


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM
: 21  YASAMA
YILI : 4



T. B. M. M.
TUTANAK DERGİSİ

CİLT : 95

99 uncu Birleşim
14 . 5 . 2002 Salı


İ
Ç İ N D E K İ L E R

I.- GEÇEN TUTANAK ÖZETİ
II.- GELEN
KÂĞITLAR
III.-
YOKLAMALAR



IV.-
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- Sivas Milletvekili Abdüllatif
Şener'in, Türk musikisine ilişkin gündemdışı konuşması
2.- Denizli Milletvekili Beyhan Aslan'ın,
Dil Bayramı ve Türkçenin sorunlarına ilişkin gündemdışı konuşması
3.- Eskişehir Milletvekili Mehmet Sadri
Yıldırım'ın, Eskişehir'in sorunlarına ilişkin gündemdışı konuşması
B)
TEZKERELER VE ÖNERGELER
1.- Finlandiya Parlamentosu Dışişleri
Komitesi Başkanının, beraberinde bir parlamento heyetiyle Türkiye'ye davet
edilmesine ilişkin Başkanlık tezkeresi (3/1072)
2.- XIII. EUREKA Parlamentolararası
Konferansına katılacak milletvekillerine ilişkin Başkanlık tezkeresi (3/1073) 
3.- Madrid'te düzenlenecek Avrupa Birliği
Parlamento Başkanları Konferansına, TBMM Başkanı Ömer İzgi'yi temsilen TBMM
Başkanvekili Yüksel Yalova'nın katılmasına ilişkin Başkanlık tezkeresi (3/1074)

4.- Erzurum Milletvekili Mücahit
Himoğlu'nun, Ateşli Silâhlar ve Bıçaklar ile Diğer Aletler Hakkında Kanunda
Değişiklik Yapılmasına Dair Kanun Teklifinin (2/458) doğrudan gündeme alınmasına
ilişkin önergesi (4/484)
5.- Balıkesir Milletvekili İlyas
Yılmazyıldız'ın, Türk Esnaf ve Sanatkârları ile Küçük ve Orta Boy İşletmeler
(KOBİ)'nin Desteklenmesine Dair Kanun Teklifinin (2/774) doğrudan gündeme
alınmasına ilişkin önergesi (4/485)
6.- Antalya Milletvekili Mehmet Zeki
Okudan'ın, Yükseköğretim Kurumları Teşkilâtı Kanununda Değişiklik yapılması
Hakkında Kanun Teklifinin (2/767) doğrudan gündeme alınmasına ilişkin önergesi
(4/486)
C) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Saadet Partisi Grubu adına, Grup
Başkanvekilleri Çorum Milletvekili Yasin Hatiboğlu, Konya Milletvekili Veysel
Candan ve Diyarbakır Milletvekili Ömer Vehbi Hatipoğlu'nun, tabiî afetler
nedeniyle gelir kaybı ve altyapı hasarına uğrayan belediyelerin belirlenmesinde
ve bunlara yapılan yardımlarda yanlı davranarak partizanlık yaptığı ve afetler
sonrasında gerekli tedbirleri zamanında almayıp yanlış uygulamalarla tahribatın
artmasına neden olduğu iddiasıyla Başbakan Bülent Ecevit ve Bakanlar Kurulu
üyeleri hakkında gensoru açılmasına ilişkin önergesi (11/28) 
2.- Kayseri Milletvekili Salih Kapusuz ve
20 arkadaşının, turizm sektörünün sorunlarının araştırılarak turizm
potansiyelinin etkin değerlendirilmesi için alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/283) 
D) ÇEŞİTLİ
İŞLER
1.- Genel Kurulu ziyaret eden Finlandiya
Dışişleri Komitesi Başkanı Lizzsa Jaakonsaari başkanlığındaki Dışişleri
Komitesi üyelerine Başkanlıça "hoş geldiniz" denilmesi
V.-
SEÇİMLER
A)
KOMİSYONLARDA AÇIK BULUNAN ÜYELİKLERE SEÇİM
1.- (9/5) esas numaralı Meclis
Soruşturması Komisyonunda açık bulunan üyeliğe seçim
VI.- KANUN
TASARI VE TEKLİFLERİYLE KOMİSYONLARDAN GELEN DİĞER İŞLER

1.- İzmir Milletvekili Rifat
Serdaroğlu'nun; İstanbul Milletvekili Bülent Akarcalı'nın; Amasya Milletvekili
Ahmet İyimaya'nın; Ankara Milletvekili Yıldırım Akbulut'un; Şırnak Milletvekili
Mehmet Salih Yıldırım'ın; Gaziantep Milletvekili Ali Ilıksoy, Konya
Milletvekili Ömer İzgi ve Ankara Milletvekili Nejat Arseven'in; İstanbul
Milletvekili Ziya Aktaş ve 42 Arkadaşının;
Zonguldak Milletvekili Hasan Gemici'nin ve İzmir Milletvekili Işılay
Saygın'ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifleri ve Anayasa Komisyonu Raporu (2/94, 2/232, 2/286, 2/307,
2/310, 2/311, 2/325, 2/442, 2/449) (S.Sayısı : 527)
2.- Ceza İnfaz Kurumları ve Tutukevleri
Personeli Eğitim Merkezleri Kanunu Tasarısı ve Adalet ve Plan ve Bütçe
Komisyonları raporları (1/744) (S. Sayısı : 786)
3.- Bazı Kanunlarda Değişiklik Yapılmasına
Dair Kanun Tasarısı ve Anayasa Komisyonu Raporu (1/777) (S. Sayısı: 557)
4.- Radyo ve Televizyonların Kuruluş ve
Yayınları Hakkında Kanun, Basın Kanunu, Gelir Vergisi Kanunu ile Kurumlar Vergisi
Kanununda Değişiklik Yapılmasına Dair 7.6.2001 Tarihli ve 4676 Sayılı Kanun ve
Anayasanın 89 uncu Maddesi Gereğince Cumhurbaşkanınca Bir Daha Görüşülmek Üzere
Geri Gönderme Tezkeresi ve Anayasa Komisyonu Raporu (1/878) (S. Sayısı : 850)



VII.- SORULAR
VE CEVAPLAR
A) YAZILI
SORULAR VE CEVAPLARI
1.- Karaman Milletvekili Zeki Ünal'ın,
TBMM'de çeşitli statülerde
çalışan personelin özlük haklarına ilişkin sorusu ve Türkiye Büyük
Millet Meclisi Başkanı Ömer İzgi'nin cevabı (7/5888)
2.- Mardin Milletvekili Metin Musaoğlu’nun
milletvekili danışmanlarının giyim yardımı almamasının nedenine ilişkin sorusu
ve Türkiye Büyük Millet Meclisi Başkanı Ömer İzgi'nin cevabı (7/6136)
3.- Diyarbakır Milletvekili Osman
Aslan'ın, milletvekili danışmanlarının özlük haklarına ilişkin sorusu ve
Türkiye Büyük Millet Meclisi Başkanı Ömer İzgi'nin cevabı (7/6498)
4.- Adıyaman Milletvekili Mahmut
Göksu'nun, kaymakam adaylarının eğitim programıyla ilgili basında çıkan
haberlere ilişkin sorusu ve İçişleri Bakanı Rüştü Kazım Yücelen'in cevabı
(7/6545)
5.- Sivas Milletvekili Abdüllatif
Şener'in;
Sivas-Divriği Höbek ve Sivas-Merkez
Kurtlapa Jandarma Karakol binası ve tesisleri projelerine,
İlişkin soruları ve İçişleri Bakanı Rüştü
Kazım Yücelen'in cevabı (7/6547, 6550)
6.- Sivas Milletvekili Abdüllatif
Şener'in;
Sivas İli, Altınyayla, Ulaş, Doğanşar,
Akıncılar ve Gölova ilçeleri hükümet konağı projelerine,
İlişkin soruları ve İçişleri Bakanı Rüştü
Kazım Yücelen'in cevabı (7/6537, 6549, 6554, 6555, 6560)
7.- Karaman Milletvekili Zeki Ünal'ın,
kamu çalışanları arasındaki ücret dengesizliğinin düzeltilmesi çalışmalarına
ilişkin sorusu ve Maliye Bakanı Sümer Oral'ın cevabı (7/6577)
8.- Erzincan Milletvekili Tevhit
Karakaya'nın, kaymakam kadrolarına ve kaymakamların kılık-kıyafet yönetmeliğine
ilişkin sorusu ve İçişleri Bakanı Rüştü Kazım Yücelen'in cevabı (7/6755)
9.- Kayseri Milletvekili Sadık Yakut'un,
İşsizlik Sigortası Fonundan dolarla maaş aldıkları iddia edilen uzmanlara
ilişkin Başbakandan sorusu ve Çalışma ve Sosyal Güvenlik Bakanı Yaşar Okuyan'ın
cevabı (7/6784)
10.- İzmir Milletvekili Rıfat
Serdaroğlu'nun, Bolu Tüneli deprem sigorta tazminatına ilişkin sorusu ve Maliye
Bakanı Sümer Oral'ın cevabı (7/6801)
11.- Sinop Milletvekili Kadir Bozkurt'un,
ABD'deki bir üniversitede açılan Kenan Evren kürsüsüne ilişkin Başbakandan
sorusu ve Devlet Bakanı ve Başbakan Yardımcısı Devlet Bahçeli'nin cevabı
(7/6851)
12.- Giresun Milletvekili Turhan
Alçelik'in, SSK Ankara Dışkapı Hastanesinde bir hasta ziyaretiyle ilgili basında
çıkan haberlere ilişkin sorusu ve Çalışma ve Sosyal Güvenlik Bakanı Yaşar
Okuyan'ın cevabı (7/6859)
13.- Bitlis Milletvekili Yahya Çevik'in,
işsizlik sigortasına ilişkin sorusu ve Çalışma ve Sosyal Güvenlik Bakanı Yaşar
Okuyan'ın cevabı (7/6871)
14.- İstanbul Milletvekili Bülent
Akarcalı'nın, Çin Halk Cumhuriyeti'nin Doğu Türkistan'da Uygur Türklerine baskı
yaptığı iddiasına ilişkin sorusu ve Dışişleri Bakanı İsmail Cem'in cevabı
(7/6891)
15.- Aksaray Milletvekili Ramazan
Toprak'ın, M-60 tanklarının modernizasyonu ile ilgili iddialara ilişkin
Başbakandan sorusu ve Millî Savunma Bakanı Sabahattin Çakmakoğlu'nun cevabı
(7/6893)
16.- Erzurum Milletvekili Aslan Polat'ın,
M-60 tanklarının modernizasyonu ile ilgili iddialara ilişkin Başbakandan sorusu
ve Millî Savunma Bakanı Sabahattin Çakmakoğlu'nun cevabı (7/6905)
17.- Hatay Milletvekili Mustafa Geçer'in,
Dolmabahçe Sarayı ile ilgili bazı iddialara ilişkin sorusu ve Türkiye Büyük
Millet Meclisi Başkanı Ömer İzgi'nin cevabı (7/6906)
18.- Bursa Milletvekili Mehmet Altan
Karapaşaoğlu'nun, Bursa'daki dış kredi kullanılan kamu yatırımlarına ilişkin
Başbakandan sorusu ve Devlet Bakanı ve Başbakan Yardımcısı Devlet Bahçeli'nin
cevabı (7/6911)
19.- Ankara Milletvekili M.Zeki Çelik'in,
İsrail'le yapılan tank modernizasyonu sözleşmesiyle ilgili iddialara ilişkin
Başbakandan sorusu ve Millî Savunma Bakanı Sabahattin Çakmakoğlu'nun cevabı
(7/6915)
20.- Aksaray Milletvekili Ramazan
Toprak'ın, ABD'de yayınlanan bir programda ülkemiz aleyhinde sarfedilen sözlere
ilişkin Başbakandan sorusu ve Dışişleri Bakanı İsmail Cem'in cevabı (7/6922)
21.- Sivas Milletvekili Musa Demirci'nin,
M-60 tanklarının modernizasyonuna ilişkin sorusu ve Millî Savunma Bakanı
Sabahattin Çakmakoğlu'nun cevabı (7/6924)
22.- Eskişehir Milletvekili Mehmet Sadri
Yıldırım'ın, akaryakıtın maliyetine ve fiyatlandırılmasına ilişkin sorusu ve
Maliye Bakanı Sümer Oral'ın cevabı (7/6934)
23.- Erzurum Milletvekili Aslan Polat'ın,
medya gruplarının kendi içlerinde uyguladıkları reklam indirimlerine ve sınırlama
getirip getirmeyeceğine ilişkin sorusu ve Maliye Bakanı Sümer Oral'ın cevabı
(7/6943)
24.- Erzurum Milletvekili Aslan Polat'ın,
yatırım programlarından çıkarılan projelere ilişkin sorusu ve Sağlık Bakanı
Osman Durmuş'un cevabı (7/6947)
25.- Ankara Milletvekili M.Zeki Çelik'in,
Ermeni Üst Kuruluna ilişkin sorusu ve Devlet Bakanı ve Başbakan Yardımcısı
Devlet Bahçeli'nin cevabı (7/6955)
26.- Şırnak Milletvekili Abdullah Veli
Seyda'nın, Nusaybin Gümrük kapısına ilişkin sorusu ve Devlet Bakanı Mehmet
Keçeciler'in cevabı (7/6976)
27.- Ankara Milletvekili M.Zeki Çelik'in;
Türkiye Ziraat Odaları Birliği Başkanı
hakkında soruşturma açıldığı iddiasına,
- İstanbul Milletvekili Mustafa Düz'ün;
Muz ithalatındaki kısıtlamaya,
Sivas'ta verilen tarım ve hayvancılık
kredilerine ve bazı faaliyetlere,
İlişkin soruları ve Tarım ve Köyişleri
Bakanı Hüsnü Yusuf Gökalp'in cevabı (7/6953, 6988, 6989)
28.- Balıkesir Milletvekili İsmail
Özgün'ün, MTA Balıkesir Bölge Müdürlüğünün kapatılacağı iddiasına ilişkin
sorusu ve Devlet Bakanı Edip Safder Gaydalı'nın cevabı (7/7004)
29.- Siirt Milletvekili Ahmet Nurettin
Aydın'ın, dövizdeki değer kaybının sebeplerine ilişkin sorusu ve Devlet Bakanı
Kemal Derviş'in cevabı (7/7007)
30.- Diyarbakır Milletvekili Sacit
Günbey'in, memur emekli aylıklarının ödeme dönemlerine ilişkin sorusu ve Maliye
Bakanı Sümer Oral'ın cevabı (7/7033)
31.- Karaman Milletvekili Zeki Ünal'ın,
turizm seyahat şirketinin hacı adaylarını mağdur ettiği iddiasına ve şirket
hakkında herhangi bir işlem yapılıp yapılmadığına ilişkin Turizm Bakanından
sorusu ve Devlet Bakanı ve Turizm Bakanı vekili Mehmet Keçeciler'in cevabı
(7/7061)
32.- Konya Milletvekili Teoman Rıza
Güneri'nin, Köy Hizmetleri Genel Müdürlüğüne bağlı bölge müdürlüklerinin
kapatılmasına ilişkin sorusu ve Devlet Bakanı Mustafa Yılmaz'ın cevabı (7/7105)
33.- Adana Milletvekili Yakup Budak'ın,
Türkiye'de faaliyet gösteren yabancı menşeli vakıflara ve yurtdışında faaliyet
gösteren Türk vakıflarına ilişkin sorusu ve Devlet Bakanı Nejat Arseven'in cevabı
(7/7113)
34.- Adıyaman Milletvekili Mahmut
Göksu'nun, Adıyaman'da yürütülen projelere ilişkin sorusu ve Devlet Bakanı Edip
Safder Gaydalı'nın cevabı (7/7124)


I. – GEÇEN
TUTANAK ÖZETİ
TBMM Genel Kurulu saat 15.00'te açılarak
dört oturum yaptı.
Diyarbakır Milletvekili Sebgetullah
Seydaoğlu, RTÜK Yasasına,
Karaman Milletvekili Hasan Çalış, Türk
Dili ve Dil Bayramı ile Yunus Emre'yi anma etkinliklerine,
Şanlıurfa Milletvekili Mehmet Yalçınkaya,
Şanlıurfa ve Mardin İllerini kapsayan Köy Hizmetleri 19 uncu Bölge Müdürlüğünün
kaldırılmasına,
İlişkin gündemdışı birer konuşma yaptılar.
Dünya Bankası Parlamenter Ağı Başkanı Bert
Koenders'in daveti üzerine, Bern'de yapılacak olan "Açlıkla Mücadelede
Parlamenterlerin Rolü" konulu Dünya Bankası Parlamenter Ağı Üçüncü Yıllık
Konferansına Türkiye Büyük Millet Meclisi Dışişleri Komisyonunu temsilen
Eskişehir Milletvekili Süleyman Servet Sazak'ın katılmasının uygun bulunduğuna
ilişkin Başkanlık tezkeresi Genel Kurulun bilgisine sunuldu.
Ağrı Milletvekili Musa Konyar'a ait
(3/594) esas nolu dosyanın 4614 sayılı Kanun yönünde değerlendirilmek üzere
geri verilmesine ilişkin Başbakanlık tezkeresi okundu, Anayasa ve Adalet
Komisyonları Üyelerinden Kurulu Karma Komisyonda bulunan dosyanın Hükümete geri
verildiği bildirildi. 
Samsun Milletvekili Musa Uzunkaya ve 27
arkadaşının, yurt dışında yaşayan vatandaşlarımızın sorunlarının araştırılarak,
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/282) Genel Kurulun bilgisine sunuldu; önergenin gündemdeki
yerini alacağı ve öngörüşmesinin, sırası geldiğinde yapılacağı, 
Gündemin "Kanun Tasarı ve Teklifleri
İle Komisyonlardan Gelen Diğer İşler" kısmının 16 ncı sırasında yer alan
690 sıra sayılı kanun tasarısının bu kısmın 10 uncu sırasına, 17 nci sırasında
yer alan 796 sıra sayılı kanun tasarısının 11 inci sırasına, 18 inci sırasında
yer alan 715 sıra sayılı kanun tasarısının 12 nci sırasına, 19 uncu sırasında
yer alan 716 sıra sayılı kanun tasarısının 13 üncü sırasına alınmasına; 9 Mayıs
2002 tarihli Gelen Kâğıtlarda yayımlanan 862 sıra sayılı kanun tasarısının 48
saat geçmeden, 14 üncü sırasına, 328 inci sırasında yer alan 858 sıra sayılı
kanun tasarısının 15 inci sırasına alınmasına; diğer tasarı ve tekliflerin
sıralarının buna göre teselsül ettirilmesine; 319 uncu sırasında yer alan 844
sıra sayılı kanun tasarısının 27 nci sırasına, 238 inci sırasında yer alan 686
sıra sayılı kanun tasarısının 28 inci sırasına, 267 nci sırasında yer alan 750
sıra sayılı kanun tasarısının 29 uncu sırasına, 196 ncı sırasında yer alan 595
sıra sayılı kanun tasarısının 30 uncu sırasına alınmasına; Genel Kurulun 14
Mayıs 2002 Salı, 15 Mayıs 2002 Çarşamba ve 16 Mayıs 2002 Perşembe günleri 15.00
- 19.00, 20.00 - 23.00 saatleri arasında çalışmasına; 14 Mayıs 2002 Salı günü
sözlü sorular ile diğer denetim konularının görüşülmemesine ve bu günde de
kanun tasarı ve tekliflerinin görüşülmesine; 14 Mayıs 2002 Salı günü, gündemin
10 uncu sırasına kadar olan kanun tasarı ve tekliflerinin görüşmelerinin saat
23.00'e kadar tamamlanamaması halinde, görüşmelerin bitimine kadar çalışma
süresinin uzatılmasına; 15 Mayıs 2002 Çarşamba günü sözlü soruların
görüşülmemesine ilişkin DSP, MHP ve ANAP Gruplarının müşterek önerisinin,
yapılan görüşmelerden sonra, kabul edildiği,
Açıklandı.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmında bulunan:
TBMM İçtüzüğünde Değişiklik Yapılmasına
Dair İçtüzük Teklifleri ve Anayasa Komisyonu raporunun (2/94, 2/232, 2/286,
2/307, 2/310, 2/311, 2/325, 2/442, 2/449) (S.Sayısı : 527) görüşmeleri, daha
önce geri alınan maddelere ilişkin Komisyon raporu henüz hazırlanmadığından,
Ceza İnfaz Kurumları ve Tutukevleri
Personeli Eğitim Merkezleri (1/744) (S.Sayısı : 786),
Bazı Kanunlarda Değişiklik Yapılmasına
Dair (1/777) (S. Sayısı : 557),
Kamu Kurum ve Kuruluşlarının Yurtdışı
Teşkilâtı Hakkında 189 Sayılı Kanun Hükmünde Kararnameye İlişkin (1/53)
(S.Sayısı: 433),
Sosyal Güvenlik Kurumu Teşkilâtının
Kurulması ile Bazı Kanun ve Kanun Hükmünde Kararnamelerde Değişiklik Yapılması
Hakkında 618 Sayılı Kanun Hükmünde Kararname; Sosyal Güvenlik Kurumu
Teşkilâtının Kuruluş ve Görevleri Hakkında (1/755, 1/689, 2/699) (S. Sayısı :
666),
Türkiye İş Kurumunun Kurulması ile Bazı
Kanun ve Kanun Hükmünde Kararnamelerde Değişiklik Yapılması Hakkında 617 Sayılı
Kanun Hükmünde Kararname; Türkiye İş Kurumu (1/754, 1/692) (S.Sayısı : 675),
Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumu Kanunu, Tarımda Kendi Adına ve Hesabına
Çalışanlar Sosyal Sigortalar Kanunu ile Bazı Kanun ve Kanun Hükmünde
Kararnamelerde Değişiklik Yapılması Hakkında 619 Sayılı Kanun Hükmünde
Kararname ile Aynı Mahiyetteki (1/756, 1/691) (S. Sayısı : 676), 
Sosyal Sigortalar Kurumu Başkanlığının
Kurulması ve Bazı Kanun ve Kanun Hükmünde Kararnamelerde Değişiklik Yapılması
Hakkında 616 Sayılı Kanun Hükmünde Kararname ile Sosyal Sigortalar Kurumu
(1/753, 1/690) (S. Sayısı : 685),
Çocuk Haklarına Dair Sözleşmeye Ek
Çocukların Silahlı Çatışmalara Dahil Olmaları Konusundaki İhtiyari Protokolün
Onaylanmasının Uygun Bulunduğu Hakkında (1/894) (S. Sayısı: 796),
Avrupa Çevre Ajansına ve Avrupa Bilgi ve
Gözlem Ağına Türkiye Cumhuriyetinin Katılımı ile İlgili Olarak Avrupa Topluluğu
ve Türkiye Cumhuriyeti Arasında Yapılan Anlaşmanın Kabul Edilmesi ile İlgili
Müzakerelerin Nihaî Senedinin ve Türkiye Cumhuriyeti ile Avrupa Topluluğu
Arasında Türkiye Cumhuriyetinin Avrupa Çevre Ajansı ve Avrupa Bilgi ve Gözlem
Ağına Katılımı Anlaşmasının Onaylanmasının Uygun Bulunduğuna Dair (1/805) (S.
Sayısı : 715),
Avrupa Peyzaj Sözleşmesinin Onaylanmasının
Uygun Bulunduğuna Dair (1/853) (S. Sayısı : 716),
Vakıflar Genel Müdürlüğünün Teşkilât ve
Görevleri Hakkında Kanun Hükmünde Kararnameye Bir Geçici Madde Eklenmesi
Hakkında Kanun Tasarısı ile Vakıflar Genel Müdürlüğünün Teşkilât ve Görevleri
Hakkında Kanun Hükmünde Kararnamede Değişiklik Yapılmasına Dair (1/973, 1/821)
(S. Sayısı : 862),
Zorunlu Deprem Sigortası Kanunu Tasarısı
ile Zorunlu Deprem Sigortasına Dair 587 Sayılı Kanun Hükmünde Kararnameye ilişkin
(1/782, 1/609) (S. Sayısı : 824),
Özürlüler Hakkında (1/907) (S. Sayısı :
778),
Kanun Tasarılarının, 
Cumhurbaşkanınca bir daha görüşülmek üzere
geri gönderilen:
Radyo ve Televizyonların Kuruluş ve
Yayınları Hakkında Kanun, Basın Kanunu, Gelir Vergisi Kanunu ile Kurumlar
Vergisi Kanununda (1/878) (S. Sayısı : 850),
23 Nisan 1999 Tarihine Kadar İşlenen
Suçlardan Dolayı Şartla Salıverilmeye, Dava ve Cezaların Ertelenmesine Dair
Kanunda (1/975) (S. Sayısı : 858),
Değişiklik Yapılmasına Dair Kanunların,
Görüşmeleri, ilgili komisyon yetkilileri
Genel Kurulda hazır bulunmadıklarından, ertelendi.
Çocuk Haklarına Dair Sözleşmeye Ek Çocuk
Satışı, Çocuk Fahişeliği ve Çocuk Pornografisi ile İlgili İhtiyari Protokolün
Onaylanmasının Uygun Bulunduğu Hakkında Kanun Tasarısının (1/842) (S. Sayısı :
690), görüşmelerini takiben, elektronik cihazla yapılan açık oylamadan sonra, kabul edildiği ve kanunlaştığı
açıklandı.
Devlet Meteoroloji İşleri Genel Müdürlüğü
Teşkilât ve Görevleri Hakkında Kanunda Değişiklik Yapılmasına Dair Kanun
Tasarısının (1/886) (S. Sayısı : 827) maddelerine geçilmesi sırasında istem
üzerine elektronik cihazla yapılan yoklamalar sonucunda Genel Kurulda toplantı
yetersayısı bulunmadığı anlaşıldığından;
14 Mayıs 2002 Salı günü saat 15.00'te
toplanmak üzere, birleşime 19.04'te son verildi.










Kamer Genç













Başkanvekili










Cahit Savaş Yazıcı





Şadan Şimşek







İstanbul 





Edirne







Kâtip Üye 





Kâtip Üye





    No. : 138
II. – GELEN KÂĞITLAR
10.5.2002 CUMA
Rapor
1.- Kütahya Milletvekili
Emin Karaa'nın, Avukatlık Kanununa Bir Geçici Madde Eklenmesine Dair Kanun
Teklifi, İzmir Milletvekili Mehmet Özcan'ın, 4667 Sayılı Avukatlık Kanununa Ek
Geçici Bir Madde Eklenmesine Dair Kanun Teklifi, Denizli Milletvekili Salih
Erbeyin'in, 1136 Sayılı Avukatlık Kanununda Değişiklik Yapılmasına Dair
2.5.2001 Tarih ve 4667 Sayılı Kanunun 97 nci Maddesine Bir Cümle İlave
Edilmesine Dair Kanun Teklifi, Konya Milletvekili Lütfi Yalman'ın, Avukatlık
Kanununda Değişiklik Yapılmasına Dair Kanunda Değişiklik Yapılması Hakkında
Kanun Teklifi ile Manisa Milletvekili Bülent Arınç'ın, 4667 Sayılı Avukatlık
Kanununa Ek Geçici Bir Madde Eklenmesine Dair Kanun Teklifi ve Adalet Komisyonu
Raporu (2/950, 2/877, 2/921, 2/928, 2/944) (S. Sayısı : 864) (Dağıtma tarihi :
10.5.2002) (GÜNDEME)
Yazılı Soru Önergeleri
1.- Denizli Milletvekili
Mehmet Gözlükaya'nın, yeşilkart
uygulamasına ilişkin Başbakandan yazılı soru önergesi (7/7266) (Başkanlığa
geliş tarihi : 8.5.2002)
2.- Denizli Milletvekili
Mehmet Gözlükaya'nın, yurtdışı teşkilâtlarda görevlendirilen personele ilişkin Başbakandan yazılı soru önergesi
(7/7267) (Başkanlığa geliş tarihi: 8.5.2002)
3.- İstanbul Milletvekili
Bülent Akarcalı'nın, bir gazetede çıkan, Bosna-Hersek'teki BM görevlileri
hakkındaki iddialara ilişkin Dışişleri Bakanından yazılı soru önergesi (7/7268)
(Başkanlığa geliş tarihi : 8.5.2002)
4.- Kayseri Milletvekili
Hamdi Baktır'ın, Sivas-Çetinkaya Beldesinin ilçe yapılması müracaatına ilişkin
İçişleri Bakanından yazılı soru önergesi (7/7269) (Başkanlığa geliş tarihi :
8.5.2002)
5.- Mardin Milletvekili
Fehim Adak'ın, Mardin-Nusaybin Gümrük Kapısından motorin ithalatının
yasaklandığı iddiasına ilişkin Başbakandan yazılı soru önergesi (7/7270)
(Başkanlığa geliş tarihi : 8.5.2002)
6.- Trabzon Milletvekili
Şeref Malkoç'un, İstanbul Üniversitesi Rektörünün Trabzon'daki konferanslarında
meydana gelen olaylara ilişkin Millî Eğitim Bakanından yazılı soru önergesi
(7/7271) (Başkanlığa geliş tarihi : 8.5.2002)
7.- Trabzon Milletvekili Şeref Malkoç'un,
İstanbul Üniversitesi Rektörünün Trabzon'daki konferanslarında meydana gelen
olaylara ilişkin Adalet Bakanından yazılı soru önergesi (7/7272) (Başkanlığa
geliş tarihi : 8.5.2002)
8.- Trabzon Milletvekili
Şeref Malkoç'un, İstanbul Üniversitesi Rektörünün Trabzon'daki konferanslarında
meydana gelen olaylara ilişkin İçişleri Bakanından yazılı soru önergesi
(7/7273) (Başkanlığa geliş tarihi : 8.5.2002)
9.- Hatay Milletvekili
Mustafa Geçer'in, Marmara depreminden sonra toplanan vergi ve yardımlarla
ilgili iddialara ilişkin Maliye Bakanından yazılı soru önergesi (7/7274)
(Başkanlığa geliş tarihi : 8.5.2002)
10.- Hatay Milletvekili
Mustafa Geçer'in, üniversite sınavı sonucu açıkta kalacak öğrencilerin
durumlarına ilişkin Millî Eğitim Bakanından yazılı soru önergesi (7/7275)
(Başkanlığa geliş tarihi : 8.5.2002)
11.- Hatay Milletvekili
Mustafa Geçer'in, Hatay İline ayrılan yatırım ödenekleri ile projelere ilişkin Tarım ve Köyişleri Bakanından yazılı
soru önergesi (7/7276) (Başkanlığa geliş tarihi : 8.5.2002)
12.- Hatay Milletvekili
Mustafa Geçer'in, Hatay İline ayrılan yatırım ödenekleri ile projelere ilişkin
Enerji ve Tabiî Kaynaklar Bakanından yazılı soru önergesi (7/7277) (Başkanlığa
geliş tarihi : 8.5.2002)
13.- Hatay Milletvekili
Mustafa Geçer'in, Hatay İline ayrılan yatırım ödenekleri ile projelere ilişkin
Sanayi ve Ticaret Bakanından yazılı soru önergesi (7/7278) (Başkanlığa geliş
tarihi : 8.5.2002)
14.- Hatay Milletvekili
Mustafa Geçer'in, Hatay İline ayrılan yatırım ödenekleri ile projelere ilişkin
Millî Eğitim Bakanından yazılı soru önergesi (7/7279) (Başkanlığa geliş tarihi
: 8.5.2002)
15.- Hatay Milletvekili
Mustafa Geçer'in, Hatay İline ayrılan yatırım ödenekleri ile projelere ilişkin
Sağlık Bakanından yazılı soru önergesi
(7/7280) (Başkanlığa geliş tarihi : 8.5.2002)
16.- Şanlıurfa
Milletvekili Mustafa Niyazi Yanmaz'ın, Anıtlar ve Müzeler Genel Müdürlüğünde
çalışan sözleşmeli personele ilişkin Kültür Bakanından yazılı soru önergesi
(7/7281) (Başkanlığa geliş tarihi : 8.5.2002)
17.- Şanlıurfa
Milletvekili Mustafa Niyazi Yanmaz'ın, Fen-Edebiyat Fakültesi mezunlarına
öğretmenlik hakkı verilip verilmeyeceğine ilişkin Millî Eğitim Bakanından yazılı soru önergesi (7/7282)
(Başkanlığa geliş tarihi : 8.5.2002)
18.- Sakarya Milletvekili
Cevat Ayhan'ın, Sakarya İlinde deprem sonrası gelir kaybı ve altyapı hasarına
maruz kalan belediyelere yapılan ve yapılacak olan yardımlara ilişkin
Başbakandan yazılı soru önergesi (7/7283) (Başkanlığa geliş tarihi : 8.5.2002)
 No.
:  139
13 . 5 . 2002
PAZARTESİ
 Tezkere
1.- Ağrı Milletvekili
Musa Konyar'ın Yasama Dokunulmazlığının Kaldırılması Hakkında Başbakanlık
Tezkeresi (3/1071) (Anayasa ve Adalet Komisyonları Üyelerinden Kurulu Karma
Komisyona) (Başkanlığa geliş tarihi : 8.5.2002)
Gensoru Önergesi
1.- Saadet Partisi Grubu
adına Grup Başkanvekilleri Çorum Milletvekili Yasin Hatiboğlu, Konya
Milletvekili Veysel Candan ve Diyarbakır Milletvekili Ömer Vehbi Hatipoğlu'nun,
tabiî afetler nedeniyle gelir kaybı ve alt yapı hasarına uğrayan belediyelerin
belirlenmesinde ve bunlara yapılan yardımlarda yanlı davranarak partizanlık
yaptığı ve afetler sonrasında gerekli tedbirleri zamanında almayıp yanlış
uygulamalarla tahribatın artmasına neden olduğu iddiasıyla Başbakan Bülent
Ecevit ve Bakanlar Kurulu üyeleri hakkında Anayasanın 99 uncu, İçtüzüğün 106
ncı maddeleri uyarınca bir gensoru açılmasına ilişkin önergesi (11/28)
(Başkanlığa geliş tarihi : 9.5.2002) (Dağıtma tarihi : 12.5.2002)
Süresi İçinde Cevaplandırılmayan Yazılı Soru Önergeleri
1.- Bursa Milletvekili Oğuz Tezmen'in, SSK'nın
röntgen cihazı ihalesiyle ilgili iddialara ilişkin Çalışma ve Sosyal Güvenlik Bakanından yazılı soru önergesi
(7/6534) 
2.- Aksaray Milletvekili Ramazan Toprak'ın,
Aksaray'da yapımı devam eden Büyükbölcek Sanayi kavşağı üst geçidi
inşaatının ihalesine ilişkin
Bayındırlık ve İskân Bakanından
yazılı soru önergesi (7/6540) 
3.- Aksaray Milletvekili Ramazan Toprak'ın,
azınlıkların çocuklarının dinî eğitimlerine ilişkin Millî Eğitim Bakanından yazılı soru önergesi (7/6542) 
4.- Aksaray Milletvekili Ramazan Toprak'ın, kapalı
okullara ilişkin Millî Eğitim Bakanından yazılı soru
önergesi (7/6544)
5.- Osmaniye
Milletvekili Şükrü Ünal'ın, bazı okul kütüphanelerindeki dinî kitapların
imha edildiği iddiasına ilişkin Millî
Eğitim Bakanından yazılı soru önergesi (7/6562)
6.- Aksaray Milletvekili Ramazan Toprak'ın, bir
futbol müsabakasında İstiklal Marşı okunurken polisin bazı seyircilere müdahale
ettiği iddiasına ilişkin Başbakandan yazılı soru önergesi (7/6564)
7.- Van Milletvekili
Maliki Ejder Arvas'ın, Türk Telekom Van
İl Müdürlüğündeki norm kadro uygulamasına
ilişkin Ulaştırma Bakanından yazılı
soru önergesi (7/6565)
8.- Bolu Milletvekili İsmail Alptekin'in,
Sakarya'nın Pamukova İlçesindeki Hakan Uzan İlköğretim Okulunun Sakarya
Üniversitesi Rektörlüğüne devrine
ilişkin Millî Eğitim Bakanından
yazılı soru önergesi (7/6571)
9.- Gaziantep Milletvekili Nurettin Aktaş'ın, bazı
okul kütüphanelerindeki dinî kitapların imha edildiği iddiasına ilişkin Millî Eğitim Bakanından yazılı soru
önergesi (7/6582)
10.- Karaman
Milletvekili Zeki Ünal'ın, olası
depremlere karşı alınan önlemlere ilişkin Bayındırlık ve İskân
Bakanından yazılı soru önergesi
(7/6584)
11.- Karaman
Milletvekili Zeki Ünal'ın, Türkiye Jeofizik Kurumu Başkanının deprem
konusundaki bir açıklamasına
ilişkin Bayındırlık ve İskân
Bakanından yazılı soru önergesi (7/6585)
12.- Karaman Milletvekili Zeki Ünal'ın, olası depremlere karşı alınan önlemlere ilişkin Bayındırlık ve
İskân Bakanından yazılı soru önergesi
(7/6586)
13.- Karaman Milletvekili Zeki Ünal'ın, anadolu
liseleri ile ilgili bazı iddialara ilişkin
Millî Eğitim Bakanından yazılı soru önergesi (7/6593)
14.- Rize Milletvekili Ahmet Kabil'in,
belediyelere ödenen vergi gelirlerinden İller Bankasınca yapılan
kesintiye ilişkin Bayındırlık ve İskân Bakanından yazılı soru
önergesi (7/6597)
15.- Hatay Milletvekili Mustafa Geçer'in, yabancı dil eğitiminin ilköğretim birinci
sınıftan itibaren başlayacağı haberlerine ilişkin Millî Eğitim Bakanından
yazılı soru önergesi (7/6600) 
16.- Rize Milletvekili Mehmet Bekaroğlu'nun,
KESK Van Şubesi yönetici ve üyelerinin sürgün edildiği iddiasına ilişkin
İçişleri Bakanından yazılı soru
önergesi (7/6601)
17.- Karabük Milletvekili
Mustafa Eren'in, Karabük
-Eskipazar İlçesinde yüksekokul açılıp açılmayacağına ilişkin Millî Eğitim
Bakanından yazılı soru önergesi (7/6610)
18.- Antalya Milletvekili Mehmet Baysarı'nın,
Finike -Elmalı yolu yapımına
ilişkin Bayındırlık ve İskân Bakanından yazılı soru önergesi (7/6612)
19.- Diyarbakır Milletvekili Abdülbaki Erdoğmuş'un,
bazı üniversite öğrencilerinin eğitim haklarının ellerinden alındığı
iddiasına ilişkin Başbakandan yazılı soru önergesi (7/6622) 
20.- Sivas Milletvekili Musa Demirci'nin, Sivas
havaalanının kapatılmasına ilişkin Ulaştırma
Bakanından yazılı soru önergesi
(7/6623)
21.- Sakarya Milletvekili
Nezir Aydın'ın, Şubat 2001-2002 yılları
arası İller Bankasınca belediyelere ayrılan ödeneklere ilişkin Bayındırlık ve
İskân Bakanından yazılı soru önergesi (7/6629)
22.- Adıyaman
Milletvekili Mahmut Göksu'nun, imam-hatip liselerindeki başörtüsü yasağına ve
polisin yaptığı müdahaleye ilişkin İçişleri Bakanından yazılı soru önergesi
(7/6640)
23.- Adıyaman
Milletvekili Mahmut Göksu'nun, imam-hatip liselerindeki başörtüsü yasağına ve
polisin yaptığı müdahaleye ilişkin Millî Eğitim Bakanından yazılı soru önergesi
(7/6641) 
24.- Adıyaman
Milletvekili Mahmut Göksu'nun, çocukların ve gençlerin zararlı alışkanlıklardan
korunması için yapılan çalışmalara ilişkin Millî Eğitim Bakanından yazılı soru
önergesi (7/6642)
25.- Adıyaman Milletvekili Mahmut Göksu'nun, bazı okul kütüphanelerindeki kitap imhası
iddialarına ve tavsiye edilen kitaplara ilişkin Millî Eğitim Bakanından yazılı soru önergesi (7/6649)
26.- Adıyaman Milletvekili Mahmut Göksu'nun,
İstanbul'da imam hatip lisesi öğrenci ve velilerine yapılan polis
müdahalesine ilişkin İçişleri Bakanından yazılı soru önergesi (7/6653) 
27.- Karaman Milletvekili Zeki Ünal'ın, imam-hatip
liselerindeki başörtüsü yasağı uygulamalarına ve yapılan polis
müdahalesine ilişkin İçişleri
Bakanından yazılı soru önergesi
(7/6654)
28.- Şanlıurfa
Milletvekili Mustafa Niyazi
Yanmaz'ın, emniyet görevlilerinin davranışlarına
ilişkin İçişleri Bakanından yazılı soru
önergesi (7/6660)
29.- Konya Milletvekili Lütfi Yalman'ın, radyoterapi merkezlerine ilişkin
Sağlık Bakanından yazılı soru
önergesi (7/6669) 
30.- Konya Milletvekili Lütfi Yalman'ın, bazı
okul kütüphanelerindeki dinî kitapların imha edildiği iddiasına ilişkin
Millî Eğitim Bakanından yazılı soru önergesi (7/6670)
31.- Sakarya Milletvekili Osman Fevzi Zihnioğlu'nun,
57 nci Hükümet döneminde yapılan yolsuzluk operasyonlarına ilişkin
İçişleri Bakanından yazılı soru önergesi (7/6674)
32.- Konya Milletvekili Hüseyin Arı'nın, kırmızı
bültenle aranan bir şahsın Türkiye'ye getirilememesinin nedenine ilişkin
Başbakandan yazılı soru önergesi (7/6676)
33.- Adıyaman Milletvekili Mahmut Göksu'nun, imam
hatip lisesi öğrencilerine polisin
yaptığı müdahaleye ilişkin Devlet Bakanı ve Başbakan Yardımcısından
(Devlet Bahçeli ) yazılı soru önergesi (7/6678)
34.- Ankara Milletvekili
M. Zeki Çelik'in, Ankara-Yenimahalle İlçesindeki polis gücüne ve polisiye
olaylara ilişkin İçişleri Bakanından yazılı soru önergesi (7/6679) 
35.- Ankara Milletvekili M. Zeki Çelik'in,
Ankara-Şereflikoçhisar İlçesindeki polis gücüne ve polisiye olaylara ilişkin
İçişleri Bakanından yazılı soru önergesi (7/6680) 
36.- Ankara Milletvekili
M. Zeki Çelik'in, Ankara-Sincan İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6681) 
37.- Ankara Milletvekili
M. Zeki Çelik'in, Ankara- Polatlı İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6682) 
38.- Ankara Milletvekili
M. Zeki Çelik'in, Ankara-Nallıhan İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6683) 
39.- Ankara Milletvekili
M. Zeki Çelik'in, Ankara-Mamak İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6684) 
40.-Ankara Milletvekili
M. Zeki Çelik'in, Ankara-Kızılcahamam İlçesindeki polis gücüne ve polisiye
olaylara ilişkin İçişleri Bakanından yazılı soru önergesi (7/6685) 
41.- Ankara Milletvekili
M. Zeki Çelik'in, Ankara-Keçiören İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6686) 
42.- Ankara Milletvekili
M. Zeki Çelik'in, Ankara-Kazan İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6687) 
43.- Ankara Milletvekili
M. Zeki Çelik'in, Ankara-Kalecik İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6688) 
44.- Ankara Milletvekili
M. Zeki Çelik'in, Ankara-Haymana İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6689) 
45.- Ankara Milletvekili
M. Zeki Çelik'in, Ankara-Güdül İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6690) 
46.- Ankara Milletvekili
M. Zeki Çelik'in, Ankara-Gölbaşı
İlçesindeki polis gücüne ve polisiye olaylara ilişkin İçişleri
Bakanından yazılı soru önergesi (7/6691) 
47.- Ankara Milletvekili
M. Zeki Çelik'in, Ankara-Evren İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6692) 
48.- Ankara Milletvekili
M. Zeki Çelik'in, Ankara-Etimesgut
İlçesindeki polis gücüne ve polisiye olaylara ilişkin İçişleri
Bakanından yazılı soru önergesi (7/6693) 
49.- Ankara Milletvekili
M. Zeki Çelik'in, Ankara-Elmadağ İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6694) 
50.- Ankara Milletvekili
M. Zeki Çelik'in, Ankara-Çubuk İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6695) 
51.- Ankara Milletvekili
M. Zeki Çelik'in, Ankara-Çankaya İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6696) 
52.- Ankara Milletvekili
M. Zeki Çelik'in, Ankara-Çamlıdere İlçesindeki polis gücüne ve polisiye
olaylara ilişkin İçişleri Bakanından yazılı soru önergesi (7/6697) 
53.- Ankara Milletvekili
M. Zeki Çelik'in, Ankara-Beypazarı İlçesindeki polis gücüne ve polisiye
olaylara ilişkin İçişleri Bakanından yazılı soru önergesi (7/6698) 
54.- Ankara Milletvekili
M. Zeki Çelik'in, Ankara-Bala İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6699) 
55.- Ankara Milletvekili
M. Zeki Çelik'in, Ankara-Ayaş İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6700) 
56.- Ankara Milletvekili
M. Zeki Çelik'in, Ankara-Altındağ İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6701) 
57.- Ankara Milletvekili
M. Zeki Çelik'in, Ankara-Akyurt İlçesindeki polis gücüne ve polisiye olaylara
ilişkin İçişleri Bakanından yazılı soru önergesi (7/6702) 
58.- Ankara Milletvekili
M. Zeki Çelik'in, Ankara ve ilçelerindeki sivil savunma birimleri ve
hizmetlerine ilişkin İçişleri Bakanından yazılı soru önergesi (7/6729)
59.- Ankara Milletvekili
M. Zeki Çelik'in, Ankara ve ilçelerinde İller Bankası kanalıyla yapılan
yatırımlara ilişkin Bayındırlık ve İskân Bakanından yazılı soru önergesi
(7/6732)
60.- Ankara Milletvekili
M. Zeki Çelik'in, bir üniversite öğretim üyesinin üniversiteden ilişiğinin
kesilmesinin nedenine ilişkin Millî Eğitim Bakanından yazılı soru önergesi
(7/6741) 
61.- Ankara Milletvekili
M. Zeki Çelik'in, bir üniversite öğretim üyesinin disiplin cezası alıp
almadığına ilişkin Millî Eğitim Bakanından yazılı soru önergesi (7/6742) 
62.- Ankara Milletvekili M. Zeki Çelik'in, Moon
tarikatının Türkiye'deki faaliyetlerine ilişkin Başbakandan yazılı soru
önergesi (7/6743) 
63.- Ankara Milletvekili
M. Zeki Çelik'in, bazı imam hatip okullarında öğrencilerin eğitim haklarının
ellerinden alındığı iddialarına ilişkin Devlet Bakanı ve Başbakan
Yardımcısından (Devlet Bahçeli) yazılı soru önergesi (7/6744) 
64.- Bitlis Milletvekili
Yahya Çevik'in, Bitlis'in afete maruz kalan bazı köylerine yapılacak yardımlara
ilişkin Bayındırlık ve İskân Bakanından
yazılı soru önergesi (7/6746)
65.- Şanlıurfa
Milletvekili Mustafa Niyazi Yanmaz'ın, bazı üniversite kütüphanelerinin ücretli
hizmet verdiği iddiasına ilişkin Millî Eğitim Bakanından yazılı soru önergesi
(7/6748)
66.- Karaman Milletvekili
Zeki Ünal'ın, hacı adaylarının bazı turizm şirketlerince mağdur edilmelerine
ilişkin Devlet Bakanı ve Başbakan Yardımcısından (H.Hüsamettin Özkan) yazılı
soru önergesi (7/6751)
67.- Şanlıurfa
Milletvekili Yahya Akman'ın, Şanlıurfa - Halfeti İlçesi Bozyazı Köyünün derslik
ihtiyacına ilişkin Millî Eğitim Bakanından yazılı soru önergesi (7/6756)
68.- Şanlıurfa
Milletvekili Yahya Akman'ın, Şanlıurfa-Halfeti İlçesi Bozyazı Köyünün telefon
şebekesi ihtiyacına ilişkin Ulaştırma Bakanından yazılı soru önergesi (7/6757)
69.- Şanlıurfa
Milletvekili Yahya Akman'ın, Şanlıurfa-Halfeti İlçesinin okul ihtiyacına
ilişkin Millî Eğitim Bakanından yazılı
soru önergesi (7/6760) 
70.- Şanlıurfa
Milletvekili Yahya Akman'ın, Şanlıurfa-Halfeti İlçesi Argıl Beldesi'nin lise
binası ihtiyacına ilişkin Millî Eğitim Bakanından yazılı soru önergesi (7/6761)
71.- Şanlıurfa
Milletvekili Yahya Akman'ın, Şanlıurfa-Halfeti İlçesi'nin cami ihtiyacına
ilişkin Devlet Bakanı ve Başbakan Yardımcısından (H.Hüsamettin Özkan) yazılı
soru önergesi (7/6762)
72.- Şanlıurfa
Milletvekili Yahya Akman'ın, camilerdeki kadro durumuna ilişkin Devlet bakanı
ve Başbakan Yardımcısından (H.Hüsamettin Özkan) yazılı soru önergesi (7/6763)
73.- Aksaray Milletvekili
Ramazan Toprak'ın, terörle mücadelede görev alan emniyet personelinin
rehabilitasyonuna ilişkin İçişleri
Bakanından yazılı soru önergesi (7/6773)
74.- Konya Milletvekili
Remzi Çetin'in, Üsküdar Emniyet Amirliği polislerinin öğrencilere yaptığı
müdahaleye ilişkin İçişleri Bakanından
yazılı soru önergesi (7/6774) 
75.- Afyon Milletvekili
Sait Açba'nın, son Afyon depreminin verdiği zararlara ve deprem sonrasında
yapılan çalışma ve yardımlara ilişkin Başbakandan yazılı soru önergesi (7/6775)

76.-Karaman Milletvekili
Zeki Ünal'ın, KİT'ler ve bağlı kuruluşların özelleştirilmesine ve personeline
ilişkin Devlet Bakanından (Yılmaz Karakoyunlu) yazılı soru önergesi (7/6776) 
77.- Aksaray Milletvekili
Ramazan Toprak'ın, imam hatip lisesi
öğrencilerine yapılan polis müdahalesine ilişkin İçişleri Bakanından yazılı
soru önergesi (7/6780)
78.- Kayseri Milletvekili
Sadık Yakut'un, bir belediye başkanı hakkındaki yolsuzluk iddialarına ilişkin
İçişleri Bakanından yazılı soru önergesi (7/6786)
79.- Hatay Milletvekili Mustafa Geçer'in, tüketiciyi
koruma amaçlı kurulan bir dernekle ilgili iddialara ilişkin İçişleri Bakanından
yazılı soru önergesi (7/6792)
80.- Afyon Milletvekili
İsmet Attila'nın, Afyon depremi sonrası belediyelere yapılacak yardımın
geciktiği iddiasına ilişkin Başbakandan
yazılı soru önergesi (7/6797)
81.- Trabzon Milletvekili
Şeref Molkoç'un, KTÜ Farabi Hastanesine ilişkin Başbakandan yazılı soru
önergesi (7/6800)
82.- Niğde Milletvekili
Doğan Baran'ın, Yalova Termal Kaplıcalarının TÜRKSEV'e devredildiği iddialarına
ilişkin Maliye Bakanından yazılı soru önergesi (7/6804)
83.- Niğde Milletvekili
Doğan Baran'ın, TÜRKSEV ile ilgili iddialara ilişkin Başbakandan yazılı soru
önergesi (7/6805)
84.- Karaman Milletvekili Zeki Ünal'ın, çocukların ve
gençlerin kötü alışkanlıklardan korunmalarına ilişkin Millî Eğitim Bakanından
yazılı soru önergesi (7/6813)
85.- Erzurum Milletvekili
Aslan Polat'ın, Hazinenin özel sektör
kuruluşlarına devrettiği yurtdışı kredilerine ilişkin Devlet Bakanından
(Kemal Derviş) yazılı soru önergesi (7/6818)
86.- Şanlıurfa
Milletvekili Mustafa Niyazi Yanmaz'ın, öğrenci harçlarına ilişkin Millî Eğitim
Bakanından yazılı soru önergesi (7/6819)
87.- Niğde Milletvekili
Doğan Baran'ın, TÜRKSEV ile ilgili iddialara ilişkin Başbakandan yazılı soru
önergesi (7/6821)
88.- Niğde Milletvekili
Doğan Baran'ın, sağlık meslek liselerinde okutulan kitaplara ve
giriş sınavlarına ilişkin Millî Eğitim
Bakanından yazılı soru önergesi (7/6822)
89.- Sakarya Milletvekili Osman Fevzi Zihnioğlu'nun,
Kırşehir Belediyesine 1994-1999 yılları arasında ödeme yapılmadığı iddiasına
ilişkin Bayındırlık ve İskân Bakanından yazılı soru önergesi (7/6823)
90.- Samsun Milletvekili
Vedat Çınaroğlu'nun, Eğitim-Sen Samsun Şubesinin genel kurul toplantısına
ilişkin Millî Eğitim Bakanından yazılı soru önergesi (7/6825)
91.- Diyarbakır
Milletvekili Abdülbaki Erdoğmuş'un, üniversitelerdeki kadro tahsislerine
ilişkin Başbakandan yazılı soru önergesi (7/6828)
92.- Sivas Milletvekili
Abdüllatif Şener'in, Cumhuriyet Üniversitesi Kampus Altyapı Projesine ilişkin
Millî Eğitim Bakanından yazılı soru önergesi (7/6837) 
93.- Sivas
Milletvekili Abdüllatif Şener'in,
Cumhuriyet Üniversitesi lojman ve sosyal tesis projesine ilişkin Millî Eğitim
Bakanından yazılı soru önergesi (7/6844)
94.- Ankara Milletvekili
Eyyüp Sanay'ın, Eryaman toplu konutlarındaki okulların yakıt aidatlarına
ilişkin Millî Eğitim Bakanından yazılı soru önergesi (7/6849)
  No. : 140
14 . 5 . 2002 SALI
Tasarılar
1.- Aile Mahkemelerinin
Kuruluş, Görev ve Yargılama Usullerine Dair Kanun Tasarısı (1/980) (Plan ve
Bütçe ve Adalet Komisyonlarına) (Başkanlığa geliş tarihi : 13.5.2002)
 2.- Sosyal Sigortalar Kanunu, Tarım İşçileri Sosyal Sigortalar
Kanunu, Türkiye Cumhuriyeti Emekli Sandığı Kanunu, Esnaf ve Sanatkârlar ve
Diğer Bağımsız Çalışanlar Sosyal Sigortalar Kurumu Kanunu ile Tarımda Kendi Adına
ve Hesabına Çalışanlar Sosyal Sigortalar Kanununun Bazı Maddelerinde Değişiklik
Yapılması Hakkında Kanun Tasarısı (1/981) (Sağlık, Aile, Çalışma ve Sosyal
İşler ve Plan ve Bütçe Komisyonlarına) (Başkanlığa geliş tarihi : 13.5.2002)
Teklif
 1.- Amasya Milletvekili Ahmet İyimaya'nın; Türkiye Büyük Millet
Meclisi İçtüzüğünün Bir Maddesinin Değiştirilmesine İlişkin İçtüzük Teklifi
(2/971) (Anayasa Komisyonuna) (Başkanlığa geliş tarihi : 13.5.2002)
Raporlar
1.- Gümrük
Müsteşarlığının Teşkilât ve Görevleri Hakkında 485 Sayılı Kanun Hükmünde
Kararname ile Gümrük Müsteşarlığının Teşkilât ve Görevleri Hakkında Kanun
Hükmünde Kararnamenin Bazı Hükümlerinin Değiştirilmesine Dair 541 Sayılı Kanun
Hükmünde Kararname ve Plan ve Bütçe Komisyonu Raporu (1/209, 1/228) (S. Sayısı:
861) (Dağıtma tarihi : 14.5.2002) (GÜNDEME)
 2.- İçel Milletvekili Akif Serin'in, Türkiye Gümrük Müşavirleri
Odaları Birliği Kanunu Teklifi, Gümrük Kanununun Bir Maddesinin Değiştirilmesi
Hakkında Kanun Teklifi ve Gümrük Kanununda Değişiklik Yapılmasına Dair Kanun
Teklifi ile Aydın Milletvekili Ali Rıza Gönül'ün, Gümrük Kanununda Değişiklik
Yapılması Hakkında Kanun Teklifi ve Plan ve Bütçe Komisyonu Raporu (2/938,
2/441, 2/801, 2/821) (S. Sayısı: 863) (Dağıtma tarihi : 14.5.2002) (GÜNDEME)
Sözlü Soru Önergesi
1.- Adıyaman Milletvekili
Mahmut Göksu'nun, sperm bankası kurulması girişimine ilişkin Sağlık Bakanından
sözlü soru önergesi (6/1843) (Başkanlığa geliş tarihi : 9.5.2002)
Yazılı Soru Önergeleri
1.- Karabük Milletvekili
Mustafa Eren'in, yaş meyve ve sebze üretiminde hormon kullanıldığı iddiasına
ilişkin Tarım ve Köyişleri Bakanından yazılı soru önergesi (7/7284) (Başkanlığa
geliş ta-rihi : 9.5.2002)
2.- Adıyaman Milletvekili
Mahmut Göksu'nun, 23 Nisan Millî Egemenlik ve Çocuk Bayramında çocuklara dağıtılan bir kitaba ilişkin Türkiye Büyük
Millet Meclisi Başkanından yazılı soru önergesi (7/7285) (Başkanlığa geliş
tarihi : 9.5.2002)
3.- Adıyaman Milletvekili
Mahmut Göksu'nun, TBMM'nin çeşitli yasama çalışmalarına ilişkin Türkiye Büyük
Millet Meclisi Başkanından yazılı soru önergesi (7/7286) (Başkanlığa geliş
tarihi : 9.5.2002)
4.- Adıyaman Milletvekili
Mahmut Göksu'nun, Sinop İlindeki ürün araştırma ve yayın projelerine ilişkin Tarım ve Köyişleri Bakanından yazılı
soru önergesi (7/7287) (Başkanlığa geliş tarihi : 9.5.2002)
5.- Adıyaman Milletvekili
Mahmut Göksu'nun, Sinop İlindeki hayvancılığın geliştirilmesi çalışmalarına
ilişkin Tarım ve Köyişleri Bakanından yazılı soru önergesi (7/7288) (Başkanlığa
geliş tarihi : 9.5.2002)
6.- Adıyaman Milletvekili
Mahmut Göksu'nun, Sinop'ta yürütülen projelere
ilişkin Ulaştırma Bakanından
yazılı soru önergesi (7/7289) (Başkanlığa geliş tarihi: 9.5.2002)
7.- Adıyaman Milletvekili
Mahmut Göksu'nun, Sinop'ta yürütülen projelere
ilişkin Sanayi ve Ticaret Bakanından yazılı soru önergesi (7/7290)
(Başkanlığa geliş tarihi: 9.5.2002)
8.- Adıyaman Milletvekili
Mahmut Göksu'nun, Sinop İlinde uygulanan projelere ilişkin Orman Bakanından
yazılı soru önergesi (7/7291) (Başkanlığa geliş tarihi: 9.5.2002)
9.- Adıyaman Milletvekili
Mahmut Göksu'nun, Sinop İlinde orta öğretim kurumlarındaki öğretmen sayısına ve
ihtiyacına ilişkin Millî Eğitim Bakanından yazılı soru önergesi (7/7292)
(Başkanlığa geliş tarihi : 9.5.2002)
10.- Adıyaman
Milletvekili Mahmut Göksu'nun, Sinop İlindeki taşımalı eğitime, okulların
bilgisayar ve yabancı dil öğretmeni ihtiyacına ilişkin Millî Eğitim Bakanından yazılı soru önergesi (7/7293)
(Başkanlığa geliş tarihi : 9.5.2002)
11.- Adıyaman
Milletvekili Mahmut Göksu'nun, Sinop'ta yürütülen projelere ve kesintisiz
eğitime yapılan katkılara ilişkin Millî Eğitim Bakanından yazılı soru önergesi
(7/7294) (Başkanlığa geliş tarihi : 9.5.2002)
12.- Adıyaman
Milletvekili Mahmut Göksu'nun, Sinop'ta yürütülen projelere ve belediyelere
gönderilen ödeneklere ilişkin Maliye Bakanından yazılı soru önergesi (7/7295)
(Başkanlığa geliş tarihi : 9.5.2002)
13.- Adıyaman
Milletvekili Mahmut Göksu'nun, Sinop'ta yürütülen projelere ilişkin İçişleri Bakanından yazılı soru önergesi (7/7296) (Başkanlığa geliş
tarihi: 9.5.2002)
14.- Adıyaman
Milletvekili Mahmut Göksu'nun, Sinop'ta yürütülen projelere ilişkin Enerji ve Tabiî Kaynaklar Bakanından
yazılı soru önergesi (7/7297) (Başkanlığa geliş tarihi : 9.5.2002)
15.- Adıyaman
Milletvekili Mahmut Göksu'nun, Sinop'ta yürütülen projelere ilişkin Devlet Bakanından (Nejat Arseven) yazılı soru
önergesi (7/7298) (Başkanlığa geliş tarihi : 9.5.2002)
16.- Adıyaman
Milletvekili Mahmut Göksu'nun, Sinop'ta yürütülen projelere ilişkin Devlet Bakanından (Ramazan Mirzaoğlu) yazılı soru önergesi (7/7299)
(Başkanlığa geliş tarihi : 9.5.2002)
17.- Adıyaman
Milletvekili Mahmut Göksu'nun, Sinop'ta yürütülen projelere ilişkin Devlet Bakanından (Hasan Gemici) yazılı soru önergesi (7/7300)
(Başkanlığa geliş tarihi : 9.5.2002)
18.- Adıyaman
Milletvekili Mahmut Göksu'nun, Sinop'ta yürütülen projelere ilişkin Devlet Bakanından (Fikret Ünlü) yazılı soru önergesi (7/7301)
(Başkanlığa geliş tarihi : 9.5.2002)
19.- Adıyaman
Milletvekili Mahmut Göksu'nun, Sinop'ta yürütülen projelere ilişkin Devlet Bakanından (Edip Safder Gaydalı) yazılı soru önergesi (7/7302)
(Başkanlığa geliş tarihi : 9.5.2002)
20.- Adıyaman
Milletvekili Mahmut Göksu'nun, Sinop İlinde yürütülen bazı projelere ilişkin Devlet Bakanından (Mustafa Yılmaz) yazılı soru önergesi (7/7303)
(Başkanlığa geliş tarihi : 9.5.2002)
21.- Adıyaman
Milletvekili Mahmut Göksu'nun, Sinop ve çevresindeki tarihî vakıf eserlerine
ilişkin Devlet Bakanından (Nejat
Arseven) yazılı soru önergesi (7/7304) (Başkanlığa geliş tarihi : 9.5.2002)
22.- Adıyaman
Milletvekili Mahmut Göksu'nun, Sinop İlindeki tapu ve kadastro projelerine
ilişkin Devlet Bakanından (Şuayip
Üşenmez) yazılı soru önergesi (7/7305) (Başkanlığa geliş tarihi : 9.5.2002)
23.- Adıyaman
Milletvekili Mahmut Göksu'nun, Sinop'ta yürütülen projelere ilişkin Devlet Bakanından (Mehmet Keçeciler) yazılı soru önergesi (7/7306)
(Başkanlığa geliş tarihi : 9.5.2002)
24.- Adıyaman
Milletvekili Mahmut Göksu'nun, Sinop'ta yürütülen projelere ilişkin Adalet Bakanından yazılı soru önergesi (7/7307) (Başkanlığa geliş tarihi
: 9.5.2002)
25.- Erzincan
Milletvekili Tevhit Karakaya'nın, Erzincan-Kemah-Oğuz Köyünün yoluna ilişkin
Başbakandan yazılı soru önergesi (7/7308) (Başkanlığa geliş tarihi : 9.5.2002)
26.- Adıyaman
Milletvekili Mahmut Göksu'nun, İller Bankası Bölge Müdürlüğünün Sinop İlinde programa aldığı işlere ilişkin
Bayındırlık ve İskân Bakanından yazılı soru önergesi (7/7309) (Başkanlığa geliş
tarihi : 9.5.2002)
27.- Şanlıurfa Milletvekili Yahya Akman'ın, Devlet memurluğu
sınavına katılıma ve sonuçlarına ilişkin Devlet Bakanından (Recep Önal) yazılı
soru önergesi (7/7310) (Başkanlığa geliş ta-rihi : 9.5.2002)
28.- Şanlıurfa Milletvekili Yahya Akman'ın, lisansüstü
eğitim sınavına ilişkin Millî Eğitim Bakanından yazılı soru önergesi (7/7311) (Başkanlığa geliş tarihi :
9.5.2002)
29.- Konya Milletvekili
Özkan Öksüz'ün, bölge müdürlüklerinin kapatılması kararına ilişkin Orman
Bakanından yazılı soru önergesi (7/7312) (Başkanlığa geliş tarihi : 9.5.2002)
30.- Konya Milletvekili
Özkan Öksüz'ün, misyonerlik faaliyetlerine ve Mevlâna aleyhindeki iddialara
karşı ne gibi çalışmalar yürütüldüğüne
ilişkin Kültür Bakanından yazılı
soru önergesi (7/7313) (Başkanlığa geliş tarihi : 9.5.2002)
31.- Adıyaman
Milletvekili Mahmut Göksu'nun, Sinop İlinde afet bölgesi ilan edilen yer olup
olmadığına ilişkin Bayındırlık ve İskân Bakanından yazılı soru önergesi
(7/7314) (Başkanlığa geliş tarihi : 9.5.2002)
32.- Adıyaman
Milletvekili Mahmut Göksu'nun, Sinop İlinde Ziraat Bankasından alınan tarımsal
kredilere ilişkin Devlet Bakanından (Kemal Derviş) yazılı soru
önergesi (7/7315) (Başkanlığa geliş tarihi : 9.5.2002)
33.- Adıyaman
Milletvekili Mahmut Göksu'nun, Ağrı İlinde Ziraat Bankasından alınan tarımsal
kredilere ilişkin Devlet Bakanından (Kemal Derviş) yazılı soru önergesi
(7/7316) (Başkanlığa geliş tarihi : 9.5.2002)
34.- İstanbul
Milletvekili Mustafa Baş'ın, TRT'deki yeniden yapılanma çalışmalarına ilişkin
Başbakandan yazılı soru önergesi (7/7317) (Başkanlığa geliş tarihi : 9.5.2002)
35.- İstanbul
Milletvekili Hüseyin Kansu'nun, üniversite döner sermayelerinden SHÇEK'e
ayrılması gereken paylara ilişkin Devlet Bakanından (Hasan Gemici) yazılı soru
önergesi (7/7318) (Başkanlığa geliş tarihi : 9.5.2002)
36.- Samsun Milletvekili
Musa Uzunkaya'nın, Samsun-Kavak Orman İşletmesi bünyesinde açılan soruşturmaya
ilişkin Orman Bakanından yazılı soru önergesi (7/7319) (Başkanlığa geliş tarihi
: 9.5.2002)
37.- Karaman Milletvekili
Zeki Ünal'ın, TPAO'ya geçici işçi çalıştırma yetkisi verilmediği iddiasına
ilişkin Enerji ve Tabiî Kaynaklar Bakanından yazılı soru önergesi (7/7320) (Başkanlığa geliş tarihi : 9.5.2002)
38 .- Karaman Milletvekili Zeki Ünal'ın, Ziraat Bankasının
Karaman-Sarıveliler-Göktepe Şubesinin tekrar açılıp açılmayacağına ilişkin Devlet
Bakanından (Kemal Derviş) yazılı soru
önergesi (7/7321) (Başkanlığa geliş tarihi : 9.5.2002)
39.- İstanbul
Milletvekili Mustafa Baş'ın, İstanbul-Beyoğlu-Hacı Ahmet Mahallesindeki bir
inşaata ilişkin Başbakandan yazılı soru
önergesi (7/7322) (Başkanlığa geliş tarihi : 9.5.2002)
40.- İstanbul
Milletvekili Mustafa Baş'ın, İstanbul-Beyoğlu-Hacı Ahmet Mahallesindeki bir
alana ilişkin Kültür Bakanından yazılı soru önergesi (7/7323) (Başkanlığa geliş
tarihi : 9.5.2002)
41.- Adıyaman
Milletvekili Mahmut Göksu'nun, Sinop İlindeki tarımsal projelere ve doğrudan
gelir desteği ödemelerine ilişkin Tarım
ve Köyişleri Bakanından yazılı soru
önergesi (7/7324) (Başkanlığa geliş tarihi : 9.5.2002)
42.- Adıyaman Milletvekili Mahmut Göksu'nun,
Sinop İlinde yürütülen projelere ilişkin Turizm Bakanından yazılı soru önergesi (7/7325) (Başkanlığa geliş tarihi
: 9.5.2002)
43.- Adıyaman
Milletvekili Mahmut Göksu'nun, Sinop İlinin sağlık elemanı ihtiyacı olup
olmadığına ve yatırımlara ilişkin Sağlık Bakanından yazılı soru önergesi
(7/7326) (Başkanlığa geliş tarihi : 9.5.2002)
44.- Adıyaman
Milletvekili Mahmut Göksu'nun, Sinop İlindeki bazı köy hizmetlerine ilişkin Devlet Bakanından (Mustafa Yılmaz) yazılı soru önergesi (7/7327)
(Başkanlığa geliş tarihi : 9.5.2002)
45.- Karaman Milletvekili
Zeki Ünal'ın, bir gazetede çıkan yeşil kart alamayan bir şahsın yetersiz
beslenmeden ölen bebeği hakkındaki habere
ilişkin Devlet Bakanından (Hasan Gemici) yazılı soru önergesi (7/7328) (Başkanlığa geliş
tarihi : 9.5.2002)
46.- Karaman Milletvekili
Zeki Ünal'ın, bankacılık sektöründeki yolsuzluk iddialarına ilişkin Devlet Bakanından (Kemal Derviş)
yazılı soru önergesi (7/7329)
(Başkanlığa geliş tarihi : 9.5.2002)
47.- Karaman Milletvekili
Zeki Ünal'ın, Radyo Televizyon Kuruluşu ve
Yayınları Hakkındaki Kanunda yapılmak istenen değişikliklere ilişkin Devlet Bakanından (Yılmaz
Karakoyunlu) yazılı soru önergesi
(7/7330) (Başkanlığa geliş tarihi : 9.5.2002)
48.- Karaman Milletvekili
Zeki Ünal'ın, Kültür Merkezi projelerine ve yapılan atamalara ilişkin Kültür Bakanından yazılı soru
önergesi (7/7331) (Başkanlığa geliş tarihi : 9.5.2002)
49.- Gaziantep
Milletvekili Nurettin Aktaş'ın, Habur ve Karkamış gümrük kapılarından yapılan sınır ticaretine ilişkin Devlet
Bakanından (Tunca Toskay) yazılı soru önergesi (7/7332) (Başkanlığa geliş
tarihi : 9.5.2002)
50.- Gaziantep Milletvekili Nurettin Aktaş'ın,
Gaziantep-Nizip Organize Sanayi Sitesi Projesine ilişkin Sanayi ve Ticaret
Bakanından yazılı soru önergesi (7/7333) (Başkanlığa geliş ta-rihi : 9.5.2002)
Meclis Araştırması Önergesi
 1.- Kayseri Milletvekili Salih Kapusuz ve 20 arkadaşının, turizm
sektörünün sorunlarının araştırılarak turizm potansiyelinin etkin
değerlendirilmesi için alınması gereken önlemlerin belirlenmesi amacıyla
Anayasanın 98 inci, İçtüzüğün 104 ve 105 inci maddeleri uyarınca bir Meclis
araştırması açılmasına ilişkin önergesi (10/283) (Başkanlığa geliş tarihi :
9.5.2002)


BİRİNCİ OTURUM
Açılma Saati : 15.00
14 Mayıs 2002 Salı
BAŞKAN : Başkanvekili Yüksel YALOVA
KÂTİP ÜYELER : Levent MISTIKOĞLU(Hatay), Kemal
ALBAYRAK(Kırıkkale)

BAŞKAN - Türkiye Büyük
Millet Meclisinin 99 uncu Birleşimini açıyorum. 
HÜSEYİN ÇELİK (Van) -
Sayın Başkan, yoklama yapmanızı talep ediyoruz. 
III. – Y O K L A M A 
BAŞKAN - Elektronik
cihazla yoklama yapacağız. 
Yoklama için 5 dakika
süre vereceğim. Sayın milletvekillerinin oy düğmelerine basarak salonda
bulunduklarını bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerinse yoklama pusulalarını
teknik personel aracılığıyla 5 dakikalık süre içerisinde Başkanlığa
ulaştırmalarını rica ediyorum. 
Yoklama işlemini
başlatıyorum. 
(Elektronik cihazla yoklama
yapıldı)
BAŞKAN - Sayın
milletvekilleri, toplantı yetersayısı vardır; görüşmelere başlıyoruz. 
Gündeme geçmeden önce, üç
arkadaşıma gündemdışı söz vereceğim.
Gündemdışı ilk söz, Türk
musikisiyle ilgili söz isteyen Sıvas Milletvekilli Abdüllatif Şener'e aittir. 
Buyurun Sayın Şener. (AK
Parti sıralarından alkışlar) 
Süreniz 5 dakikadır.
IV.-
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- Sivas
Milletvekili Abdüllatif Şener'in, Türk musikisine ilişkin gündemdışı konuşması
ABDÜLLATİF ŞENER (Sivas)
- Sayın Başkan, sayın milletvekilleri; hepinizi sımsıcak duygularla
selamlıyorum. 
Mustafa Kemal Atatürk'ün
Türk musikisini Batı formlarıyla dünyaya tanıtma hedefine ulaşmaya çalışıyoruz.
Üç çeyrek asırdır millet olarak büyük çabalar harcadık; orkestralar,
konservatuar, korolar ve daha niceleri...
Çok değerli sanatçılar
yetiştirdik, çok nadide eserler verdik. Tüm musiki ustalarımıza sonsuz
şükranlarımı sunuyorum; ama, Batı dünyası eserlerimizin basım ve yayımına
yönelmemiştir; çünkü, musikimizde kendi kalıplarını bulamamıştır. Türk musikisi
tek seslidir. Klasik Batı ise, aslında, ne orkestradır ne de çok sesliliktir.
Klasik Batı müziğinin temeli majör ve minör dizilerdir. Bu ince farkı Türk
musikisinin ruhu ile kaynaştıran nice eserlerin kaynağı Muhammed Lütfi Efendi,
yani Alvarlı Mehmet olmuştur; ama, eserleri henüz albüm haline bile
getirilememiştir. Bu eserlerin derleyicisi Raci Alkır ise, 120 000 000 lira
Bağ-Kur maaşı ile yaşam mücadelesi vermektedir.
Bakınız, elimde bir CD
var,yepyeni, Nisan 2002 tarihli, üzerinde İtalyanca yazılar ve Alvarlı Mehmet
ismi yer alıyor; ölümünden kırkaltı yıl sonra...
Bu CD'deki musiki
ziyafeti, Alvarlı Mehmet'in majör,minör, polifoni ve oda müziği; yani, trio
veya kuartet sistemiyle icra edilen "Bayram ol, Bayram ola" bölümüyle
başlıyor. Sonra üç sesli (polifonik) majör minör bölümle zirve yapıyor
Hüseyni-Uşşak ve Rast eserlerle son buluyor.
Defalarca dinledim,
dinlettim, tek kelimeyle muhteşem...
Üzerinde
"ÇESAV" mührü bulunan ve henüz piyasaya sürülmemiş olan bu CD'deki
parçalar, Vatikan'da geçen ay yapılan bir toplantıda çalınmış, zevkle
dinlenilmiştir. Bu güzelliklere emeği geçen tüm gönül dostlarına teşekkürlerimi
sunuyorum.
11 Eylüldeki menfur
saldırılardan sonra, medeniyetler çatışmasının dünyayı felakete
sürükleyeceğini, dinlerarası diyalogun yalnızca din adamlarına
bırakılamayacağını, siyasetin konuya ağırlığını koyması gerektiğini 28.12.2001
günkü basın toplantımda ilk kez ben dile getirmiştim. Daha sonra, Dışişleri
Bakanlığımızın Avrupa Birliği ile İslam Konferansı Teşkilatını İstanbul'da bir
araya getirmesini de sevinçle karşılamıştım. 
Şimdi görüyorum ki,
Alvarlı Mehmet, gönül zenginliğiyle Müslüman-Hıristiyan diyalogunun en güzel
zeminini bize hediye etmiştir.
Alvarlı Mehmet'teki bu
zenginliği anlayamadığımızı kimse söyleyemez. Bunu millet olarak yüreğimizde
hissediyoruz. Çeşitliliklerimizin zenginlik olduğuna inanıyoruz.
Çeşitliliğimiz, üretkenliğimizdir, uluslararası camiada var olma çabalarımızın
temel dayanağıdır. Bu bakımdan, Turizm Bakanlığımızın bu kulvarda yepyeni
ufuklara büyük açılımlar sağlamasını beklemekte olduğumuzu ifade etmek
istiyorum. 
Gelin, bugün, Alvarlı
Mehmet'in manevî dünyasının esintileriyle bir milat başlatalım;
farklılıklarımızı sevelim, Alvarlı Mehmet'in farklı dünyalarda kurduğu diyaloğu
ülkemizde inşa edelim. 
Bu vesileyle, Alvarlı
Mehmet'i bana tanıtan usta kanuncu Dr. Mustafa Erdoğan Sürat Beye ve İbrahim
Özdoğan Beye buradan teşekkürlerimi sunuyorum. 
Bu arada, Sayın Kültür
Bakanımızdan iki talebim vardır: 
Birincisi, derlemeleri
yapılmış; ama, dağınık halde bulunan çok sayıda musiki eserimiz vardır. 
(Mikrofon otomatik cihaz
tarafından kapatıldı)
BAŞKAN- Buyurunuz. 
ABDÜLLATİF ŞENER
(Devamla)- Bu eserlerimizin albüm haline getirilmesini Sayın Kültür Bakanımızdan
talep ediyorum. 
İkincisi; pek çok eserin
derleyici Sayın Raci Alkır, bugün maddî ve manevî olarak ödüllendirilmeye hak
kazanmıştır; kendisine sahip çıkılmasını talep ediyorum.
Sanata ve çeşitliliğimize
duyacağımız ilgi, vereceğimiz değer, uluslararası rekabetin korkunç dişlileri
arasında millet olarak saygın bir yer edinmemizi sağlayacak en büyük güç
olacaktır. 
14 Mayıs günü ilk
demokratik seçimlerle çokpartili hayatın Meclise yansıdığı bir günün
yıldönümünde, bu duygularla, hepinizi saygıyla selamlıyorum. (AK Parti, MHP,
ANAP, DYP ve SP sıralarından alkışlar)
BAŞKAN - Çok teşekkür
ediyorum Sayın Şener.
Gündemdışı ikinci söz,
Dil Bayramı ve Türkçenin sorunları hakkında söz isteyen, Denizli Milletvekili
Beyhan Aslan'a aittir. 
Buyurun Sayın Aslan.
(ANAP sıralarından alkışlar)
Süreniz 5 dakika.
2.- Denizli
Milletvekili Beyhan Aslan'ın, Dil Bayramı ve Türkçenin sorunlarına ilişkin
gündemdışı konuşması
BEYHAN ASLAN (Denizli) -
Sayın Başkan, değerli milletvekilleri; bu hafta, aynı zamanda Gençlik Haftası.
Bugünün büyükleri olarak gençlere, zihinlerini ideolojik sloganlara hapsetmek
yerine, daha çok gayret, daha kuvvetli kişilik, daha sağlam irade ve karakter,
daha çok vatan sevgisi, daha çok bilgi ve düşünce yaratılması konusunda arzımı
belirtiyor ve Gençlik Bayramının, gençlerimize ve Türk Milletine hayırlı
olmasını diliyorum.
Sayın Başkan, değerli
milletvekilleri; konuşma dili olarak en az 3 000 yıllık, yazı dili olarak da 1
400 yıllık tarihî geçmişi olan Türk Dili, Karamanoğlu Mehmet Beyin fermanıyla
1277 senesinde, Anadolu topraklarına diktiği fidan, köklü bir çınar ağacı
olarak günümüze erişmiştir. 
Alman asıllı Rus Türkolog
Wilhelm Radloff, dünya dilleri arasında Türk Dili kadar geniş alana yayılmış
bir başka dilin olmadığını belirtir. 11 000 kilometrekarelik bir alanda,
yaklaşık 250 000 000 kişi Türkçe konuşur ve konuşulan diller arasında Türkçe,
en çok konuşulan beşinci dildir. 
Bilim dilinin Arapça,
edebiyat dilinin Farsça olduğu bir dönemde Türkçe ihmale uğramış, Arapça ve
Farsçanın egemenliğinin sürdüğü bir dönemde Karamanoğlu Mehmet Bey
"bugünden sonra Divanda, dergâhta, bargâhta, Mecliste Türkçeden başka bir
dil kullanılmayacaktır" buyruğunu vermiştir. Bu buyruk, Türk Dili için bir
dönüm noktası olmuştur. Ne yazık ki, 15 inci Yüzyıldan sonra Arapça ve Farsça
bilim ve edebiyat dili olarak yeniden ağırlık kazanmaya başlamıştır. 
Değerli milletvekilleri,
yabancı dil öğrenmek, küreselleşen dünyamızda, Avrupa Birliği kapısındaki
Türkiye'de kaçınılmaz bir ihtiyaçtır. Keşke, her insanımız bir ya da birkaç
yabancı dil öğrense; ancak, Türkçeyi öğrenmek, doğru yazıp, doğru konuşmak hayatî bir zarurettir; bunun
bilincinde olmak, hepimizin görevidir. Hep birlikte Türkçemize sahip çıkalım,
bilişim çağında, gelecek kuşaklara, Türke yaraşır Türkçeyi bırakalım. 
Türkiyemize hizmet eden
Karamanoğlu Mehmet Bey tarafından dikilen fidanın çınar olmasında, çınarın
başının bulutlara değmesinde, köklerinin derinliklere inmesinde, gövdesinin
genişlemesinde katkı bulunan Kaşgarlı Mahmut'u, Karamanoğlu Mehmet Beyi, Yusuf
Hashacib'i, Yunus Emre'yi, Hacı Bektaş'ı, Fuzulî'yi, Karacaoğlan'ı, Ziya
Gökalp'i, Ömer Seyfettin'i, Orhan Veli'yi rahmetle anıyorum. 
Yine, Asaf Halet
Çelebi'nin Türkçeyle ilgili olarak yazdığı "İstanbulumun Dili" isimli
şiirinden bir dörtlükle konuşmama son veriyorum: "...İstanbulumun
efendisi/ Hanımefendisi/Sokaklarımın bekçisi/ Yoğurtçusu, balıkçısı/ Can dilimi
konuşanım/Canım benim..."
Güzel Türkçem, seni
saygıyla selamlıyorum.
Yüce Meclise saygılar
sunuyorum. (Alkışlar)
BAŞKAN - Teşekkürler
Sayın Aslan.
Gündemdışı üçüncü söz,
Eskişehir'in sorunları hakkında söz isteyen Eskişehir Milletvekili Mehmet Sadri
Yıldırım'a aittir.
Buyurun Sayın Yıldırım.
Süreniz 5 dakikadır.
3.-
Eskişehir Milletvekili Mehmet Sadri Yıldırım'ın, Eskişehir'in sorunlarına
ilişkin gündemdışı konuşması
MEHMET SADRİ YILDIRIM
(Eskişehir) - Sayın Başkan, değerli milletvekilleri; Eskişehir'in konumu ve
sorunları hakkında gündemdışı söz almış bulunuyorum. Yüce Heyetinizi ve
televizyonları başında bizi izleyen aziz halkımızı, demokrat ve saygıdeğer
Eskişehirli hemşerilerimi saygıyla selamlıyorum.
Konuşmama başlamadan
evvel, bugün, 14 Mayıs Dünya Çiftçiler Günüdür. Öncelikle, tüm çiftçilerimizin
Dünya Çiftçiler Gününü kutluyorum; tabiî, ülkemizde çiftçi kaldıysa diyorum.
Ayrıca, bugün, ülkemiz
için çok önemli, müstesna bir gündür. 14 Mayıs 1950 tarihi, Demokrat Partinin
iktidar olduğu gündür; yani, çokpartili devreye geçişin ilk günüdür,
demokrasinin zaferidir, millî iradenin hâkim olduğu gündür. Ben, bu vesileyle, Yüce
Türk Milletinin demokrasi bayramını kutluyorum; ülkemizde tam demokrasinin
zafere ulaşmasını ve hâkimiyetin kayıtsız şartsız milletin olmasını diliyorum.
Değerli milletvekilleri,
Eskişehir, İç Anadolu'nun incisi; tarımı, kültürü, eğitimi, turizmi, iki
üniversitesi, sanayii ve KOBİ'leriyle büyük bir sanayi ve istihdam şehrimizdi;
ama, maalesef, bugün gelinen durumda ise, Eskişehir, son üç yıldır küçülüyor,
sahip olduğu değerleri alınıyor, yok ediliyor ve gün geçtikçe geriye gidiyor.
Söyleyiniz, siz, Eskişehir'e hangi hizmeti yaptınız? Bir tane eserinizi
gösteriniz? Atatürk'ün ve evvelki iktidarların yaptığı eserleri yok
ediyorsunuz. Peki, öyleyse, siz ne yapmak istiyorsunuz benim memleketime?
Eskişehir düşmanlığının sebebi nedir? Ülkeyi küçülttüğünüz ve
yoksullaştırdığınız gibi, şimdi de illere ve ilçelere mi başladınız?!.
Yaptığınız yanlıştır. 
Öyleyse, gelin,
isterseniz, Eskişehir'in son üç yılda yitirdiklerine birlikte bakalım: 
Eskişehir'in bağrından
çıkan Esbankı, içi boşaltılmadığı halde sebepsiz yere kapattınız; binlerce
Eskişehirliye ekmek veren şirketleri yok ettiniz; insanları işsiz ve aşsız
bıraktınız; "özelleştirme" adı altında, Eskişehir'in hakkıyla sahip
olduğu Et ve Balık Kurumunu elinden aldınız; hayvancılığı ve besiciliği öldürdünüz;
insanları işsiz ve aşsız bıraktınız. 
Eskişehir'de tarımı yok
ettiniz; çiftçiyi perişan ettiniz, borç batağına gömdünüz, hapishanelere
koydunuz, kahvehaneye çıkamaz hale getirdiniz. Pancar çiftçisi ise can
çekişiyor; zor şartlarda ürettiği pancarı, elinden, maliyetinin altındaki
fiyatla aldınız, kota çıkararak pancar ekimini önlediniz. Hatta, yıllardır
verilen, kanunî hakkı olan pancar şeker oranları primlerini de kaldırdınız.
Şimdi de, hububat alım merkezleri olan ofisleri kapatma hazırlığı içindesiniz.
Bu çiftçi düşmanlığının sebebi nedir? Şunu iyi bilin ki, çiftçi sizden hesap
soracaktır. 
Sayın hükümet, siz,
esnafın, KOBİ'lerin ve sanayicinin durumunu çok mu iyi zannediyorsunuz? Yüzde
50'si işyerini kapattı, borç içinde ya iflas etti ya intihar etti veya kafayı
bozdu, aileler yıkıldı. Günlerce iş bekleyen kamyoncu ve şoför esnafını
bitirdiniz. Ya 70-80 000 işçi emeklisinin hali ise içler acısı. Pazar
yerlerinde, artık sebze ile çürümüş meyve topluyorlar. İşte, sizin idare
ettiğiniz ülkenin durumu bu; bununla gurur duyun diyorum! 
Peki, esnaf, KOBİ, sanayi
ve üniversite şehri olan Eşkişehir'de, Eskişehir-İstanbul arası, haftada üç gün
karşılıklı sefer yapan Eskişehir Ekspresine ne yaptınız? Yine, Eskişehir'e
darbe vurdunuz. Ben, diyorum ki, gelin, üç gün değil, bu tren seferini beş güne
çıkarın ve bir de öyle deneyin.
Peki, basından
öğrendiğimize göre, Eskişehir Orman Bölge Müdürlüğü ile Devlet Su İşleri 3 üncü
Bölge Müdürlüğünü ne yapıyorsunuz? Kapatmada kararlı iseniz, vazgeçin; çünkü,
bunlar, elli sene evvel açılmış, halkın değerleridir; bu eserlere, halk,
mutlaka sahip çıkacaktır.
Ya Köy Hizmetleri Bölge
Müdürlüğüne ne diyorsunuz; neden kapatıyorsunuz? Eskişehir'in köylerine,
beldelerine devlet hizmeti nasıl gidecektir? 
Peki, sayın hükümet,
Eskişehir merkezinde, Mihallıçcık İlçesinde, Mahmudiye'de, Kaymaz'da ve ülkenin
hazinesi olan bor madeninin merkezi olan Seyitgazi-Kırka'da kaldırdığınız banka
şubelerine ne diyeceksiniz? Siz, kasabalarda, ilçelerde ve ilde banka
şubelerini kaldırırsanız o bölgede ekonomi kalır mı?!. Söyleyin, kalır mı?!.
Sayın Hükümet; buradan,
Eskişehir halkı adına diyorum ki, gelin, Eskişehir halkının sesini ve
ıstırabını duyun. Yeter artık! Kaybeden hep Eskişehir oluyor; kaybeden, ülke
oluyor; kaybeden, ülke insanı oluyor; ama, göreceksiniz... 
(Mikrofon otomatik cihaz
tarafından kapatıldı)
MEHMET SADRİ YILDIRIM
(Devamla) - Sayın Başkan, 1 dakika içinde tamamlıyorum.
BAŞKAN - Lütfen,
sonuçlandırınız. 
MEHMET SADRİ YILDIRIM
(Devamla) - ...bundan sonra Eskişehir ve Eskişehir halkı kazanacak; kaybeden,
hükümet ve iktidar partileri olacaktır. 
Size bir defa daha, halk
adına sesleniyorum: Eskişehir-İstanbul Ekspresini kaldırmayın; hatta, beş güne
çıkarın. Eskişehir'de bölge müdürlüklerini kapamayın. 
Eskişehir halkı adına
çare bulmanızı ve bu haksızlığı gidermenizi diliyor, Yüce Heyetinize, canımdan
çok sevdiğim Eskişehir halkına sevgi ve saygılarımı sunuyorum. (DYP
sıralarından kalkışlar)
BAŞKAN - Çok teşekkürler
Sayın Yıldırım.
Bugün, aynı zamanda,
Dünya Eczacılar günü; Çiftçiler Günüyle birlikte biz de eczacılarımızın
bugününü kutluyoruz.
CEMAL ENGİNYURT (Ordu) -
Sayın Başkan... 
İBRAHİM YAŞAR DEDELEK
(Eskişehir)- Sayın Başkan, söz istiyorum.
BAŞKAN -Sayın Enginyurt,
bir şey mi istiyorsunuz?
CEMAL ENGİNYURT (Ordu)-
Bir açıklamam olacak Sayın Başkan.
BAŞKAN - Buyurun.
CEMAL ENGİNYURT (Ordu)-
Sayın Başkan, çok teşekkür ediyorum.
Böylesi anlamlı bir
günde, özellikle dün İsveç'te meydana gelen, bir haritada "Kürdistan
bölgesi"diye gösterilen ve İsveç'teki büyükelçinin de buna kayıtsız
kalması karşısında bu durumu şiddetle protesto ediyorum. Bunun İsveç hükümeti
nezdinde değerlendirilmesini, Türkiye Cumhuriyeti Devletinin gerekli tepkiyi
koymasını ve bu İsveç'teki büyükelçi hakkında da gerekli soruşturmanın
yapılmasını talep ediyor, teşekkür ediyorum.
BAŞKAN - Teşekkürler
Sayın Enginyurt; duyarlılığınıza da teşekkür ederim ayrıca.
Buyurun Sayın Dedelek.
İBRAHİM YAŞAR DEDELEK
(Eskişehir)- Sayın Başkan, değerli milletvekilleri; İstanbul-Ankara-İzmir
üçgeni içinde yer alan Eskişehir İli, bir bütün olarak, sınaî, ticarî, sosyal,
kültürel gelişmişliğiyle Türkiye'nin belli başlı odaklarından biridir. Bu üçgen
içerisinde yer alan diğer il ve ilçelerden bazıları, ekonomik ve sosyal
gelişmişlik açısından Türkiye ortalamasının altında kalsa da, genel olarak
Eskişehir, homojen bir nitelik sergilemekte ve bölgeiçi homojenleşme eğilimleri
artmaktadır. 
Devlet Planlama Teşkilatı
verilerine göre, Eskişehir İli sosyal, ekonomik gelişmişlik sırasına göre,
1996'da 76 il arasında 6 ncı sırada yer almıştır. Merkez İlçesi ise, 858 ilçe
içerisinde 5'inci sırada yer almıştır, şu anda da, ilk 10'un içerisinde
görülmektedir. 
Eskişehir, iki
üniversitesi olan dördüncü kenttir; Anadolu ve Osman Gazi Üniversitelerinde,
toplam 30 000 civarında öğrenci okumaktadır, bunun dörtte 3'ü de yabancı
öğrencidir. Bu sayı, Eskişehir'de hizmet sektörünün hızla gelişmesini
sağlamıştır. 
Okuma oranında Türkiye
üçüncüsü olan ilimiz, kadın okuma yazma oranında Türkiye ikincisi durumundadır.

Doğalgaz kullanımında,
gerek şehir merkezi ve gerekse organize sanayi bölgesi olarak dördüncü kent
durumundadır. 
Şimdi, bunları niçin
söylüyorum? Eskişehirimizin, Devlet Planlama Teşkilatı sıralamasında ilk 10'u
almasına rağmen, Sayın Sadri Yıldırım'ın, sadece kendi siyasetini icra etmek
amacıyla, Eskişehir'i, çok geri kalmış bir kent hüviyetinde göstermesini de,
burada, açıkça, abesle iştigal olarak kabul ediyorum. İnanıyorum ki, onlarla
birlikte diğer milletvekili arkadaşlarımızla da, büyük Eskişehir'e, daha büyük
yatırımlar yapma noktasında birlikte çalışmalarımıza devam edeceğiz.
Saygılar sunuyorum.
BAŞKAN - Peki, teşekkür
ederim. 
Sayın Yıldırım, kendi
görüşünü söyledi.
TURHAN GÜVEN (İçel) -
Sayın Başkan...
MEHMET SADRİ YILDIRIM
(Eskişehir) - Sayın Başkan, sataşma var.
İBRAHİM YAŞAR DEDELEK
(Eskişehir) - Hiçbir sataşma yok.
TURHAN GÜVEN (İçel) -
Sayın Başkan...
BAŞKAN - Bir saniye Sayın
Güven... Bir saniye...
Sizin burada işaretinizi
görüyorum, size de söz hakkı vereceğim. Ben de gereken yanıtı verdim; Sayın
Yıldırım, kendi görüşlerini dile getirmiştir dedim; nasıl Sayın Dedelek dile
getiriyorsa...
Son olarak, Sayın Şandır
ve Sayın Güven'e kısa açıklama imkânı tanıyacağım.
Buyurunuz Sayın Şandır.
MEHMET ŞANDIR (Hatay) -
Sayın Başkanım, teşekkür ediyorum.
İsveç'te yayımlanan bir
gazetenin turizm ilavesinde, Türkiye'nin bir bölgesinin Kürdistan olarak
gösterilmiş olmasını nefretle ve lanetle kınıyoruz.
Milliyetçi Hareket
Partisi Grubu olarak, bu türlü davranışların karşısında, tüm Türkiye olarak ve
Türkiye Büyük Millet Meclisi olarak ve başta hükümetimiz olarak ve bu konuyla
ilgili sorumlu arkadaşlarımız, bakanlarımız olarak gereken tepkinin ortaya
konulmasını zatıâlinizin öncülüğünde talep ediyorum.
Söz verdiğiniz için de
teşekkür ediyorum.
BAŞKAN - Ben de, duyarlılığınıza
teşekkür ediyorum Sayın Şandır.
Son olarak, Sayın Güven,
buyurunuz.
TURHAN GÜVEN (İçel) -
Sayın Başkanım, bir süreden beri, basında, hükümet içinde değişiklik yapılacağı
ve bazı bakanların değişeceğine dair haberler çıkıyordu; bugün, bunun bir örneğini
gördük. Ben, Sayın Dedelek'i kutluyorum; çünkü, İçtüzük gereği, bir
milletvekili gündemdışı konuşuyorsa, buna cevabı ilgili bakan verir; fakat, çok
enteresandır, bugün, bir Grup Başkanvekili arkadaşımız, demek ki hazırlık
içindeler, cevap veriyor. 
Bunu yadırgadığımı ifade
etmek istiyor, saygılar sunuyorum efendim.
BAŞKAN - Teşekkür
ediyorum Sayın Güven.
MEHMET SADRİ YILDIRIM
(Eskişehir) - Sayın Başkan, sataşma var.
İLYAS YILMAZYILDIZ
(Balıkesir) - Sayın Başkan, isim vererek sataşma var.
BAŞKAN - Sayın Yıldırım,
konuşmanızı yaptınız. Lütfen...
Başkanlığın Genel Kurula
diğer sunuşları vardır.
Divan Üyesi arkadaşımın
sunuşları oturduğu yerden okuması hususunu oylarınıza sunuyorum: Kabul
edenler... Kabul etmeyenler... Kabul edilmiştir 
Türkiye Büyük Millet
Meclisi Başkanlığının tezkereleri vardır; okutuyorum: 
B)
TEZKERELER VE ÖNERGELER
1.-
Finlandiya Parlamentosu Dışişleri Komitesi Başkanının, beraberinde bir
parlamento heyetiyle Türkiye'ye davet edilmesine ilişkin Başkanlık tezkeresi
(3/1072)
Türkiye Büyük Millet
Meclisi Genel Kuruluna
Türkiye Büyük Millet
Meclisi Başkanlık Divanının 9 Nisan 2002 tarih ve 99 sayılı Kararıyla,
Finlandiya Parlamentosu Dışişleri Komitesi Başkanı ve beraberindeki Parlamento
heyetinin resmî temaslarda bulunmak üzere ülkemizi ziyareti uygun bulunmuştur.
Türkiye Büyük Millet
Meclisinin Dış İlişkilerinin Düzenlenmesi Hakkındaki 3620 sayılı Kanunun 7 nci
maddesi gereğince, Genel Kurulun bilgisine sunulur.
  



9 Mayıs 2002
















Ömer İzgi










Türkiye Büyük Millet Meclisi 










Başkanı



BAŞKAN - Bilgilerinize
sunulmuştur.
Diğer tezkereyi
okutuyorum:
2. - XIII.
EUREKA Parlamentolararası Konferansına katılacak milletvekillerine ilişkin
Başkanlık tezkeresi (3/1073)  
Türkiye Büyük Millet
Meclisi Genel Kuruluna
Yunanistan Parlamento
Başkanı Apostolos Kaklamanis'in vaki davetine istinaden, Türkiye Büyük Millet
Meclisini temsilen iki kişilik Parlamento Heyetinin 23-24 Mayıs 2002 tarihleri
arasında XIII. EUREKA Parlamentolararası Konferansına katılması, TBMM'nin Dış
İlişkilerinin Düzenlenmesi Hakkındaki 3620 sayılı Kanunun 9 uncu maddesi
uyarınca, Genel Kurulun 28.3.2002 tarih ve 80 inci Birleşiminde kabul
edilmiştir.
Anılan Kanunun 2 nci
maddesi uyarınca, heyetimizi oluşturmak üzere siyasî parti gruplarınca
bildirilen üyelerimizin isimleri Genel Kurulun bilgilerine sunulur.
  9
Mayıs 2002
  Ömer
İzgi
  Türkiye
Büyük Millet Meclisi  
  Başkanı
Adı Soyadı 
Seçim Bölgesi
Ali Özdemir Gaziantep
Akif Serin 
İçel
BAŞKAN - Bilgilerinize
sunulmuştur.
Türkiye Büyük Millet
Meclisi Başkanlığının bir tezkeresi daha vardır; okutup, oylarınıza sunacağım:
3. -
Madrid'te düzenlenecek Avrupa Birliği Parlamento Başkanları Konferansına, TBMM
Başkanı Ömer İzgi'yi temsilen TBMM Başkanvekili Yüksel Yalova'nın katılmasına
ilişkin Başkanlık tezkeresi (3/1074)  
Türkiye Büyük Millet
Meclisi Genel Kuruluna
İspanya Meclis Başkanı
Luisa Fernanda Rudi Ubeda'nın Türkiye Büyük Millet Meclisi Başkanı Ömer İzgi'ye
hitaben gönderdiği mektupta, 7-9 Haziran 2002 tarihleri arasında Madrid'te
düzenlenecek olan Avrupa Birliği Parlamento Başkanları Konferansına TBMM
Başkanını davet ettiği bildirilmektedir.
Söz konusu konferansa
Türkiye Büyük Millet Meclisi Başkanını temsilen TBMM Başkanvekili Yüksel
Yalova'nın katılması hususu, Türkiye Büyük Millet Meclisinin Dış İlişkilerinin
Düzenlenmesi Hakkındaki 3620 sayılı Kanunun 9 uncu maddesi uyarınca Genel
Kurulun tasviplerine sunulur.  9 Mayıs 2002
  Ömer
İzgi
  Türkiye
Büyük Millet Meclisi 
  Başkanı
BAŞKAN - Kabul edenler...
Kabul etmeyenler... Kabul edilmiştir.
Bir gensoru önergesi
vardır; önerge, daha önce bastırılıp sayın üyelere dağıtılmıştır.
Şimdi, önergeyi
okutuyorum:
C) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Saadet
Partisi Grubu adına, Grup Başkanvekilleri Çorum Milletvekili Yasin Hatiboğlu,
Konya Milletvekili Veysel Candan ve Diyarbakır Milletvekili Ömer Vehbi
Hatipoğlu'nun, tabiî afetler nedeniyle gelir kaybı ve altyapı hasarına uğrayan
belediyelerin belirlenmesinde ve bunlara yapılan yardımlarda yanlı davranarak
partizanlık yaptığı ve afetler sonrasında gerekli tedbirleri zamanında almayıp
yanlış uygulamalarla tahribatın artmasına neden olduğu iddiasıyla Başbakan
Bülent Ecevit ve Bakanlar Kurulu üyeleri hakkında gensoru açılmasına ilişkin
önergesi (11/28)  
Türkiye Büyük Millet
Meclisi Başkanlığına
Tabiî afet nedeniyle
gelir kaybı ve altyapı hasarına uğrayan ve bu sebeple yardım yapılacak
belediyelerin tespitiyle ilgili olarak yayınlanan afet kararnameleri, 57 nci
hükümet döneminde, sürekli, huzursuzluğa ve tartışmalara sebep olmuştur.
13 Nisan 2002 tarihli
Resmî Gazetede yayımlanan ilgili son kararnamede, afet yardımı yapılacak
belediye isimlerinin tespitinde tamamen yanlı davranıp partizanlık yapan, afet
sonrasında gerekli tedbirleri zamanında almayıp, yanlış uygulamalarla
tahribatın artmasına neden olan 57 nci hükümet hakkında Anayasanın 99 uncu,
İçtüzüğün 106 ncı maddeleri uyarınca gensoru açılmasını arz ve teklif ederiz 
  



9.5.2002
















Yasin
  Hatiboğlu 


Veysel
  Candan 


Ömer Vehbi
  Hatipoğlu 







Çorum 


Konya 


Diyarbakır







Saadet
  Partisi 


Saadet
  Partisi 


Saadet
  Partisi







Grup
  Başkanvekili 


Grup
  Başkanvekili 


Grup
  Başkanvekili



Gerekçe:
Ülkemizde, deprem, su
baskını, heyelan, çığ, kaya düşmesi, fırtına gibi çeşitli tabiî afetler meydana
gelmektedir. Meydana gelen bu afetler, normal hayatın devamını sağlayacak
hizmetlerin yürütülmesini aksatmakta, önemli ölçüde hasar ve tahribata sebep
olabilmektedir. Özellikle, afet bölgesindeki belediyelerin altyapıları hasar
görmekte ve yerel kaynaklardan elde ettikleri gelirleri büyük oranda
azalmaktadır.
Herhangi bir tabiî afet
sonrasında durumun normalleşmesi, yaraların sarılması amacıyla, afet bölgesi
halkına ve bölge belediyelerine gereken yardımın yapılabilmesi için, Tabiî Afet
Nedeniyle Meydana Gelen Hasar ve Tahribata İlişkin Hizmetlerin Yürütülmesine
Dair Kanun 23.7.1995 tarihinde kabul edilmiştir. Anılan tarihten sonra;
kamuoyunda "Afet Kararnamesi" olarak isimlendirilen ve afet mağduru
belediyelere yardım yapılması amacıyla çok sayıda kararname çıkarılmıştır.
13 Nisan 2002 tarihli
Resmî Gazetede yayımlanan son kararname de dahil edildiğinde, 57 nci hükümet
döneminde, bu amaçla altı kararname çıkarılmıştır; fakat, işin ilginç yanı,
afetler bölgesel de olsa, çıkan kararnamelere dahil edilen il sayısı sürekli ve
düzenli olarak artmıştır. İlk kararname kapsamındaki il sayısı 7 iken, bu rakam
daha sonra 13, 15, 19 ve son kararnamede ise 39'a çıkmıştır. Temenni etmiyoruz;
ancak, bir süre sonra yeni bir kararname yayımlanacak olursa, 81 vilayetimizden
özenle seçilmiş belediye isimlerinin bu kararnamede yer bulacağını ve başka
belediyelerin hakkı olan kaynakları, yetkililerin tasarrufuyla, hak etmedikleri
halde kullanacaklarını son kararnameye bakarak söyleyebiliriz. Çünkü, 13 Nisan
2002 tarih ve 24725 sayılı Resmî Gazetede yayımlanan, Tabiî Afet Nedeniyle
Gelir Kaybı ve Altyapı Hasarına Uğrayan Belediyelere Yapılacak Yardımlara Dair
Kararda, tespit edilen belediyelerin hangi kriterlere göre belirlendiği
anlaşılır değildir. Afet kararnamesinin zamanında çıkarılamaması, geri
çekilmesi, sonra da, kendisi tam bir "afet" sayılacak şekilde
çıkması, kamuoyunda, son kararnameyle ilgili "çirkin bir pazarlığın ve
pişkin bir partizanlığın" yapıldığı konusunda konsensüs oluşmasına yol
açmıştır.
Diğer yandan, ilgili
kanunda tarif edilen tabiî afeti, bütün ağırlığıyla, bütün sonuçlarıyla
yaşayan, gelir kaybı ve altyapı hasarının büyüklüğü nedeniyle vermesi gereken
hizmetlerin yürütülmesi konusundaki imkânlarını ve hareket kabiliyetini önemli
ölçüde kaybeden bazı belediyeler ise, ya tamamen kapsam dışında bırakılmış ya
da hak ettiği oranda yardım görmemiş, bölge halkıyla birlikte mağdur
edilmişlerdir.
Ayrıca, asrın felaketi
olarak nitelendirilen 17 Ağustos 1999 depreminde "haritadan silinecek
ölçüde" ağır tahribata uğrayan ve bütün gelirleri sıfırlanan Adapazarı
Büyükşehir Belediyesi ve Gölcük Belediyesi, yeniden gerekli hizmetleri
verebilmek ve büyük afetin izlerini silebilmek için, hak ettikleri oranda
yardım, hiçbir zaman alamamışlar. Son kararnamede ise, kendilerine
"komik" bir oran reva görülmüştür. Hatay, İçel ve Rize'de ise afetten
aylar sonra kararname çıkarılmıştır.
Özetle;
- Bu kararnameyle afet bölgelerinin tespitinde
partizanlık yapıldığı,
- Afet olmayan yerler kapsama alındığı,
- Kararnameye alınması gereken yerlerin alınmadığı,
- Kapsama alınan yerlerde katsayıların tespitinin adaletli
yapılmadığı,
-Kaynak aktarımındaki
adaletsizliklerle, afet bölgelerinde sosyal ve psikolojik tahribatın arttığı, 
-Asrın depremi sayılan 17
Ağustos 1999 sonrası alınması gerekli olan sosyal ve psikolojik tedbirleri
almadığı; bu nedenle, bölgede, boşanma davalarında yüzde 35, icra davalarında
yüzde 64, adlî vakalarda yüzde 20 gibi artışlara sebep olduğu,
-Hukuka aykırı ve yanlış
uygulamalarla İller Bankasının iflas noktasına getirildiği, 
Tüm bunları yaparken,
partizanlık ve ayırımcılık yaparak görevlerini kötüye kullandıkları
gerekçesiyle, Bakanlar Kurulu hakkında gensoru açılmasını arz ve teklif
ediyoruz.
BAŞKAN - Bilgilerinize
sunulmuştur.
Önergenin görüşme günü,
Danışma Kurulunca daha sonra belirlenerek oylarınıza sunulacaktır.
D) ÇEŞİTLİ
İŞLER
1.- Genel
Kurulu ziyaret eden Finlandiya Dışişleri Komitesi Başkanı Lizzsa Jaakonsaari
başkanlığındaki Dışişleri Komitesi üyelerine Başkanlıkça "hoş
geldiniz" denilmesi
BAŞKAN - Sayın
milletvekilleri, Finlandiya Dışişleri Komitesi Başkanı Sayın Lizzzsa
Jaakonsaari Başkanlığında Dışişleri Komitesi üyeleri Yüce Parlamentomuzu
şereflendirmiş bulunmaktadır; kendilerine hoş geldiniz diyoruz. (Alkışlar)
Bir Meclis araştırması
önergesi vardır; okutuyorum:
C) GENSORU, GENEL GÖRÜŞME, MECLİS SORUŞTURMASI VE MECLİS
ARAŞTIRMASI ÖNERGELERİ (Devam)
2.- Kayseri
Milletvekili Salih Kapusuz ve 20 arkadaşının, turizm sektörünün sorunlarının
araştırılarak turizm potansiyelinin etkin değerlendirilmesi için alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/283) 
Türkiye Büyük Millet
Meclisi Başkanlığına
Ülkemiz, tarihî, coğrafî,
doğal ve kültürel birçok güzellikleriyle bütün insanlar için bir cazibe merkezi
olmasına rağmen; bu turizm potansiyelimizin bugüne kadar beklenildiği düzeyde
değerlendirilemediği görülmüştür. Bu sektörümüzün arzulanan seviyeye
ulaştırılması için alınması gereken önlem ve tedbirlerin tespiti amacıyla
Anayasanın 98 ve İçtüzüğün 104 ve 105 inci maddeleri gereğince bir Meclis
araştırması açılmasını arz ve teklif ederiz.



1.- Salih Kapusuz





(Kayseri)




2.- Abdullatif Şener





(Sivas)




3.- Ali Coşkun





(İstanbul)




4.- Ali Er





(İçel)




5.- Mehmet Özyol





(Adıyaman)




6.- Akif Gülle





(Amasya)




7.- Abdülkadir Aksu





(İstanbul)




8.- Özkan Öksüz





(Konya)




9.- Mehmet Altan Karapaşaoğlu





(Bursa)




10.- Zeki Ergezen





(Bitlis)




11.- Ahmet Nurettin Aydın





(Siirt)




12.- Osman Pepe





(Kocaeli)




13.- Dengir Mir Mehmet Fırat





(Adıyaman)




14.- İrfan Gündüz





(İstanbul)




15.- Mahfuz Güler





(Bingöl)




16.- Osman Aslan





(Diyarbakır)




17.- İlyas Arslan





(Yozgat)




18.- Mehmet Elkatmış





(Nevşehir)




19.- Musa Uzunkaya





(Samsun)




20.- Maliki Ejder Arvas





(Van)




21.- Eyyüp Sanay





(Ankara)



Gerekçe:
Türkiye, tarihi ve
kültürel birikimiyle, farklı doğal güzellikleri ve misafirperver insanlarıyla
büyük bir turizm potansiyeline sahiptir.
Bu zenginliğe rağmen, bu
sektöre yeterince değer verilmemesi, onu yavaş yavaş kaybetmemize neden
olmaktadır. 
Halbuki, yeni yüzyılın
yükselen değerleri ve sektörleri arasında kültür turizmi gelmektedir; çünkü,
maddî açıdan tatmin olan insanlar, atalarının izlerini görmek ve bıraktıkları
eserleri daha iyi özümsemek ve geçmişin manevî atmosferini bugün de hissetmek
için kültür turizmine yönelmişlerdir. 
Yeni yüzyıl, manevî
değerlerin yükselişine tanık olacaktır. Bunun kanıtı olarak da, son yıllarda,
din turizminin gelişimi gösterilebilir. Kültür turizmi ise, bu oluşuma paralel
bir seyir izlemektedir. 
Ülkemizin içinde
bulunduğu ekonomik bunalımdan çıkış sürecinde, turizm potansiyelinin
değerlendirilmesi büyük önem arz etmektedir.
Türkiye'nin bu
potansiyelinin tamamını turizmin hizmetine sunmak için bilinçli çalışma
yapılması gerekirken, bürokratik engeller, ilgili ve yetkili kurumlar arasında
koordinasyon eksikliği nedeniyle, bu sektör kendi haline bırakılmış ve
sorunlarıyla baş başa bırakılmıştır. 
Millî bir mesele olan
turizm konusunda, turizm, kültür, dışişleri ve dış ilişkilerden sorumlu
bakanlıklar arasındaki yetki ve sorumluluk karmaşasına son vermek için, ilgili
sektör kuruluşları arasında en iyi eşgüdümü sağlamak için, konunun Parlamentoda
araştırılması zorunluluk arz etmektedir.
Ülkemizde yaşanan faili
meçhul cinayetler, insan hakları ihlalleri, İsrail'in Filistin'de sürdürdüğü
katliamlar, ABD'nin Irak'a saldırı planları ve özellikle büyük şehirlerde
yaşanan kapkaç olayları, turizmin önündeki engel olarak görülmektedir. 
Türkiye'de turizm
gelirlerinin artırılması ve turistik bölgelerin çeşitlendirilmesi, dünyadaki
ekonomik, sosyal, kültürel gelişmelerin yakından izlenmesine ve turizm
potansiyelimizin etkin bir biçimde tanıtımına bağlıdır. 
Turizm sektörünün
kurumsal ve yasal altyapısı, ülkemizin turizm potansiyelinin değerlendirilmesi
için yeterli değildir. 
Turizmin, mevsimlik ve
coğrafî dağılımını iyileştirmek ve dış pazarlarda değişen tüketici tercihleri
dikkate alınarak potansiyel alanlar oluşturmak amacıyla, kış, dağ, yayla,
nehir, termal, sağlık, inanç, yat, kongre, fuar ve üçüncü yaş turizmini
geliştirecek politikalar üretilmelidir. 
Kongre ve fuar turizminin
yaygınlaşması için, fuarcılık şirketleri ve seyahat acentelerine gereken
destekler verilmemektedir. 
Kültürel ve tarihî miras
yönünden zengin bir potansiyele sahip olan değişik bölgelerimizde,
özelliklerine göre iç ve dış turizmin geliştirilmesi, bu çerçevede, Karadeniz
ve Erciyes, Ağrı, Toros Dağları gibi turizm bölgelerine gelecek turistler için
cazibelerinin artırılması gerekmektedir. 
Sonuç olarak, bacasız
fabrika olarak değerlendirilen turizm sektörünün sorunlarının çözümü ve
ekonomiye katkılarının artırılması istikametinde bir tespitin yapılması
zorunludur. 
Bu nedenle, Anayasanın
98, İçtüzüğün 104 ve 105 inci maddeleri gereğince Meclis araştırması açılmasını
arz ve teklif ederiz. 
BAŞKAN - Bilgilerinize
sunulmuştur. 
Önerge gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır. 
Sayın milletvekilleri,
İçtüzüğün 37 nci maddesine göre verilmiş 3 adet, doğrudan gündeme alınma
önergesi vardır; ayrı ayrı okutup, işleme alacağım ve oylarınıza sunacağım. 
İlk önergeyi okutuyorum: 
B)
TEZKERELER VE ÖNERGELER (Devam)
4.- Erzurum
Milletvekili Mücahit Himoğlu'nun, Ateşli Silâhlar ve Bıçaklar ile Diğer Aletler
Hakkında Kanunda Değişiklik Yapılmasına Dair Kanun Teklifinin (2/458) doğrudan
gündeme alınmasına ilişkin önergesi (4/484)
Türkiye Büyük Millet
Meclisi Başkanlığına
(2/458) esas numaralı
teklifimin İçtüğüzün 37 nci maddesine göre doğrudan gündeme alınmasını
saygılarımla arz ederim. 
  Mücahit
Himoğlu
  Erzurum
BAŞKAN - Önerge sahibi
olarak, Sayın Himoğlu, buyurunuz. (MHP sıralarından alkışlar) 
Süreniz 5 dakikadır. 
MÜCAHİT HİMOĞLU (Erzurum)
- Sayın Başkan, sayın milletvekilleri; Ateşli Silahlar ve Bıçaklar Hakkında
Kanunda değişiklik yapılarak, hayatî tehlike oluşturacak silah ve benzeri
oyuncakların üretiminin yasaklanması ve denetlenebilmesine imkân sağlayacak bir
geçici madde eklenmesi için vermiş olduğum kanun teklifimin, Türkiye Büyük
Millet Meclisi İçtüzüğünün 37 nci maddesi gereğince doğrudan gündeme alınması
için verdiğim önerge üzerinde söz almış bulunuyorum; bu vesileyle, Yüce
Heyetinizi saygıyla selamlıyorum. 
Ancak, kanun teklifime
geçmeden önce, pazar günü idrak ettiğimiz Anneler Gününün tek gün olmadığını,
Anneler Gününün her gün olduğunu ve bu vesileyle, dokuz ay karnında taşıdığı ve
büyüttüğü çocuğunun yetişmesine vesile olarak, en güzel sevgisini veren ve
onlara hayatlarının önder rehberliğini yapan annelerimizin Anneler Gününü en
içten dileklerimle kutlayarak, buradan saygılarımı sunmak istiyorum. 
Konuşmamın ve kanun
teklifimin arasında bir diğer konu da, Erzurumlu Alvarlı Muhammet Lütfi
Efendinin buradaki hatip arkadaşımız tarafından anılması, bir Erzurum
milletvekili olarak, bizim de, Alvarlı Muhammet Lütfi Efendinin dizelerini
türkü olarak sunan Raci Alkır'ın, devlet sanatçısı hüviyetinde
değerlendirilmesi için vermiş olduğumuz kanun teklifi de, bu konudaki kanunun
Anayasa Mahkemesince iptal edilmesi sonucu kadük olmuştur; bunu da burada
belirtmek istiyorum. Her zaman da bu konuda yanlarında olduğumuzu ve destek
sağlayacağımızı belirtmek istiyorum. 
Kanun teklifim, her anne
ve babanın canı ciğeri çocuklarının, hem bedensel hem de ruhsal yönden olumsuz
etkilenmelerini önleyecek, topluma faydalı fert olarak yetişmelerine katkı
sağlayacaktır. 
Gün geçmiyor ki,
gazetelerde, ülkenin geleceğinin teminatı olan çocuklarımızdan birisinin, sert
cisim atan oyuncak silahla arkadaşının gözünü kör ettiğini ya da arkadaşının
vücudunda yaralanmaya sebebiyet verdiğini okumayalım. 
En dramatik olanı da,
küçük yaşlarda silah ve benzeri oyuncaklarla iç içe büyüyen çocuklarımız,
televizyon ekranlarından taşan şiddet ve silah görüntülerinden etkilenmekte,
küçük yaşlarda oyuncak silahla fazla haşır neşir olmaları silaha olan ilgi ve
sevgiyi artırmakta ve de onu bir güç ve güven kaynağı olarak görmektedirler.
Çocuklar, televizyonlarda şiddet içeren görüntüler ve sert cisim atan oyuncak
silahlarla iç içe olmaları sonucu, bu oyuncakların ruhsal yönden olumsuz
etkilemeleri sebebiyle, daha ileri yaşlarda sahici silahlara ilgileri artmakta,
ebeveynlerinin bulundurdukları silahlara ilgi duymakta ve gün geçtikçe artan bu
ilgileri sebebiyle de sahicisinin nasıl çalıştığını merak etmeleri neticesinde,
ailelerinin bilgisi olmadan bu silahlarla oynama, nasıl çalıştığını deneyerek
öğrenme eğilimleri sebebiyle de, deneme esnasında, ya arkadaşının veya en
yakınında olan kardeşinin ölümüne ya da yaralanmasına sebep olmaktadırlar. 
"Babasının Silahını
Okula Götürdü, Arkadaşına Gösterirken Arkadaşının Ölümüne Sebep Oldu."
, "11 Yaşındaki Çocuk, Anne ve
Babası Evde Olmadığı Sırada Babasının Silahıyla Oynarken Kardeşinin Ölümüne
Sebep Oldu." , "Öğretmenine Kurusıkı Tabanca Çekti, Okul Hayatı
Bitti." , "Ayşe Ucuz Kurtuldu; Boncuk Atan Oyuncak Tabanca 7 Yaşındaki
Ayşe'yi Az Daha Kör Ediyordu." 
Bunlar, bu tek tek ifade
ettiklerim, basında görüntülenenler ve kocasını dahi kurusıkıyla korkutup kalp
krizinden götürenler, kurusıkı silah çekip okuldan atılanlar, Ayşe'nin gözünü,
boncuk atan tabancayla vurup kör edenler
ve bu arada, İstanbul'da banka soyma arzusunda olanlar... Bunların hepsini göz
önünde bulundurduğumuz zaman, meydana gelen bu elim olaylarla...
(Mikrofon otomatik cihaz
tarafından kapatıldı)
BAŞKAN - Lütfen
sonuçlandırınız Sayın Himoğlu.
MÜCAHİT HİMOĞLU (Devamla)
- ... ölüme veya yaralanmaya sebebiyet veren ve maruz kalan çocukların her
ikisinin de hayatları ve gelecekleri yok olmaktadır. Bu merak ve ilgiyle, küçük
yaşlarda silahlarla haşır neşir olan çocuklarımız, gelişme çağında psikolojik
yönden olumsuz etkilenmeleri sebebiyle -doğduklarında bir melek kadar saf ve
temiz olan, bizim canımız ciğerimiz çocuklarımız- daha sonraları, tamamen zıt
bir kişiliğe bürünüp, çevresine zarar verir ve bundan da büyük bir haz duyar
hale gelmektedir. 
Şüphesiz, anne ve
babaların ve milletlerin en değerli varlıkları çocuklardır. Bu değerli varlığın
geleceğinin yok olmasını hiçbir aile istemez. 
Bu konuda vermiş olduğum
kanun teklifimin Yüce Meclisimizin değerli üyelerinin oylarıyla direkt gündeme
alınmasını arzularken, bugün, gazetede belirtilen ve Türkiye Cumhuriyeti
Devletinin üniter yapısının, bölünmez bütünlüğünün, geçmişteki ecdadımızın
akıtmış olduğu kanla namerde naaşlarını çiğnetmeyen ve bu anavatanın adına
"Türkiye Cumhuriyeti" diyen, Anayasanın 42 nci maddesiyle belirtilen,
herkesin "Türkiye Cumhuriyeti" vatandaşı olarak birlik, beraberlik
içerisinde bulunduğu bir sırada, böyle, Kürdistan, Helenizm, Pontus gibi
ifadelerle asla Türkiye'yi bölemeyeceklerini, birlik ve beraberliğimizi
bozamayacaklarını burada ifade eder, Yüce Heyetinizi saygıyla selamlarım. (MHP,
DSP ve ANAP sıralarından alkışlar)
BAŞKAN - Teşekkür ederim
Sayın Himoğlu.
Önerge üzerinde, Erzurum
Milletvekili Sayın Aslan Polat; buyurunuz. (SP sıralarından alkışlar)
Süreniz 5 dakikadır. 
ASLAN POLAT (Erzurum) -
Sayın Başkan, sayın milletvekilleri; hepinizi saygıyla selamlarım.
Erzurum Milletvekili
Sayın Mücahit Himoğlu'nun, ateşli silahların yasaklanmasıyla ilgili verdiği
kanun teklifinin son derece yerinde olduğunu ve benim de bunu desteklediğimi
belirtiyorum. Son zamanlarda, Erzurum Vilayetimizde bile, birtakım gençlerde,
bilhassa çocuk yaştaki gençlerde silah olmasının ve birbirlerini
yaralamalarının bu merkezde önüne geçilmesinin doğru olduğu kanaatindeyim. 
Yalnız, ben, sayın
milletvekilime şunu da söylemek istiyorum, bir Erzurum Milletvekili olarak:
Bugün, Enerji-İş Sendikası, bütün Erzurum milletvekillerine gönderdiği bir
yazıyla, Erzurum'un can damarı olan Oltu ve Aşkale kömür ocaklarının
kapatılacağını, bu yıl içerisinde kapatılacak bu ocaklardaki işçilerin ya başka
şehirlere nakledilmesini veya emekli edilmesini, aksi takdirde, bu işyerlerinin
kapatılacağını belirtmiştir ve bugün, iki üç günden beri, bütün Erzurum
ilçeleri, Oltu ve Aşkale başta olmak üzere, kan ağlamaktadır. Bizim Erzurum'un
en büyük ekmek kaynağının bitirildiği ve yok edilmeye çalışıldığı bugünlerde,
ben, bütün Erzurum milletvekillerinin, iktidar milletvekillerinin, arzu ederdim
ki, bugün, burada -ki, Oltu Belediye
Başkanı da MHP'lidir; en güçlü oldukları yerlerdir; o yöredeki 900'e yakın işçi
ve 100 memuru tamamen işsiz kalacaktır- bu konuda bir kanun teklifi verselerdi.
Ayrıca, Erzurum gibi,
Türkiye'nin en soğuk vilayetinin, kömüre en çok ihtiyacı olan bir yerin
yakıtının da ucuz olması... İşsizliğin çok yoğun olduğu... Şu anda bile Oltu ve
Aşkale'de fert başına düşen millî gelirin 1 100-1 200 dolar civarında olan bu
ilçelerimizde, bu ocaklar da kapandıktan sonra, o yörede fert başına düşen
millî gelirin dahi 600-800 dolara düşeceği bir bölgede, ben, milletvekili arkadaşlarımızın,
doğru olan bu yasa teklifini de desteklemekle beraber, esas olarak, Erzurum'un
ve doğunun can damarı olan bu ocakların kapatılması konusunda bir konuşma
yapmalarını ve bu ocakların kapatılmaması yönünde çalışmalarını diler, hepinize
saygılar sunarım. (SP sıralarından alkışlar)
BAŞKAN - Teşekkürler
Sayın Polat.
Önergeyi oylarınıza
sunuyorum: Kabul edenler... Kabul etmeyenler... Kabul edilmiştir.
İkinci önergeyi
okutuyorum:
5.- Balıkesir Milletvekili İlyas Yılmazyıldız'ın, Türk Esnaf
ve Sanatkârları ile Küçük ve Orta Boy İşletmeler (KOBİ)'nin Desteklenmesine
Dair Kanun Teklifinin (2/774) doğrudan Gündeme alınmasına ilişkin önergesi
(4/485)
Türkiye Büyük Millet
Meclisi Başkanlığına
(2/774) esas nolu Türk
Esnaf ve Sanatkârları ile Küçük ve Orta Boy İşletmeler (KOBİ)'nin
desteklenmesine dair kanun teklifim, komisyona havale edildiği tarihten
itibaren 45 gün geçtiği halde görüşülememiştir. 
İçtüzüğün 37 nci maddesi
uyarınca doğrudan Genel Kurul gündemine alınmasını arz ederim. 
Saygılarımla.
  İlyas
Yılmazyıldız
  Balıkesir
BAŞKAN - Evet, teklif
sahibi olarak, Balıkesir Milletvekili Sayın İlyas Yılmazyıldız; buyurun
efendim.
Süreniz 5 dakikadır.
İLYAS YILMAZYILDIZ
(Balıkesir) - Sayın Başkan, değerli milletvekilleri; Türk Esnaf ve Sanatkârları
ile Küçük ve Orta Boy İşletmelerin Desteklenmesine Dair Kanun Teklifimi 16
Mayıs 2001 tarihinde verdim. Bugün 14 Mayıs; tam bir yıl önce... Bu sürede
görüşülmediği için, İçtüzüğün 37 nci maddesine göre, doğrudan gündeme alınması
amacıyla söz almış bulunmaktayım; Yüce heyetinizi saygıyla selamlıyorum.
Bugün 14 Mayıs,
demokrasinin zaferinin yaşandığı bir gün, yapılan seçimlerde çokpartili rejime
geçildiği bir gün. En başta, ülkemizde, cumhuriyeti kuran, Parlamentoyu kuran,
Yüce Atatürk ve silah arkadaşları başta olmak üzere, çokpartili demokratik
hayata geçen, geçilmesine vesile olan, Demokrat Partiyi kuran, rahmetli Celal
Bayar, Adnan Menderes, Refik Koraltan ve Kıbrıs'ın elimizden çıkmasını
engelleyen rahmetli Suat Hayri Ürgüplü'nün aziz ruhları önünde eğiliyoruz,
hayatta olanlara da... 
NEVZAT ERCAN (Sakarya) -
Fatin Rüştü Zorlu...
İLYAS YILMAZYILDIZ
(Devamla) - Pardon... Fatin Rüştü Zorlu... Yanlış söyledim; çok özür dilerim...

Dolayısıyla, ülkemizde,
bundan sonra da, demokrasinin gelişerek devam etmesini arzu ediyoruz. 
Bugün 14 Mayıs Dünya
Çiftçiler Günü. Bizi doyuran, giydiğimiz bütün her şeydeki malzemeyi üreten
çiftçilerimizin bu gününü kutluyorum. Başka şeyler de var; ayrıca, bugün Dünya
Eczacılar Günü; bütün eczacıların gününü kutluyorum.
Değerli arkadaşlarım, bu
yasa teklifini vermemizin sebepleri vardır. Bu sebepleri benim ağzımdan değil,
TOBB'un mart-nisan sayısındaki dergisinden "KOBİ Gelişim Projesi"
başlığıyla verilen haberde Sayın Sanayi ve Ticaret Bakanının ağzından dinleyelim.
"Halen Türkiye'de
KOBİ'lere hizmet ve destek veren kuruluşların KOBİ tanımlamasında farklılıklar
bulunduğuna dikkat çeken Tanrıkulu, bu farklılıkların uluslararası düzeyde
tanım birliğine gidildiği günümüzde muhtelif problemlere neden olduğunu
vurguladı. Tanım farklılıkları nedeniyle devlet desteklerinin planlanması ve
dağıtımının sağlıklı olarak yapılamadığını, ulusal ve uluslararası düzeyde
sağlıklı istatistikler oluşturulamadığını, karşılaştırma ve analiz
çalışmalarında doğru sonuçlara ulaşılamadığını anlatan Tanrıkulu 'ülkemizde
10'a yakın farklı KOBİ tanımı bulunmaktadır. Bu tanım farklılığı nedeniyle,
rekabet ettiğimiz ülkelerdeki KOBİ'ler ile Türkiye'deki KOBİ'ler arasında
haksız rekabete yol açıcı hususlar ortaya çıkabilmektedir. Bu tanımların hemen her
birinin AB KOBİ tanımından farklı olduğu görülüyor. AB ile uyumlu hale gelecek
olan KOBİ tanımıyla birlikte Türkiye'deki işletmelerin hemen hemen tamamı KOBİ
kapsamına girecektir. Bu, zarar değil, fayda getirecektir. Şöyle ki: AB
standartlarında KOBİ tanımına giren işletmeler, topluluk fonları ve projelere
katılmaya hak kazanacaktır' demiştir."
Şimdi, bu, mart-nisan
sayısında çıkmış; hâlâ yasa çıkmamış. Biz de bundan altı ay önce bu yasa
teklifini vermişiz, hâlâ görüşülmemiş. RTÜK kanunu gibi, kime hizmet ettiği
belli olmayan kanunlar yerine, madem böyle bir ihtiyaç var, bu verdiğimiz
kanunların, AB anlamında, AB standartlarında tanımlı bu yasaların acilen
çıkması lazım. 
Bakınız, Türkiye'de
işletmelerin yüzde 99,5'i KOBİ'dir, istihdamın yüzde 63,5'ini, üretimin yüzde
32,3'ünü KOBİ'ler sağlar. Dolayısıyla, burada, KOBİ'lerin tanımları vardır,
teşviklerin nasıl olacağı vardır. 
Bir de, 4 000 000'a yakın
esnafımızın son zamanlarda içine düştüğü sıkıntılardan dolayı, faizlerinin
silinmesine yönelik ve bunların taksitlendirilmesine yönelik, nefes almalarına
yönelik geçici maddeler vardır. Bu nedenle, verdiğim bu teklifi
destekleyeceğinizi ummaktayım. 
Dün, Bandırma'daki 20'den
fazla esnaf odasını ziyaret ettim. Bu, Esnaf ve Sanatkârlar Kefalet Kooperatifi
Başkanının bordrosu. 288 000 000 lira, çalıştığını beyan ettiği halde, para
kesmeye kalkmışlar. 1999 yılının ekim ayında bu yasa çıktığında, çalışanlardan
yüzde 10 kesinti... Hemen, çalışıyorum diye beyanda bulunmuş; ancak, hükümet,
bu işlemleri yapmakta geciktiği için şu kadar kesinti birikmen var diyor.
Beyanda bulunmada eksiklik yok, gecikme yok; ama, 297 000 000 lira cezayı
cebren alıyor. 288 000 000 lira kesinti, 297 000 000 lira ceza... "Üç defa
çalıştığımı beyan ettim; hata bende değil" diyor. Bu yanlışlıkların da
düzeltilmesi lazım. Hükümetin, kişinin kendisinde kusur olmadığı halde bunları
kesmesinin anlamı yok.
(Mikrofon otomatik cihaz
tarafından kapatıldı)
BAŞKAN - Lütfen
sonuçlandırır mısınız...
İLYAS YILMAZYILDIZ
(Devamla) - Yine, lokantacılar, kasaplar, bakkallar, kahveciler gibi, gıdayla
uğraşan esnaf, altı ayda bir eliza testine tabi tutulmak zorunda. Bu da, 60 000
000 lira gibi bir para demektir. Maalesef, Bağ-Kur karnelerini kullanamıyorlar,
devlet hastaneleri kabul etmiyor; ceplerinden ödemek durumunda kalıyorlar. 
Ben, bu konudaki ilgili
bakanları uyarıyorum; lütfen, kişilere, ellerinde olmayan, ama, kendi
kusurunuzdan doğan olaylardan dolayı ceza ödettirmeyiniz. Bu, KOBİ
tanımlarının, teşviklerin nasıl olacağı, Avrupa Birliği fonlarından nasıl
yararlanılacağı açısından da, esnaflarımızın, sanatkârlarımızın kanun önünde
gerçek anlamda tanımlı olması için gereklidir. 
Bu nedenle, kanun
teklifimin doğrudan gündeme alınması konusunda yüce desteklerinizi bekler;
hepinize saygılar sunarım. (DYP sıralarından alkışlar)
BAŞKAN - Teşekkürler
Sayın Yılmazyıldız.
Önerge üzerinde ikinci ve
son söz, Balıkesir Milletvekili İsmail Özgün'e aittir.
Buyurun Sayın Özgün. (AK
Parti sıralarından alkışlar)
Süreniz 5 dakikadır.
İSMAİL ÖZGÜN (Balıkesir)
- Sayın Başkan, değerli milletvekilleri; hepinizi hürmetle selamlıyorum.
Bugün, Dünya Çiftçiler
Günü ve aynı zamanda Dünya Eczacılar Günü. Bütün çiftçilerimizin ve
eczacılarımızın günlerini kutluyorum, kendilerine hayırlı işler, başarılar
temenni ediyorum.
Değerli arkadaşlar,
bugün, Türkiye'nin büyüme sürecine girmesi, toplumun geleceği ve KOBİ'ler için
her zamankinden daha büyük bir anlam taşımaktadır. Eğer, büyüme arzu
ediliyorsa, girişimcinin gücü öne çıkarılmalıdır. 
Yaşadığımız ekonomik
krizler, en fazla KOBİ'lerimizi, esnaf ve sanatkârımızı vurmuştur. Birçok
KOBİ'nin, bu krizlerden sonra, ne yazık ki, işini yavaşlattığını, işini
kaybettiğini, işyerlerinin kapandığını üzülerek görüyoruz. 2001 yılı içerisinde
Türkiye'de 420 000 işyeri kapanmış, esnaf ve sanatkârlarımız, KOBİ'lerimiz
âdeta yerle bir olmuştur.
Balıkesir İlinde, sadece
2001 yılından bu yana 10 000 işyeri kapanmıştır. Her kapanan fabrika, her
kapanan işyeri, işsizlik demektir. Bugün, KOBİ'ler her zamankinden daha
karamsar bir tabloyla karşı karşıyadır. 
TOSYÖV'ün yapmış olduğu
bir araştırmada, bakın, hangi sonuçlara ulaşıyoruz: 
KOBİ'lerin girdi
maliyetleri gittikçe artmakta ve buna karşılık satışlarında belirgin bir düşüş
göze çarpmaktadır. Pazarlama teknikleri önemli hale gelmiştir. 
KOBİ'lerin kârlarında
yıllara göre büyük azalma görülmekte ve buna bağlı olarak KOBİ'ler borç ödeme
konusunda büyük bir sıkıntı yaşamaktadır. Finansman yönetiminin geliştirilmesi
çok elzem hale gelmiştir. 
Firmalar, yaşanan
gelişmelere işçi sayısında azalmaya giderek ve işyerlerini kapatarak cevap
vermektedirler.
KOBİ'ler, geleceğe
ilişkin olarak işlerinin düzeleceğine inanmamaktadırlar. Bu inançlarındaki en
büyük pay, KOBİ'lerin geleceğe dönük güven duymayışlarıdır. Yeterli güven
duymadıkları için, firmalar, kısa vadede siyasî ve ekonomik istikrarın
sağlanamayacağını düşünmektedirler.
Yine, aynı anket
sonuçlarında görüyoruz. Yaşanan gelişmeler, bize, KOBİ'lerin kendi kaderlerine
terk edildiklerini ve uluslararası rekabete yeterince hazırlanamadıklarını
göstermektedir. KOBİ'lerimiz, yeni ekonomiyi yakalama şansını yitirmekte ve
geleceğe hazırlanamamaktadırlar. 
Bu, TOSYÖV'ün, 13 ilde, 1
258 firmayla yapmış olduğu anket sonuçlarıdır. Bu anket sonuçları da bize
gösteriyor ki, reel sektörümüz, KOBİ'lerimiz, esnaf ve sanatkârımız çok büyük
bir karamsarlık içerisindedir, öncelikle bu karamsarlığın giderilmesi gerekir.
KOBİ'lere gerekli destek verilerek, girişimci gücü, istihdam gücü öne
çıkarılmalıdır. KOBİ'lerin uluslararası alandaki rekabet gücünü yükseltecek yönetim
teknikleri ve finansman yönetimi, pazarlaması, teknolojiyi geliştirmeye dönük
eğitim ve danışmanlık çalışmaları büyük önem taşımaktadır. Bu nedenle,
Türkiye'nin büyümeye geçişini sağlayacak çalışmalar çok önemlidir; bunun için
de KOBİ'lerin önemli ölçüde desteklenmesi gerekir. Peki, hükümet bu desteği
veriyor mu; ne yazık ki, hayır. Hükümet, her şeyi bir tarafa bırakmış, varsa
yoksa RTÜK Kanunu, varsa yoksa Af Kanunu; bununla meşgul durumdadır. Reel
sektör can çekişiyor, KOBİ'ler yerle bir olmuş, kapasite kullanım oranları
sanayide yüzde 50'nin altına düşmüş, üretim yapılamıyor, esnaf siftahsız dükkân
kapatıyor. Bunlar, hiç mi hiç, hükümeti ilgilendirmeyen hususlardır. Oysa,
hükümetin, bunlara çözüm bulacak önerileri, kanunları buraya getirmesi gerekirken,
ne yazık ki, biraz sonra yaşayacağımız gibi, RTÜK Kanunuyla, hükümet, Meclisin
gündemini işgal etmektedir. 
Değerli arkadaşlar, bu
sorunlar aşılır, KOBİ'lerin sorunları aşılır, reel sektör canlandırılır,
içtalep canlandırılır; ancak, bunları yapacak, güven duyulacak bir hükümete her
şeyden önce ihtiyaç vardır. 
Eğer, siz, büyüme için
yatırımları teşvik etmiyorsanız, içtalebi canlandırmıyorsanız, ciddî oranda
ihracat ve üretim artışı sağlamıyorsanız, vergi oranlarını düşürmüyorsanız,
tabana yaymıyorsanız, yatırımlara dönük yabancı sermaye girişini teşvik
ettirmiyor, bunu artırmıyorsanız, koyduğunuz büyüme hedefini nasıl
yakalayacaksınız?! 2001 yılında, Türkiye'de, eksi yüzde 8, eksi yüzde 10'lara
giden bir daralmayı bu memleket, bu ülke yaşadı.
 (Mikrofon otomatik cihaz tarafından kapatıldı)
BAŞKAN - Lütfen,
sonuçlandırınız.
İSMAİL ÖZGÜN (Devamla) -
Şimdi, eksi yüzde 10'lardan artı yüzde 3'lere nasıl geçeceksiniz; işte bunun
bir tek yolu var: KOBİ'lerin, reel sektörün canlandırılması, üretimin artırılması,
ihracatın artırılması. Onun için, ben, değerli arkadaşımız Sayın
Yılmazyıldız'ın verdiği bu kanun teklifini önemsiyorum, destekliyorum. Gelin,
nüfusun üçte 1'ine sahip olan, üçte 1'ini teşkil eden esnafımızın,
sanatkârımızın, KOBİ'mizin söylediklerine kulak verelim, onların sorunlarını
burada çözmeye çalışalım diyor, hepinizi saygıyla, hürmetle selamlıyorum. (AK
Parti ve SP sıralarından alkışlar)
BAŞKAN - Teşekkürler
Sayın Özgün.
III. - YOKLAMA
BAŞKAN - Sayın
milletvekilleri, önergenin oylanmasından önce, İçtüzüğün 57 nci maddesine
dayalı bir yoklama isteği vardır. Yoklama isteminde imzası olan sayın
milletvekillerinin Genel Kurul salonunda bulunup bulunmadıklarını arayacağım:
Aslan Polat?.. Burada.
Mehmet Batuk?.. Burada.
Nezir Aydın?.. Burada.
Rıza Ulucak?.. Burada.
Latif Öztek?.. Burada.
Yakup Budak?.. Burada.
Mustafa Geçer?.. Burada.
Lütfi Doğan?.. Burada.
Ali Oğuz?..
SACİT GÜNBEY (Diyarbakır)
- Takabbül ediyorum.
BAŞKAN - Süleyman Arif
Emre?.. Burada.
Musa Demirci?.. Burada.
Zeki Okudan?.. Burada.
Fahrettin Kukaracı?..
Burada.
Mukadder Başeğmez?..
Burada.
Turhan Alçelik?.. Burada.
Ahmet Sünnetçioğlu?..
Burada.
Hüseyin Karagöz?..
Burada.
Yasin Hatiboğlu?..
Burada.
Mehmet Ali Şahin?..
Burada.
İsmail Özgün?.. Burada.
Yoklama yapılacaktır.
Yoklama için 3 dakika
süre veriyorum ve yoklamayı başlatıyorum.
(Elektronik cihazla
yoklama yapıldı)
BAŞKAN - Sayın
milletvekilleri, çoğunluğumuz vardır. 
IV. – BAŞKANLIĞIN GENEL KURULA SUNUŞLARI (Devam)
B)
TEZKERELER VE ÖNERGELER (Devam)
5.-
Balıkesir Milletvekili İlyas Yılmazyıldız'ın, Türk Esnaf ve Sanatkârları ile
Küçük ve Orta Boy İşletmeler (KOBİ)'nin Desteklenmesine Dair Kanun Teklifinin
(2/774) doğrudan gündeme alınmasına ilişkin önergesi (4/485) (Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
TURHAN GÜVEN (İçel) -
"Ret" demek, KOBİ'lerden vazgeçmek mi demek?! Zabıtlara geçmesi
bakımından...
BAŞKAN - Üçüncü önergeyi
okutuyorum:
6.- Antalya
Milletvekili Mehmet Zeki Okudan'ın, Yükseköğretim Kurumları Teşkilâtı Kanununda
Değişiklik yapılması Hakkında Kanun Teklifinin (2/767) doğrudan gündeme
alınmasına ilişkin önergesi (4/486)
Türkiye Büyük Millet
Meclisi Başkanlığına
10.5.2001 tarihinde
verilen (2/767) esas numaralı, Akdeniz Üniversitesi bünyesinde trafik
mühendisliği fakültesi kurulması hususunda Yükseköğretim Kurumları Teşkilatı
Kanununda değişiklik yapılması hakkında kanun teklifimin, İçtüzüğün 37 nci
maddesi gereğince süresini doldurduğundan gündeme alınması için gereğini arz
ederim.
  Zeki
Okudan
  Antalya
BAŞKAN - Önerge sahibi
olarak, Antalya Milletvekili Zeki Okudan; buyurunuz. (SP sıralarından alkışlar)
Süreniz 5 dakikadır.
MEHMET ZEKİ OKUDAN
(Antalya) - Sayın Başkanım, değerli arkadaşlar; ülkemizde, halen, trafik
kazası, ölüm sıralamasında önlerde yer almaktadır; yani, trafik kazasında,
maalesef, yıllık 5 000'in üzerinde -5 000'in altına düşmeden- ölümle karşı
karşıya kalmaktayız. Tabiî, bunun yanı sıra, 150 000 yaralı, 25 000 sakat gibi
rakamlarla da karşılaşmak mümkün. 
Şu anda dünyada en
tehlikeli olarak görülen AIDS hastalığından ölüm, maalesef, Türkiyemizde bu
kadar fazla değil. Niye maalesef; biz, trafik kazalarını önlemede çok ciddî
tedbirler alma açısından geri kaldığımız için. Çok şükür ki, Türkiye'de AIDS'ten
ölüm çok az; ancak, trafik kazası sonucu çok ölümle karşı karşıya
bulunmaktayız.
Trafik kazasından
mustarip bir arkadaşımız -Nevzat Sezer- Antalya'da 1997 yılında yapmış olduğu
bir çalışmada -bunu herkese göndermiş- "davacıyım" diyor.
"Trafik kazalarına seyirci kalan kuruluşların yetkilileri tümünüzden
davacıyım (9 kuruluş hariç), sürücü kursları (1'i hariç), şoförler federasyonu,
otobüs işletmeleri, kamyon nakliyecileri, Karayolları Genel Müdürlüğü,
belediyeler, petrol şirketleri, alkollü içki fabrikaları, otomobil sanayii,
otomobil tamirhaneleri, TOBB, TİSK, TÜSİAD, sigorta şirketleri, bankalar,
turizm şirketleri, müzik ve film yapımcıları..." Ve uzayıp gidiyor.
Değerli arkadaşlar,
görüyorsunuz ki, trafikle ilgili kuruluşlar ne kadar dağınık ve birbirlerinden
kopuk vaziyetteler. Bu kuruluşların belli bir disiplin içerisinde ve
mühendislik hizmeti adı altında toplanması, ülkemizdeki trafik kazalarını
önleme açısından çok ciddî bir çalışma olacaktır. Ayrıca, Meclisimizin trafik
kazalarını önlemeyle ilgili yapmış olduğu çalışma ve başında Prof. Ahmet Tan;
yaptığı çalışmadan dolayı huzurlarınızda kendisine teşekkür ediyorum; bu
komisyonda hizmet alan tüm milletvekili arkadaşlarıma da huzurlarınızda
teşekkürü bir borç biliyorum. Bu çalışmanın akademik bünyeye kazandırılabilmesi
için mutlaka bir disiplin altında değerlendirilmesi gerekir diye düşünüyorum.
Bunun için de, Antalya'da, trafik kazalarını önleme açısından bir trafik
mühendisliği fakültesinin açılmasını, huzurlarınızda, sizden talep ediyorum. Ha,
bu Antalya olur veya başka yer olur çok önemli değil, yeter ki, kurulsun; ama,
Antalya'da olursa, biz, bundan memnuniyet duyarız. Hatta, olumlu oy vermekle,
bu kanun teklifinin programa alınması da söz konusu olabilir; ancak, sıra
gelir, gelmez, orasını bilemeyiz. Bileceğimiz şey şu: Bildiğimiz bir diğer
husus da, Bakanlar Kurulu kararıyla üç fakültenin açılabileceğini biliyoruz.
Eğer, hükümetimiz, Bakanlar Kurulu kararıyla, üç fakülteden biri olarak, trafik
kazalarını önleme açısından trafik mühendisliği fakültesini kuracak olurlarsa,
memleketimize çok ciddî hizmette bulunmuş olacaklar.
Hepinizi bu duygularla
selamlıyorum ve olumlu oylarınızı bekliyorum.
Sağ olun. (Alkışlar)
BAŞKAN- Teşekkürler Sayın
Okudan. 
Sayın milletvekilleri,
önerge sahibi dışında bir milletvekiline söz verme imkânımız var. Geliş
sırasına göre, birinci sırada, Giresun Milletvekili Turhan Alçelik, ikinci
sırada da, İstanbul Milletvekili Ahmet Tan müracaat etmiş bulunmaktadır. Bu
nedenle, birinci sırada bulunan Giresun Milletvekili Turhan Alçelik'e söz
veriyorum.
Buyurunuz Sayın Alçelik.
(SP sıralarından alkışlar)
Süreniz 5 dakikadır.
TURHAN ALÇELİK (Giresun)-
Sayın Başkanım, teşekkür ediyorum.
Değerli arkadaşlar,
öncelikle, hepinizi saygıyla selamlıyorum. 
Bir trafik mühendisliği
fakültesi kurulmasıyla ilgili bir kanun teklifi üzerinde konuşuyoruz; ancak,
artık, herhangi bir fakültenin kurulması kanun gerektirmiyor; ama, Meclisimizin
gündeminde olduğu ve bu konunun hayatî önemi bakımından, hükümetin gündemi
arasında acilen yer alması için, bu görüşlerimizi ifade ediyoruz.
Değerli arkadaşlar,
trafik kazaları Türkiyemizin en önemli problemlerinden biri. Bu konuyla ilgili,
maalesef, bürokrasimizin ve hükümetlerin duyarlılığı yeterli değil. 1999
senesinin başında, ölümlü kazalarla ilgili gönüllü bir çalışma başlattım dört
ayrı bakanlık nezdinde; hiç olmazsa, sürücülerden kaynaklanan, sürücülerin
sağlık problemlerinden kaynaklanan kazaları tespit edelim diye; ancak, üzülerek
ifade ediyorum, herhangi bir sonuç alamadık; dört yıla yaklaştı beklediğimiz
dokümanlar henüz elimize ulaşmış değil.
Değerli arkadaşlar,
bundan iki gün önce ülkemizde, zannediyorum, toplumumuzun gündemine çok fazla
yansımayan, uluslararası çok önemli bir toplantı (Uluslararası Yol Güvenliği
Kongresi) yapıldı. Ben, bir milletvekili ve trafik kazalarıyla ilgilenen
arkadaşınız olarak, bu kongreyi takip ettim. Bu kongrede ortak bir karar
alındı. Bu konuda çalışma yapan, uluslararası bu toplantıya bilimsel
olarak -uygulayıcı olan Karayolları, Emniyet Genel Müdürlüğü ve Jandarma
yetkilileri dahil- bildiri sunan arkadaşlarımızda ve bütün herkeste oluşan
ortak kanaat şudur: Ülkemizde acilen bir trafik mühendisliği fakültesi
kurulmalıdır. Neden; çünkü, dünyanın gelişmiş ülkelerinde trafik kazalarındaki
yol kusuru yüzde 30'lar civarında; ama, Türkiye'de, neredeyse yüzde sıfır!..
Zannederim, sadece, bu rakam bile, Türkiyemizde bu kararın çok acilen
alınmasını gerektiriyor.
Değerli arkadaşlar, böyle
bir fakültenin kuruluşu için kanun gerekmediğini konuşmamın başında ifade ettim.
Benim de, Karadeniz Teknik Üniversitesi bünyesinde Giresun'a trafik
mühendisliği fakültesi kurulmasıyla ilgili bir kanun teklifim var. Ancak,
buradaki yöntem şudur: Önce, üniversite senatosu "burada trafik
mühendisliği fakültesi kurmak istiyoruz" diye bir karar alacak. YÖK ve
Millî Eğitim Bakanlığı görüş bildirdikten sonra, Bakanlar Kurulundan karar
çıkacak, bu da bir haftalık meseledir, yeter ki hükümet bu meseleye sahip
çıksın. Konunun aciliyeti bakımından, hükümeti bu konuda duyarlı olmaya ve bu kararı
bir an önce çıkarmaya davet ediyorum.
Değerli arkadaşlar, biraz
önce yoklama istedik. Bu Meclisin çalışmasını engellemek için değil, iktidar
olarak sizlerin bir yanlışını önlemek için bu yoklama talebinde bulunduk. Evet,
çoğunluk var burada; ama, değerli iktidar milletvekilleri, şöyle bir, lütfen,
geriye dönüp şu localara bakın allahaşkına! Orada oturan değerli insanlar var.
Anadolu'dan gelen insanların sadece bir grup temsilcisi onlar. Niye oturuyorlar
orada? Meclisin oturumunu gidelim zevkle izleyelim diye mi; hayır. Ekmeğimizle
oynanmasın diye oturuyor o insanlar orada; Anadolu'nun sesi kısılmasın diye
oturuyor orada; RTÜK Kanununu engelleyin diye oturuyorlar orada. 
Bu duyarlılığınızı
bekliyorum ve o insanlar adına, Anadolu'nun sesinin susturulmasının
engellenmesi adına, sizleri duyarlı olmaya davet ediyor, trafik mühendisliğiyle
ilgili karara olumlu oylarınızı bekliyor, bu duyarlılığınız için şimdiden
teşekkür ediyor, saygılar sunuyorum efendim. (SP sıralarından alkışlar) 
BAŞKAN - Teşekkürler Sayın
Alçelik.
Sayın Tan, yerinizden... 
Bu konuyla ilgili değil
mi?
AHMET TAN (İstanbul) -
Evet...
BAŞKAN - Buyurunuz.
AHMET TAN (İstanbul) -
Teşekkür ederim Sayın Başkan.
Bu arada, arkadaşımın,
beni profesörlüğe terfi ettirmesiyle ilgili küçük bir tavzihte bulunmak
istiyorum. Bendeniz, sadece siyasal bilim doktoruyum; ancak, öyle anlaşılıyor
ki, trafiğe insan takılınca, ya trafikle bozmuş oluyor yahut da trafik
profesörü oluyor. Yine de çok şükür... 
Ancak, bu
cömertliğinizden yararlanarak, iki cümle de ben eklemek istiyorum bu yararlı
öneriye. O da şudur: Biz, Büyük Millet Meclisi adına bir çalışma yaptık. Rapor
hazırlandı, yakında Meclisimiz basacak. Bu çalışma, hiçbir şekilde, toplumun
hiçbir kurumundan, başta üniversitelerden, bir ses ve yankı bulmadı. Burada,
üniversitelerin, kesinlikle trafik dışında kalmasını anlamak mümkün değil.
Sayın Okudan arkadaşımızın önerisine bu yüzden katılmak durumundayız; çünkü,
üniversitelerimiz, bu büyük facia karşısında -herhalde, yeterince bir
entelektüel boyut bulmadığı için- bulunmuyorlar. Her yıl bu ülkede 1 000 000'a
yakın insanımız ehliyetname alıyor; ama, bu ehliyetnameleri sadece ve sadece
esnaf derneklerine kayıtlı olan trafik sürücü kurslarından alıyor. Halbuki,
üniversitelerimiz, en azından, kendi öğrencilerini yetiştirseler, herhalde, bu
kadar ölüm olmayacak.
Sözlerime son verirken
şunu da ifade etmek istiyorum: Büyük depremden bu yana; yani, 17 Ağustos 1999
tarihinden bu yana trafik kazalarında 20 000'e yakın insanımız -depremde ölen
kadar insanımız- öldüğü halde, hâlâ sessiz kalınıyor. O yüzden, arkadaşlarımız,
benim trafik konusunda fazla konuşmama bakıp, beni profesörlüğe kadar
yükselttiler; ama, ben, hiçbir unvan istemiyorum; sadece, sırada bekleyen,
trafikteki suçların -bilinçli taksirle- cezalandırılmasını öngören kanun
teklifimizin gündeme alınmasını diliyorum. Bu vesileyle, Yüce Meclisi tekrar
saygıyla selamlıyorum.
Sağ olun. (DSP
sıralarından alkışlar)
BAŞKAN - Teşekkür
ediyorum Sayın Dr. Ahmet Tan. 
Son olarak, Sayın Ongun,
buyurunuz.
BEKİR ONGUN (Aydın) -
Teşekkür ederim Başkan.
Sayın Zeki Okudan'ın
gündeme getirdiği üniversitelerimizde trafik mühendisliği bölümünün açılması
konusu, Meclis Trafik Araştırma Komisyonunun çalışmalarında da gündeme
getirildi; ama, ne yazık ki, bu, kanun çalışması olarak henüz Meclisin
gündemine gelmedi. 
Yine bir turizm sezonuna
başlıyoruz ve önümüzdeki günlerde trafik kazalarının artmasından korkuyoruz.
Bir trafik araştırma komisyonunun Mecliste kurulması bile, çok şükür, trafik
kazalarının azalmasına sebep oldu. Kurulacak bu mühendislik fakültesinin,
artık, hangi ilde olacağı önemli değil. Üniversite senatoları karar alırsa
-Bakanlar Kurulumuz da yetkilidir, kanuna da gerek yoktur- herhangi bir
üniversitemizde -merkezî bir üniversite olabilir- bu trafik mühendisliği
bölümünün açılması, Türkiye'de kazaların azalmasına, daha çok canların
gitmesine engel olacaktır diyor, hepinize saygılar sunuyorum.
BAŞKAN - Teşekkürler
Sayın Ongun.
Önergeyi oylarınıza
sunuyorum: Kabul edenler... Kabul etmeyenler...
Değerli arkadaşlarım,
Divan Üyesi iki sayın arkadaşım aynı sayıda buluşamadı; ben de, doğrusu,
hangisini desem, yanlış söylemiş olacağım. Onun için, oylamayı elektronik
cihazla yapacağım ve kabul edenler ile etmeyenler arasındaki rakam böylece net
bir şekilde görülür.
Oylama için 2 dakika süre
vereceğim.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Kabul
edilmiştir.
Gündemin
"Seçim" kısmına geçiyoruz.
V. – SEÇİMLER
A) KOMİSYONLARDA AÇIK BULUNAN ÜYELİKLERE SEÇİM
1. - (9/5) esas numaralı Meclis Soruşturması Komisyonunda
açık bulunan üyeliğe seçim
BAŞKAN - Türk millî
eğitim politikasına aykırı, keyfî ve ideolojik uygulamalarıyla eğitim ve
öğretimde kargaşaya sebep olduğu, toplumsal gerilime yol açtığı, eğitim
sistemini Avrupa Birliği ve uluslararası standartlardan uzaklaştırdığı
iddialarıyla Millî Eğitim Bakanı Metin Bostancıoğlu hakkında kurulan (9/5) esas
numaralı Meclis Soruşturması Komisyonunda boş bulunan ve Doğru Yol Partisi
Grubuna düşen 1 üyelik için seçim yapacağız.
Doğru Yol Partisi
Grubunun, 1 üyelik için 3 kat olarak gösterdiği adayların adlarını okuyorum:
Salih Çelen  (Antalya)
Sevgi Esen (Kayseri)
Saffet Kaya (Ardahan)
Adayların adları torbaya
konulmuştur, torbadan bir isim çekeceğiz:
Sevgi Esen (Kayseri)
Böylece, (9/5) esas
numaralı Meclis Soruşturması Komisyonu üyeliğine Kayseri Milletvekili Sevgi
Esen seçilmiştir.
Alınan karar gereğince,
sözlü sorular ile diğer denetim konularını görüşmüyor ve gündemin "Kanun
Tasarı ve Teklifleri ile Komisyonlardan Gelen Diğer İşler" kısmına
geçiyoruz. 
Önce, yarım kalan
işlerden başlayacağız. 
VI. – KANUN TASARI VE TEKLİFLERİYLE KOMİSYONLARDAN
GELEN DİĞER İŞLER
1. - İzmir Milletvekili Rifat Serdaroğlu'nun; İstanbul
Milletvekili Bülent Akarcalı'nın; Amasya Milletvekili Ahmet İyimaya'nın; Ankara
Milletvekili Yıldırım Akbulut'un; Şırnak Milletvekili Mehmet Salih Yıldırım'ın;
Gaziantep Milletvekili Ali Ilıksoy, Konya Milletvekili Ömer İzgi ve Ankara
Milletvekili Nejat Arseven'in; İstanbul Milletvekili Ziya Aktaş ve 42
Arkadaşının; Zonguldak Milletvekili
Hasan Gemici'nin ve İzmir Milletvekili Işılay Saygın'ın; Türkiye Büyük Millet
Meclisi İçtüzüğünde Değişiklik Yapılmasına Dair İçtüzük Teklifleri ve Anayasa
Komisyonu Raporu (2/94, 2/232, 2/286, 2/307, 2/310, 2/311, 2/325, 2/442, 2/449)
(S.Sayısı : 527)
BAŞKAN - Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Tekliflerinin
görüşülmeyen maddeleriyle ilgili komisyon raporu Başkanlığa verilmediğinden,
teklifin müzakeresini erteliyoruz.
Ceza İnfaz Kurumları ve
Tutukevleri Personeli Eğitim Merkezleri Kanunu Tasarısının müzakeresine
kaldığımız yerden devam edeceğiz.
2. - Ceza İnfaz Kurumları ve Tutukevleri Personeli Eğitim
Merkezleri Kanunu Tasarısı ve Adalet ve Plan ve Bütçe Komisyonları Raporları
(1/744) (S. Sayısı : 786)
BAŞKAN - Komisyon?.. Yok.
Ertelenmiştir.
Bazı Kanunlarda
Değişiklik Yapılmasına Dair Kanun Tasarısının müzakeresine kaldığımız yerden
devam edeceğiz.
3. - Bazı Kanunlarda Değişiklik Yapılmasına Dair Kanun
Tasarısı ve Anayasa Komisyonu Raporu (1/777) (S. Sayısı : 557)
BAŞKAN - Komisyon?.. Yok.
Ertelenmiştir.
Radyo ve Televizyonların
Kuruluş ve Yayınları Hakkında Kanun, Basın Kanunu, Gelir Vergisi Kanunu ile
Kurumlar Vergisi Kanununda Değişiklik Yapılmasına Dair 7.6.2001 Tarihli ve 4676
Sayılı Kanun ve Anayasanın 89 uncu
Maddesi Gereğince Cumhurbaşkanınca Bir Daha Görüşülmek Üzere Geri Gönderme
Tezkeresi ve Anayasa Komisyonu raporunun müzakeresine kaldığımız yerden devam
ediyoruz.
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850) (1)
BAŞKAN - Komisyon?..
Burada.
Hükümet?.. Burada.
17 nci maddeye bağlı ek 1
inci madde üzerindeki son önergenin oylamasında kalınmıştı. 
Şimdi, Komisyonun ve
Hükümetin katıldığı, Van Milletvekili Fethullah Erbaş ve arkadaşlarının
önergesini, hatırlatmak için tekrar okutup, oylarınıza sunacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna aşağıdaki maddeler
eklenmiştir.
Ek madde 1.- Birinci
fıkrasının sonundaki "göz önünde tutar" ibaresinin "göz önünde
tutmak zorundadır" olarak değiştirilmesini arz ve teklif ederiz. 






Fethullah
  Erbaş


Lütfi
  Yalman


Aslan
  Polat







Van


Konya


Erzurum







Niyazi
  Yanmaz





Mahmut
  Göksu







Şanlıurfa





Adıyaman 




 
(1) 850 S. Sayılı Basmayazı 1.5.2002 tarihli 94 üncü
Birleşim Tutanağına eklidir.
BAŞKAN - Önergeyi
oylarınıza sunuyorum: Kabul edenler... Kabul etmeyenler.... Kabul edilmemiştir.
Şimdi de, ek 1 inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Ek 2 nci maddeyi okutuyorum...
MEHMET BEKAROĞLU (Rize) -
Sayın Başkan, İçtüzüğün 63 üncü maddesine göre usulle ilgili bir tartışma
açılması için bir önerge vermiştim efendim.
BAŞKAN - Sayın
milletvekillerinin bilgisine sunayım.
Rize Milletvekili Sayın
Mehmet Bekaroğlu imzasıyla Başkanlığa bir müracaat geldi. 
"Türkiye Büyük
Millet Meclisinin çalışma usullerinden, en temellerinden biri, oturumu yöneten
Başkanvekilinin tarafsızlığıdır. 
Daha önceki
görüşmelerdeki tutumlarından dolayı, oturumu yöneten Başkanvekili Sayın Yüksel
Yalova'nın, RTÜK Yasa Tasarısı görüşmelerini tarafsız olarak yönetemeyeceği
endişesini taşıyorum. 
Bu nedenle, İçtüzüğün 63
üncü maddesine göre usul tartışması açılmasını arz ve teklif ediyorum. 
Saygılarımla.   14.5.2002
  Mehmet
Bekaroğlu
  Rize"
Değerli arkadaşlarım,
konu şahsımla ilgili olduğu için, ben, Kanunlar ve Kararlar Dairesi Başkanlığı
yetkililerine de bir kez daha tahkik etmelerini söyledim. Burada, henüz ortaya
konulmuş bir tutum bulunmadığı için, bundan böyle yürütülecek görüşmeler sırasında
henüz nasıl tutum takınacağıma ilişkin ortada somut bir husus bulunmadığı
için..
MEHMET BEKAROĞLU (Rize) -
Önceki oturumdaki tutumunuz belli Sayın Başkanım.
BAŞKAN - Sayın Bekâroğlu,
İçtüzüğün 63 üncü maddesini okursanız...
MEHMET BEKAROĞLU (Rize) -
Okuyoruz...
BAŞKAN - ...son derece
açık ve üzerinde tartışma yapmamızı gerektirmeyecek kadar açık bir madde.
MEHMET BEKAROĞLU (Rize) -
En temel çalışma usulü Başkanın tarafsızlığıdır. Siz taraflı olduğunuzu geçen
yönetimde ortaya koydunuz Sayın Başkan.
BAŞKAN - Ek 2 nci maddeyi
okutuyorum:
EK MADDE 2. - Bu Kanunda
belirtilen istisnalar dışında, Üst Kuruldan izin almadan radyo ve televizyon
yayını yapan ya da Üst Kurul tarafından geçici ya da sürekli iptal edilmesine
rağmen yayın yapan kişiye, kuruluşların ise sahip ve yöneticilerine, fiilleri
bir başka suç oluştursa bile, fiilin ağırlığına göre altı aydan iki yıla kadar
hapis cezası ve bir milyar liradan yüz milyar liraya kadar para cezası verilir.
Ancak, Türkiye Cumhuriyetinin varlık ve bağımsızlığına, Devletin ülkesi ve
milletiyle bölünmez bütünlüğüne karşı yıkıcı ve bölücü faaliyetlere sevk edecek
şekilde yayın yaptıkları tespit edilerek yayınları durdurulan veya yayın
izinleri iptal edilen kişiler, bu kuruluşların sahipleri ve yöneticileri ile bu
tür yayınlarda görev alanlar Türk Ceza Kanununun 314 üncü maddesine göre
cezalandırılır. Ayrıca tüm yayın cihazları Türk Ceza Kanununun 36 ncı maddesine
göre müsadere edilir.
Yayın bantlarını bir yıl
süre ile muhafaza etmeyen ve bu süre içinde Üst Kurul veya Cumhuriyet
savcılığınca istenmesine rağmen sesli ve görüntülü olarak teslim etmeyen yayın
kuruluşlarının sahip ve yöneticileri, altı aydan bir yıla kadar ağır hapis ve
bir milyar liradan on milyar liraya kadar ağır para cezası ile cezalandırılır.
Ayrıca, bir aydan üç aya kadar ilgili kuruluşun yayınının durdurulmasına karar
verilir. Gönderilen bandın içerik bakımından istenen yayın olmaması veya bantta
tahrifat, çıkarma, silme gibi işlemler yapılması halinde, ayrıca iki yıldan on
yıla kadar ağır hapis ve iki milyar liradan on milyar liraya kadar ağır para
cezası verilir.
Bu maddedeki para
cezaları, her yıl Maliye Bakanlığınca ilân edilen yeniden değerleme oranında
artırılır.
BAŞKAN- Sayın
milletvekilleri, ek 2 nci madde üzerinde ilk olarak Adalet ve Kalkınma Partisi
Grubu adına Konya Milletvekili Remzi Çetin söz istemiştir. (AK Parti
sıralarından alkışlar)
Gruplar adına söz isteyen
arkadaşlarımızın konuşma süreleri 5'er dakikadır. 
Buyurunuz Sayın Çetin.
AK PARTİ GRUBU ADINA
REMZİ ÇETİN (Konya)- Muhterem Başkan, değerli milletvekilleri; hepinizi
saygıyla selamlarım. 
Günlerden beri kamuoyunun
gündemini ciddî şekilde meşgul eden RTÜK Yasasını görüşmeye devam ediyoruz.
Maalesef, toplumumuzun her kesimi tarafından, bu meseleyle doğrudan ilgili veya
ilgisiz her kesim tarafından çok ciddî tenkitlere maruz kalmasına rağmen,
ısrarla ve inatla, bu kanun Türkiye Büyük Millet Meclisinden geçirilmeye
çalışılmaktadır ve 21 inci Dönem Türkiye Büyük Millet Meclisi olarak en büyük
bir hatayı yapmakla karşı karşıya, maalesef, bırakılmış durumdayız. Çünkü,
bugün, gerek OECD ülkelerinde gerek Amerika Birleşik Devletlerinde, bütün
demokratik ülkelerde, ülkemiz, insan hakları ve demokratik prensiplerin
bihakkın uygulanması bakımından, ciddî tenkitlere maruz kalmaktadır. Ülkemizin
dünya platformunda, demokratik platformda böyle ağır eleştirilere, tenkitlere
maruz kaldığı bir ortamda, bizim bu kanunu ısrarla Meclisten geçirmeye
çalışmamızın yanlışlığı ortadadır.
Değerli arkadaşlarım, sık
sık dile getirildi; Türkiye Büyük Millet Meclisi, Türk Milletine hizmet eden,
Türk Milletinin âli menfaatlarını gözeten kanunların yapıldığı bir yerdir, bir
mercidir. Değerli arkadaşlarım, konuşmacılarımız sık sık dile getirdiler;
ülkemiz binbir türlü meseleyle karşı karşıyadır. Hükümetin icraatları sürekli
olarak tenkit edilmekte ve başarılı olup olmadığı her zaman tartışılır
olmaktadır. Hal böyleyken, kamuoyunu sansasyon olarak ciddî şekilde çalkantıya
verecek ve gerçekten ülkemizin demokratik prensipleri bakımından tenkitlere
maruz kalacak böyle bir kanunu çıkarmada ısrarcı olmak, Türkiye Büyük Millet
Meclisini, sanki belli insanları ve belli kesimleri gözeten kanun yapıyormuş
gibi bir durumla karşı karşıya bırakmak, takdir edersiniz ki, hepimizi derinden
üzmektedir. Hal böyleyken, bu konuda ısrarcı olmanın yanlışlığı ortadadır. 
Değerli arkadaşlarım, ek
2 nci maddeye göre, Üst Kuruldan izin almadan TV ve radyo yayını yapılması
halinde, altı aydan iki yıla kadar hapis cezası ve 1 milyar liradan 100 milyar
liraya kadar para cezası öngörülmektedir. Bu çok geniş bir aralıktır. Bu konuda
hâkime bu derece takdir hakkı bırakılmasının uygulamada ne denli yanlışlıklara
sebebiyet vereceği hepimizin malumudur. 
Ayrıca, Türkiye
Cumhuriyetinin varlık ve bağımsızlığına, devletin ülkesi ve milletiyle bölünmez
bütünlüğüne karşı söz konusu fiillerin işlenmesi halinde "TCK'nın 314 üncü
maddesine göre cezalandırılır" denilmek suretiyle, yine, çok ağır
müeyyideler getirilmeye çalışılmakta ve tarafsız basın yayın organları
tarafından kamuoyunun sağlıklı bir şekilde bilgilendirilip sağlıklı bir kamuoyu
oluşturulması noktasındaki basın yayın kuruluşları, ciddî şekilde baskı altına
alınmaya çalışılmaktadır.
Ayrıca, yayın bantlarının
bir yıl süreyle muhafaza edilme mecburiyetinin getirilmesi ve bu noktada
hataların yapılması halinde, altı aydan bir yıla kadar ağır hapis cezası, 1
milyar liradan 10 milyar liraya kadar, yine ağır para cezası ve bir aydan üç
aya kadar yayını durdurma cezası gibi, gerçekten, pek çok yayın kuruluşunun
kaldıramayacağı cezalarla karşı karşıya bırakılmaktadır bu kuruluşlar.
Ayrıca, gönderilen bandın
içerik bakımından istenilen yayın olmaması, bantta tahrifat, çıkarma, silme
gibi işlemlerin yapılması halinde de, iki yıldan on yıla kadar ağır hapis ve 2
milyar liradan 10 milyar liraya kadar da ağır para cezası öngörülmektedir.
Değerli arkadaşlarım, söz
konusu olan bütün bu hususlar, fevkalade yüksek değerlerdir, yüksek
rakamlardır. Dolayısıyla, basın özgürlüğüne, medya özgürlüğüne ve bağımsız,
objektif kamuoyu oluşturulması noktasına ciddî bir darbe vurulmaktadır. Bu ağır
para cezalarını, mevcut yerel ve ulusal televizyonlarımızın, medyamızın
kaldırması oldukça zordur ve burada, biraz önce de ifade ettiğimiz gibi, çok
geniş bir takdir hakkı bırakılmak suretiyle, her türlü adaletsizliğe sebebiyet
verecek uygulamalara yol açılacaktır.
Değerli arkadaşlarım,
ayrıca, bu meblağların ödenemeyecek miktarlarda olmasının yanında, diyelim ki,
tahrifat yapılmasının ölçüsü olarak, medya kuruluşlarının birbirlerine karşı
yanlışlıklar yapabilmesi gibi birtakım fiillere de yol açacak durumlar söz
konusudur. O bakımdan, mutlaka, bu muğlak ifadeler yerine, daha net, somut
ifadeler içeren bir kanunun çıkarılması gerekirdi. Dolayısıyla, bu konudaki
ısrarın yersizliğiyle, bütün bu yanlışları bünyesinde mündemiç kılan bir
kanunun çıkarılmaya çalışılmasıyla, gerçekten, ciddî bir hatayı yapmakla karşı
karşıya kalıyoruz.
Değerli arkadaşlarım,
yayın bantlarını bir yıl süreyle muhafaza etmemek, Üst Kurul ve cumhuriyet
savcılığına teslim etmemek durumunda, hem para cezası hem hapis cezası hem de
yayını durdurma cezası gibi, gerçekten, çok yönlü cezalar öngörülmek suretiyle,
ciddî bir tehdit oluşturulmaya çalışılmaktadır. Bütün bunların yanlışlığı,
hepimiz tarafından görülmektedir; çünkü, şu ana kadar yapılan değerlendirmelerde,
maalesef, iktidar, çıkıp, bu kanunu niçin buraya getirdiğini, bu kanunun
gerekçelerini haklı bir şekilde Türkiye Büyük Millet Meclisinin önünde
savunamamıştır ve savunulamayan bir
kanun çıkarılmaya çalışılmaktadır. Burada, siyaset-medya ilişkisi çok açık ve
seçik olarak görülmektedir. 
(Mikrofon otomatik cihaz
tarafından kapatıldı)
BAŞKAN - Lütfen, son
cümlelerinizi söyleyiniz.
REMZİ ÇETİN (Devamla) -
Teşekkür ediyorum Sayın Başkan.
O bakımdan, siyasetin ve
siyasetçinin bu kadar ağır tenkitlere, haksızlıklara maruz kaldığı bir ortamda,
Türkiye Büyük Millet Meclisinin kendi eliyle, siyasetin ve siyasetçinin bu ağır
durumunu ağırlaştırıcı ve siyaseti ve siyasetçiyi zor durumda bırakmaya
çalışan, onları etkisiz kılmaya çalışan çevrelere karşı, âdeta, yeni bahaneler
verici bir tutum sergilenmeye çalışılmaktadır. Bu durumu doğru bulmuyoruz ve 21
inci Dönem Meclisi, gerçekten, bu hatayı işlemekle, gelecekte telafisi zor bir
fiili yapmaktadır. Nitekim, Sayın Bakan ve diğer sözcüler "hele bu kanunu
bir çıkaralım da, hatalarını sonra telafi ederiz" gibi, bugünden bu
kanunun zaten savunulamayacağını, yanlışlığın yapılmakta olduğunu baştan ifade
etmişlerdir. Bu hatadan dönmek, Türkiye Büyük Millet Meclisinin en tabiî
görevidir.
Hepinizi saygıyla
selamlıyorum. (AK Parti sıralarından alkışlar)
BAŞKAN - Teşekkürler
Sayın Çetin.
İkinci olarak, Saadet
Partisi Grubu adına, Kahramanmaraş Milletvekili Mustafa Kamalak...
YASİN HATİBOĞLU (Çorum) -
Sayın Cevat Ayhan konuşacak.
BAŞKAN - Başkanlığa
verilen...
YASİN HATİBOĞLU (Çorum) -
Ben böyle ifade ediyorum efendim.
BAŞKAN - Hay hay, ben bir
şey demiyorum; Başkanlığa verilen isim Mustafa Kamalak hocamızdı, onu
söylüyorum.
YASİN HATİBOĞLU (Çorum) -
Değiştirelim efendim.
BAŞKAN - Sakarya
Milletvekili Sayın Cevat Ayhan.
Buyurunuz Sayın Ayhan.
(SP sıralarından alkışlar)
Süreniz 5 dakikadır.
SP GRUBU ADINA CEVAT
AYHAN (Sakarya) - Muhterem Başkan, muhterem üyeler; söze başlarken, Saadet
Partisi Grubu adına hepinizi hürmetle selamlıyorum.
Bu maddeyle, çerçeve 17
nci maddeyle, 3984 sayılı Radyo ve Televizyon Yüksek Kuruluyla ilgili kanuna 5
tane ekmadde getirilmektedir. Ben, ek 2 nci madde üzerinde söz almış
bulunuyorum. 
Okunan madde metninden de
hatırlanacağı gibi, izinsiz yayın yapanlara, iptale rağmen yayın yapanlara,
devlet ve cumhuriyet aleyhine yayın yapanlara, bantların muhafazasıyla ilgili
sorumluluğu taşımayanlara ve bantların istenip de verilmemesi halinde veya
yanlış verilmesi halinde, birtakım cezalar getirilmektedir. Daha önce burada
okunduğu için, bunların tafsilatına tekrar girmeyeceğim; ancak, tabiî, bu
cezaların ağır olduğunu ifade etmek istiyorum. İki yıla kadar hapis, on yıla
kadar hapis var. Bantlar muhafaza edilmemiş veya bantlar istenmiş... Bu verilen
bantlar istenen bantlar değilse, tahrifat yapılmışsa, çıkarma yapılmışsa, silme
yapılmışsa, on yıla kadar ağır hapis cezası var. Tahrifatı anladım, çıkarmayı
anladım, silmeyi anladım. Cezaların miktarı makul mu değil mi, ayrıca
tartışılır; ama, istenen yayın değilse...Yani, bir televizyon, bir radyo, bandı
arşivden çıkarmış, vermiş; bu da istenen yayın değilse, onu iki yılla on yıl
arasında hapis cezasıyla muhakeme edeceksiniz. Yani, "bu, istenen bant
değildir, bunu değiştirin" diye iade edip tekrar istemek mümkün değil mi?
Onun için, buraya, bu maddeye bir tarif getirmek lazım.
Cürüm işlemek maksadıyla
teşekkül oluşturmaktan yargılamalar var burada ve müsadere var. Madde 36, bütün
yayın cihazlarının müsaderesidir. Türk Ceza Kanununun 314 üncü maddesi, cürüm
işlemek için teşekkül oluşturmayla ilgili cezalardır. Bunların bir daha
dikkatle değerlendirilmesi lazım; ama, hükümet, tabiî, bu tasarıyı buradan
alelacele geçirmek istiyor; Cumhurbaşkanının ikazına rağmen, vetosuna rağmen,
iadesine rağmen, bütün kamuoyunun, mahallî radyo, televizyon ve gazetelerin,
mahallî basının, genel olarak bütün çevrelerin, ulusal basının da mühim bir
kısmının itiraz etmesine rağmen, bu tasarı, bu haliyle, Türkiye'de radyo ve
televizyon yayıncılığına büyük bir darbe vuracağı ifade edilmesine rağmen
ısrarla çıkarılmak isteniyor.
Tabiî, mahallî
televizyon, radyo ve gazetelerin fevkalade mühim hizmetleri var. Bunlar, hükümetlerin mahallindeki uygulamalarını
denetlerler, halkın şikâyetlerini dile getirirler, idarecileri ikaz etmiş
olurlar. Bir denetim mekanizmasıdır bunların yaptığı. Bunların birtakım
dertleri var, sıkıntıları var -geçenlerde bu Mecliste mahallî basınla ilgili
meseleler konuşuldu, araştırma komisyonu teşkil edildi- bunların bir an önce
çözülmesi lazım; ama, biz, bütün sesleri susturup hükümete sessiz bir Türkiye hazırlamak
için ne gerekiyorsa onu yapıyoruz. Sayın Başbakan "efendim, geçmişte,
esnaf yürüyordu, birtakım meslek odaları yürüyüş yapıyordu; şimdi
yürümediklerine göre herkes memnundur" diye ifade ediyor. Biraz daha
sessiz bir Türkiye haline getireceksiniz; ama, kontrol edilemeyen patlamalar
meydana gelir neticede. 
Tabiî, bu kanunun en
mühim maddesi, bundan sonra gelecek olan ek 3 üncü maddesidir. Burada yapılan
da, 29 uncu maddedeki ihalelere katılma yasağını kaldıracaksınız.
Değerli arkadaşlar, bu
çok mühim bir şeydir. Bu kanunun esasında, çekirdeğinde bulunan madde. Tabiî,
sırası geldiği zaman konuşulacak. Siz, gazete ve televizyonların, radyoların,
yani, basın yayın kuruluşlarının sermayeyle ilgisini kesmezseniz, bunların, iş
piyasasında aktif olan aktörlerin tetikçisi olarak kullanılmalarına zemin
hazırlarsınız. Bu, demokrasi bakımından, hukukun hâkimiyeti bakımından,
vatandaşın hukukunun korunması bakımından da fevkalade mahzurlu bir husustur.
Türkiye bunu tartışıyor, bunu tartışmak lazım; ama, bu olgunlaştırılmadan,
alelacele, bu kanun buraya tekrar getirildi. Bundan sorumlu olan Sayın Bakanın
"onbeş yirmi gün içinde yeni bir tasarı getireceğiz, ben de buna
katılmıyorum, sindiremiyorum" demesine rağmen hangi irade bunu buradan
ısrarla çıkartıyor; bunu anlamak mümkün değil. Hükümeti bir daha düşünmeye
davet ediyorum.
(Mikrofon otomatik cihaz
tarafından kapatıldı)
CEVAT AYHAN (Devamla) -
Bitiriyorum Muhterem Başkan.
BAŞKAN - Lütfen,
sonuçlandırınız Sayın Ayhan.
CEVAT AYHAN (Devamla) -
Değerli arkadaşlar, mademki bu yasa ihtiyaca uygun değil, bu yasayı geri çekip,
tekrar, bütün tarafların değerlendirmesiyle, mutabakatıyla çalışacak olan bir
RTÜK Yasasında düzenleme getirmek herkesin faydasınadır. Hükümetin ısrarla
yaptığı bu işlerden dolayı, sonra "yanlış yaptım, pişman oldum" diye
günah çıkaracak şekilde ortaya çıkmasının hiçbir manası olmadığını ifade
ediyor, hepinizi hürmetle selamlıyorum. (SP sıralarından alkışlar) 
BAŞKAN - Teşekkürler
Sayın Ayhan. 
Son olarak, Doğru Yol
Partisi Grubu adına, İçel Milletvekili Turhan Güven.
Buyurunuz Sayın Güven.
(DYP sıralarından alkışlar) 
Süreniz 5 dakika. 
DYP GRUBU ADINA TURHAN
GÜVEN (İçel) - Sayın Başkan, değerli milletvekilleri; Doğru Yol Partisi Grubu
adına, hepinizi, sevgi ve saygıyla selamlıyorum. 
Bu kanun, aslında, çok
masumane bir görüntü sergiliyor bazı maddelerinde; ama, aslında, hür basını
ortadan kaldırmanın yolları çok detaylı olarak düzenlenmiş bir kanun. Hür
basın, yalnız, İstanbul'da, Ankara'da çıkan basın değil, 81 ilin her il
merkezinde ve ilçelerinde çıkan basın demektir; yani, kısaca, Anadolu basını
demektir, Trakya basını demektir. Siz, bu kanunla, bazı cezalar, bazı
müeyyideler getirmiş görünüyorsunuz, çekidüzen vermiş görünüyorsunuz; ama,
aslında, siz, Anadolu basınını yok ediyorsunuz. Bunun yollarını da, çok ince,
detaylı biçimde bu maddelerde getirmiş oluyorsunuz. 
Değerli milletvekilleri,
bakınız, ölüm cezalarını kaldıran bu Meclis mi; bu Meclis. Peki, yanlışlıkla
bir bandı gönderen o televizyon istasyonu sahibine veya sorumlusuna siz ne
getiriyorsunuz; iki yıldan on yıla kadar ağır hapis. Siz, eli kanlı adamları
burada affettiniz. Peki, bunun karşılığında, bütün cürümü, suçu, sadece, bir
bandı yanlışlıkla istenilen bant yerine göndermek olan insana, iki yıldan on
yıla kadar hapis cezası getiriyorsunuz. Neresinde var bunun hak ve nasfet
uygulaması?! Siz, müebbet ağır hapse mahkûm olan insanı altı sene sekiz ay
içinde, sekiz sene altı ay içinde çıkarmayı düşünüyorsunuz; ama, bakın, öbürüne
de, on sene getiriyorsunuz bir yanlışlığın içinde olan şeyde... Ceza hukukunda
önemli olan kast unsurudur. Her zaman söylüyorum; yapmayın!.. Bu miktarlarla,
Anadolu basını, şu cezalarla ayakta kalabilir mi?! Sizin, aslında, buradaki
hedefiniz ne, siz ne yapmak istiyorsunuz; bunu bize anlatın da, eğer, doğruysa
anlattıklarınız -ki hiçbirinin doğruluğuna inanmıyorum şahsen- o zaman, ben,
kalkayım, burada sizi savunayım; ama, sizin savunulur tarafınız yok; çünkü
"ayinesi iştir kişinin lafa bakılmaz..." Siz, öyle işler
getiriyorsunuz ki, Türk Milletinin sesini kesmenin yollarını arıyorsunuz ve
buluyorsunuz. 
Bu kanun çıkarsa... Daha
evvel de söyledim, yine söylüyorum: Cumhurbaşkanı Anayasaya aykırılıktan
gönderdi size; siz, eski Anayasaya göre gönderilme olayını ortadan kaldırdınız;
bazı maddelerini yeni Anayasa değişikliklerine göre, hiç görüşmeden önümüze
getirdiniz. Bu kanun, Sayın Cumhurbaşkanının önüne gittiği zaman, bu maddeler
görüşülmediği için kanunlaşmış sayılmayacağından iade görecektir, görmelidir;
ama, gelin, şu yanlıştan dönün. Komisyona tekrar iade edin; deyin ki, biz, bir
yanlışın içindeyiz... Canım, yanlışı görmek de bir fazilettir! Niye bu
faziletli davranıştan vazgeçiyorsunuz veya vazgeçme gayreti içindesiniz? Artık,
doğru yapmanın zamanı geldi geçti değerli milletvekilleri. Sizin her yaptığınız
yanlışın faturası millete çıkıyor. Milleti ıstıraba sokmaya hiçbir hakkınız
yok. Hür Anadolu basınını ıstıraba sokmaya, hele onları yok etmeye hiç hakkınız
yok.
Bakınız, Tanrı affeder;
ama, millet sizi affetmeyecektir.
Hepinize saygılar
sunuyorum. (DYP ve SP sıralarından alkışlar)
BAŞKAN - Teşekkürler
Sayın Güven.
Madde üzerinde 3 adet
önerge vardır; önce geliş sıralarına göre okutacağım, sonra aykırılık
derecelerine göre işleme alacağım.
İlk önergeyi okutuyorum:
Türkiye
Büyük Millet Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarısının çerçeve 17 nci maddesi ile 3984 sayılı Kanuna eklenen ek madde
2'nin ikinci fıkrasının birinci cümlesindeki "Cumhuriyet
Savcılığınca" ibaresinden sonra gelmek üzere "dava açılmış ise
taraflarca" ibaresinin eklenmesini arz ve teklif ederiz.
 



Fethullah
  Erbaş


Aslan
  Polat


Mustafa
  Niyazi Yanmaz










Van


Erzurum


Şanlıurfa







Mahmut
  Göksu





Süleyman
  Metin Kalkan







Adıyaman





Hatay



BAŞKAN - 2 nci önergeyi
okutuyorum:
Türkiye Büyük Millet
Meclisi Başkanlığına 
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen Ek Madde 2'nin
birinci fıkrasının son cümlesindeki "ayrıca tüm yayın cihazları Türk Ceza
Kanununun 36 ncı maddesine göre
müsadere edilir" ibaresinin fıkra metninden çıkarılmasını arz ve teklif
ederiz.
 



Fethullah Erbaş


Aslan Polat


Mustafa Niyazi Yanmaz







 


Van


Erzurum


Şanlıurfa







Mahmut Göksu





Yakup Budak







Adıyaman





Adana



BAŞKAN - Şimdi, son ve
maddeye en aykırı önergeyi okutup işleme alacağım.
Türkiye Büyük Millet
Meclisi Başkanlığına 
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen Ek Madde 2
Anayasaya aykırı olduğundan tasarı metninden çıkartılmasını arz ve teklif
ederiz






Fethullah
  Erbaş


Aslan
  Polat


Veysel
  Candan 







Van


Erzurum


Konya







Yasin
  Hatiboğlu





Mehmet
  Bekaroğlu







Çorum





Rize



BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa)- Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz
Başkanım.
BAŞKAN - Önergeniz
hakkında konuşacak mısınız?
YASİN HATİBOĞLU (Çorum) -
Evet.
BAŞKAN - Buyurunuz Sayın
Yasin Hatiboğlu. (SP sıralarından alkışlar)
YASİN HATİBOĞLU (Çorum)-
Sayın Başkan, Yüce Meclisin değerli üyeleri; 850 sıra sayılı iade edilen
yasanın müzakeresi vesilesiyle, Saadet Partisi Grubumuz adına görüşlerimizi
huzurunuza getirmek üzere buradayım. Yüce Heyetinizi saygıyla selamlıyorum.
Değerli milletvekilleri,
acaba -düşünüyorum;- düşünen yalnız ben değilim, herkes düşünüyor- bu tasarı,
çok önemli, çok öncelikli, çok ölümcül aciliyeti olan bir tasarı mı?! Yani,
ülkenin bütün meseleleri çözüldü, açlar doydu, işsizler iş buldu, aşsızlar aş
buldu, çarık çorap bulamayan insanların sırtı giydi, karnı doydu, sıra RTÜK'e
mi geldi diye hep düşünüyorum; ancak, buraya gelmediğini, biraz sonra, huzurunuzda,
görüşlerimi sizlerle paylaşacağım. Ancak, bu tasarı, bu haliyle müzakere
edilebilir mi? Gönlüm isterdi ki, hukukçu da olan, Meclisi yöneten Sayın
Başkanvekilimiz Yalova işleme almamalıydı bu tasarıyı. Şu sebeple işleme
almamalıydı: Biz, kanunların anayasaya aykırı olmamasının dikkatini göstermeye
mecbur olan ilk kurumuz, Türkiye Büyük Millet Meclisiyiz. Kanunlar anayasaya
aykırı olamaz; ama, biz, Anayasaya aykırı bir düzenleme yapıyoruz. 
EROL AL (İstanbul) -
Neresi aykırı?
YASİN HATİBOĞLU (Devamla)
- Arz edeyim efendim neresinin aykırı olduğunu, birlikte, sükûnetle dinleyelim.

Bu, bir iade kanunudur.
Sayın Cumhurbaşkanı, bizim yaptığımız ya da sizin, oylarınızla, dayatarak kabul
ettiğiniz, kanun haline getirmeye gayret ettiğiniz kanunu iade etti. Son
yaptığımız anayasa değişikliği, 89 uncu maddenin ikinci fıkrasında; Sayın
Cumhurbaşkanı, kanunların tamamını veya bir bölümünü iade edebilir. Türkiye
Büyük Millet Meclisi sadece iade edilen maddeleri görüşebilir diyor. Bu ifade
ve ibare bile tartışmalıdır bana göre. "Sadece" kavramı başkadır,
"ancak" kavramı başkadır. "Ancak" hukukta, hasriyet, yani
hasrolma, yani özellikle oraya tahsis edilme anlamına gelir. Anayasa yapıcı,
hasretmemiş, "ancak" ifadesini kullanmamış, seçme imkânı vermiş;
yani, iade edilen maddeleri de görüşebilir, tamamını da görüşebilir demiş. Ne
zaman olur bu; iadeden sonra, Sayın Başkanlık, iade edilen yasayı Meclise
gönderir; Meclis, tamamı mı görüşülsün, iade edilen maddeler mi görüşülsün diye
bir karar verir; ondan sonra, ilgili komisyona gider ve komisyon ona göre işlem
yapar. 
Değerli milletvekilleri,
Sayın Cumhurbaşkanı, bu kanunu hangi gerekçeyle iade etmiş; bakınız -vaktim
yetmeyecek; ama, bundan sonraki önerge hakkımı da kullanacağım; beni anlayışla
karşılayınız- diyor ki: Açıklanan gerekçelerle kamu yararı ile bağdaşmayan,
demokratik geleneklere aykırı olan bu düzenleme, netice itibariyle Anayasanın
89 uncu ve 104 üncü maddeleri uyarınca yayımlanması uygun görülmeyerek, Türkiye
Büyük Millet Meclisine iade edilmiştir. Yani, bu kanun yayımlanmayarak iade
edilmiştir, bu kanunun falan feşmekân maddesi değil. O halde, bu kanunun tümü
iade edilmiştir. Anayasa Komisyonuna düşen, bu kanunun tümünü müzakereye
açmaktı; ama, Anayasa Komisyonumuzun tutanağına bakarsanız, gerekçesine
bakarsanız, o, kendine göre, kendi arzu ettiği kimi maddeleri seçerek onları
müzakereye açmıştır. Bu, doğru değildir. Bu, Anayasanın 89 uncu maddesine,
Cumhurbaşkanının görevlerini ifade eden 105 inci maddesine çok açık aykırılık
teşkil eder. 
Buradan, Sayın
Cumhurbaşkanına seslenmek istiyorum. Bu, yine, Anayasaya aykırı biçimde
kotarılmak isteniyor. Sayın Cumhurbaşkanının, bunu, bir kere daha iade hakkı ve
yetkisi vardır. Bu ikinci iade olmaz; çünkü, ilk iadeyi usule göre
tartışmamıştır...
(Mikrofon otomatik cihaz
tarafından kapatıldı)
BAŞKAN - Lütfen
sonuçlandırınız Sayın Hatiboğlu.
YASİN HATİBOĞLU (Devamla)
- Meclis, ilk iadeyi usulüne göre tartışmamıştır. Onun için, Sayın
Cumhurbaşkanı, Anayasaya aykırı olarak neticelendirilen bu düzenlemeyi yeniden
iade edebilir. Ben, şimdi, bundan sonraki önergemde, inşallah, örnekler
vereceğim; yani, hangi hallerde kısmî iade vardır, o kısmî iade nasıl olur, onu
tartışacağız.
Ben, teşekkür ediyorum
efendim.
BAŞKAN - Teşekkürler
Sayın Hatiboğlu.
Komisyonun ve Hükümetin
katılmadığı önergeyi oylarınıza sunuyorum: Kabul edenler... Kabul etmeyenler...
Kabul edilmemiştir.
İkinci önergeyi okutup,
işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen ek madde 2'nin
birinci fıkrasının son cümlesindeki "ayrıca tüm yayın cihazları Türk Ceza
Kanununun 36 ncı maddesine göre müsadere edilir" ibaresinin fıkra
metninden çıkarılmasını arz ve teklif ederiz. 
  Fethullah
Erbaş 
  (Van)

  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz Başkanım.
BAŞKAN - Önerge sahipleri
adına hangi arkadaşımız konuşacak? Ya da gerekçeyi okutayım...
YASİN HATİBOĞLU (Çorum) -
İzin verirseniz ben konuşayım efendim.
BAŞKAN - Sayın Hatiboğlu,
sizin isminiz yok efendim.
VEYSEL CANDAN (Konya) -
Ben konuşayım.
BAŞKAN - Sizin isminiz
yok efendim. 
Önergede ismi olan
arkadaşlarımı ben hatırlatayım: Niyazi Yanmaz, Mahmut Göksu, Musa Demirci,
Metin Kalkan, Cevat Ayhan, Alaattin Sever Aydın, Ahmet Demircan ve Ahmet
Sünnetçioğlu.
Eğer, uygun görürseniz,
bu arkadaşlarımızdan birini çağıracağım; değilse, gerekçeyi okutacağım.
YASİN HATİBOĞLU (Çorum) -
Efendim, gerekçeyi okutun.
BAŞKAN - Hayhay...
Gerekçeyi okutuyorum.
Gerekçe:
Yayın cihazlarının
müsaderesi çağdaş olmayan bir cezadır. Tıpkı İbrahim Müteferrika'nın matbaayı
Türkiye'ye getirdikten sonra, o matbaa cihazının müsaderesine benzemektedir. Bu
cihazların suç işleme yeteneği yoktur. Bu nedenle yayın cihazlarının müsadere
edilmesi çağdaş hukuk normlarına aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Üçüncü önergeyi okutup,
işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 2'nin
ikinci fıkrasının birinci cümlesindeki "Cumhuriyet Savcılığınca"
ibaresinden sonra gelmek üzere "dava açılmış ise taraflarca"
ibaresinin eklenmesini arz ve teklif ederiz.
  Fethullah
Erbaş
  (Van) 
  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz Başkanım.
BAŞKAN - Önerge sahipleri
adına bir arkadaşım konuşacak mı, yoksa gerekçeyi mi okutayım?
YASİN HATİBOĞLU (Çorum) -
Gerekçeyi okutunuz efendim.
BAŞKAN - Peki, gerekçeyi
okutalım.
Gerekçe:
Yayın bantlarını bir yıl
süre ile muhafaza etmeyen ve bu süre içinde Üst Kurul veya cumhuriyet
savcılığınca istenebilmektedir. Ancak, dava açılmış ise bu bantların davacı
veya davalı tarafından da mahkemede delil olması için istenmesi halinde de bu
bantların gönderilmesi gerekmektedir. Bu nedenle dava açılmış ise tarafların
birinin talebi üzerine mahkemeye ibraz edilmesinde yarar gördüğümüzden bu
önergeyi vermiş bulunuyoruz.
BAŞKAN - Komisyonun ve
Hükümetin katılmadığı, gerekçesini okuttuğum önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.
Sayın milletvekilleri, ek
madde 2'yi oylarınıza sunuyorum: Kabul edenler... Kabul etmeyenler... Kabul
edilmiştir. (SP sıralarından gürültüler)
MEHMET BEKAROĞLU (Rize) -
Sayın... Efendim, sayın... Niye saymıyorsunuz?!
RAMAZAN GÜL (Isparta) -
Saymıyorsunuz Sayın Başkan.
BAŞKAN - Efendim, çok
fark var; demin bir arkadaşımız da oradan işaret etti.
MEHMET BEKAROĞLU (Rize) -
Elektronik beyin misiniz! Saymıyorsunuz efendim, nereden biliyorsunuz çoğunluk
olduğunu?!
BAŞKAN - İkisi çok bariz
bir şekilde görülebilecek kadar farklı.
MEHMET BEKAROĞLU (Rize) -
Hayır efendim, hiçbir şey görünmüyor; muhalefet çoğunlukta. 
BAŞKAN - Sayın Bekaroğlu,
o konularda hassasız, hiç merak etmeyin.
MEHMET BEKAROĞLU (Rize) -
Saymıyorsunuz Sayın Başkanım; saymak zorundasınız ya da elektronik sistemle
yapmak zorundasınız.
RAMAZAN GÜL (Isparta) - Sayın Başkan, el
kaldırmıyorlar.
BAŞKAN - Bakın, son
derece farklı.
MEHMET BEKAROĞLU (Rize) -
Sayın Başkan, kim el kaldırdı, kim kaldırmadı, belli değil.
BAŞKAN - Hiç benim öyle
acele etmek gibi bir derdim yok...
MEHMET BEKAROĞLU (Rize) -
Siz kabul edilmesini istiyorsunuz, kabul edildi diyorsunuz. 
BAŞKAN - Gayet
görebileceğim şekilde...
MEHMET BEKAROĞLU (Rize) -
Böyle olmaz ki, böyle Meclis yönetilmez ki Sayın Başkan.
BAŞKAN - Bakıyorum; rahat
olunuz.
MEHMET BEKAROĞLU (Rize) -
Sayın Başkan, bu maddeyi daha oylamadınız. 
BAŞKAN - Efendim, şimdi
oyladım.
MEHMET BEKAROĞLU (Rize) -
Oylamadınız efendim.
BAŞKAN - Şimdi oyladım.
MEHMET BEKAROĞLU (Rize) -
Saymadınız; kim kabul etti, kim kabul etmedi.
BAŞKAN - Şimdi oyladım,
her iki taraftan da, kabul edenler ve etmeyenler dediğimde, arkadaşlarımız el
kaldırdı, arada bariz fark görmesem... Bakın, demin, basit bir...
MEHMET BEKAROĞLU (Rize) -
Efendim, el kaldırmadılar, saymadınız bile.
BAŞKAN - Sayın Bekaroğlu,
demin, basit bir konuda doğru karar veremeyeceğimi düşünüp elektronik cihazla
oylama yaptık.
MEHMET BEKAROĞLU (Rize) -
Evet, tarafsız olacağınız konusunda endişem var demiştim, haklı çıkıyorum.
BAŞKAN - O sizin
kanaatiniz...
MEHMET BEKAROĞLU (Rize) -
Tarafsız değilsiniz!..
BAŞKAN - Siz, endişenizi
Başkanlığa getirdiğinizde, ben, usule uygun olmamasına rağmen, zabıtlara
geçirttim Sayın Bekâroğlu; istirham ederim...
MEHMET BEKÂROĞLU (Rize) -
Efendim, de facto durum yaratıp, Meclisi yönetemezsiniz! Usuller var; kendi
istediğiniz gibi Meclisi yönetemezsiniz!
NİHAT GÖKBULUT
(Kırıkkale) - Yönetir!.. Yönetir!..
MEHMET BEKAROĞLU (Rize) -
Yönetemez!...
BAŞKAN - Ek 3 üncü
maddeyi okutuyorum:
EK MADDE 3. - Radyo ve
televizyon yayınları, yayın ilkeleri ve bu Kanunda belirtilen diğer esaslara
uygunluğu yönünden,
a) Ulusal, bölgesel ve
yerel düzeydeki yayınlar Üst Kurul tarafından izlenir ve değerlendirilir.
b) Üst Kurulun uygun
göreceği yerlerdeki yerel ve bölgesel yayınların izlenmesi ve kayda alınması
İçişleri Bakanlığının görevlendireceği birimlere devredilebilir. Bu halde
gerekli teknik donanım ve ilgili personelin eğitimi Üst Kurulca sağlanır ve
masrafları Üst Kurulca karşılanır. Yayın ilkeleri ve bu Kanunda belirtilen
diğer esaslara aykırılığından kuşkulanılan yayınların bandı, değerlendirilmek
üzere Üst Kurula gönderilir. İçişleri Bakanlığı ile Üst Kurul arasındaki
işbirliği bir protokol ile düzenlenir.
Telekomünikasyon
Kurumunun millî monitoring faaliyetleri kapsamında yayınları izleme imkânının
olması halinde, Üst Kurul ile Telekomünikasyon Kurumu arasında imzalanan bir
protokol kapsamında bu yayınlar Telekomünikasyon Kurumunca izlenir ve
değerlendirilmek üzere Üst Kurula iletilir.
BAŞKAN - Ek madde 3
üzerinde, birinci olarak, Adalet ve Kalkınma Partisi Grubu adına, Osmaniye
Milletvekili Şükrü Ünal...
HÜSEYİN ÇELİK (Van) -
Sayın Başkan, arkadaşımız yok, ben konuşacağım.
BAŞKAN - Peki.
Van Milletvekili Hüseyin
Çelik; buyurun. (AK Parti sıralarından alkışlar)
Süreniz 5 dakika. 
AK PARTİ GRUBU ADINA
HÜSEYİN ÇELİK (Van) - Sayın Başkan,
değerli milletvekilleri; görüşülmekte olan kanunun 17 nci maddesinin ek
3 üncü maddesi üzerinde, AK Parti Grubu adına görüşlerimizi arz etmek üzere
huzurlarınızdayım; hepinizi saygılarımla selamlıyorum.
Değerli arkadaşlar, 14
Mayıs, bizim tarihimizde çok önemli bir gün, belki; bu Mecliste, özel olarak
anılması gereken bir gündür; çünkü, 14 Mayıs 1950'de, yani 52 yıl önce, millet
iradesi, halk iradesi, güç odaklarına karşı bir şahlanış gösterdi ve millet, 1950'de
Demokrat Partisiyle birlikte iktidara geldi. Şimdi, millet iradesinin şaha
kalktığı, milletin iktidara geldiği bir günde, biz, millete rağmen, milletin
temsilcilerine rağmen, burada bir yasa tasarısı görüşüyoruz ve bunu çıkarmaya
çalışıyor değerli hükümet. 
Değerli arkadaşlarım, bu
RTÜK yasa tasarısını kim benimsiyor, bunun çıkmasını kim istiyor, kim
istemiyor; şuna bir bakalım: 
Türkiye'deki sivil toplum
örgütlerinin hemen hemen hepsi, bu yasa tasarısının çıkmaması gerektiği
konusunda hemfikirdir. Türkiye Mühendis ve Mimar Odaları Birliğinden tutun da,
Barolar Birliğine kadar, bütün esnaf kuruluşlarına kadar, özel radyo ve
televizyon sahiplerinin büyük bir kısmı, özellikle yerel medya sahipleri ve
bunların temsilcileri olan dernekler, bu yasa tasarısının çıkmamasını istiyor.
Değerli milletvekilleriyle bire bir görüştüğümüz zaman, çok değerli
milletvekili arkadaşlarımız da "evet, bu yasa tekelleşme getiriyor, bu
yasa aslında Anayasa hükümlerine aykırıdır" diyorlar.
Şimdi, iktidar kanadına
mensup milletvekilleriyle bire bir görüştüğümüz zaman, vicdanî kanaatlerine
göre konuştukları zaman, onlar, bu yasa tasarısının, gerçekten millet, memleket
aleyhine birçok hüküm içerdiğini ve yanlış bir yasa tasarısı olduğu konusunda
hemfikirler; ancak, ne oluyorsa, değerli genel başkanlar gelip buraya oturunca,
iş tamamen değişiyor; Anayasaya yaptığımız sadakat yeminini bir tarafa
bırakıyoruz, millet menfaatlarına bağlı kalacağımıza dair yaptığımız sadakat
yeminine bağlı kalmıyoruz, onu bir tarafa bırakıyoruz ve sayın genel
başkanların baskısıyla burada bir yasa tasarısı çıkarmaya çalışıyoruz.
Değerli milletvekilleri,
daha önce söyledim, tekrar söylüyorum: Bu Parlamentonun yüzde 60'ı, 70'i, her
dönem değişir; ama, nedense, bütün milletvekili arkadaşlarımız, bir dahaki
dönem o yüzde 30'un, yüzde 40'ın içerisinde olacağı varsayımıyla hareket
ederek, sayın genel başkanların diretmelerine, dayatmalarına karşı, âdeta, dik
duramıyorlar, vicdanlarının sesine kulak vererek oylarını kullanmıyorlar. Bu
Parlamento, Türkiye Büyük Millet Meclisi; burası, milletin Meclisidir; milletin
görüşü, milletin ruhu, milletin arzuları bu Meclise hâkim olmalıdır. Hiçbir
dönem, Türkiye Büyük Millet Meclisi, 21 inci Dönemde olduğu kadar, dışarıdan
gelen seslere, güç odaklarının seslerine göre yasama görevi yapmamıştı. Şimdi,
bir taraftan -hepiniz kabul ediyorsunuz- Uluslararası Para Fonu, Dünya Bankası
ve bazı uluslararası finans çevrelerinin isteği doğrultusunda yasa tasarıları
getiriliyor; öte yandan, içerideki güç odaklarının, mütegallibe dediğimiz
çevrelerin isteği doğrultusunda yasa tasarıları getiriliyor ve "gece saat
24.00'e kadar değil, gerekirse sabaha kadar çalışalım; ama, mutlaka bunu
çıkaralım" diye diretiyorsunuz. Bu, yanlıştır; millet, sizi
yargılayacaktır. 
1950'de, bu milletin şahlanan
ruhu... Biliyorsunuz, 1950'de Cumhuriyet Halk Partisi "devlet benim, güç
benim" diyordu ve Demokrat Partililer ortaya çıktığı zaman, Demokrat Parti
kurulduğu zaman "canım, bu kasketli Hasolar, Memolar mı memleketi idare
edecek" diyorlardı; ama, o asil millet, o Hasolar, Memolar diye küçümsenen
millet, kendilerine rağmen, halka rağmen ülkeyi idare etmeye çalışanlara çok
büyük bir ders verdi. 
Üzülerek ifade ediyorum
ki, 57 nci hükümet, halka rağmen, millete rağmen, Türkiye Büyük Millet
Meclisine çok büyük bir baskı uyguluyor. 
Değerli arkadaşlar,
özellikle, iktidar kanadına mensup milletvekillerine seslenmek istiyorum. 
(Mikrofon otomatik cihaz
tarafından kapatıldı)
BAŞKAN - Lütfen,
sonuçlandırınız. 
HÜSEYİN ÇELİK (Devamla) -
Bitiriyorum Sayın Başkan. 
Türkiye Büyük Millet
Meclisi, hükümet üzerinde bir denetim organıdır; ama, ne yazık ki, şu anda,
Türkiye Büyük Millet Meclisi, hükümet üzerinde bir denetim organı değil.
Hükümet, Türkiye Büyük Millet Meclisi üzerinde bir denetim organı değil; ama, bir
baskı unsurudur. Bu baskıdan kendimizi kurtaramadığımız sürece, "ben, bir
daha seçilir miyim; acaba, bir daha sayın genel başkanım beni listeye koyar
mı" endişesinden kurtulmadığımız sürece, bu Parlamentonun o hür yapısını
temin etmemiz mümkün değil ve tekrar huzurunuzda bir kez daha ifade ediyorum;
bire bir görüşmelerimiz esnasında vicdanî kanaatlerini ifade eden iktidar
kanadına mensup milletvekili arkadaşlarımızın, bu kanaatlerini, bu Genel
Kuruldaki oylara da dönüştürmeleri gerekiyor, bu doğrultuda oy kullanmaları
gerekiyor. Millet, bizi de, sizi de, herkesi seyrediyor; bu yasa tasarısının
geçmesine elbirliğiyle müsaade etmeyelim.
Hepinizi saygılarımla
selamlıyorum. (AK Parti sıralarından alkışlar)
BAŞKAN - Teşekkürler
Sayın Çelik. 
İkinci olarak, Saadet
Partisi Grubu adına, Sakarya Milletvekili Sayın Nezir Aydın; buyurun efendim.
(SP sıralarından alkışlar)
Süreniz 5 dakikadır. 
SP GRUBU ADINA NEZİR
AYDIN (Sakarya) - Sayın Başkan, değerli milletvekilleri; 850 sıra sayılı
tasarının çerçeve 17 nci maddesinin 3 üncü ek maddesi üzerinde Saadet Partisi
Grubu adına söz almış bulunuyorum; bu vesileyle Yüce Heyetinizi saygıyla
selamlıyorum. 
Muhterem arkadaşlar,
haftanın ilk çalışma günü, salı günündeyiz. Aslında denetim günüydü; ama,
herkesin bildiği acelecilikten dolayı kanun görüşüyoruz, özellikle RTÜK'ü
görüşüyoruz. 
Ben, burada, şimdi, bütün
milletvekili arkadaşlarıma bir şeyi sormak istiyorum, özellikle iktidar mensubu
arkadaşlarıma; zannediyorum, haftasonu, birçoğunuz memleketlerinize
gitmişsinizdir, seçim bölgelerinizi gezmişsinizdir...
YALÇIN KAYA (İçel) -
İstanbul'daydık hafta sonunda. 
NEZİR AYDIN (Devamla) -
Gittiğiniz yerlerde, seçimden önce, seçim esnasında ve seçildiğiniz günden
beri, her gittiğinizde, zaman zaman çıkıp konuştuğunuz televizyonlarda, yine
çıkıp konuşabildiniz mi? 
MEHMET BEKÂROĞLU (Rize) -
Gidemiyorlar!.. Gidemiyorlar!..
NEZİR AYDIN (Devamla) -
Acaba, o televizyon sahipleri, o televizyon muhabirleri, o televizyon
çalışanları, Anadolu'daki 250 civarındaki bu televizyon sahipleri, size ne
söylediler, ne anlattılar, neleri ikaz ettiler ve bu ikazları, siz, ne derece
anladınız, ne derece anlayabildiniz, ne derece yerine getireceksiniz? 
Öyle görünüyor ki, RTÜK
Yasasını buradan çıkaracaksınız. Çıkarmamak kolay değil!..
Sayın Meclis
Başkanvekili, evvelki hafta oturumu idare eden Değerli Başkanvekili adil
davranacağını ispat edince, hemen Başkanlık Divanından alındı, bir başka
Başkanvekili görevlendirildi. Geçtiğimiz hafta, bu kadar acele ettiğiniz bu
kanun neden görüşülemedi; neden görüşmedik madem bu kadar acildi; çünkü, geçen
hafta, Meclis Başkanvekili isteklerinizi yapmazdı, iktidarın baskılarına boyun
eğmezdi diye düşünüldüğü için bu kanun görüşülemedi. Şimdi, bu hafta, ne
tesadüftür ki, dört başkanvekilimiz var, sırayla... İkinci dönemdir bu Yüce
Meclisteyim, bizim dört başkanvekilimiz var, bildiğim kadarıyla, teamül gereği,
bu başkanvekillerimiz sırayla Meclisi idare ederler; ama, şu anda Meclisi idare
eden Sayın Başkanvekilimize, ne hikmetse, bu ara çok çabuk sıra geliyor; bir
hafta arayla, yine aynı Başkanvekilimize sıra geldi, bugün Meclisi yine o
yönetiyor.
ALİ GEBEŞ (Konya) - Size
ne, kim yönetirse...
NEZİR AYDIN (Devamla) -
Muhterem arkadaşlarım, Anadolu'yu gezdiyseniz, seçim bölgelerinize gittiyseniz,
gittiğiniz yörelerde, esnafı, işçiyi, memuru, çiftçiyi, hatta ve hatta sizler
gibi, bizler gibi seçilmiş olan muhtarları, acaba, dinlemeye hiç zamanınız oldu
mu; muhtarlarla görüşmeye hiç zamanınız oldu mu? (MHP sıralarından gürültüler)
HİDAYET KILINÇ (İçel) -
Hep birlikteyiz onlarla...
NEZİR AYDIN (Devamla) -
Siz oradan laf atıyorsunuz değerli MHP'li kardeşlerim; ama, sizin o Türkiye
sevdalıları gezilerinizde neler olduğunu bize anlatıyorlar oraya gidince. 
HİDAYET KILINÇ (İçel) -
Ne anlatıyorlar?..
NEZİR AYDIN (Devamla) -
"Gittik toplantıya; ama, konuşturulmadık. Toplantıya gittik; ama, bizi
konuşturmadılar; soru sorunca, bize 'provokatör' dediler" diyor muhtar.
(MHP sıralarından "Ne alakası var" sesleri, gürültüler)
BAŞKAN - Sayın
milletvekilleri... Sayın milletvekilleri...
NEZİR AYDIN (Devamla) -
Hayır, hayır... Gidin, Anadolu'da konuşun... (MHP sıralarından gürültüler)
MEHMET BEKÂROĞLU (Rize) -
Gidemezler!..
NEZİR AYDIN (Devamla) -
Gidin muhtarlara konuşun; burada bağırmayın, burada konuşmayın.
YALÇIN KAYA (İçel) -
Sultanbeyli'de, sizin partililerinizle de konuştuk.
BAŞKAN - Sayın Aydın, siz
Genel Kurula hitap ediniz.
NEZİR AYDIN (Devamla) -
Sayın Başkan, işte, adaletinizi burada gösterin. 
BAŞKAN - Ben o
arkadaşlarıma söyledim...
NEZİR AYDIN (Devamla) - Ne
biçim hareketler, ne biçim kürsüye saldırılar bunlar!.. (MHP sıralarından
gürültüler)
ALİ IŞIKLAR (Ankara) -
Niye çatıyorsun o zaman?!. Kanunla ilgili konuş...
BAŞKAN - Sayın Aydın...
Sayın milletvekilleri...
NEZİR AYDIN (Devamla) -
Gelin, şu kürsüde cevap verin. Bu kürsü, milletin kürsüsüdür; gelin, buradan
cevap verin.
Anadolu'daki, açlık
çeken, açlık sınırına gelmiş insanları dinlediniz mi; gördünüz mü?! Dükkân
kapatan insanları gördünüz mü; kaç esnaf dükkân kapatıyor gördünüz mü?! İşsiz
milyonlara, sayenizde milyonların nasıl katıldığını gördünüz mü?! Şimdi, ben
Başkanvekili değişti dedim diye bana oradan laf atıyorsunuz. İddia ediyorum,
Başbakanınız, Başbakan Yardımcılarınız bu kanuna karşı çıksın, bir hafta
oturamazlar yerlerinde. (SP sıralarından alkışlar) Evet; buyurun, cevap
verin!.. Buyurun, cevap verin; doğru mu, değil mi?! (MHP sıralarından
gürültüler) Yoksa, bu ülkede bu kadar zulmedeceksiniz, hâlâ iktidar koltuğunda oturacaksınız... 
MİHRALİ AKSU (Erzincan) -
Senin yüreğin yetmez buna "he" demeye!
NEZİR AYDIN (Devamla) -
Tabiî ki, bu bedelleri öderseniz, bu kanunları çıkarırsanız, gayet tabiî, rahat
rahat yaparsınız.
Değerli arkadaşlarım,
bakınız, sağlıkta, eğitimde, sosyal güvenlikte, maalesef, bu ülke tel tel
dökülüyor. Halkın devlete güveni, bize güveni, şu Yüce Meclise güveni,
milletvekillerine güveni gün geçtikçe azalıyor. Bunu azaltan en büyük neden,
biliyorum ki, siz de katılacaksınız ki,
bugün memnun etmeye çalıştığınız...
(Mikrofon otomatik cihaz
tarafından kapatıldı)
BAŞKAN - Sayın Aydın,
sözlerinizi sonuçlandırınız lütfen.
NEZİR AYDIN (Devamla) -
Tekrar ediyorum: Bugün memnun etmeye çalıştığınız kesimdir sizi, bizi, hepimizi
yıpratmaya çalışan.
MİHRALİ AKSU (Erzincan) -
Biz kimseyi memnun etmeye çalışmıyoruz.
BOZKURT YAŞAR ÖZTÜRK
(İstanbul) - Biz milleti memnun ediyoruz.
NEZİR AYDIN (Devamla) - O
şekilde tazyik ve tahrik ederek, işte, bedel olarak bu kanunları alıyor sizden.
Değerli arkadaşlarım,
Sayın Cumhurbaşkanı 17 sayfa gerekçe gönderdi; maalesef, Başbakan dahil hiç
kimse burada ne denildiğini anlamadı, anlayamadı, anlamak istemedi. Türkiye
Gazeteciler Sendikası karşı çıkıyor, RTÜK Başkanı gerekçeleriyle karşı çıkıyor,
Uluslararası Gazeteciler Federasyonu karşı çıkıyor, tüm Anadolu medyası karşı
çıkıyor; ama, ne hikmetse, siz, önce minareyi çaldırdınız, şimdi, çalınan
minarenin kılıfını hazırlamaya çalışıyorsunuz.
BAŞKAN - Sayın Aydın,
teşekkür ediyorum...
NEZİR AYDIN (Devamla) -
Ama, tarihe geçiyor bu not; bugün 14 Mayıs... Tarihe her şey geçti; bugün de
geçecek, bu çıkardığınız yasa da geçecek, bizim söylediklerimiz de geçecek.
Hepinizi saygıyla
selamlıyorum. (SP sıralarından alkışlar)
BAŞKAN - Teşekkürler
Sayın Aydın.
Sayın Sökmenoğlu,
lütfen...
MUSTAFA MURAT SÖKMENOĞLU
(İstanbul) - Sayın Başkanım, zapta geçirmek istediğim bir iki cümle var
efendim.
Sayın hatip, geçen onbeş
gün evvelki oturumda ben idare ederken...
MEHMET BEKÂROĞLU (Rize) -
Sayın Başkan, ne adına konuşuyor?.. Nasıl bir usule göre söz veriyorsunuz?..
Sataşma mı var?.. 
MUSTAFA MURAT SÖKMENOĞLU
(İstanbul) - Sataşma bana var efendim. 
MEHMET BEKÂROĞLU (Rize) -
Hangi usul bu, merak ediyoruz!
MUSTAFA MURAT SÖKMENOĞLU
(İstanbul) - Bir dakika efendim... İstirham ederim. Asarken bile
dinleyeceksiniz efendim; olmaz öyle şey!
BAŞKAN - Sayın Sökmenoğlu,
siz lütfen buyurunuz efendim.
MUSTAFA MURAT SÖKMENOĞLU
(İstanbul) - Müzakerelerde taraf olduğum için görevden alındığımı ifade
ettiler. Zatıâlileriniz de biliyorsunuz ki, Türkiye Büyük Millet Meclisi
Başkanvekillerinin haftalık programı var. Bu programın dışında, eğer -beni de
iyi tanıyorsunuz- böyle nezaketsiz bir durumla karşılaşsaydım, bir daha, o
koltukta oturmaz, o kırmızı plakalı arabaya binmezdim; bir. 
İkincisi, zatıâlilerinizi
ben aradım, dedim ki; o günkü, o geceki nahoş olaylarda hem muhalefetin hem
iktidarın ademiitimat gösterdiklerini gördüm. Böyle bir yasada da, Meclisi daha
fazla gerip de -her iki taraf için söylüyorum- idare edemeyeceğim diyerek
sizden rica etmiştim; siz de çıktınız. 
Ayrıca, bir şey daha
ilave etmek istiyorum; sizin adınıza ben söyleyeyim: Türkiye Büyük Millet
Meclisi Başkanvekilleri, Türkiye Büyük Millet Meclisinin Başkanı, hiçbir zaman,
keyfî idareyle değil, Anayasa ve İçtüzüğün kendilerine vermiş olduğu kaidelere
göre idare ederler. Onun için, biz, komisyon raporunu müzakere ediyoruz, bizim
işimiz bunu yapmaktır.
Teşekkür ediyorum
efendim.
BAŞKAN - Ben teşekkür
ediyorum.
MEHMET BEKÂROĞLU (Rize) -
Basına böyle söylememiştiniz Sayın Başkan.
TURHAN GÜVEN (İçel) -
Basına bunları böyle demedin ama!
NEZİR AYDIN (Sakarya) -
Sayın Başkan, bir şey açıklamam lazım. 
BAŞKAN - Sayın Aydın, siz
konuşurken herhangi bir tahkir unsuru yoktu cümlenizde. Sayın Sökmenoğlu da bir
bilgi sunuşu olarak söz aldı. 
NEZİR AYDIN (Sakarya) -
Belki, Sayın Sökmenoğlu yanlış anlamış olabilir; onu açıklamak istiyorum. Ben,
Sayın Sökmenoğlu'nun burada taraflı davranacağından endişe ettiğimi söylemedim,
öyle ifade etmedim. 
BAŞKAN - Evet, o
anlaşıldı. Tabiî, söylemediniz, Sayın Sökmenoğlu da öyle bir iddiada bulunmadı.
NEZİR AYDIN (Sakarya) - Ben,
adaletli davranacağından dolayı endişe edildi iktidar tarafından dedim.
BAŞKAN - Peki efendim.
Son olarak, Doğru Yol
Partisi Grubu adına, Denizli Milletvekili Mehmet Gözlükaya; buyurun. (DYP
sıralarından alkışlar)
DYP GRUBU ADINA MEHMET
GÖZLÜKAYA (Denizli) - Sayın Başkan, değerli milletvekilleri; ek 3 üncü madde
hakkında Doğru Yol Partisi Grubu adına söz aldım; başta zatıâliniz olmak üzere,
Yüce Meclisi saygıyla selamlıyorum.
Bu ek maddede itiraz
ettiğimiz (b) fıkrasıdır; o cümleyi aynen okuyorum: "Üst Kurulun uygun
göreceği yerlerdeki yerel ve bölgesel yayınların izlenmesi ve kayda alınması
İçişleri Bakanlığının görevlendireceği birimlere devredilebilir."
Şimdi, bu, ne kadar
tehlikeli bir maddedir. Bunu, bugünkü hükümetin icraatlarından veya bundan
sonra gelecek hükümetlerin tarafgir icraatlarının... Hele İçişleri Bakanı da
eğer geçmişteki gibi veya bugün bazı yerlerde de görüldüğü gibi hareket edecek
olursa, bu televizyonların yaşama şansı ortadan kaldırılmaktadır denilmektedir.
Eğer, İçişleri Bakanının veya mensubu olduğu partinin aleyhinde yayın yapan bir
yerel televizyon, daha doğrusu, gerçekleri söyleyen, halkın sesi olan bir
televizyon yayın yaparsa, İçişleri Bakanlığınca görevlendirilen birim bunu
izleyecek, yayını banda alacak ve ondan sonra Üst Kurulda değerlendirilecek.
Üst Kurulun değerlendirmesi, tamamen o gelen bantlara göre olacaktır. Geçmişte,
bunu, Üst Kurul, gönderdiği elemanlarla, teknik ekiplerle değerlendiriyordu. Bu
fıkra çok tehlikeli bir fıkradır; bunun, buraya, nasıl, hangi maksatla
konulduğunu bilmiyoruz. Temennimiz o ki, bu (b) fıkrasının bu yasadan
çıkarılması gerekir.
Değerli arkadaşlarım,
önce, hükümetin ve burada hükümet temsilcisi olan, hükümete mensup olan
arkadaşlarımızın şuna karar vermesi lazım. Yerel televizyonlara, yerel basına
karşı mısınız, değil misiniz? Bu yasada, bu yasanın birçok maddesinde, gerek
cezalarda gerek yayın ilkelerinde, yerel basın ve yerel televizyonlar ortadan
kaldırılmak istenmektedir; ama, görüyoruz -ki, hepiniz de biliyorsunuz, hepiniz
de gidiyorsunuz- gittiğiniz ilde, yerel televizyonlarla sesinizi halka
duyuruyorsunuz; halk, yerel televizyonlar kanalıyla düşüncelerini size
aktarıyor, bizlere aktarıyor. 
Bu televizyonların nasıl
yaşadıklarını hepimiz biliyoruz. Hiçbir zaman, bu hükümet, yerel
televizyonların sıkıntılarını bertaraf etmek için, herhangi bir şekilde bir
desteği, bir kredi imkânını dahi mümkün görmemiştir, görmeyi de
düşünmemektedir. Ama, bu yasayla, bu televizyonların ortadan kaldırılmasına ve
büyük televizyonların himayesi altına girmesine sebep oluyorsunuz.
Düşünebiliyor musunuz, Türkiye'de 244 yerel televizyon var; Ege'de güçlü olan
televizyon yok sayılabilir. İzmir'de 4-5 tane televizyon var, diyelim ki bu
televizyonların bir tanesi güçlendi; bütün yerel televizyonları satın alabilir.
Konya'daki televizyonları, ulusal basın ve ulusal medya mensupları, yani
İstanbul patronları alabilir. O zaman, halkın sesi kısılmış olur ve tekelleşme
ortaya çıkmış olur. 
Değerli arkadaşlarım,
şunu açıkyüreklilikle söylüyoruz: Doğru Yol Partisi iktidarında, yerel
televizyonlar ve basın -yerel basın ve Anadolu basını- ekonomik olarak, KOBİ
olarak, esnaf olarak desteklenecektir; ayrıca, bu yasa yeniden gözden
geçirilecektir ve yerel basın ve televizyonları ortadan kaldıran ve kaldıracak
hükümler bu yasadan çıkarılacaktır; bunu, herkesin bilmesinde fayda vardır.
Doğru Yol Partisinin iktidarı da, yapacağınız erken seçimde veya normal seçimde
gerçekleşecektir; bundan da hiç kimsenin endişesi olmasın, milletimiz de aynı
duygular içerisindedir. 
Bu maddeye ret oyu
veriyoruz, bu yasanın tümüne ret oyu veriyoruz. Bu yasayla, bugüne kadar
yapılamayan ihalelerin yasaksız hale geldiğini görüyoruz.
(Mikrofon otomatik cihaz
tarafından kapatıldı) 
BAŞKAN - Lütfen
sonuçlandırınız Sayın Gözlükaya. 
MEHMET GÖZLÜKAYA
(Devamla) - Bağlıyorum Sayın Başkanım. 
Şunu da söylüyoruz: RTÜK,
bugüne kadar tarafsız gözlemde bulunmuştur, ilkeleri tarafsız olarak
uygulamıştır, bugüne kadar yerel televizyonlar objektif olarak yayın yapmaya
çalışmışlardır; ama, bundan sonra, bu, mümkün değildir; çünkü, bu televizyonlar
ortadan kalkmaktadır diyor, bu kanunun hayırlı olmasını dileyemediğimi ifade
ediyor, hepinize saygılar sunuyorum.
(DYP sıralarından alkışlar) 
BAŞKAN - Teşekkür
ediyorum Sayın Gözlükaya.
Madde üzerinde 3 adet önerge
vardır; önce geliş sıralarına göre okutacağım, sonra aykırılık derecelerine
göre işleme alacağım. 
İlk önergeyi okutuyorum: 
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 3'ün
(b) fıkrasındaki "İçişleri Bakanlığının görevlendireceği birimlere
devredilir" ibaresinin "Ulaştırma Bakanlığının görevlendireceği
birimlere devredilir" olarak değiştirilmesini arz ve teklif ederiz. 






Veysel
  Candan


Mehmet
  Batuk


Fethullah
  Erbaş







Konya


Kocaeli


Van







Lütfi
  Yalman





Aslan
  Polat







Konya





Erzurum



BAŞKAN - İkinci önergeyi
okutuyorum: 
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 3'ün
(b) fıkrasındaki "yayın ilkeleri ve bu Kanunda belirtilen diğer esaslara
aykırılığından kuşkulanılan yayınların bandı, değerlendirilmek üzere Üst Kurula
gönderilir" ibaresinin madde metninden çıkarılmasını arz ve teklif ederiz.







Fethullah Erbaş


Aslan Polat


Mustafa Niyazi Yanmaz 







Van


Erzurum


Şanlıurfa







Mahmut Göksu 


Süleyman Metin Kalkan


Musa Demirci







Adıyaman


Hatay


Sivas



BAŞKAN - Şimdi, son ve
maddeye en aykırı önergeyi okutup, işleme alacağım. 
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 3'ün,
Anayasaya aykırı olduğundan tasarı metninden çıkarılmasını arz ve teklif
ederiz.






Fethullah
  Erbaş 


Aslan
  Polat


Veysel
  Candan







Van


Erzurum


Konya







Yasin
  Hatiboğlu





Mehmet
  Bekâroğlu







Çorum





Rize




BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılamıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz.
BAŞKAN - Önergeniz
hakkında konuşacak mısınız?
YASİN HATİBOĞLU (Çorum) -
Lütfen efendim...
BAŞKAN - Önerge sahipleri
adına, Çorum Milletvekili Sayın Yasin Hatiboğlu; buyurun efendim.
YASİN HATİBOĞLU (Çorum) -
Sayın Başkan, değerli milletvekilleri; gerçekten, bu tasarının, bu haliyle,
Türkiye Büyük Millet Meclisi Genel Kuruluna nasıl getirildiğine akıl
erdiremediğimi ifade ediyorum. Anayasa Komisyonunun Sayın Başkanı hukukçudur ve
hükümeti temsil eden Sayın Bakan hukukla çok yakından ilgili, alakalıdır. Nasıl
oldu da, çok açık ifadeye rağmen, bu tasarının iadesini kısmî iade telakki
ettiler, anlamak mümkün değil. Bunun hiç izahı yok; hiç kimse bunu anlayamaz,
böyledir diyemez. 
Bakın, çok açık ifade;
netice itibariyle, Sayın Cumhurbaşkanı 4 tane kanunu sayıyor ve bu kanunlarla
ilgili olarak "Anayasanın 89 uncu ve 104 üncü maddeleri uyarınca
yayımlanması uygun görülmeyerek -bu dört kanun birden yayımlanmayarak- Türkiye
Büyük Millet Meclisince bir daha görüşülmek üzere iade edilmiştir" diyor
beyler. Kısmî iade bunun neresinde; bana söyler misiniz?!
Sayın Komisyon Başkanı,
Sayın Hükümet Temsilcisi, sayın milletvekilleri; Anayasayı ayaklar altına
almaya mecbur muyuz?! 81 inci maddedeki yeminimiz, ahdimiz nerede kaldı?!
Yeminimizin tahtında meseleleri bir kere daha görüşmeye mecbur değil miyiz?! 
Kısmî iade olmaz mı;
olur. Bakın, örnek vereyim. Sayın Başkan, mesela, devlet güvenlik
mahkemeleri... Buyurunuz... Devlet güvenlik mahkemeleriyle ilgili düzenlemeyi
iade etmiş. Nasıl iade etmiş; kısmen iade etmiş. İfadesi ne; Sayın
Cumhurbaşkanının ifadesi aynen şu: "Açıklanan gerekçelerle yayımlanması
kısmen uygun bulunmayan..." Çok açık beyler!.. Herkes Türkçe konuşuyor.
Eğer konuşulan Türkçeyi anlamıyorsak benim söyleyecek sözüm yok. Bu kadar nefes
tüketmenin de bir anlamı yok. İşte kısmen iade budur. Sadece bundan ibaret
değil, bir başka örnek daha vereyim: Vergi Usul Kanununu biz yaptık burada,
Sayın Cumhurbaşkanı iade etti. Aynen ifade şu, kısmî ifade: "Belirtilen bu
durum nedeniyle yayımlanması kısmen uygun bulunmayan..." Bunu kısmen
görüşürsünüz, iade edilen maddeleri görüşürsünüz. Örnek veriyorum beyler!.. Bu,
bizim eserimiz, bu Parlamentonun eseridir. Biz kendi işimizle ters düşemeyiz,
dün yaptığımız işleri bugün yok sayamayız; bu, Anayasaya aykırılık olur. Bu
nereden kaynaklanıyor; Anayasanın 89 uncu maddesinden... Anayasanın 89 uncu
maddesinde deniliyor ki: Eğer kısmen iade edildiyse, o kısmî iadeye dair
maddeleri görüşebilirsiniz. Tamamını da görüşebilirsiniz; ama, tamamını iade
ettiyse bir kısmını seçip görüşemezsiniz. Bu, kimsenin keyfine göre değildir;
yani, kimse, keyfe mayeşa hareket edemez. 
Lütfen, hukukçu
arkadaşlarım düşünsünler. Bir kere tezekkür edin, ne olursunuz, düzeltin bunu.
Anayasa Komisyonumuz çeksin bunu, geri alsın, tamamını müzakereye açsın; sonra,
yine getirsin. O zaman, inşallah, sıhhati avdet eder Sayın Başbakanımızın, o da
gelir otururlar; daha rahat bir çoğunlukla bu işi götürürsünüz. Zaten söz
vermişsiniz, taahhüt etmişsiniz... 
Bir örnek daha veriyorum:
Malî Sektöre Olan Borçların İyileştirilmesi isimli bir kanun; aynen, Sayın
Cumhurbaşkanı "Anayasanın 89 uncu ve 104 üncü maddeleri uyarınca kısmen
uygun bulunmayan malî sektöre ait kanun" diyor. Kısmen uygun bulunmayan...
Beyler, nereye gideceğiz biz; yani, Anayasa ihlali yaparak nereye
götüreceğiz?!. Ben inanıyorum ki...
HASAN GÜLAY (Manisa) -
Bayanlar da var.
YASİN HATİBOĞLU (Devamla)
- Efendim "efendiler" tabirini kullanıyorum. Bak, Mustafa Kemal
Atatürk bu kürsüde konuşurken hep "efendiler" diye konuşmuş; çünkü
"efendiler" derseniz, hem hanımefendi ifadesi vardır hem beyefendi ifadesi
vardır. Bendeniz "efendiler"
tabirini sık sık kullanırım, ikisini birden istihdaf etsin diye.
NİHAT GÖKBULUT
(Kırıkkale) - Atatürk de kullanırdı.
YASİN HATİBOĞLU (Devamla)
- Beyler, şu Anayasayı ihlalden ne geçecek elimize bilemiyorum; yani, yarın
bizden sonra gelecekler, bu Parlamento için madalya vermez. 
Sayın Cumhurbaşkanı, bu
tasarı Anayasaya aykırı biçimde Genel Kurula getirilmiştir gerekçesiyle, bunu,
bir kere daha iade etmeye mecburdur; onun hakkı değil, onun sorumluluğu, görevi
gereğidir. Gelin, biz yapmayalım, bu fırsatı Sayın Cumhurbaşkanına vermeyelim,
biz düzeltelim bunu. Yani, bizim vazifemiz ne; doğruyu bulmak. 
(Mikrofon otomatik cihaz
tarafından kapatıldı)
BAŞKAN - Süre verdim;
bitiriniz lütfen.
YASİN HATİBOĞLU (Devamla)
- Sayın milletvekilleri, iktidardaki milletvekili arkadaşlarıma rica ediyorum,
ne olursunuz, biriniz çıkın
-yararlanalım diye rica ediyorum- deyin ki, hayır, verdiğin bu örnekler
bu meseleye uymaz, bu, başka bir şey; sen, gezegenden bir tomar getirmişsin,
onları anlatıyorsun; bu işin aslı, doğrusu bu yapılandır deyin. Ben biraz rahat
edeyim hiç olmazsa, bizi dinleyen insanlar rahat etsin. Yapmayın; yani şu
olmaz. 
Siz, biz, hepimiz, Allah
rahmet eylesin, Sayın Özal'ı yerden yere vurmadık mı bir sözü uğruna.
"Efendim, Anayasayı bir defa delmekten bir şey olmaz" diye bir söz
etti diye yerden yere vurmadık mı?! Biz kırk defa deldik, kırk defa... Sağlam
yeri kalmadı. 
Saygılar sunuyorum. (SP
sıralarından alkışlar)
BAŞKAN - Teşekkür
ediyorum Sayın Hatiboğlu.
Sayın milletvekilleri,
Komisyonun ve Hükümetin katılmadığı önergeyi oylarınıza sunuyorum: Kabul
edenler... Kabul etmeyenler... Kabul edilmemiştir.
İkinci önergeyi tekrar
okutup, işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve Televizyonların
Kuruluş ve Yayınları Hakkında Kanun, Basın Kanunu, Gelir Vergisi Kanunu ile
Kurumlar Vergisi Kanununda Değişiklik Yapılmasına Dair Tasarının çerçeve 17 nci
maddesiyle 3984 sayılı Kanuna eklenen ek madde 3'ün (b) fıkrasındaki
"yayın ilkeleri ve bu Kanunda belirtilen diğer esaslara aykırılığından
kuşkulanılan yayınların bandı değerlendirilmek üzere Üst Kurula
gönderilir" ibaresinin madde metninden çıkarılmasını arz ve teklif ederiz.
  Fethullah
Erbaş
  (Van) 
  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz.
BAŞKAN - Önerge sahipleri
adına bir arkadaşımız konuşma yapacak mı?
VEYSEL CANDAN (Konya) -
Ben konuşacağım Sayın Başkan.
BAŞKAN - Konya
Milletvekili Sayın Veysel Candan; buyurunuz.
Süreniz 5 dakika...
Sayın Candan, bu önergede
sizin isminiz yokmuş; bir başka arkadaşımı rica edeyim.
VEYSEL CANDAN (Konya) -
İmza attım az önce; vardı...
BAŞKAN - Bunda yok
efendim; olsa, hayhay, memnuniyetle konuştururuz da...
FETHULLAH ERBAŞ (Van) -
Önerge sahipleri adına ben konuşacağım Sayın Başkan.
BAŞKAN - Buyurun Sayın
Erbaş.
FETHULLAH ERBAŞ (Van) -
Sayın Başkan, değerli milletvekilleri; maddeyle getirilen önemli birkaç husus
var; bunlara değinmek istiyorum. Birincisi "radyo ve televizyon yayınları,
yayın ilkeleri ve bu Kanunda belirtilen diğer esaslara uygunluğu yönünden,
ulusal, bölgesel ve yerel düzeydeki yayınlar, Üst Kurul tarafından izlenir ve
değerlendirilir" denilmektedir. Şimdi, Üst Kurul yerel televizyonları
nasıl denetleyecek; hemen buraya bir madde koymuşuz, İçişleri Bakanlığına bu
yetkisini devredebiliyor. Tamam, İçişleri Bakanlığına devretti bu yetkisini.
İçişleri Bakanlığının yetkilisi, illerde dinliyor televizyonları. Vali bey
emretti, dedi ki, bu, bizden taraf değil, bunu hemen bir jurnallayalım!..
Gitti... 
İSMAİL KÖSE (Erzurum) -
Hangi vali?!
FETHULLAH ERBAŞ (Devamla)
- Peşinden, Bakan Beyin hoşuna gitmedi, bir telefon açtı; çünkü, hükümetin
yetkilisi. İçişleri Bakanlığı neresi?!. Hani, bu, Üst Kuruldu, tarafsızdı?!.
ŞEVKET BÜLEND YAHNİCİ
(Ankara) - Yarın sen de İçişleri Bakanı olursan...
FETHULLAH ERBAŞ (Devamla)
- Ben de olsam, yanlış, bu kanun yanlış; benim olmam önemli değil ki...
ŞEVKET BÜLEND YAHNİCİ
(Ankara) - Neyi yanlış?!. Devletin kanunu... 
FETHULLAH ERBAŞ (Devamla)
- Yani, bu kanun yanlış. Şimdi, İçişleri Bakanlığının yetkilisi, bir polis
memuru bunu dinleyecek, ondan sonra yallah; jurnalla gitsin, kapatın
televizyonu; kapattılar. Yayın ilkelerine aykırı hareket ettin; tamam. Ne
olacak sonra; sonra, şu olacak: RTÜK, buna kuvvetli bir ceza verecek, cezayı
ödeyemeyecek, cezayı ödeyemeyince ne olacak televizyon; hemen kapatılacak.
Bitti...
ALİ GEBEŞ (Konya) - Hata
yapmasın...
FETHULLAH ERBAŞ (Devamla)
- Değerli arkadaşlar, bakın...
MUSTAFA GÜVEN KARAHAN
(Balıkesir) - Kanunu oku; uyulacak!.. 
FETHULLAH ERBAŞ (Devamla)
- Efendim, Kanunu madde madde, tek tek okuyorum. Dikkat edersen... Yani, uyun...
Değerli arkadaşlar, RTÜK
Başkanı Nuri Kayış şöyle bir ifade kullanmış: "İktidarın eline atom
bombası veriyorsunuz." Nasıl veriyorsunuz; işte, bu şekilde veriyorsunuz.
Ne olacak sonunda; Türkiye'de, medya tekelleşmesi başlayacak. Satışa çıkarılan
bu televizyonları kim alacak; parası olan alacak. Kimin parası var; büyük medya
kuruluşlarının. Bakıyoruz medya kuruluşlarına, her bir medya kuruluşunun bir
tane bankası var. Müteahhitlik işlemlerine bakıyorsun... Şimdiki RTÜK Kanununda
bile "ihalelere giremez" denildiği halde, medya patronları şakır
şakır ihalelere giriyor. Bu ne iştir, bu ne icattır, bu ne Türkiye'dir, nasıl
böyle devam ediyor, hiç anladığımız yok. Kanunların hiçbirisi, hakikaten tatbik
edilmiyor; eğer edilmiş olsaydı, RTÜK, bugün, görevini yapmış olsaydı, geçmiş,
iade edilmeyen bu kanunla bile, medya patronlarının çoğunun ihaleye girmesini,
borsada oynamasını engellerdi; ama, engellemediler. Şimdi, kalkıyorlar, aynı
şeyleri bir daha tekrarlıyorlar. 
Değerli arkadaşlar,
burada, yine, bir husus daha var "Yayın ilkeleri ve bu kanunda belirtilen
diğer esaslara aykırılığından kuşkulanılan yayınların bandı, değerlendirilmek
üzere Üst Kurula gönderilir" deniliyor. Şimdi, kuşkulanmak ne demek? Yani,
bir kanunun içerisine şüphe koymuşsunuz. Şüphe üzerine, ben kuşkulandım, bunu
göndereceğim!.. Net bir tespit yapmıyor, tespite göre de göndermiyor. Ben,
senin bandından kuşkulandım. Ee, ne olacak kuşkulanırsan? Hazır; doğru RTÜK'e
gidecek televizyonun kapatılması için. Bu, sübjektif bir kriterdir, bir değerlendirmedir;
kimisi bir sözden kuşkulanır kimisi kuşkulanmaz. Kişilere göre kanun
çıkarıyorsunuz. 
Biz, bu kanuna kırmızı oy
vereceğiz de, vakit erkenken sizlerin de vermesini diliyor; hepinizi saygıyla
selamlıyorum ve önergeme destek vermenizi istirham ediyorum. (SP sıralarından
alkışlar)
BAŞKAN - Teşekkür
ediyorum Sayın Erbaş.
III. - Y O K L A M A
(SP sıralarından bir grup
milletvekili ayağa kalktı)
YASİN HATİBOĞLU (Çorum) -
Sayın Başkan, önergenin oylanmasından önce yoklama yapılmasını istiyoruz.
BAŞKAN - Komisyonun ve
hükümetin katılmadığı önergenin oylanmasından önce, İçtüzüğün ilgili maddesi
hükmü uyarınca, arkadaşlarımızın yoklama talebi var; oylama sırasında bunu
dikkate alacağız. 
İsterseniz,
arkadaşlarımızın adlarını okuyalım, ayakta rahatsız olmasınlar, ismi okunan
arkadaşımız otursun. 
AYDIN TÜMEN (Ankara) -
Ayakta 20 kişi yok Sayın Başkan.
NİDAİ SEVEN (Ağrı) -
Sayın Başkan, 19 kişi var.
BAŞKAN - Var arkadaşlar,
var... Zapta geçmesi için arkadaşlarımızın isimlerini alıyorlar, 20 kişi var.
AYDIN TÜMEN (Ankara) -
Hepsinin aynı anda ayağa kalkması lazımdı Sayın Başkan.
BAŞKAN - Var; arka
sıralardaki arkadaşlarımız da aynı gruptan, bir kısmı oturmuş olabilir.
Sayın Günbey, Sayın
Alçelik, Sayın Budak, Sayın Hatiboğlu, Sayın Bekâroğlu, Sayın Candan, Sayın
Oğuz, Sayın Ulucak, Sayın Polat, Sayın Erbaş, Sayın Kamalak, Sayın Geçer, Sayın
Canbay, Sayın Sever Aydın, Sayın Adak, Sayın Demirci, Sayın Emre, Sayın Gören,
Sayın Kalkan, Sayın Günbey, Sayın Kukaracı.
Yoklama yapılacaktır.
Yoklama için 3 dakika
süre veriyorum.
 (Elektronik cihazla yoklama yapıldı)
BAŞKAN - Değerli
milletvekilleri, toplantı yetersayımız vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4.- Radyo
ve Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
7.6.2001 Tarihli ve 4676 Sayılı Kanun ve Anayasanın 89 uncu Maddesi Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ve Anayasa
Komisyonu Raporu (1/878) (S. Sayısı : 850) (Devam)
BAŞKAN - Şimdi önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Son önergeyi okutup,
işleme alacağım:
 Türkiye Büyük Millet Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen ek madde 3'ün (b)
fıkrasındaki "İçişleri Bakanlığının görevlendireceği birimlere
devredilir" ibaresinin "Ulaştırma Bakanlığının görevlendireceği
birimlere devredilir" olarak değiştirilmesini arz ve teklif ederiz. 
 Veysel Candan (Konya) ve arkadaşları 
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz. 
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz. 
BAŞKAN - Önerge sahipleri
adına, Rize Milletvekili Sayın Mehmet Bekâroğlu; buyurunuz. 
Süreniz 5 dakikadır. 
MEHMET BEKÂROĞLU (Rize) -
Sayın Başkan, değerli milletvekilleri; hepinizi saygıyla selamlıyorum. 
Tasarının görüşülmesine
başlarken Sayın Başkanın taraflı olduğunu, bu sebepten dolayı usul tartışması
açılmasını istedim. Aslında, bu istemim, bir güvensizlik önergesiydi; ama,
İçtüzükte böyle bir düzenleme olmadığından dolayı, usul tartışması açılmasını
istedim. Gerçekten, Sayın Başkanın taraflı olduğu, tarafsızlığını kaybettiği
kanaatindeyim. Bir defa, Sayın Başkan, daha 15 gün evvel bu tasarının
görüşülmesine başlanırken, gündemdışı konuşmaları iptal ederek, acelesi
olduğunu, taraf olduğunu göstermiştir.
Yine, geçen oturumda,
gerçekten, kimin ne yaptığı, ne söylediği belli değilken, maddeleri
oylatmıştır; bu maddelerin kabul edilip edilmediği belli değildir. Bugün de,
aynı şekilde, Sayın Başkan, kimin el kaldırıp kimin el kaldırmadığını görmeden,
saymadan "kabul edilmiştir" dedi. 
Değerli milletvekilleri,
bütün bunlar, Sayın Başkanın taraflı olduğunu gösteriyor. Ben, Sayın Başkanın
tarafsız olmasını istiyorum; yoksa, sizin tarafsız olmanızı istemiyorum.
Değerli arkadaşlarım, siz tarafsınız; ama, milletten yana taraf değilsiniz;
siz, medya patronlarından tarafsınız. 
Değerli arkadaşlarım,
Anavatan Partisini anlıyorum; DSP'yi anlamakta zorlanıyorum, bırakıyorum bir
tarafı... Milliyetçi Hareket Partili arkadaşlarımız, arkadaşlarımızın buradaki
konuşmalarına niçin tahammül edemiyorlar. Milliyetçi Hareket Partili
arkadaşlarımız niçin bu tasarıyı savunuyorlar; bunu anlamış değilim. Eğer, siz,
biliyorsanız, lütfen, kürsüye çıkın, bu milletin kürsüsüne çıkın, yerel
televizyonlara, sivil toplum örgütlerine, insanlarımıza, bu yasanın iyi bir
yasa olduğunu anlatın; anlatın ki, millet anlasın sizi!.. O zaman, arkadaşlarımızın
söylediklerine kızmayacaksınız.
Değerli milletvekilleri,
bu madde, gerçekten, bu tasarıyı hazırlayanların millete güvenmediklerinin açık
ve net bir şekilde ifadesidir. Siz, millete güvenmiyorsunuz. Bu yönetici
seçkinler, sizi yönlendiren yönetici seçkinler de millete güvenmiyor. Hep
izliyorsunuz, milleti izliyorsunuz, sivil toplum örgütlerini izliyorsunuz,
bütün konferanslar, açık oturumlar, sempozyumlar, hatta bilimsel toplantılar
izleniyor. Siz, herkesi ve her şeyi izliyorsunuz; siyasî partileri izliyorsunuz,
siyasî partilerin toplantılarına kamera gönderiyorsunuz, izletiyorsunuz. Siz,
hiç kimseye güvenmiyorsunuz değerli arkadaşlarım ya da burada vaziyet eden her
kimse, o, hiç kimseye güvenmiyor. Hatta ve hatta, birileri, milletvekillerine
güvenmiyor, milletvekillerini izletiyor. 
Değerli arkadaşlarım
burada mı, bilemiyorum. Bir görev için, bir denetim çalışması için, İnsan
Haklarını İnceleme Komisyonu adına, Türkiye Büyük Millet Meclisi görevlendirdi,
Van'a gittik. Devlet bize güvenmedi, toplantı yaptığımız yere ajan gönderdi
değerli arkadaşlarım. Van Valisi bunu niye yaptı diye Sayın İçişleri Bakanına
sordum; süresi geçmiş olmasına rağmen, cevap bile veremedi. Evet, böyle bir
ortamda, siz, Meclisin itibarını ortadan kaldırıyorsunuz. Bu güvensizlik, bu
paranoya, bu milleti hiçbir yere götürmez; ancak ve ancak, sizi, birkaç medya
patronuna mahkûm eder, onların dediğini yapmak zorunda kalırsınız. (SP
sıralarından alkışlar)
Değerli arkadaşlarım, bu
yasakçılığı bırakmak durumundayız. Elbette yanlış şeyler yapılabilir, elbette
birileri yanlışları tespit etmek durumundadır; ama, bu devlet, Türkiye
Cumhuriyeti Devleti, artık, millete güvenmek durumunda. Bırakın, millet ne
yapıyorsa kendisi yapsın; bırakın, peşine polis takmayın; bırakın,
milletvekilinin peşine ajan takmayın. Eğer, bir şikâyet varsa, eğer vatandaştan
bir şikâyet varsa, zaten, o zaman gerekli tespitler yapılır; o vatandaş, kimi
suçluyorsa, delilleriyle beraber gelir. 
Değerli arkadaşlarım,
demokrasi böyledir; ama, biz, tek partici kafadan, totaliter kafadan,
despotluktan maalesef ve maalesef kurtaramadık ve bu Mecliste bu tip
yasaları... 2002 yılında Avrupa Birliği kapısındayız diye övünüyoruz,
çağdaşlaştık diyoruz; ama, biz, halen, burada despotça yasaları, millete
güvenmeyen yasaları çıkarmaya çalışıyoruz.
Değerli arkadaşlarım,
kimse kusura bakmasın, kızmanıza gerek yok. Ben, bir milletvekili olarak empati
yapıyorum. Bu arkadaşlarım, iktidar parti milletvekilleri, nasıl oluyor da
bütün milletin karşı çıkmış olduğu böyle bir yasaya "evet" diyebiliyorlar.
Bu milletvekilleri yarın milletin huzuruna gitmeyecekler mi?..
KORAY AYDIN (Ankara) -
Biz her hafta gidiyoruz.
(Mikrofon otomatik cihaz
tarafından kapatıldı)
MEHMET BEKÂROĞLU
(Devamla) - Bitiriyorum Sayın Başkan.
BAŞKAN - Buyurun.
MEHMET BEKÂROĞLU
(Devamla) - Bu soruyu soruyorum ve bir cevap bulamıyorum. Her hafta
gidiyorsunuz, teşkilat binalarınıza uğruyorsunuz, çayınızı içip ilçeden ve
ilden kaçıyorsunuz. (MHP sıralarından gürültüler)
ALİ GEBEŞ (Konya) - Siz
kaçıyorsunuz, siz!
MEHMET BEKÂROĞLU
(Devamla) - Bunu ben biliyorum, millet de biliyor.
Saygılar arz ederim. (SP
sıralarından alkışlar)
BAŞKAN - Teşekkürler
Sayın Bekâroğlu.
Komisyonun ve hükümetin
katılmadığı önergeyi oylarınıza sunuyorum: Kabul edenler...
(SP sıralarından bir grup
milletvekili ayağa kalktı) 
VEYSEL CANDAN (Konya) -
Yoklama talebimiz var...
ASLAN POLAT (Erzurum) -
Yoklama istiyoruz Sayın Başkan.
BAŞKAN - Bakın, ben,
oylamaya geçtikten sonra "yoklama talebimiz var" dediniz Sayın
Candan.
VEYSEL CANDAN (Konya) - Sayın
Başkan... Sayın Başkan...
BAŞKAN - Komisyonun ve
hükümetin katılmadığı önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Şimdi, ek 3 üncü maddeyi
oylarınıza sunuyorum: Kabul edenler...
ASLAN POLAT (Erzurum) - Yoklama
istiyoruz, yoklama...
VEYSEL CANDAN (Konya) -
Sayın Başkan, kaç defa söyleyelim!
BAŞKAN - Bakın, ben,
sizin usulüne uygun her talebinize "evet" dedim.
Kabul etmeyenler...
MEHMET BEKÂROĞLU (Rize) -
Sayın Başkan, tarafsız değilsiniz. Sayın Başkan, Mecliste hep terör estirmeye
başladın. Böyle iş olmaz Sayın Başkan!
VEYSEL CANDAN (Konya) -
Burada mı beklememiz lazım?!
BAŞKAN - Orada beklemeniz
lazım. 
MEHMET BEKÂROĞLU (Rize) -
Yoklama istedik efendim.
BAŞKAN - Olduğunuz yerde
beklemeniz lazım; ama, talebinizi usule, İçtüzüğe uygun yöneltmeniz lazım;
yönelttiğinizde de karşıladım.
MEHMET BEKÂROĞLU (Rize) -
Sayın Başkan, İçtüzüğe uymuyorsunuz, keyfî yönetiyorsunuz, tarafsızlığınızı
kaybettiniz, kürsüden inin...
BAŞKAN - O sizin
görüşünüz Sayın Bekâroğlu.
İçtüzüğe uygun talepte
bulunmuyorsanız, buna yapabilecek bir şey yok.
MEHMET BEKÂROĞLU (Rize) -
Ayağa kalkıyoruz...
ASLAN POLAT (Erzurum) -
Sayın Başkan, önergede dedik kabul etmediniz, maddede dedik kabul etmediniz,
böyle şey olur mu yani?!
MEHMET BEKÂROĞLU (Rize) -
İçtüzükte ayağa kalkarak yoklama istemek yok mu Sayın Başkan?!
VEYSEL CANDAN (Konya) -
Sayın Başkan, başınızı bu tarafa çevirmeyecek misiniz?!..
BAŞKAN - Bakın, Sayın
Candan, oylama öncesinde, birazcık zahmet etseniz, 20 arkadaşımızın imzasını
kürsüye gönderseniz, ben...
MEHMET BEKÂROĞLU (Rize)-
Ayağa kalkmak yok mu?!.
ASLAN POLAT (Erzurum)-
Ayağa kalkarak yoklama isteminde bulunmak yok mu?!.
BAŞKAN- Ben, oylama için
başlamışsam sormaya, sizin o saatte ya ayakta olmanız gerekecek ya...
MEHMET BEKÂROĞLU (Rize)-
Başlamadınız efendim...
ASLAN POLAT (Erzurum)-
Ayaktaydık!..
BAŞKAN- Peki, 10 dakika,
5 dakika önce gönderseniz olmaz mıydı?!. Kürsüye gönderseniz olmaz mıydı?!..
ASLAN POLAT (Erzurum)-
Sayın Başkan, ayaktaydık!..
BAŞKAN- Gönderdiğinizin
hepsini kabul etmedik mi?!..
MEHMET BEKÂROĞLU (Rize)-
Ayağa kalkıp yoklama istedik...
ASLAN POLAT (Erzurum)-
Ayaktayız Sayın Başkan!..
MEHMET BEKÂROĞLU (Rize)-
Sayın Başkanım, bakın, 1 dakika evvel, yarım dakika evvel yoklama istedik kabul
etmediniz. Ayaktayız zaten...
BAŞKAN- Ben oylamaya
başlamışım...
MEHMET BEKÂROĞLU (Rize)-
Efendim, yoklama istiyoruz. 
BAŞKAN- Oylamaya
başladıktan sonra isteyemezsiniz...
MEHMET BEKÂROĞLU (Rize)-
Ayağa kalkmakla yoklama istenir Sayın Başkan...
BAŞKAN- Sayın Bekâroğlu,
ne olur, İçtüzüğü alıp okuyunuz...
MEHMET BEKÂROĞLU (Rize)-
20 kişi ayağa kalkmaz mı?!. Bir de siz okuyun!..
BAŞKAN- Deminki gibi, 20
arkadaşımızın imzasını 2 dakika önce hazırlasınız, siz konuşurken, diğer
arkadaşınız hazırlasa, ben, bu talebinizi yerine getirirdim.
MEHMET BEKÂROĞLU (Rize)-
Sayın Başkanım, ayağa kalkıyoruz!..
ASLAN POLAT (Erzurum)-
Sayın Başkanım, biz, istediğimiz gibi yapamaz mıyız yani?!..
BAŞKAN- İstediğinizi
yapamazsınız...
ASLAN POLAT (Erzurum)-
Efendim, İçtüzükte...
BAŞKAN- Efendim, hepimiz
İçtüzüğe uygun yaparız.
ASLAN POLAT (Erzurum)-
Hayır; İçtüzükte belirtiliyor...
BAŞKAN- İstediğinizi
yapamazsınız.
ASLAN POLAT (Erzurum)-
Hayır, İçtüzükte deniliyor ki, ister yazı gönderin, ister ayağa kalkın. Biz,
önergenin oylanması sırasında ayaktaydık Sayın Başkanım. Lütfen... Biz, ayakta bekliyorduk zaten...
MEHMET BEKÂROĞLU (Rize)-
Sayın Başkanım, İçtüzüğü okuyun!.. İçtüzükte, 20 kişi yoklama ister denilmekte
Sayın Başkanım. Gelenekler böyle Sayın Başkanım... Yeni bir şey mi icat
ediyorsunuz?!. Yani, yeni İçtüzük mü koyuyorsunuz Sayın Başkanım?!..
BAŞKAN- Bakın, son kez,
usule uygun...
MEHMET BEKÂROĞLU (Rize)-
Uyarıyorsunuz... Ondan sonra atacaksınız değil mi Sayın Başkanım?!..
BAŞKAN- Hayır... Hayır...
MEHMET BEKÂROĞLU (Rize)-
Ne yapacaksınız?..
BAŞKAN- Benim
söylemediğim bir şeyi siz kendi kendinize düşünürseniz, kendinize yazık etmiş
olursunuz.
YASİN HATİBOĞLU (Çorum)-
Sayın Başkan...
BAŞKAN- Şunu söyleyeceğim
Sayın Hatiboğlu ve sonra size söz vereceğim
Son kez diyorum, usulüne
uygun olmak kaydıyla, bundan sonra elbette yapacağım; o, benim tercih hakkıma
girmez, benim yetkim de olmaz; ama "kabul edenler" demişken, kalkıp,
kabul etmeyenlere sıra geldiğinde, 20 kişiyiz denilmez.
ASLAN POLAT (Erzurum)-
Hayır efendim...
BAŞKAN- Demin, 20 kişiyi
ben tamamlattım. 
YASİN HATİBOĞLU (Çorum)-
Sayın Başkan...
BAŞKAN- Buyurunuz Sayın
Hatiboğlu.
YASİN HATİBOĞLU (Çorum)-
Sayın Başkan, İçtüzüğün 57 nci maddesini gayet iyi biliyorsunuz.
BAŞKAN- Gayet tabiî...
YASİN HATİBOĞLU (Çorum)-
Yani, gruplar, milletvekilleri, arzu ederlerse yazılı talepte bulunurlar, arzu
ederlerse işaretle yaparlar...
BAŞKAN- "Oylamaya
geçmeden önce" deniliyor Sayın Hatiboğlu.
YASİN HATİBOĞLU (Çorum) -
Sayın Başkan, eğer yoklama yapsaydınız şimdiye bitmişti. Bu şekilde zaman israf
oluyor.
BAŞKAN - Ama, usulüne
uygun davranmak zorundayım. Sizin de bildiğiniz gibi, İçtüzüğün 57 nci maddesi
çok açık. 57 nci maddede "... işaretle oylamaya geçilirken, yirmi
milletvekili ayağa kalkmak veya önerge vermek suretiyle yoklama yapılmasını
isteyebilir" deniliyor. Ben, bu tarafa sormuşum...
VEYSEL CANDAN (Konya) -
Sayın Başkan, müsaade eder misiniz... Zatı âliniz, oylamaya geçmeden önce, sağa
ve sola dönüp bakmanız gerekirdi. Oysa, siz, bu tarafa bakmadan, öbür tarafa
bakarak, oylamaya geçtiniz.
III. - YOKLAMA
BAŞKAN - Peki, şimdi,
ayağa kalkıp, yoklama talebinde bulunan 20 arkadaşımın ismini alacağım.
RİFAT SERDAROĞLU (İzmir)
- Sayın Başkan, oylamaya başladınız, bitirin lütfen.
BAŞKAN - Sayın Bekâroğlu,
Sayın Candan, Sayın Hatiboğlu, Sayın Oğuz, Sayın Kamalak, Sayın Karagöz, Sayın
Ulucak, Sayın Geçer, Sayın Batuk, Sayın Günbey, Sayın Kukaracı, Sayın Erbaş,
Sayın Budak, Sayın Tunç, Sayın Sever Aydın, Sayın Toprak, Sayın Canbay, Sayın
Polat, Sayın Gören, Sayın Esengün.
Komisyonun ve Hükümetin
katılmadığı bu önergenin oylanması sırasında, arkadaşlarımızın usulüne
uydurulmuş yoklama talebini de gözönüne alarak, elektronik cihazla yoklama
yapacağım ve 3 dakika süre veriyorum.
(Elektronik cihazla yoklama
yapıldı)
BAŞKAN - Çoğunluğumuz
vardır.
VI. - KANUN TASARI
VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Ek 3 üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Ek madde 4'ü okutuyorum: 
EK MADDE 4. - Radyo ve
Televizyon Üst Kurulunun yayın lisansı verdiği bir kuruluş bu lisansı, yayın
istasyonlarını ve şebekelerini, Üst Kurulun izniyle bir üçüncü kuruluşa
devredebilir.
Yayın izni talebinde
bulunan kuruluşların yerine getirmeleri gereken teknik ve malî yeterlilik
şartları, devir şartları ile diğer ön şartlar, Üst Kurul tarafından
yönetmeliklerle tespit edilir.
BAŞKAN - Ek madde 4
üzerinde, ilk olarak, Adalet ve Kalkınma Partisi Grubu adına, İstanbul
Milletvekili Nevzat Yalçıntaş.
Buyurunuz Sayın
Yalçıntaş.
HÜSEYİN ÇELİK (Van) -
Sayın Ertuğrul Yalçınbayır konuşacaklar efendim.
BAŞKAN - Sayın Çelik,
Divana ne verdiyseniz, ben onu okuyorum. Bana verilen pusulada Sayın Nevzat
Yalçıntaş Hocamızın adı olduğu için, onu okudum.
MEHMET ALİ ŞAHİN
(İstanbul) - Değiştirdik efendim.
BAŞKAN -
Değiştirecekseniz, lütfen, önceden...
Buyurunuz Sayın
Yalçınbayır.
AK PARTİ GRUBU ADINA ERTUĞRUL
YALÇINBAYIR (Bursa) - Sayın Başkan, değerli milletvekilleri; hepinizi sevgi ve
saygıyla selamlıyorum.
Bilindiği gibi, anayasa,
yasama, yürütme, yargı ve idare dahil herkesi bağlayan temel hukuk kurallarıdır
ve bu kuralların üstünlüğü ve bağlayıcılığı esastır.
Biz, milletvekilleri
olarak... 
Öncelikle, kürsüde
konuşan milletvekilini dinlemek durumunda olduğumuzu hepimiz biliyoruz. 
Milletvekilleri olarak...
BAŞKAN - Sayın
Yalçınbayır...
Değerli arkadaşlarım,
Sayın Yalçınbayır haklıdır; konuşmayı rahatlıkla takip edebilmemiz icap eder.
Ayaktaki sayın milletvekillerinden rica ediyorum... Sayın milletvekilleri...
Değerli arkadaşlarım...
NİDAİ SEVEN (Ağrı) -
Muhalefet milletvekilleri ayakta...
BAŞKAN - Sayın Seven,
lütfen...
Buyurun Sayın Yalçınbayır.
ERTUĞRUL YALÇINBAYIR
(Devamla) - Sayın Başkanım, kanunların yapılmasında, demokratik katılımın
sağlanmasında, iktidar partilerine de, milletvekillerine de büyük görevler
düşüyor; ama, burada, öteden beri, kanunların yapılmasında, iktidar gruplarının
konuşmadığını, millete kanunları anlatmadığını, milletin bilgilenme hakkına
saygı göstermediklerini hep birlikte görüyoruz. Bazı zamanlardan yararlanmak,
sürelerden istifade etmek uğruna, milletin bu bilgi edinme hakkına saygı
gösterilmemesini, demokratik bir ayıp olarak gördüğümü ifade etmek istiyorum.
Muhalefetin, sadece konuşma hakkı var; bu konuşmayı da ne ölçüde yapabildiğini,
zaman zaman buradaki uğultu şeklindeki gürültülerden anlıyoruz.
Biz, Anayasa üzerine
yemin ettik, Anayasaya sadakatten ayrılmayacağımıza yemin ettik, lidere
sadakate değil; biz, hukukun üstünlüğüne yemin ettik, buna bağlı olacağımıza
yemin ettik; ama, lidere sadakat ve partiye sadakat, her türlü sadakatin
üstünde gelir hale geldi. 
Cumhurbaşkanı, Anayasanın
uygulanmasını gözetiyor, o da yemin etti. Sayın Cumhurbaşkanının yemininin onda
birini bizler yapsak, Türkiye daha büyük bir barışa gider, Türkiye daha büyük
bir özgürlük ortamına gider. Biz, bunları yapmakta, nedense, lider ve parti
hegemonyası itibariyle zorluklar çektiğimizi hep birlikte görüyoruz. 
Bu kanunun apaçık
Anayasaya aykırı olmasına rağmen çıkarılmak istenmesindeki tek amaç, Anayasanın
152 nci maddesinde "iptal kararı Resmî Gazetede yayımlandıktan sonra
yürürlüğe girer" hükmüdür. O zamana kadar, yapılanlar yapılmıştır,
alınanlar alınmıştır. 
Değerli milletvekilleri,
biz, ihtisasımız üzerine de yemin ettik. Ne Anayasa Komisyonu ne de diğerleri,
Anayasaya sadakatle bağdaşmayan, Cumhurbaşkanınca apaçık ortaya konan, bazı
Danıştay kararlarında yer yer geçen Anayasa hükümlerine rağmen, kamuoyundaki
tartışmaya rağmen, hâlâ bunda direnebiliyor. Bu direnmeyi anlayabilmiş değiliz.
Sayın Gürkan, Avrupa Birliği yolunda mayın olduğunu ifade etti. Yine, Avrupa
Birliğinde görevli parlamenterimiz Sayın Cevdet Akçalı bunları ifade ettiler.
Yine, insan haklarından sorumlu Devlet Bakanı olduğu zaman Sayın İrtemçelik,
ifade ettiler. Toplumun tüm katmanları bunları ifade ederken, bu telaş, bu
acelecilik niye? Bunun nedenini izah etmek durumundayız. 20 nci Dönemde
geçmedi, Parlamento özgürce iradesini koydu. 21 inci Dönemde her türlü baskıya
rağmen, önce geçmiyordu, sonra geçti. Bu, geçse de, Anayasa Mahkemesinden
dönecek; Anayasa Mahkemesinden önce, Sayın Cumhurbaşkanı, ikinci defa geri
göndermeyecek, tekrar geri gönderecek; çünkü, hukuk bunu böyle emrediyor. 
Değerli milletvekilleri,
niye, biz, Parlamento ile Cumhurbaşkanı arasında bir tartışma var diye
kamuoyuna bir mesaj veriyoruz. Bu tartışmanın kaynağı, hukuka apaçık aykırı
işlemler yapan Bakanlar Kuruludur. Bu tartışmanın kaynağı, Anayasaya aykırı
işlemler yapmak için hükümetin, yasamayı kuşatmasıdır. Türkiye'nin daha da
özgürleşebilmesi için...
(Mikrofon otomatik cihaz
tarafından kapatıldı) 
BAŞKAN - Lütfen
bitiriniz.
ERTUĞRUL YALÇINBAYIR
(Devamla) - Yüksek para cezaları, belirgin ve nesnel olmayan ilkelere uyma
zorunluluğu, artık, yerel radyo ve televizyonları bitirecek ve bunlar,
kanallarını üçüncü şahıslara devretmek zorunda kalacaklar; durdurma, kapatma,
iptal, para cezaları, uyarma cezaları nedeniyle, özgürce yayın yapma haklarını
kullanamayacaklar. Artık, Avrupa Birliğinde giderek kabul gören bir anlayışa
göre, medyanın yabancı sermayeye açılması da söz konusu; bu, Türkiye için de
kaçınılmaz. Medya dışında iş yapan yabancı sermayenin, Türkiye'de kamuoyunu
oluşturmak için medya sahibi olmasına ne diyorsunuz?! 
Sizi, yemininizle ve
vicdanlarınızla baş başa bırakıyorum; umarım ki rahat uyursunuz!.. (AK Parti ve
SP sıralarından alkışlar)
BAŞKAN - Saadet Partisi
Grubu adına, Rize Milletvekili Sayın Mehmet Bekâroğlu; buyurun.
SP GRUBU ADINA MEHMET
BEKÂROĞLU (Rize) - Sayın Başkan, değerli milletvekilleri; görüşmekte olduğumuz
RTÜK Yasasının çerçeve 17 nci maddesi içindeki ek madde 4 üzerinde Grubum adına
söz aldım; hepinizi saygıyla selamlıyorum.
Değerli milletvekilleri,
biraz evvel konuşan arkadaşımız ifade etti, bu yasayı şimdiye kadar savunan bir
tek kişi çıkmadı. Evet, medyada birkaç kişi savunur gibi oldu; ama, onlar da,
yasanın bir tarafını ihmal ettiler, işte, memlekette üçkâğıtçılık var, büyük
bir yolsuzluk var; bunu düzeltmek için bu yasa çıkıyor, onun için destekleyelim
dediler; yani, yanlışlık var, üçkâğıtçılık var, sahtekârlık var, bunu düzeltmek
için yasa çıkaralım, bunu meşrulaştırmak için yasa çıkaralım; sadece bunu
söylediler. Bu yasayı savunan başka kimseye rastlamadım. 
İktidar partilerine
mensup milletvekilleri çıkıp bu yasayı savunmuyorlar, Sayın Bakan çıkıp bu
yasayı savunmuyor, Sayın Cumhurbaşkanı, bu yasanın Anayasaya aykırı olduğunu
söylüyor, herkes sivil toplum örgütleri, üniversite hocaları, uluslararası kuruluşlar,
herkes aynı şeyi söylüyor; ama, siz, ısrarla ve ısrarla bu yasayı çıkarmaya
çalışıyorsunuz.
Bakınız, Sayın Bakan
dediler ki: "Bu yasanın birçok problemi var, ben de bunları biliyorum,
görüyorum. Bunları ileride düzelteceğiz, şimdi, hele bir çıkaralım..."
Olacak şey mi değerli arkadaşlarım?! Hükümet de öyle diyor, Sayın Başbakan da
bu yasayı içine sindiremediğini söylemişti; ama, "hele bir çıkaralım,
sonra düzeltiriz..." Böyle bir şey olabilir mi değerli arkadaşlarım?!
Eğer, yanlış olduğuna inanıyorsanız, niye bunu çıkarıyorsunuz? Peki, doğru
olduğuna inanıyorsanız, çıkıp bunu niye savunmuyorsunuz değerli arkadaşlarım?
Niçin millete gelip anlatmıyorsunuz; şu, şu, şu faydaları olacak bu yasanın, şu
yaranıza merhem olacak bu yasa diye, niye gelip millete anlatmıyorsunuz değerli
arkadaşlarım? 
Zaten, Anayasa Mahkemesi
bunu bozacakmış... Evet, Anayasa Mahkemesi bunu bozacak; ama, o arada, ne
yapılması gerekiyorsa, o yapılacak. Sonra?.. Sonra, eğer Anayasa Mahkemesi de
bozmazsa, biz, yanlışlıklarını düzeltiriz. Böyle bir mantık olabilir mi değerli
arkadaşlarım?! Eğer Cumhurbaşkanıyla inatlaşmaysa, böyle bir inatlaşmanın
mantığı olabilir mi? Kimin, nasıl bir baskısı altında bu yapılıyor? 
Evet, kimse kusura
bakmasın, biz, Parlamentonun, bakanların, Başbakanların, Başbakan
Yardımcılarının baskı altında olmalarını kabul etmiyoruz; ama, ister istemez,
bütün bu soruları sorduktan ve cevabını bulamadıktan sonra, kimin ve neyin
baskısı altındasınız; ne diyorlar size; Türkiye Büyük Millet Meclisi ve hükümet
bir şeylerle mi tehdit ediliyor da bu yasa çıkarılıyor diye soruyoruz. Millet
soruyor bunu değerli arkadaşlarım. Biz, bu kürsüden, millet adına bunları size
söylüyoruz. 
Bakınız, bu Meclis, sizin
döneminizde, tarihinin en büyük itibar erozyonuna uğramıştır. Yapılan bütün
kamuoyu araştırmalarında, itibarı en aşağı seviyelerde gösterilen kurum
Meclistir. Bunun müsebbibi sizsiniz değerli arkadaşlarım. Böyle bir şeye
hakkınız yoktur değerli arkadaşlarım. Türkiye Büyük Millet Meclisi, milletin
egemenliğinin kullanılacağı tek çatıdır. Bu çatının itibar erozyonuna
uğramasına izin vermemelisiniz değerli arkadaşlarım. 
Evet, bu dönem olduğu
gibi, hiçbir dönem, Türkiye Büyük Millet Meclisi, kendisini, hükümetin ve
birtakım güç çevrelerinin baskısında bu kadar hissetmemiştir. IMF dedi,
çıkardınız değerli arkadaşlarım; Dünya Bankası dedi, çıkardınız. Ufak tefek
değişiklikler oldu "olmadı, kabul etmiyoruz bunu, noktasına virgülüne
kadar bizim istediğimiz gibi yapacaksınız" dediler, getirdiniz, yine
çıkardınız. Avrupa Birliğinden baskı geldi, çıkardınız; bürokratlardan baskı
geliyor, çıkarıyorsunuz; noktasına virgülüne dokunmadan... 
Peki, sizi, millet buraya
niçin gönderdi; niçin, siz ve biz buraya seçilerek geldik? O zaman, birileri,
50 kişi IMF'nin, 50 kişi Dünya Bankasının, şu kadar şu kurumun temsilcisinden
oluşan bir danışma meclisi gelir, burada oturur, istediğini yapar. Biz niçin
buraya geldik değerli arkadaşlarım; biz, milletin temsilcileri değil miyiz?!
(SP sıralarından alkışlar)
Ben, milletin
temsilcisiyim; millet adına bunu konuşuyorum. 
NİDAİ SEVEN (Ağrı) -
Ancak Med-TV'de konuşursun sen...
MEHMET BEKÂROĞLU
(Devamla) - Yüreğin yetiyorsa, gelirsin, sen de burada konuşursun, davanı
savunursun. 
NİDAİ SEVEN (Ağrı) - Sen
ancak Med-TV'de konuşursun... 
MEHMET BEKÂROĞLU
(Devamla) - Ben, her yerde konuşurum. Sen de gel, burada konuş; gel, bu yasayı
savun Sayın Nidai Seven; eğer, yüreğin yetiyorsa!.. 
NİDAİ SEVEN (Ağrı) -
Yeter... Yeter...
BAŞKAN- Sayın
milletvekilleri...
Sayın Bekâroğlu, siz
Genel Kurula hitap ediniz.
MEHMET BEKÂROĞLU
(Devamla) - Yetmez yüreğin!.. Yetmez yüreğin!.. Akşama kalmaz, hükümetten
indirirler sizi. Korkuyorsunuz!.. (SP sıralarından alkışlar)
Değerli arkadaşlarım,
bütün bunlar, siz, daha evvel, başka yerlerden gelen baskılara evet dediğinizden
dolayı oluyor. Şimdi medya patronları baskı yapıyor, siz de bunları yerine
getiriyorsunuz. Ama, değerli arkadaşlarım, bakınız, millet bizi izliyor,
Türkiye bizi izliyor, size oy verenler bizi izliyor, yerel televizyon sahipleri
bizi izliyor, sivil toplum örgütleri izliyor.
(Mikrofon otomatik cihaz
tarafından kapatıldı)
MEHMET BEKÂROĞLU
(Devamla) - Son cümlelerim efendim.
BAŞKAN - Buyurunuz.
MEHMET BEKÂROĞLU
(Devamla) - Bu yaptığımız yanlıştır. Gelin, bunu reddedelim; burada, bu yasayı
reddedelim. Zaten, bu yasanın birkaç maddesini reddedersek, geri çekerler. İki
şey yapmış oluruz; birincisi, gerçekten, Meclisin iradesini, Meclisin itibarını
ayağa kaldırırız değerli arkadaşlarım; ikincisi, gerçekten, iktidar partilerine
mensup milletvekilleri olarak, milletin yüzüne bakmaya, milletin önüne çıkmaya
yüzünüz olur; yoksa, milletin önüne çıkamazsınız. Tekrar ediyorum, gidersiniz
illerinize, ilçelerinize, teşkilatlarınızda çay içer, geri gelirsiniz; pazara
çıkamazsınız, kahveye giremezsiniz değerli arkadaşlarım.
Saygılarımı sunuyorum.(SP
sıralarından alkışlar)
BAŞKAN - Teşekkür
ediyorum. 
Son olarak, Doğru Yol
Partisi Grubu adına, İçel Milletvekili Sayın Turhan Güven; buyurunuz. (DYP
sıralarından alkışlar)
DYP GRUBU ADINA TURHAN
GÜVEN (İçel) - Sayın Başkan, değerli milletvekilleri; bu Mecliste artık Avrupa
Birliğine girmek istemeyen tek bir kişi olduğunu zannetmiyorum. (DYP, SP ve AK
Parti sıralarından "Var, var" sesleri) Eskiden vardı da, şimdi en
büyük savunmayı onlar yapıyor.
Şimdi, girmeyi arzu ediyor
muyuz, etmiyor muyuz? Ediyorsak, bununla ilgili orta ve kısa vadede neler
isteniyorsa, onları yerine getirmeye mecbur muyuz; mecburuz. Biz talep
ediyoruz; çünkü, biz istiyoruz.
Şimdi, bu çalışmalar
yapılırken, bir ulusal program çıkardık. Peki, ulusal programda ne dedik biz?
Gerçi buradan bir jet hızıyla geldi geçti; ama, okuma imkânı olanlar için
söylüyorum, basın özgürlüğünün geliştirilmesi ve Anayasa ve yasal güvencelerin
güçlendirilmesi planlandı; yani, basın özgürlüğünü geliştirmek için bunlar planlandı.
Biz, Avrupa'ya bunu dedik "biz, basın özgürlüğünü geliştireceğiz"
diye vaat ettik, söz verdik. Söz, demek ki, sadece orada kaldı. 
Peki, bu kanun ne
getiriyor? Bu, basın özgürlüğünü geliştiriyor mu, yoksa medyayı, görsel ve
işitsel medyayı görev yapamaz hale mi getiriyor? Görev yapamaz hale
getiriyor...
EROL AL (İstanbul) - Yok
öyle bir şey.
TURHAN GÜVEN (Devamla) -
Sen de ileride döneceksin, belki kendine ileride iş bulabilirsin o görsel
medyada; ama, bugün bulduğunu yarın bulamazsın. Şimdi, görünen odur.
Bakın, değerli
milletvekilleri, emir balâdan gelmiştir, yani yüksek yerlerden bir şeyler
gönderilmiştir ve bu kadar çoğunluğu bir araya getiren bu emir, Anayasaya
aykırı olduğu çok açık ve net olan bu kanunu bu Meclisten geçirmeye
çalışmaktadır ve ne acıdır ki, iktidar mensubu olan değerli milletvekilleri
olarak sizler de, bu davranışa ayak uydurmaya, parmaklarınızla bu işi
hukukîleştirmeye çalışıyorsunuz.
Hayır, bu hukukî
değildir. Açık söylüyorum; bir kere daha bu kanun, Sayın Cumhurbaşkanından,
eski Anayasa ve yeni Anayasa çerçevesinde geri çevrilecektir, bundan da
şüpheniz olmasın.
Şimdi, bakınız, şu
maddede, yani, geçici 4 üncü maddede bir devretme işlemi var yayın lisansı
verilen bir kurum veya kuruluş -yahut neyse- yayın istasyonlarını ve
şebekelerini, Üst Kurulun izniyle bir üçüncü kuruluşa devredebiliyor. Yani, Üst
Kurul müsaade etmediği sürece devir gerçekleşmeyecektir. Siz, bu kurumda, bu
özel kuruluşta, hayat hakkı vermediğiniz bu kuruluşta, devir işleminde de
"hayır" derseniz, o medyayı, o televizyonu ölüme mahkûm etmiş
olursunuz. Gerçi hatırlarsınız -tabiî, MHP o zaman daha bu Parlamentoda
değildi; ama- bir frekans tahsisi işini Sayın Başbakan durdurmadı mı?! Bütün
hazırlıklar bitmişti, durduruldu. Ne oldu; Başbakanlıkta, o tarihten bugüne
kadar frekans tahsisi yapılmadı. Şimdi bu defa ne yapıyorsunuz; 9 üyenin 5'ini
Meclis seçecek, yani, Yüce Meclis, yani, siz, kendi yetkilerinizi başkasına
devretmenin hazırlığı içindesiniz, acelesi içindesiniz. Bunu anlamak mümkün
değil. Çıkardığınız bütün kanunlarda, kendi hakkınızı, millî iradenin tek
temsilcisi olan sizler başkalarına devretmeye niye gayret ediyorsunuz, anlamak
mümkün değil.
5 kişiyi burada bulunan
partiler içinden Meclis seçecek. Peki 4'ünü kim seçecek; falan, falan, falan...
Yani, 9 kişilik kurulda 7 kişi hükümetin emrinde olan kişiler olacak. Eğer
istemiyorsa, bir de emir almışsa, o kurum, o özgür dediğiniz teşkilat, kendi
malını başkasına devredemeyecek. Bu bu kadar basit. O zaman ne olacak;
"ver bana da" deme mecburiyetinde kalacak işte o kurum, o kişi, o
şirket... Ucuza kapatma devri başlayacak değerli arkadaşlar, bunu fark edin.
Yani, Türkiye'de bazı ellerde toplanmasını sağlamak durumundasınız siz.
Yapmayın!.. Yapmayın!.. Hür ve demokrat bir ülke olduğunuzu iddia ediyorsanız,
sosyal devlet olduğunuzu iddia ediyorsanız, hukuk devleti olduğunuzu iddia
ediyorsanız, bu hukuksuzluk niye?! O zaman, Anayasanın bazı maddelerine -yemin
bir tarafa, onu bırakınız- riayet etmek mecburiyetindesiniz; en azından
değişmez hükümlerine riayet etmek mecburiyetindesiniz. Anayasanın
değiştirilemez hükümlerine riayet etmeye mecbursunuz; ama, siz ne
yapıyorsunuz...
(Mikrofon otomatik cihaz
tarafından kapatıldı)
TURHAN GÜVEN (Devamla) -
Sayın Başkan, müsaade eder misiniz?
BAŞKAN - Buyurun.
TURHAN GÜVEN (Devamla) -
Siz, bir inadın içerisinde, bu uygulamayı gerçekleştirmeye çalışıyorsunuz. 
Kanun çıkabilir; ama,
ileride -bakınız göreceksiniz, Allah hepinize uzun ömür versin- en fazla siz
bağıracaksınız, siz; çünkü, o zaman, siz, bu Parlamento içerisinde
olmayacaksınız! En fazla size zararı dokunacak olan bu kanunu çıkarırsanız en
fazla siz zarar göreceksiniz; ama, ben bunu da istemiyorum. Onun için, gelin,
şu işin doğrusunu bilin, yapalım; doğrusunu bulalım diyorum. 
Antidemokratik olan
1950'nin 14 Mayısında -bugün, 14 Mayıs- demokrasi daha iyiydi. Siz, daha
daraltan bir mecraa sokuyorsunuz demokrasiyi, insan haklarını, özgürlükleri...
Yapmayın bunu!.. Yapmayın bunu!.. Aradan geçen elliiki yıldan sonra, biz,
yeniden demokrasiyi tartışmaya başlamayalım. Burada daha çok gelişme sağlayacak
işlemler içerisinde olalım; ama, siz geriye doğru giderken, attığınız her
adımın yanlış olduğunun bilinci içerisinde olmanızı istiyorum. 
Bakınız, burada, kalkan
her parmak, bu kanuna "evet" diyen her parmak, ileride göreceksiniz,
hangi hale gelecektir; onu, sizlerin takdirine bırakıyor, saygılar sunuyorum.
(DYP sıralarından alkışlar)
BAŞKAN - Teşekkür
ediyorum.
Madde üzerinde 3 adet
önerge vardır; önce geliş sırasına göre okutacağım, sonra aykırılık derecesine
göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen ek madde 4'ün
ikinci fıkrasının "yayın izni talebinde bulunan kuruluşların yerine
getirmeleri gereken teknik ve malî yeterlilik şartları, devir şartları ile
diğer ön şartlar bu Kanunun yayımı tarihinden itibaren altı ay içerisinde Üst
Kurul tarafından çıkarılacak yönetmeliklerle tespit edilir" olarak
değiştirilmesini arz ve teklif ederiz.






Fethullah Erbaş


Veysel Candan


Aslan Polat







Van


Konya


Erzurum







Yakup Budak


Mahmut Göksu


Musa Demirci







Adana 


Adıyaman


Sivas







Süleyman Metin Kalkan


Cevat Ayhan


Alaattin Sever Aydın







Hatay


Sakarya


Batman 







Oya Akgönenç


Mustafa Niyazi Yanmaz


Ahmet Sünnetçioğlu







Ankara


Şanlıurfa


Bursa







Mehmet Bekâroğlu


Nezir Aydın


Teoman Rıza Güneri







Rize


Sakarya


Konya










Mustafa Geçer













Hatay






BAŞKAN - İkinci
önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen ek madde 4'ün
birinci fıkrasındaki "Üst kurulun izniyle bir üçüncü kuruluşa
devredilebilir" ibaresinin fıkra metninden çıkarılmasını arz ve teklif ederiz.






Fethullah Erbaş


Veysel Candan


Aslan Polat







Van


Konya


Erzurum







Yakup Budak


Mahmut Göksu


Musa Demirci







Adana 


Adıyaman


Sivas







Süleyman Metin Kalkan


Cevat Ayhan


Alaattin Sever Aydın







Hatay


Sakarya


Batman 







Oya Akgönenç


Mustafa Niyazi Yanmaz


Ahmet Sünnetçioğlu







Ankara


Şanlıurfa


Bursa







Mehmet Bekâroğlu


Nezir Aydın


Teoman Rıza Güneri







Rize


Sakarya


Konya










Mustafa Geçer













Hatay






BAŞKAN - Şimdi, son ve
maddeye en aykırı önergeyi okutup, işleme
alacağım. 
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen ek madde 4
Anayasaya aykırı olduğundan tasarı
metninden çıkarılmasını arz ve teklif ederiz. 






Fethullah
  Erbaş


Aslan
  Polat


Veysel
  Candan 







Van


Erzurum


Konya







Yasin
  Hatiboğlu





Mehmet
  Bekâroğlu







Çorum





Rize



BAŞKAN - Komisyon,
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet,
önergeye katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz Başkanım.
BAŞKAN - Önergeniz
hakkında konuşacak mısınız?
ÖMER VEHBİ HATİPOĞLU
(Diyarbakır) - Evet, ben konuşacağım.
BAŞKAN - Evet, Ömer Vehbi
Hatiboğlu, önerge sahipleri adına konuşacak.
Buyurunuz Sayın
Hatipoğlu. (SP sıralarından alkışlar)
ÖMER VEHBİ HATİPOĞLU
(Diyarbakır) - Sayın Başkan, sayın milletvekilleri; iki hafta önce görüşmeye
başladığımız RTÜK Yasasıyla ilgili görüşmeleri bugün de sürdürüyoruz. 
Hükümetin çok büyük önem
atfettiği bir yasa burada görüşülüyor; ama, hükümet cenahından bir tek sözcü
bile millet kürsüsüne çıkıp, bu yasanın gerekliliği veya gerekçesiyle ilgili
bir tek söz söylemiyor. Herhalde, hükümet partilerinin, iktidara mensup siyasî
partilerin değerli temsilcilerinin söyleyecek hiçbir sözleri yok. Bu
Parlamentoda 6 parti grubu var; ama, her madde tek tek görüşülüyor, önergeler
tek tek görüşülüyor, muhalefetteki 3 siyasî partinin temsilcileri çıkıp
konuşuyor, hükümetten ses yok... Kısacası, Parlamentoda arkadaşlarımız yoklar;
millet kürsüsünde yoklar, millet adına söz söylemede yoklar; ancak, parmak
kaldırıp indirmede var arkadaşlarımız. Bu tablo, benim söylediğim bir tablo
değil. Ben, geçen hafta Aydın ve İzmir çevresindeki birçok ilçeyi gezdim. Orada
vatandaşlar da aynı şeyi söylüyor. Bence, iktidar partilerinin uyguladığı bu
politika, onların yararına bir politika değildir. Burada onu da arz etmek
istiyorum.
Arkadaşlarımız ya bu
yasayı beğenmiyorlar ya da kürsüye küsmüşler, bir başka ifadeyle, millete
küsmüşler; söyleyecek hiçbir şeyleri yok.
Değerli arkadaşlarım, bu
tavırlar, elbette Meclisin itibarını yükseltmez; çünkü, burada, hükümetin önem
atfederek getirdiği yasa, eğer gerçekten, millet yararına bir yasaysa, sizin
övünmeniz lazım, sizin çıkıp burada, bu hükümetin yaptığı hayırlı hizmetleri,
bu güzel hizmeti, anlatmanız lazım. Gelmediğinize göre, siz de bu yasanın bir
hayır getirmeyeceğine en az bizim kadar inanıyorsunuz!
Arkadaşlar, bir yasa
görüşülüyor, kıyametler kopuyor... Sivil toplum örgütleri ayakta, yerel medya
ayakta, temsilcileri ayakta ve kampanyalar yürütülüyor, bu kampanyalara da
kulak asan yok. 
Bu yasanın bu haliyle
görüşülmesi, elbette, hem Anayasaya aykırıdır hem İçtüzüğe aykırıdır. Kürsüye
çıkan bütün arkadaşlarımız bunu defalarca dile getirdiler. 
Şimdi, sormak gerekiyor:
Anayasa Komisyonunda bu yasanın tamamını niçin görüşmedik? Bu aceleciliğin
nedeni ne? Yangından mal mı kaçırıyoruz? Neden usulüne uygun görüşülmüyor?
Sizi, Anayasaya aykırı bu yasayı böylesine dayatmaya icbar eden, zorlayan bir
neden mi var? Varsa böyle bir neden, çıkıp bu millet kürsüsünden bunu anlatmak
durumundasınız. Eğer bazı bürokratların ifade buyurduğu gibi, gerçekten,
hükümet, bu konuda tehdit altındaysa, hükümet temsilcisi arkadaşımız çıkar bu
kürsüye, kimlerin tehdit ettiğini, nasıl bir dayatmayla karşı karşıya olduğunu
ifade eder ve Türkiye Büyük Millet Meclisinin, iktidarıyla muhalefetiyle
hepsinin gücünü de arkasına alır ve bu tehdidi savuran gücün karşısında durur;
ama, bunu anlatmak için elbette yürekli olmak lazım.
Arkadaşlar, bu yasa
gerçekten de bu ülkenin ihtiyacı değildir; çünkü, siz çıkıp bunu
savunamıyorsunuz, gerekliliğini ifade edemiyorsunuz.
Burada yasa görüşülüyor,
57 nci cumhuriyet hükümetini temsil eden bir Değerli Bakan şurada oturmuş,
yasanın görüşülmesini sağlayan Değerli Bakan dahi bu yasayı benimsemediğini,
yeterli görmediğini, birçok eksikliği olduğunu defalarca kamuoyuna deklare
etmiş. Bu yasa görüşülüyor, cumhuriyet hükümetinin Sayın Bakanının yanında
oturan çok değerli bir bürokrat, televizyonlara, basına açıklamalar yapıyor, bu
yasayı yerden yere vuruyor; muhalefet partilerinin temsilcilerinin bile
yapamayacağı kadar ciddî tenkitler yapıyor ve bu sırada oturup, bu yasanın
görüşülmesine olanak sağlayan ekibin içinde yer alıyor. Bunun, ne adına ve
niçin yapıldığını gerçekten anlamakta zorluk çekiyorum. Niçin, savunamadığınız,
arkasında duramayacağınız, halka anlatamayacağınız bu yasayı bu şekliyle, bütün
teamülleri altüst ederek, Meclis teamüllerini de altüst ederek burada aziz
millete bunu bu şekilde dayatmak zorunda kalıyorsunuz ve siz, bu haliyle bu
yasa çıktıktan sonra, bugün sizlere sempati besleyen veya iktidarınıza çok
fazla ciddî eleştiriler yöneltmeyen medya patronlarının size minnet duyacağını
mı sanıyorsunuz?
(Mikrofon otomatik cihaz
tarafından kapatıldı)
ÖMER VEHBİ HATİPOĞLU
(Devamla) - 1 dakikada bitiriyorum.
BAŞKAN - Lütfen,
sonuçlandırınız.
ÖMER VEHBİ HATİPOĞLU
(Devamla) - Bakın, ben, buradan, hükümeti temsil eden, hükümeti oluşturan üç
siyasî partinin değerli liderlerine ve temsilcilerine söylüyorum. Belki tarihe
not düşmektir bu. Bu yasa çıksın iki ay sonra, şah ve padişah yetkisini
verdiğiniz bu medya patronlarından en büyük düşmanlığı siz göreceksiniz; çünkü,
onlar, işlerini bitirdikten sonra, hiçbir zaman, kendilerine bu imkânları veren
insanların arkasında durmazlar. Geçmiş iktidarlara bakınız. Siz, en büyük
kötülüğü, yine bunlardan göreceksiniz diyor, hepinizi saygıyla selamlıyorum.
(SP sıralarından alkışlar) 
BAŞKAN - Teşekkür
ediyorum. 
III. - YOKLAMA
(SP sıralarından bir grup
milletvekili ayağa kalktı) 
ASLAN POLAT (Erzurum) -
Sayın Başkan, bu tarafa bakın, yoklama istiyoruz. 
BAŞKAN - Komisyonunun ve
Hükümetin katılmadığı önergeyi oylarınıza sunmadan önce, yoklama isteyen 20
arkadaşımın Genel Kurulda olup olmadıklarını arayacağım: Sayın Polat, Sayın Candan, Sayın Erbaş, Sayın Çelik,
Sayın Esengün, Sayın Ulucak, Sayın Kamalak, Sayın Hatipoğlu, Sayın Bekâroğlu,
Sayın Yalman, Sayın Oğuz, Sayın Geçer, Sayın Aydın, Sayın Canbay, Sayın
Kukaracı, Sayın Ayhan, Sayın Adak, Sayın Budak, Sayın Karagöz, Sayın Alçelik.
Yoklama için 3 dakika
süre veriyorum. 
(Elektronik cihazla
yoklama yapıldı)
BAŞKAN - Çoğunluğumuz
vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4.- Radyo
ve Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
7.6.2001 Tarihli ve 4676 Sayılı Kanun ve Anayasanın 89 uncu Maddesi Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ve Anayasa
Komisyonu Raporu (1/878) (S. Sayısı : 850) (Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
NİDAİ SEVEN (Ağrı) -
Sayın Başkan, bir açıklama yapmak istiyorum.
BAŞKAN - Diğer önergeyi
okutup işleme alacağım.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen ek madde 4'ün
birinci fıkrasındaki "Üst Kurulun izniyle bir üçüncü kuruluşa
devredilebilir" ibaresinin fıkra metninden çıkartılmasını arz ve teklif
ederiz.
  Fethullah
Erbaş
  (Van) 
  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz.
BAŞKAN - Hükümet önergeye
katıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz.
BAŞKAN - Önerge sahipleri
adına Sayın Veysel Candan; buyurun.
Süreniz 5 dakika.
VEYSEL CANDAN (Konya) -
Sayın Başkan, değerli arkadaşlarım; 850 sıra sayılı RTÜK Yasasını görüşüyoruz.
Tabiî, adı RTÜK Yasası, soyadı diyet yasası! 
Bu tasarı, perde
arkasında bazı pazarlıkların hazırlanarak ortaya getirildiği anlaşılmaktadır.
Siz bizim kanunu çıkarın, biz de size olası seçimlerde tam destek vereceğiz.
Kamuoyunun, bizi buradan izleyen bütün milletin bunu böylece anlaması gerekir;
kirli ve tehlikeli bir anlaşmadır.
Şimdi, sözüm,
milliyetçiliği katleden MHP'lilere, muhafazakarlığı inkâr eden tatlısu
demokratları ANAP'a, solcu şövalye DSP'lilere sesleniyorum... Peki, peki de,
burada, metni, maddeleri okumadan, ne getirip ne götürüldüğünü bilmeden, kurşun
asker gibi, Parlamento noter mi; tasdik ediyorsunuz?!. Bakınız, biraz sonra
vereceğim bir misalde bütün milletvekillerinin vicdanını kanatacağım! (DSP
sıralarından "vay be!"sesleri) Vereceğim misale bakacaksınız; vay mı
değil mi o zaman göreceğiz.
Şimdi, konuşmacılara
dikkat ediyorum. Bir kısmı, hükümet, hiç konuşmuyor, DSP, MHP, ANAP;
konuşsalar, batacak; ne deseler, aleyhlerine yazılacak; bir tarafta, millet
var, bir tarafta, medya patronları var; salonda, Genel Kurulda nöbet tutanlar
var!
Şimdi, efendim "ulusal program" demiş, yazmış.
İşte, burada ulusal programın sahibi geçinen ANAP Genel Başkan ve Başbakan
Yardımcısı var; diyor ki: "Ulusal programda RTÜK'le yeniden yapılanmaya
ihtiyaç yok." Yazmış, altına da imza atmış; ama, gelmiş, burada nöbet
tutuyor ve o ulusal programa aykırı antidemokratik hukuk devleti ilkelerini yok
sayan, hiçe sayan bir metne sahip çıkıyorlar. Yani, Türkiye'de, demokrasi,
Türkiye'de hukuk devleti... Bunlar, hepsi hikâye; hiç kimse beni inandıramaz.
Burada millî irade yok; birilerinin iradesi var!
Değerli arkadaşlar, şimdi
sizlere tarihe kayıt düşmek noktasında aldığım resmî banka arşivinden bir
önemli not okuyacağım ve bu, medya-devlet bankaları arasındaki kirli ilişkinin bir yüzünü Muhterem Heyetinize arz
edeceğim. Bakalım, ondan sonra oylarınızın rengi ne tür olacak?!.
Tarih, 21 Şubat 2001.
Dolar kuru, 900 000 lira. Yer, İstanbul Mecidiyeköy Halk Bankası. Hesap
numarası, 176483. Mevduat miktarı 8 trilyon lira. Paranın hesap sahibi, Ulusal
TV kanalı olan ve yüzbinler basan gazetenin sahibi ve bu 8 trilyon lira 21
Şubatta dolara çevriliyor, aynı bankanın 185393 numaralı hesabına yatırılıyor;
döviz 800 000 liradan değiştiriliyor ve bir günde Halk Bankasının zararı 1
trilyon! İşte, medya patronunun bankayla olan ilişkisini gösteren bir örnek !
Şimdi, soru şu: Siz, bu
ilişkiler artsın mı diyorsunuz? 
Siz, bu soygun devam
etsin mi diyorsunuz; ben, sizin vicdanlarınıza soruyorum!
NİHAT GÖKBULUT
(Kırıkkale) - Hangi banka o, söyle, hangi banka? Gazeteler yazıyor, söyle...
VEYSEL CANDAN (Devamla) -
Var... Var... Var... Banka, metinde var; adını da söyleyeceğim. Söyleyeceğim,
heyecanlanmana lüzum yok. Sizin yukarıdakiler bilir bunu. Bilir... Bilir!..
Heyecanlanmayın!..
NİHAT GÖKBULUT
(Kırıkkale) - Hayır; biz de biliyoruz canım; söyle...
VEYSEL CANDAN (Devamla) -
Değerli arkadaşlar, şimdi, acelenin... Burada, aslında, ne yapılması lazım;
Halk Bankasının Genel Müdürünü, bu bankadan sorumlu ilgili devlet bakanını...
Evet, devlet bakanını Yüce Divana göndermek lazım; ancak o zaman, bu Meclis,
itibarını koruyabilir. 
Şimdi, acelenin altında
yatan manzaraya bakalım. Özelleştirilecek kurumlar dikkatinizi çekiyor mu? Bir
örnek vereceğim: Vakıfbank... O, aynı medya patronu; biraz önce 8 trilyon
lirayı dolar bazında değişiklik yapıp, bankayı 1 trilyon zarara sokan o medya
patronu "Vakıfbank, Dışbanka yakışır" diyor. Şimdi ihaleye
giremiyorlar, elli çeşit hileyle ihale alıyorlar. Bu yöntem, evrakta
sahtecilik, ihaleye fesat oluşturma durumundadır şimdi. Halbuki, bundan sonra,
Vakıfbank aynı medya patronuna satılırsa, siz, adına da özelleştirme derseniz;
geleceğiz, bu kürsüden, sizin yakanıza millet adına yapışacağız. Burada, bu
kürsüde söylediklerimizin hepsi bilgi ve belgelidir. Biraz önce okuduğum
rakamları da, banka kayıtlarından, hesap numaralarından alıp getirdik.
Gerektiği zaman, onun ismi, hepsi ortadadır. 
(Mikrofon otomatik cihaz
tarafından kapatıldı)
VEYSEL CANDAN (Devamla) -
1 dakika verir misiniz Sayın Başkan.
BAŞKAN - Lütfen, sonuçlandırınız.
VEYSEL CANDAN (Devamla) -
Değerli arkadaşlar, şimdi, siz, bu tasarıya, bu maddelere, her önünüze geldikçe
"kabul edenler, etmeyenler, kabul edilmiştir", "kabul edenler,
etmeyenler, kabul edilmiştir..." Ama, bütün bu yolsuzlukların altına destek
vermiş olursunuz.
Ben, Muhterem Heyetinize
bunu hatırlatıyor, saygılar sunuyorum. (SP sıralarından alkışlar)
BAŞKAN - Teşekkür
ediyorum Sayın Candan.
Hükümetin ve Komisyonun
katılmadığı önergeyi oylarınıza sunuyorum: Kabul edenler... Kabul etmeyenler...
Kabul edilmemiştir.
Son önergeyi okutup,
işleme alacağım.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanun ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesi ile 3984 sayılı Kanuna eklenen ek madde 4'ün
ikinci fıkrasının "yayın izni talebinde bulunan kuruluşların yerine
getirmeleri gereken teknik ve malî yeterlilik şartları, devir şartları ile
diğer önşartlar, bu Kanunun yayımı tarihinden itibaren altı ay içerisinde Üst
Kurul tarafından çıkarılacak yönetmeliklerle tespit edilir" olarak
değiştirilmesini arz ve teklif ederiz.
  Fethullah
Erbaş
  (Van) 
  ve
arkadaşları 
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz Başkanım.
BAŞKAN - Önerge sahipleri
adına...
FETHULLAH ERBAŞ (Van) -
Yakup Budak konuşacak efendim.
BAŞKAN - Adana
Milletvekili Yakup Budak konuşacaklar.
Buyurun Sayın Budak. (SP
sıralarından alkışlar) 
YAKUP BUDAK (Adana) -
Sayın Başkan, sayın üyeler; sözlerime başlarken hepinize saygılar sunuyorum. 
Radyo ve televizyonlarla
ilgili bir yasa çalışması üzerinde bulunuyoruz. Arkadaşlarımız geçen hafta da
ifade ettiler, bugün de sürekli olarak ifade ediliyor; gerçekten, bu Yasa,
a'dan z'ye bütün maddeleriyle, bütün yaklaşım tarzıyla Anayasaya ve mevcut
yasalarımıza aykırıdır. Özellikle önerge vermiş olduğumuz madde, serbest
rekabet esasına, liberal ekonomiye, dünyanın geldiği noktaya da tamamen
aykırıdır; çünkü "Üst Kurul izin vermedikçe üçüncü bir şahsa satılamaz ya
da izin verilenlere satılır" deniliyor; ki, böyle bir iktisadî anlayışı,
böyle bir rekabet anlayışını, özellikle dünyanın geldiği noktada, AB'ye girme
çalışmalarının sürdüğü bir ortamda kabullenmek mümkün değildir. 
Bunun yanında, acaba,
bizim ticaret hukukumuzda, başka, böyle bir madde var mıdır diye merak
ediyorum. Gerçekten, bizim hukukumuzda, üçüncü kişilere, bir kurulun izin
vermediği üçüncü kişilere satılamaz veya satılır diye bir madde var mıdır; bunu
hukuk mantığıyla bağdaştırmak mümkün müdür diye de üzerinde duruyorum. 
Elbette, bu, yine
dönecektir; çünkü, bu hükümet, hükümet olduğundan bu yana kanunları getiriyor,
çıkarıyor, çalışıyor, çırpınıyor, belirli yerlere diyetini ödüyor; ondan sonra
da, üç ay sonra, dört ay sonra Anayasa Mahkemesinden dönmezse kendisi getiriyor
ve "yanlış yaptık düzeltelim" diyor. Vergi Yasasında böyle oldu,
Sosyal Sigortalar Yasasında, Bankalar Yasasında böyle oldu. Bizim Grubumuzun,
47 tane yasaya itirazı oldu; 39 tanesi Anayasa Mahkemesinden geri döndü.
Allahaşkına, siz, bu boş işlerle uğraşmaktan ne zaman vazgeçeceksiniz?! Millet
ekmek bulamıyor, aş bulamıyor, sıkıntılarını gideremiyor; siz, burada, birtakım
çevrelere yaranabilmek, diyet borcunu ödeyebilmek için yasaları dayatıyorsunuz.

Ben, iktidara mensup
arkadaşlara, biraz önceki arkadaşlarım gibi, seslenmek istiyorum: Çok değişik
bölgeleri ziyaret ediyoruz, değişik partilileri de ziyaret ediyoruz; milletin,
özellikle iktidar partisi milletvekillerine bir mesajı var: "Bizimkiler
hiç gelmiyor" diyorlar. "Bizimkiler" dedikleri de sizlersiniz!
Şu millete gidin, çiftçiye gidin, köylüye gidin, "biz kanun
çıkarıyoruz" deyin; onlar da size "bizim hayrımıza ne yaptınız"
diyecekler. Birtakım arkadaşlarımızın, iktidara mensup milletvekili
arkadaşlarımızın, çiftçi borçlarının silinmesi, çiftçilere destek verilmesiyle
ilgili yasa teklifleri var; niye onları getirmiyorsunuz? Sosyal Sigortalar
Kurumuna, Bağ-Kur'a bağlı arkadaşlarımızın, vatandaşlarımızın ihtiyaçlarını
giderecek Anayasa Mahkemesinden geri dönmüş kanunlar var; niye onları
getirmiyorsunuz da, Türkiye'de kaç kişiyi ilgilendirdiği pek de belli olmayan
bir kanunu getirip Meclise dayatıyorsunuz, milletvekillerine dayatıyorsunuz?!. 
Bunun temelinde de ne
vardır; bu iktidar milletten ümidini kesmiştir, ümidini 3-5 medya patronuna
bağladığı için, işi gücü bırakmış, onların gönlünü nasıl ederim, onların daha
fazla kazanmalarına, daha fazla güçlenmelerine nasıl katkıda bulunurum diye bu
yasayı çıkarıyor; dolayısıyla da, siz, millete hizmet etmiyorsunuz, diyet
borcunu ödemeye çalışıyorsunuz ve diyet borcunu öderken de, size, sürekli olarak
bastırıyorlar. 
Bu yol, yanlış bir yoldur; bu gidiş, doğru bir gidiş
değildir. Millet bunun hesabını soracaktır. Siz de, vicdanınızla baş başa
kaldığınızda, öyle zannediyorum ki, bunun hesabını veremiyorsunuz,
veremediğiniz için de bunu savunamıyorsunuz. Onun için, milletvekilleri,
savunabilecekleri kanunlarda parmaklarını kaldırmalılar, vicdanen müsterih
olabilecekleri konularda kendilerini ortaya koymalıdırlar. Siz, millete
borcunuzu ödemezseniz, belki, birtakım çevrelerin desteğini alabilirsiniz; ama,
milletin desteği olmadan buralarda bulunmak, buralarda durmak mümkün değildir.
Bunun için, gelin, bu yasayı geri çekin; gelin, milletin sesine kulak verin
diyoruz. Milletin sesine kulak vermezseniz ne olur biliyor musunuz; gidersiniz,
tepetaklak gidersiniz. Sizin tepetaklak gitmeniz hiç önemli değil, ülke
kaybediyor, ekonomi kaybediyor, çiftçi kaybediyor, bütün millet kaybediyor ve
sayenizde de zaten 205 milyar dolar civarındaki millî gelirimiz 148 milyar
dolara düştü. Türkiye, korkunç bir borçlanmanın içerisine girmiş, milleti
borçlandırmışsınız ve milleti borçlandırdığınız için de, nasıl olsa kaçacağız
diyorsunuz, gideceğiz diyorsunuz, bu yasaları getiriyorsunuz. Bu yasalar sizi
kurtarmaz, medya patronları da kurtarmaz, bel bağladığınız çevreler de kurtarmaz.
Onun için, milletin gözünün içerisine bakın diyoruz; Birtakım ağaların,
birtakım holdinglerin gözünün içine bakmayın diyoruz.
(Mikrofon otomatik cihaz
tarafından kapatıldı)
BAŞKAN - Lütfen, son
cümlelerinizi alayım.
YAKUP BUDAK (Adana) -
Washington'dan gelen talimatlar da sizi kurtarmaz, medya patronlarından gelen
talimatlar da kurtarmaz. Şöyle edebilirsiniz, böyle edebilirsiniz; ama ataların
güzel bir sözü var, milletin onayı olmadan, milletin desteği olmadan buralarda
oturamazsınız. Belki, bir hoplarsınız, iki zıplarsınız çekirge misali; ama,
milletin önünde sandığa düşersiniz diyorum.
Saygılar sunuyorum. (SP
sıralarından alkışlar)
BAŞKAN - Teşekkürler. 
Hükümetin ve Komisyonun
katılmadığı önergeyi oylarınıza sunuyorum: Kabul edenler... Kabul etmeyenler...
Kabul edilmemiştir.
III. - YOKLAMA
BAŞKAN - Ek Madde 4'ün
oylaması öncesinde, yine, arkadaşlarımızın bir yoklama talebi var. 
O arkadaşlarımın Genel
Kurul salonunda bulunup bulunmadıklarını arayacağım.
Hüseyin Çelik?.. Burada.
İlyas Arslan?.. Yok.
ZEKİ ÜNAL (Karaman) -
Takabbül ediyorum.
BAŞKAN - Mahfuz Güler?..
Burada.
Zülfükar İzol?.. Burada.
Eyüp Fatsa?.. Burada.
Avni Doğan?.. Yok.
MEHMET ALİ ŞAHİN
(İstanbul) - Takabbül ediyorum.
BAŞKAN - Ali Sezal?..
Burada.
Nurettin Aktaş?.. Burada.
Dengir Fırat?.. Burada.
Maliki Ejder Arvas?..
Burada.
Ertuğrul Yalçınbayır?..
Burada.
Mehmet Ali Şahin?.. 
Bir başka
arkadaşınız, sizin takabbül
ettiğiniz...
MEHMET ELKATMIŞ
(Nevşehir) - Takabbül ediyorum.
BAŞKAN - Mehmet Çiçek?..
Burada.
İsmail Özgün?.. Burada.
Hüseyin Kansu?.. Burada.
Mustafa Baş?.. Burada.
Abdülkadir Aksu?..
Burada.
Ali Coşkun?.. Burada.
Osman Aslan?.. Burada.
Mehmet Özyol?.. Burada.
Yoklama işlemini
başlatıyorum.
Yoklama için 3 dakika
süre veriyorum.
(Elektronik cihazla
yoklama yapıldı)
BAŞKAN - Değerli
arkadaşlarım, çoğunluğumuz vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4.- Radyo
ve Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
7.6.2001 Tarihli ve 4676 Sayılı Kanun ve Anayasanın 89 uncu Maddesi Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ve Anayasa
Komisyonu Raporu (1/878) (S. Sayısı : 850) (Devam)
BAŞKAN - Ek madde 4'ü
oylarınıza sunuyorum: Kabul edenler... Kabul etmeyenler... Kabul edilmiştir.
Sayın Nidai Seven,
ısrarla, bir şey söylemek istiyorsunuz; buyurunuz.
MEHMET BEKÂROĞLU (Rize) -
Ne sözü Sayın Başkan?! Böyle bir usul yok...
NİDAİ SEVEN (Ağrı) -
Sayın Başkanım, demin, Sayın Mehmet Bekâroğlu "yüreği yetmiyor" dedi.
Ben, ona cevap vermeyeceğim. Yalnız, şunu söylemek istiyorum: Yüreğimle Türk
Milletinin değer yargıları arasında bir sevgi yolu vardır. Öyle bir yürek ki,
bu yürekte Türk Milletine ihanet yoktur; öyle bir yürek ki, 30 000 kişinin
katili olan bölücü TV'ye Türkiye'yi jurnallemek yoktur. 
Teşekkür ederim. (MHP,
DSP ve ANAP sıralarından alkışlar)
BAŞKAN - Değerli
arkadaşlarım, ek madde 5...
MEHMET BEKÂROĞLU (Rize)
- Sayın Başkan, sataşma var.
BAŞKAN - Size direkt bir
şey yok...
MEHMET BEKÂROĞLU (Rize) -
Olur mu efendim! İsmimi verdi efendim...
BAŞKAN - Kendisiyle
ilgili bir savunma yaptı. Size yönelik olsaydı, ben müdahale ederdim.
MEHMET BEKÂROĞLU (Rize) -
Kim jurnalledi açıklayacaklar burada. İsmimi verdi efendim; söz istiyorum. (SP
sıralarından gürültüler)
TURHAN GÜVEN (İçel) -
Sayın Başkan, kim bu jurnalleyen; adını söylesinler.
AHMET İYİMAYA (Amasya) -
Sataşma var Sayın Başkan... (SP ve DYP sıralarından gürültüler)
BAŞKAN - Sayın Bekâroğlu,
lütfen, buyurun; oturduğunuz yerden...
Sayın Bekâroğlu, yalnız,
sataşmaya yer vermeyecek şekilde olsun. Ben, Nidai Seven'in konuşmasında öyle
bir niyet sezmedim... (AK Parti sıralarından "ara verelim Sayın
Başkan" sesleri)
TURHAN GÜVEN (İçel) -
Haydi, yüreğiniz yetiyorsa, asalım!
BAŞKAN - Buyurunuz.
MEHMET BEKÂROĞLU (Rize) -
Sayın Başkan, değerli milletvekilleri; Sayın Nidai Seven'i alkışlıyorum.
Gerçekten, millete, vatana ihanet etmemiş; ama, bu cümleyi burada söylemişse,
kimin vatana, millete ihanet ettiğini açıklaması gerekir.
NİDAİ SEVEN (Ağrı) -
Yarası olan gocunur.
MEHMET BEKÂROĞLU (Rize) -
Bunu açıklaması gerekir. Bunu açıklamaya yüreği yetiyorsa, yine tekrar
ediyorum, çıksın, bunu açıklasın. Kim vatana, millete ihanet etmiş onu görelim.
ALİ GEBEŞ (Konya) - Med
TV'de canlı yayına telefonla katıldın!
MEHMET BEKÂROĞLU (Rize) -
Kaldı ki, şu anda bir yasa oylanıyor. Bu yasanın, vatan için, millet için ne
faydası var; onu da çıksın, açıklasın. (MHP ve DSP sıralarından gürültüler)
BAŞKAN - Peki, teşekkür
ederim.
MEHMET BEKÂROĞLU (Rize) -
Zaten, benim, kürsüden söylediğim buydu. Bu, RTÜK, Radyo ve Televizyon Üst
Kurulu Yasasını niçin çıkarıyorsunuz; millete, vatana bunun ne faydası var;
bunu açıklayın demiştim.
Teşekkür ediyorum Sayın
Başkan.
BAŞKAN - Ben de size
teşekkür ediyorum.
Değerli arkadaşlarım, ek
madde... 
MEHMET BEKÂROĞLU (Rize) -
Herkesi vatan hainliğiyle suçlayarak iş yapıyorsunuz, yalnız siz misiniz bu
memleketin milliyetçileri?!
VAHİT KAYRICI (Çorum) -
Ne diyorsun sen?!..
BAŞKAN - Lütfen... Sayın
milletvekilleri... (MHP ve SP sıralarından gürültüler)
MEHMET BEKÂROĞLU (Rize) -
Vuracak mısınız!.. Zaten vurmaktan başka bir şey yapamazsınız.
(Bir grup MHP ve SP
milletvekili kürsü önünde toplandı)
BAŞKAN- Sayın
milletvekilleri...
Sayın milletvekilleri,
lütfen... 
MEHMET BEKÂROĞLU (Rize) -
Kaba kuvvet... Başka bir şey bilmezsiniz! 
BAŞKAN - Sayın
milletvekilleri... (Gürültüler)
Sayın milletvekilleri,
saat 20.00'de toplanmak üzere, Birleşime ara veriyorum. 
    
Kapanma Saati : 18.53


İKİNCİ OTURUM
Açılma Saati : 20.00
BAŞKAN : Başkanvekili Yüksel YALOVA
KÂTİP ÜYELER : Levent MISTIKOĞLU (Hatay), Kemal ALBAYRAK
(Kırıkkale)
BAŞKAN - Türkiye Büyük
Millet Meclisinin 99 uncu Birleşiminin İkinci Oturumunu açıyorum. 
850 sıra sayılı kanun
tasarısının görüşmelerine kaldığımız yerden devam ediyoruz. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Komisyon ve
Hükümet yerinde. 
Tasarının ek 5 inci
maddesini okutuyorum: 
EK MADDE 5. - Bu Kanunda
geçen "Telsiz Genel Müdürlüğü" ibaresi "Telekomünikasyon
Kurumu" olarak değiştirilmiştir.
BAŞKAN - Ek 5 inci madde
üzerinde, birinci söz, Adalet ve Kalkınma Partisi Grubu adına, Manisa
Milletvekili Sayın Bülent Arınç'ın.
Buyurun Sayın Arınç. (AK
Parti sıralarından alkışlar)
AK PARTİ GRUBU ADINA
BÜLENT ARINÇ (Manisa) - Sayın Başkan, değerli arkadaşlarım; hepinizi saygıyla
selamlıyorum, iyi akşamlar diliyorum.
RTÜK Tasarısıyla ilgili,
maddeler üzerinde konuşmalar oluyor. Bu kanun üzerinde her şey konuşuldu; hem
de birkaç defa. O yüzden, sadece belirli olan madde üzerinde konuşmanın çok
fazla bir önemi yok. 
RTÜK Tasarısına, hemen
her kurum ve kişinin karşı olduğu ve bu düşüncelerini, şifahî olarak da, yazılı
olarak da bildirdiklerini hepimiz görüyoruz; hepimizin dosyalarında, masamızın
üstünde, bu kurumlardan gelen, RTÜK Tasarısının zararlı olacağını söyleyen pek
çok rapor ve görüş var; ancak, bütün bunlara rağmen, hükümet ortağı siyasî
partiler ve hükümet, bu kanunu çıkarmak için ısrar ediyor, dayatmada bulunuyor
ve güç gösterisine giriyor; zorla, baskıyla, dayatmalarla, bütün bu tenkitleri
ve eleştirileri dikkate almadan, bu kanunu çıkarmaya çalışıyor. 
Peki, bu ısrar neye mal
olacak? Birkaç kişiye veya birkaç aileye faydası olacağı muhakkak olan bu RTÜK
Kanunu, ne pahasına çıkarılmak isteniyor? 
Değerli arkadaşlarım,
elbette, bazı kurumların, bu konuda çok fazla yıprandığını söylemeliyim.
Siyaset kurumu ve siyasetçiler yıpranıyor, hükümet ve hükümet ortağı partiler
yıpranıyor, milletvekilleri yıpranıyor, Parlamento kurumu yıpranıyor; çünkü,
sadece burada konuşulanlarla kalmıyor, eleştirilerle kalmıyor, aynı zamanda,
kamuoyunda da pek çok dedikodu üretiliyor. Bir kısım dedikodularda medya
patronlarına bir diyet borcu olduğundan" bu RTÜK Kanununun ısrarla
çıkarılmak istenildiğinden bahsediliyor; bir kısmında, önümüzdeki seçimlerde bazı partilere destek vaadi olduğu
söyleniyor; birkısım basında, yine, bazı gazete ve televizyonların önemli bir
siyasetçinin yakınlarına satılacağı, bunun pazarlıklarının yapıldığı söyleniyor
ve sadece siyasetçiler, sadece patronlar da değil -maalesef, bu, o kadar
yaygınlaşıyor ki- üzerinde hiç tartışma götürmez bazı kurumlar da bu
dedikoduların ve yıpranmanın içerisine çekiliyor.
Mesela, değerli
arkadaşlarım, bildiğiniz gibi, geçtiğimiz yıl İçtüzük değişikliği bu Meclisten
geçmişti, pek çok şeye mal olarak geçmişti ve Anayasa Mahkemesi, bu İçtüzüğün
hemen hemen bütün maddelerini iptal etti; ancak, bildiğiniz gibi, gerekçeli
karar henüz Resmî Gazetede yayımlanmadı. Birkaç gün evvel, bir gazetede
-herkesin ağzı torba değil ki büzesiniz; halk tabiridir- Anayasa Mahkemesinin
gerekçeli kararının yazılmasının bile, bu RTÜK Tasarısının çıkmasının
beklendiğine bağlı olduğu söyleniyordu. Yani "bu RTÜK Tasarısı çıksın da,
ondan sonra gerekçeli karar yayımlanacak" şeklinde, hiç akla gelmeyen,
Anayasa Mahkemesini böylesine bir bühtan altında bırakacak bir yazının, bir
haberin de bulunduğunu biliyoruz. 
Peki, bütün bunlara
rağmen RTÜK Kanunu çıkarsa, bu, kimin zaferi olacak, kim bundan galibiyet
duyacak?.. Değerli arkadaşlarım, tarihte meşhurdur, bir Pirus Zaferi var. İki
taraf da öylesine mücadele etmiş ki, iki tarafta da zayiat, hepsi yerde,
kollarını kımıldatacak mecalleri yok; böylesine bir Pirus Zaferi... Hükümet,
Parlamento, siyaset, milletvekilleri yıpranacak ve sadece birkaç kişinin belki
menfaat sağlayabileceği bir kanunu biz buradan çıkarmış olacağız...
Değerli arkadaşlarım,
bütün bu yanlışlıklar söylendi, tutanaklara geçti; sözler, davranışlar
hepimizin belleklerinde yazılı kaldı.
Burada bir konuya temas
etmek istiyorum. Bildiğiniz gibi, geçen birleşimde fevkalade üzücü olaylar
oldu. Sayın Başkanvekilinin taraflı tutumu dikkat çekti, buna itirazlar oldu; o
sırada, birkaç arkadaşımız birbirlerine ağır söz söylediler; hepimiz çileden
çıktık, bunu protesto ettik, ağır konuşmalar yaptık; ancak, bu birleşimde ve
oturumda, Sayın Başkanvekilinin de, önergelere katıldığını değil, katılmadığını
ifade ederek, konuşma imkânını sağlayan, yani, hakkını çok açık bir şekilde
suiistimal etmeyen Hükümet Üyesi ve Komisyon Başkanının tutumlarından da
görüyoruz ki, biraz daha kurallara bağlılık ve hoşgörü, bu birleşimde, ne
pahasına olursa olsun, bunun çıkarılması yönünde hükümete iyi bir ders olmuşa
benziyor. 
Değerli arkadaşlarım,
elbette, bir hakkın suiistimalini kanun da himaye etmez, toplum vicdanı da
hiçbir zaman hoş görmez. Biz, bir muhalefet partisi olarak, kendi üslubumuzu ve
kendi ölçülerimizi muhafaza etmek zorundayız. Bizim, tarihe tanıklık etmesini
istediğimiz şey, sözlerimiz ve oylarımızdır. Elbette, obstrüksiyon hakkımızı,
yani, engelleme hakkını da yerinde ve zamanında kullanmanın, yine, muhalefete
tanınan demokratik bir hak olduğunu hepimiz biliyoruz.
(Mikrofon otomatik cihaz
tarafından kapatıldı)
BAŞKAN -
Sonuçlandırırsanız sevinirim.
BÜLENT ARINÇ (Devamla) -
Dolayısıyla, maksadımız, burada, üzüm yemektir, bağcıyı dövmek değildir.
Sözlerimiz, eleştirilerimiz, bir kanun çıkacaksa en iyi şekilde çıkmasına çaba
göstermektir ve bununla, iktidarıyla muhalefetiyle Parlamentonun yasama
görevini yeterince yapmasıdır. Dolayısıyla, burada muhalefet görevimizi
yaparken yüksek seslerle bağırıp çağırmak suretiyle, belki de haddinden daha
fazla yoklamalar isteyerek hükümeti birbirine daha çok kenetlemek gibi bir
gayretin içerisinde de olmamalıyız. 
Değerli arkadaşlarım,
yapıcı muhalefet anlayışımızın, en azından Ak Parti olarak böyle bir üsluba
sahip olduğumuzun bilinmesinde yarar var; ancak, bu düşüncemi ifade ederken
-Sayın Başkan, bir cümle istirham ediyorum- biraz evvel, yine, oturum
kapanmadan önce çok olumsuz bir durumla karşı karşıya kaldık. Sayın Nidai
Seven, bulunduğu yerden, Mehmet Bekâroğlu arkadaşımıza cevap vermek
istemediğinden bahisle söze başladı; ancak, onu da, o partideki arkadaşlarımızı
da itham eden çok olumsuz sözler konuştu; bunun üzerine tartışma çıktı. Bu
tartışmanın arkasından, Çorum Milletvekili Sayın Vahit Kayrıcı arkadaşımız -şu
anda en arkada oturuyor- şuraya kadar gelmek suretiyle arkadaşımızla kavga
etmeye çabaladı. Bunlar olumsuz görüntüler; ancak, ben, bununla ilgili bir şey
söylemek istiyorum. Elimde, Çerkesköy Haber Gazetesinin 15 Nisan 2002 tarihli
nüshası var. Böyle bir olaya tanık olmasaydım bunu, burada ifade etmeyecektim;
çünkü, biz, bu haberlerin doğruluğunu araştırmadan, hiçbir zaman gereğini
yapmıyoruz. Türkiye sevdalıları Çerkesköy'e uğramışlar. Sayın Vahit Kayrıcı,
orada halka yaptığı konuşmada hükümetlerini müdafaa etmiş; ama, arkasından şunu
söylemiş: Abdullah Öcalan'ın affı konusuna sözü getirmiş, kendilerinin buna
olumlu oy kullanacağını; ancak, arkasından, DSP "idamı kaldıralım"
diyor, ANAP "Avrupa Birliğinin yolu Diyarbakır'dan geçer" diyor,
Saadet ve AK Parti için de "55-60, terör örgütüyle bağlantılı olan
milletvekili var" diyor. Bu rezaleti saklıyorum ben; çünkü, Çerkesköy
Haber Gazetesiyle yazışmamız devam ediyor. Bu sözleri gerçekten Vahit
Kayrıcı'nın söyleyip söylemediğini tahkik edeceğiz ve ondan sonra da, elbette,
bu sözü sarf eden kişi hakkında yasal haklarımızı kullanacağız. 
BAŞKAN - Sayın Arınç, 2,5
dakika oldu.
BÜLENT ARINÇ (Devamla) -
Ancak, burada sergilediği davranış ile şu konuşmayı yan yana getirdiğiniz
zaman, Milliyetçi Hareket Partili arkadaşlarımızın büyük bir kısmında,
maalesef, bu düşüncelerin yattığını görüyoruz. (MHP sıralarından gürültüler)
ALİ GEBEŞ (Konya) - Yeter
artık!..
BÜLENT ARINÇ (Devamla) -
Mertlik, erkeklik, namuslu olmak, 55-60, terör örgütüyle bağlantısı olan
kişileri biliyorsanız, açıklamaktan ibarettir. Hodri meydan; bildiğinizi
söyleyin, biz de bildiğimizi yapalım!
Saygılar sunuyorum. (AK
Parti sıralarından alkışlar, MHP sıralarından gürültüler)
BAŞKAN - Sayın Arınç,
teşekkür ederim. (MHP sıralarından gürültüler)
CEMAL ENGİNYURT (Ordu) -
Hep dedikodu, hep dedikodu!..
MAHFUZ GÜLER (Bingöl) -
Oturduğun yerden bağırma; yüreğin varsa, gelir, konuşursun. (MHP sıralarından
gürültüler)
BAŞKAN - Saadet Partisi
Grubu adına, Konya Milletvekili Sayın Veysel Candan; buyurunuz efendim.
BÜLENT ARINÇ (Kocaeli) -
Bağırma! Söylemediysen, söylemedim de! Çerkesköy'de meydan okuyorsun, gel,
burada konuş!
MAHFUZ GÜLER (Bingöl) -
Ne bağırıyorsun, dağ başı mı burası?!
BAŞKAN - Sayın
milletvekilleri... Sayın milletvekilleri...
CEMAL ENGİNYURT (Ordu) -
Ne bağırıyorsun?!
BAŞKAN - Değerli
arkadaşlarım...
CEMAL ENGİNYURT (Ordu) -
Başka bir şey yok; dedikodu, dedikodu!..
BAŞKAN - Sayın
Enginyurt... Sayın Enginyurt...
MAHFUZ GÜLER (Bingöl) -
Ne bağırıyorsun?!
AHMET EROL ERSOY (Yozgat)
- Neyi söyleyeceksin ulan!
BAŞKAN - Sayın
milletvekilleri, rica ediyorum...
Buyurunuz Sayın Candan.
ALİ IŞIKLAR (Ankara) -
Sayın Başkan, kanun üzerinde konuşsunlar lütfen!
BAŞKAN - İzin verirseniz
başlayacak... Lütfen, siz de yerinize buyurun... 
VEYSEL CANDAN (Konya) -
Sıfırlar mısınız...
BAŞKAN - Ben ilave
ediyorum zaten; 15 saniye geçti Sayın Candan.
Buyurunuz.
SP GRUBU ADINA VEYSEL
CANDAN (Konya) - Sayın Başkan, değerli arkadaşlarım; görüşülmekte olan 850 sıra
sayılı yasa tasarısı üzerinde tartışmalar devam ederken, dikkatle takip
edilmesi gereken, kim ne dedi; kim halkı aldattı; kim ne yapmak istiyor; kim
kimi kullanmaya çalışıyor; bu işin sonu nedir; bu yasa tasarısı kanunlaşınca
kimlerin menfaatı var; ulusal medyada ortak olan ve bu Genel Kurul salonunda
oturan televizyon sahibi milletvekili kim; hangi partili, hangi milletvekili,
hangi televizyon sahipleri şu anda Özelleştirme İdaresiyle ikili ilişkiler
içerisinde; kamu bankalarından medya sahiplerine verilen krediler nelerdir;
burada, kim kimi koruyor; bütün bu sorular cevap bekliyor. 
Susarak halkı
aldatamazsınız. Gruplar adına konuşmayarak da neticeye varamazsınız. Yaptığınız
yanlıştır. Hükümeti bir kere daha uyarıyorum; tasarı, gittiği gibi
Cumhurbaşkanından geri gelecektir, Genel Kurulun zamanını boşa harcıyorsunuz.
Şimdi, çıkıp, millete diyeceksiniz ki "bu tasarıyı biz çıkarmadık"
ben bunu biliyorum; ama, burada, bir kere daha 65 milyonun huzurunda ifade
ediyorum ki, bu tasarının sahibi, DSP, MHP ve ANAP milletvekilleridir. 
Peki, bu tasarı böyle
çıktığı zaman, hakikaten, bu medya sizi destekleyecek mi?.. Bu medyaya daha
önce neler verildi? Bakın, Yüksek Denetleme Kurulu raporundan, medyaya verilen
paraları ve miktarını söylüyorum. Bakın, o paraları aldıkları halde, o parayı
kendilerine verenlere hiçbir şey yapmadılar. Bakın, Halk Bankası için
hazırlanan Yüksek Denetleme Kurulu raporu: Bayındır-BTV, 49 milyon dolar -bu
rakamları vereceğiz de, kimin kalbini, kimin gözünü açacak bakalım- Sabah Dış
Ticaret-ATV, 40,1 trilyon; Çukurova-Show, 20 milyon dolar; Korkmaz Yiğit-Kanal
6, 15 milyon dolar; Nergis Holding-eski NTV, 43,5 milyon dolar. Şimdi, geri
dönmeyen bu paraların toplamı 1,1 katrilyon. Siz, işte, bunlara kanun
çıkarıyorsunuz. Bir de oturduğu yerden bağırıyor. Gel, derdin varsa, burada anlat,
burada... Bu verdiğim rapora cevap vereceksiniz. Bu parayı tahsil etmeyenler
yargılanmalıdır. Bu kamu bankalarını batırdıktan sonra, dönüp, bunu karşılamak
için vergi kanunları çıkardınız; hâlâ da gelecek hafta vergi kanunları
getiriyorsunuz. 
Şimdi, bu yasalarla
ilgili, hakikaten, kim ne söyledi; bir bakalım. Sayın Cumhurbaşkanı,
gerekçesinde diyor ki: "Tekelleşen medya, sorumsuz güç olur, amacından
sapar, ulusal güvenliği tehlikeye sokacak güç olabilir. Bunu önlemek devletin
görevi:" Sayın Cumhurbaşkanı bunu söylüyor. 
Peki, Başbakan Sayın
Ecevit, bu vetodan sonra, Cumhurbaşkanına dönüp ne diyor; "RTÜK Yasasını
veto ettiğiniz iyi oldu, benim içime de sinmiyordu" diyor. Peki, Sayın
Başbakan bir hafta önce böyle söylüyor; bir hafta sonra, milletvekilleri,
burada, geceleri sabahlara kadar bekleyip, yasa çıkarıyor. Bu çelişkinin
cevabını da, buraya çıkıp, DSP sözcüsü vermek mecburiyetindedir. 
Şimdi, hükümetten sonra
bakanlar da halkı aldatıyor. Sayın Karakoyunlu için söylüyorum; kendisi de
burada. TRT'den ve özelleştirmeden sorumlu Bakan Yılmaz Karakoyunlu aynen şunu
söylüyor -gelsin desin ki,
söylemedim- "yeni bir yasa hazırlığındayız." Gazeteci soruyor "o
zaman bu yasaya ne gerek var?" Cevap: "Benden önce çıktı."
Karakoyunlu "uygar Türkiye'nin rahat bir RTÜK Yasasına kavuşmasını
istiyorum"diyor. Yani, bunun anlamı nedir; bu yasa çıksın, Anayasa
Mahkemesinden dönünceye kadar herkes işini bitirsin anlamı taşır. İtirazı
varsa, Sayın Bakan gelip -bu cümleleri hiç oynamadan aldım- buna cevap vermelidir.

Değerli arkadaşlar,
geçenlerde, bir raporu burada huzurlarınızda takdim ettim. Bakın, Dünya Bankası
26 ülkede bir anket yapıyor. Türkiye'nin rüşvete nasıl battığını açıklıyor
Dünya Bankası, raporunda. Dünya Bankası raporunda "rüşvet çarkında Türkiye
Büyük Millet Meclisi var" diyor. Niye milletvekili arkadaşlarımızı zan
altında bırakıyorsunuz? 
(Mikrofon otomatik cihaz
tarafından kapatıldı)
BAŞKAN - Lütfen
sonuçlandırınız...
VEYSEL CANDAN (Devamla) -
Bakın, ankette, "büyük rüşvetler" başlığı altında aynen diyor ki:
"1- Kanun koyucunun oylarını etkileme -Dünya Bankası raporunu okuyorum- 2-
Kararname çıkarılmasında Bakanlar Kurulunu etkileme. 3- Yargı kararlarının
etkilenmesi." Yani, hükümetin çok iltifat ettiği Dünya Bankası, üç konuda,
Meclisi zan altında bırakıyor. O zaman, bu Meclis, bu zannı silmek
mecburiyetindedir. Bana göre, bu tasarıda, bu zan daha da artmaktadır.
Saygılar sunuyorum. (SP
sıralarından alkışlar)
BAŞKAN - Teşekkürler
Sayın Candan.
Madde üzerinde üç adet
önerge vardır; önce geliş sıralarına göre okutacağım, sonra, aykırılıklarına
göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 5'in
" bu Kanunda geçen Telekomünikasyon Kurumu" ibaresinin
"Telekomünikasyon Teşkilatı" olarak değiştirilmesini arz ve teklif
ederiz.
 



Mehmet
  Batuk 


Fethullah
  Erbaş


Lütfi
  Yalman










Kocaeli


Van


Konya







Aslan
  Polat 





Mahmut
  Göksu







Erzurum





Adıyaman



BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 5'in
" bu Kanunda geçen Telekomünikasyon Kurumu" ibaresinin "Yüksek
Telekomünikasyon Kurumu" olarak değiştirilmesini arz ve teklif ederiz.
 



Fethullah
  Erbaş 


Aslan
  Polat


Niyazi
  Yanmaz










Van


Erzurum


Şanlıurfa







Mahmut
  Göksu 





Musa
  Demirci







Adıyaman





Sivas



BAŞKAN - Şimdi, son ve
maddeye en aykırı önergeyi okutup, işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 5'in
Anayasaya aykırı olduğundan tasarı metninden çıkarılmasını arz ve teklif
ederiz. 
 



Turhan Alçelik


Fethullah Erbaş


Ömer Vehbi Hatipoğlu










Giresun


Van


Diyarbakır







Aslan Polat





Veysel Candan







Erzurum





Konya



BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz efendim.
BAŞKAN - Önerge sahipleri
adına, Sayın Aslan Polat; buyurunuz. (SP sıralarından alkışlar)
ASLAN POLAT (Erzurum) -
Sayın Başkan, sayın milletvekilleri; hepinizi saygıyla selamlarım. Bugün
görüşülen bu kanun tasarısının ek 5 inci maddesi üzerinde verdiğimiz önergeyle,
bu ek madde 5'in, Anayasaya aykırı olduğu için tasarı metninden çıkarılmasını
istemişiz ve sizin de bu önergemiz üzerinde desteğinizi bekliyoruz.
Sayın Başkanım, burada
bir şey söylemek istiyorum. Sayın Cumhurbaşkanımız, burada, 16 sayfalık bir
metinle, yıllarca Yargıtay üyesi olarak, Anayasa Mahkemesi üyesi ve Anayasa
Mahkemesi Başkanı olarak, Türkiye Cumhuriyetinde çıkan kanunların Anayasaya
uygunluğunun denetlenmesinde yetkili en üst kurulun başkanı olarak önemli
tenkitlerde bulunuyor; fakat, bakıyorum ki, Tütün Yasasında da, Şeker Yasasında
da, işte bugünkü RTÜK Yasasında da Cumhurbaşkanımızın yapmış olduğu bu
tenkitlerin tek bir tanesini bile bu Türkiye Büyük Millet Meclisi üyeleri,
hükümet, uygulamak istemiyor ve bu tasarıları aynen, olduğu gibi geçirerek, Cumhurbaşkanımızın
vetolarını görmezlikten geliyor. Benim bu noktada üzerinde çok durmak istediğim
konu şudur: Hükümete sordum, cevap alamadım; şimdi bir daha soruyorum: Eğer
siz, Cumhurbaşkanını, hukukçu kimliğine dayanarak cumhurbaşkanı seçtiyseniz,
hukuk yönünden yapmış olduğu ikazları neden dinlemek istemiyorsunuz?! Eğer onun
hukukçu yönünü dinliyor idiyseniz, bunlara neden itibar etmiyorsunuz?! 
Sayın milletvekilleri,
bakın, şimdi, siz bu yasa çıktığı zaman mahallî televizyonları
kapattıracaksınız; çünkü, mahallî televizyonlar, bu tasarıda olan 20 ile 100
milyar arasındaki cezaları ödeme imkânına sahip değillerdir; dolayısıyla da bu
mahallî televizyonlar tamamen televole programlarına dönecekler, hiçbir şeye
değinmeyecekler, hiçbir siyasî konuşmaya değinmeyecekler ve halkın dertlerini
anlatmayacaklar; çünkü, sizin getirdiğiniz tasarıda, halkı ümitsizliğe, halkı
karamsarlığa sevk eden konuşmalardan dolayı bile televizyonları kapatacak
durumdasınız.
Peki, ben, şimdi,
buradan, bilhassa Erzurum milletvekilleri de karşımdayken, bilhassa MHP Grup
Başkanvekilini de belirterek bir şey söyleyeceğim. Bugün, Türkiye Enerji
Sendikaları, bütün Erzurum milletvekillerine bir yazı gönderdi; diyorlar ki:
"Türkiye Kömür İşletmeleri Genel Müdürlüğünün, Doğu Linyit İşletmeleri
Müdürlüğü ile Oltu Linyitleri İşletme Müdürlüğüne 9.5.2002 tarihte gönderdiği
yazıda -daha yeni, bugün gelen yazı- işyerlerinin, kamunun yeniden yapılanma
çalışmaları doğrultusunda 1.9.2002 tarihine kadar kapatılacağı; işyerinde
çalışan işçi ve memurların emeklilik, hizmet akti feshi veya genel müdürlük
dışında başka bir işyerine nakledilmeleri için talepte bulunmaları
istenmektedir." Yani, bu kararla, Erzurum'un en önemli iki kazası olan
Aşkale ve Oltu'nun toplam 1 000 civarında çalışanı ya emekli edilecek ya başka
bir yere gönderilecek ve bu iki büyük müessesemiz kapatılacaktır.
Şimdi, siz, mahallî
televizyonları kapattığınız zaman, mahallî televizyonlara gidip,
milletvekilleri olarak, bunu mahallinde izah etme imkânımız olmayacak, ulusal
televizyonlar da bizim bu görüşlerimizi açıklamayacağı için, şu Meclis kürsüsü
haricinde, bu halkın, bu işçilerin, bu memurların, bu Oltu'nun, bu Aşkale'nin
derdini bizim mahallinde anlatma imkânımız elimizden alınacak; ama, bu
imkânları bizim elimizden almakla bu dertler çözülecek mi?!
Şimdi, size şunu söylemek
istiyorum: Burada rahat oturuluyor; ama, yazın, Oltu ve Aşkale'nin candamarı
olan, 1 000'e yakın çalışanının bulunduğu bu müesseseler kapatılır veya başka
bir yere sevk edilirse, sizler iktidar partisi milletvekilleri olarak, o yöre
halkıyla, gidip nasıl görüşeceksiniz?! Şimdi, siz de oraya gidemeyeceğinizi
bildiğiniz için diyorsunuz ki, bu tasarıyı çıkarırsak, Ankara'da otururuz,
ulusal televizyonlar, bu, sabahlara kadar onlar için çalıştığımızın karşılığı
olarak bizi televizyonlara çıkarırlar, bu televizyonlarla, Oltu'ya ve Aşkale'ye
gitmeden onları yanıltmaya çalışırız; ama, yanıltmanız da mümkün değil. Aç
insanı nasıl yanıltacaksınız; ben, sizden bunu öğrenmek istiyorum.
Sayın milletvekilleri,
bakın, kömür ocakları, doğu için de çok önemlidir; çünkü, ısıya en büyük
ihtiyacımızın olduğu yerlerdir. Şimdi, siz bu ocakları kapattığınız zaman, hem
o yöre halkının ve hem de bizim bölge halkının ucuz kömür alma imkânını ortadan
kaldıracaksınız. Bakın, size çok ciddî olarak söylüyorum; bugün, bütün
sendikalar Erzurum milletvekillerini arıyorlar. Üç günden beri, bu karar tebliğ
edildiğinden beri, Erzurum'un rengi atmış durumda; çünkü, Erzurum'un
candamarları kesiliyor. Peki, ben, bunu, mahallî televizyonlar kapanırsa nasıl
duyuracağım?! Siz de işte bunun için geliyorsunuz, mahallî televizyonların
kapatılması için bu tasarıyı büyük bir zevkle çıkarmaya çalışıyorsunuz.
Bakın, yine bugün...
ALİ GEBEŞ (Konya) -
Maddeyle ne ilgisi var?!
ASLAN POLAT (Devamla) -
Maddeyle bunların hepsinin ilgisi var. Gel, sen de cevap ver o zaman neyle
ilgisi olduğunu...
(Mikrofon otomatik cihaz
tarafından kapatıldı)
ASLAN POLAT (Devamla) -
Sayın Başkanım, 1 dakika müsaade edin, tamamlayacağım.
BEKİR ONGUN (Aydın) -
Erzurum Radyosuna gel...
BAŞKAN - Sayın Polat,
lütfen, konuyla ilgili son cümlelerinizi alalım.
ASLAN POLAT (Devamla) -
Hemen tamamlıyorum.
Şimdi, Sayın Başkanım,
zaten, bu tasarının... Telsiz Genel Müdürlüğünün adı Telekomünikasyon Kurumu
olarak değişse ne olur, değişmese ne olur?! Esasında, bu tasarının önü, özü ve
ruhu şudur: Burada yapılan haksızlıkların halka duyurulmasını önlemek için bu
tasarıyı çıkarıyorsunuz; bu tasarıyla, muhalefete artık söz vermeyeceğiz, biz,
bunların sesini keseceğiz, bu yanlışlıkları halka duyurmayacağız diyorsunuz.
Mesela, ben, ne kadar duyurmasam duyurmayayım, bugün yine bütün internet
sayfalarında geçen, mart ayında, cumhuriyet tarihinde ilk defa, dolaylı
vergilerin yüzde 76 oranına çıkmasını, artık halktan Gelir ve Kurumlar Vergisi
toplayamadığınızı, sadece dolaylı vergilerle açıkları kapatmaya çalıştığınız
yönündeki haksızlığı nasıl duyuracağız?! Bunları biz duyuramayınca, siz orada
rahat mı edeceğinizi sanıyorsunuz?! Halk, bunları, sizi görüyor; işte,
seçimlerde de gereğini söylüyor.
Hepinize saygılar
sunuyorum. (SP sıralarından alkışlar)
BAŞKAN - Teşekkürler
Sayın Polat.
Komisyonun ve Hükümetin
katılmadığı önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
Sayın Şandır, bir şey mi
söyleyeceksiniz?
MEHMET ŞANDIR (Hatay) -
Evet efendim.
BAŞKAN - Buyurunuz.
MEHMET ŞANDIR (Hatay) -
Sayın Başkanım, bir temennimi ifade etmek için söz istedim; teşekkür ediyorum.
Değerli muhalefet
partilerimizin sözcüleri, maalesef, burada, hoş olmayan görüntülerin oluşmasına
sebep oluyorlar. (SP sıralarından "ne alakası var" sesleri) 
Üzüntülerimi ifade
ediyorum; lütfen, dinleyiniz. Yani, ben, tereddüt ediyorum; bu arkadaşlarımız,
gerçekten, üzüm mü yemek istiyorlar, bağcıyı dövmek için provokasyon mu yapmak
istiyorlar?! (SP ve AK Parti sıralarından gürültüler) 
Bizim görüşlerimize
katılmayabilirler, kanunu beğenmeyebilirler...
MEHMET BEKÂROĞLU (Rize) -
Ne ilgisi var?!
MEHMET ŞANDIR (Hatay) -
Komisyonlarda, Genel Kurulda fikirlerini ifade edebilirler. Geliyorlar, burada,
saygılar sunarak, gayet güzel cümlelerle itirazlarını ifade ediyorlar; ama, her
halükârda, her konuşmacı, konuşmasının bir yerinde, iktidar partilerinin hükmî
şahsiyetlerini hedef alan hakaretlerde bulunuyorlar. Bunun doğru olmadığını,
bunun hak olmadığını, bunun siyasete bir şey kazandırmayacağını ifade etmek
istiyorum. 
Geçmişte, bu Parlamento
zemininde, Türkiye genelinde, siyaset kurumunun, siyasetin işlevinde,
fonksiyonunda, sürekli, bu türlü tartışmalarla ülkeyi nereye getirdiğimizi hep
beraber yaşadık, gördük. Bu millet, artık kavga istemiyor. Bu millet, çekişme
istemiyor.
MEHMET BEKÂROĞLU (Rize) -
Yapmayın kavga!
MEHMET ŞANDIR (Hatay) -
Sayın sözcü, bir gazetenin -kendi ifadesiyle, henüz daha araştırmasını
tamamlamadığı- bir haberi üzerine, burada, bir milletvekilini, ismini de ifade
ederek tahrik ediyor. Bu, doğru değil, bu yanlış, bunun faydası yok; öncelikle
kendilerine faydası yok, bu Parlamentoya faydası yok, ülkemize faydası yok. 
Bir şey daha ifade etmek
istiyorum. 9x9 programıyla, Milliyetçi Hareket Partisi, millete olan saygısının
gereğini yapıyor. Yani, yaptıklarımızı-yapamadıklarımızı, milletin ayağına
giderek ifade ediyoruz; tepkileri ne ise, onu saygıyla karşılıyoruz,
kabulümüzdür, dinliyoruz, kendi kurullarımıza getiriyoruz, hükümetimize
getiriyoruz. Bunu, burada, alaycı birtakım ifadelerle suçlamak ve bundan dolayı
hükümeti suçlamak adı altında, bu kanunu tenkit etmek adı altında, bununla
Milliyetçi Hareket Partisini tahrik etmek, bence yanlış olmaktadır. Ben,
arkadaşlarımın hem şahıslarına hem partilerinin politikalarına bunu
yakıştıramadığımı ifade ediyorum ve bundan sonra, bu hususa dikkat etmelerini
istirham ediyorum, size de çok teşekkür ediyorum efendim.
BAŞKAN - Teşekkür ederim.
ASLAN POLAT (Erzurum) -
Sayın Başkan, ismimi verdi, cevap vermek istiyorum.
VEYSEL CANDAN (Konya) -
Sayın Başkan, müsaade eder misiniz...
ASLAN POLAT (Erzurum) -
İsmimi verdi Sayın Başkanım... Sataştı, cevap vermek zorundayım. 
VEYSEL CANDAN (Konya) -
Sayın Başkan, müsaade eder misiniz.
BÜLENT ARINÇ (Manisa) -
Sayın Başkan...
BAŞKAN - Buyurun Sayın
Candan.
İSMAİL KÖSE (Erzurum) -
Neden söz veriyorsunuz, sataşma olmadı?!
BAŞKAN - Lütfen, siz,
sakin olun. Lütfen... 
Buyurun Sayın Candan.
VEYSEL CANDAN (Konya) -
Sayın Başkan, değerli arkadaşlarım; şimdi, genelde, kanunun müzakerelerine
başlandığından bu tarafa, biz muhalefet partisi olarak görüşlerimizi her madde
ve önergeler üzerinde anlatmaya ve mümkün olduğu kadar da belgelere dayalı
olarak birtakım örnekler vermeye çalışıyoruz. Hükümet ortakları veya ilgili
bakan, bizim sorduğumuz bu soruları cevaplamak yerine, oturduğu yerden,
tutanaklara da geçen, yakışıksız, bu Parlamento mehabetine yakışmayacak şekilde
birtakım ifadeler kullanıyorlar. Eğer tutanaklar ciddî takip edilirse, biraz
önce konuşan grup başkanvekilinin partisine ait milletvekilleri, küfür dahil
-aynen söylüyorum, tutanaklarda olması gerekir- ağır kelimeler
kullanmaktadırlar, asıl provokatörlüğü ve tahriki kendileri yapmaktadırlar.
Biz, bu kürsüye çıktığımız zaman... (MHP sıralarından "mahkemeye
verirsin" sesi) Müsaade eder misiniz...
...birtakım belgeler,
birtakım Yüksek Denetleme Kurulu raporları veya ilgililerin, tutanaklardan,
söylediği cümleleri naklediyoruz. Biraz önce söz alan arkadaşım da, bir
gazetede çıkan habere "ümit ediyoruz ki, doğru değildir" mantığıyla
yaklaştı; ama, tutanaklar incelendiği zaman görülecektir ki, o grup
başkanvekilinin partisinin milletvekillerinin bu meydanda ağır küfürleri
tutanaklara geçmiştir. Biz, bu müzakerelerin, bu Parlamentonun mehabetine uygun,
güzel cümlelerle müzakere edilmesini istiyoruz. Sonra da buradan çıkacak karara
herkes saygı duyacaktır. Onun için, biz, burada mücadelenin, meşru zeminde ve
tatlılıkla, güzellikle, herkesin düşüncesini rahatlıkla söylemesinin doğru
olacağı kanaatindeyiz; ama, hem milletvekilleri küfürlerle tutanaklara geçecek
hem de böyle grup adına biz tahrik oluyoruz, provokatörlük yapıyorlar"
demelerini doğru bulmadığımızı da bir kere daha ifade ediyorum.
MEHMET ŞANDIR (Hatay) -
Sayın Başkanım, Milliyetçi Hareket Partisinde küfür eden hiçbir milletvekili
yok.
MEHMET BEKÂROĞLU (Rize) -
Allah!.. Allah!.. Zabıtlara bakalım...
BAŞKAN - Böyle olursa...
Karşılıklı... Sayın Şandır...
VEYSEL CANDAN (Konya) -
Şimdi tutanakları çıkarırız... Tutanakları çıkaracağız.
BAŞKAN - Sayın Candan,
izninizle...
VEYSEL CANDAN (Konya) -
Tutanaklara bakacağız...
BAŞKAN - Sayın Candan,
izninizle...
Sayın Candan güzel bir
dilekte bulundu: "Karşılıklı, Parlamentonun mehabetine uygun..."
dedi. Bu dileği şimdi bir başlangıç noktası sayalım, arada ufak tefek şeyler
olduysa da onları unutalım. 
Ben, şimdi, izninizle
devam ediyorum.
HÜSEYİN ÇELİK (Van) -
Sayın Başkan... Sayın Başkan... Efendim...
BÜLENT ARINÇ (Manisa) -
Sayın Başkan...
BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 5'in
"Bu Kanunda geçen Telekomünikasyon Kurumu" ibaresinin "Yüksek
Telekomünikasyon Kurumu" olarak değiştirilmesini arz ve teklif ederiz.
  Fethullah
Erbaş 
  (Van)

  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
VEYSEL CANDAN (Konya) -
Çoğunluğunuz var mı?.. Çoğunluğunuz yok...
ANAYASA KOMİSYONU BAŞKANI
TURHAN TAYAN (Bursa) - Çoğunluk var.
VEYSEL CANDAN (Konya) -
Sayar mısınız?
TURHAN GÜVEN (İçel) - Çoğunluğunuz
var mı?
AHMET İYİMAYA (Amasya) -
Nisabınız var mı? 
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Evet efendim, katılıyoruz.
VEYSEL CANDAN (Konya) -
Komisyonun çoğunluğu var mı, yok mu?
MEHMET BEKÂROĞLU (Rize) -
Sayın Başkan, Türkiye Büyük Millet Meclisinin görüşme usullerine uyuyor mu bu?!
ANAYASA KOMİSYONU BAŞKANI
TURHAN TAYAN (Bursa) - Çoğunluğumuz var.
TURHAN GÜVEN (İçel) -
Nerede var efendim?! Kaç kişi var 25 kişiden?
BAŞKAN - Arkadaşlarım tespit
ettiler, var olduğunu söylediler.
HÜSEYİN ÇELİK (Van) -
Sayın Başkan, Grup Başkanımız Sayın Arınç kastedilerek sataşmada bulunuldu.
Sayın Şandır konuştuktan sonra, diğer gruplara da söz doğdu.
BAŞKAN - Bakın, Sayın
Şandır'a verdim, sonra Sayın Candan'a verdim; biraz sonra, şunu bitirince
vereceğimi de işaret ettim. Lütfen...
HÜSEYİN ÇELİK (Van) -
Sıcağı sıcağına biz bir diyalogda bulunacaktık...
BAŞKAN - Sayın Çelik,
vereceğimi söyledim, işaret ettim. Şunu bir bitireyim...
III. - YOKLAMA
 (SP sıralarından bir grup milletvekili ayağa
kalktı)
VEYSEL CANDAN (Konya) -
Sayın Başkan, yoklama talebimiz var.
ASLAN POLAT (Erzurum) -
Sayın Başkanım...
BAŞKAN - Sayın Polat, bir
saniye... Arkadaşlarımızın ismini tespit edelim.
Sayın Candan, Sayın
Bekâroğlu, Sayın Erbaş, Sayın Hatipoğlu, Sayın Günbey, Sayın Ulucak, Sayın
Zengin, Sayın Polat, Sayın Yalman, Sayın Ay-dın, Sayın Esengün, Sayın Kukaracı,
Sayın Alçelik, Sayın Malkoç, Sayın Budak, Sayın Pamukçu, Sayın Demirci, Sayın
Korkutata, Sayın Ayhan...
Bir kişi daha eksiğimiz
var.
LATİF ÖZTEK (Elazığ) -
Sayın Başkan, buradayız; yazmıyorlar.
BAŞKAN - Bir isim daha
istiyorum.
HÜSEYİN KARAGÖZ (Çankırı)
- Sayın Başkan, burada oturuyoruz, ayağa kalktık da; yazmıyorlar.
BAŞKAN - Sayın Karagöz.
Yoklama için 3 dakika
süre veriyorum.
Yoklama işlemini
başlatıyorum.
(Elektronik cihazla
yoklama yapıldı)
BAŞKAN - Yeterli
çoğunluğumuz vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4.- Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Hükümetin ve
Komisyonun katıldığı önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Son önergeyi okutuyorum:
Türkiye Büyük Millet Meclisi
Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 17 nci maddesiyle 3984 sayılı Kanuna eklenen ek madde 5'in
"Bu Kanunda geçen Telekomünikasyon Kurumu" ibaresinin
"Telekomünikasyon Teşkilatı" olarak değiştirilmesini arz ve teklif
ederiz.
  Fethullah
Erbaş
  (Van) 
  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim.
VEYSEL CANDAN (Konya) -
Sayın Başkan, yoklama talebimiz var.
BAŞKAN - Sayın Candan,
şimdi yaptık yoklamayı; istirham ederim.
MEHMET BEKÂROĞLU (Rize) -
Tekrar istiyoruz efendim.
BAŞKAN - Şimdi yaptık
daha... Bir dakika arayla...
MEHMET BEKÂROĞLU (Rize) -
Sayın Bakan ve Komisyon Başkanı ne yapıyorsa biz de onu yapıyoruz. Katılıyor
Sayın Başkan...
VEYSEL CANDAN (Konya) -
Hayır, yoklama istiyoruz tekrar.
BAŞKAN - Hükümetin ve
Komisyonun katıldığı önergeyi oylarınıza sunuyorum: Kabul edenler...
VEYSEL CANDAN (Konya) -
Yoklama istiyoruz...
BAŞKAN - Hayır, sayın
milletvekilleri; bir dakika olmadı daha burada yaptığımız yoklamadan bu yana.
MEHMET BEKÂROĞLU (Rize) -
Sayın Başkan, geri çevirme hakkınız yok.
BAŞKAN - Hükümetin ve
Komisyonun katıldığı önergeyi oylarınıza sunuyorum: Kabul edenler...
MEHMET BEKÂROĞLU (Rize)-
Sayın Başkanım, böyle bir hakkınız yok!..
BAŞKAN- Kabul
etmeyenler....
MEHMET BEKÂROĞLU (Rize)-
Böyle bir hakkınız yok Sayın Başkanım.
BAŞKAN- Kabul
edilmemiştir.
MEHMET BEKÂROĞLU (Rize)-
Sayın Başkan, böyle bir hakkınız yok!.. Yasaları çiğniyorsunuz Sayın Başkan.
(SP sıralarından sıra kapaklarına vurmalar, gürültüler)
BAŞKAN- Ek 5 inci maddeyi
oylarınıza sunuyorum: Kabul edenler... (SP sıralarından sıra kapaklarına
vurmalar, gürültüler)
MEHMET BEKÂROĞLU (Rize)-
Sayın Başkan, böyle bir hakkınız yok!..
BAŞKAN- Sayın
milletvekilleri....
MEHMET BEKÂROĞLU (Rize)-
Yasaları çiğniyorsunuz!.. İçtüzüğü çiğniyorsunuz... Böyle bir hakkınız yok!..
(SP sıralarından sıra kapaklarına vurmalar, gürültüler)
BAŞKAN- Ben, İçtüzüğü
çiğnemiyorum.
MEHMET BEKÂROĞLU (Rize)-
Ne yapalım?! Ne yapmamızı istiyorsunuz?!
BAŞKAN- Bir dakika önce,
burada, elektronik cihazla yoklama yapmışız; sürenin bitimini bile
beklemeden...
FETHULLAH ERBAŞ (Van)-
Yoklama istemek hakkımız bizim.
MEHMET BEKÂROĞLU (Rize)-
Neye göre yönetiyorsunuz; Anayasaya göre, İçtüzüğe göre yönetmiyor musunuz?..
BAŞKAN- Ben, İçtüzüğe
göre yönetiyorum. (SP sıralarından sıra kapaklarına vurmalar, gürültüler)
MEHMET BEKÂROĞLU (Rize)-
Bu Meclisi keyfî yönetemezsiniz. Bu Meclis milletin Meclisidir... 
BAŞKAN- Ben, İçtüzüğe
göre yönetiyorum. Burada da, Divan olarak, İçtüzüğe riayetle yükümlüyüz.
MEHMET BEKÂROĞLU (Rize)-
Keyfî yönetemezsiniz Sayın Başkan!..
BAŞKAN- Ek 5 inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
(SP sıralarından sıra kapaklarına vurmalar, gürültüler)
Madde 19'u okutuyorum:
MADDE 19. - 15.7.1950
tarihli ve 5680 sayılı Basın Kanununun 16 ncı maddesinin birinci fıkrasının (1)
numaralı bendi aşağıdaki şekilde değiştirilmiştir.
1. Mevkutelerle işlenen
suçlarda sorumluluk, suçu meydana getiren yazıyı veya haberi yazan veya resmi
veya karikatürü yapan kimse ile beraber bu mevkutenin ilgili sorumlu müdürüne;
19 uncu maddeye aykırı hareket edilmesi halinde ise sözü edilen kişilerle
birlikte mevkutenin sahibi olan gerçek kişiye ve mevkute sahibi olan anonim
şirketlerde yönetim kurulu başkanı ile diğer şirket ve tüzel kişilere ait
mevkutelerde tüzel kişiliğin en üst yöneticisine aittir. Ancak, sorumlu
müdürler için verilen hürriyeti bağlayıcı cezalar, sürelerine bakılmaksızın
para cezasına çevrilerek hükmolunur ve bu cezalar ertelenemez.
MEHMET BEKÂROĞLU (Rize)-
Keyfî yönetiyorsunuz!.. (SP sıralarından sıra kapaklarına vurmalar, gürültüler)
FETHULLAH ERBAŞ (Van)-
Sayın Başkan, bu yaptığınız hakikaten, İçtüzüğe...
MEHMET BEKÂROĞLU (Rize)-
Yazıklar olsun!.. Türkiye Büyük Millet Meclisi Başkanına bakın, keyfî
yönetiyor; çadır başkanı gibi yönetiyor Meclisi!.. (SP sıralarından sıra
kapaklarına vurmalar, gürültüler) İçtüzük yok mu Sayın Başkan?! 
İBRAHİM YAŞAR DEDELEK
(Eskişehir)- Ayağınla vur, ayağınla!.. Ayıp!..
VEYSEL CANDAN (Konya)-
Yoklama yapacaksın! Yoklama yapacaksın!
BAŞKAN- Madde 19 üzerinde
birinci konuşmacı Adalet ve Kalkınma Partisi Grubu adına, Aksaray Milletvekili
Ramazan Toprak.
Buyurun Sayın Toprak. (SP
sıralarından sıra kapaklarına vurmalar, gürültüler)
MEHMET BEKÂROĞLU (Rize)-
Yoklama yapacaksın, yoklama!
SAFFET ARIKAN BEDÜK
(Ankara)- Sayın Başkan, duyulmuyor.
BAŞKAN- Gürültüyü keserse
arkadaşlarımız duyacaksınız!..
MEHMET EMREHAN HALICI
(Konya)- Devam edin Sayın Başkan. 
BAŞKAN- Adalet ve
Kalkınma Partisi Grubu adına, Aksaray Milletvekili Sayın Ramazan Toprak. (SP
sıralarından sıra kapaklarına vurmalar, gürültüler)
AHMET İYİMAYA (Amasya)-
Anlayamıyoruz Sayın Başkan.
BAŞKAN- Sayın Toprak,
konuşacak mısınız?.. (SP sıralarından sıra kapaklarına vurmalar, gürültüler)
Konuşmayacaksanız...
Sayın Ramazan Toprak,
lütfen buyurur musunuz.
MEHMET BEKÂROĞLU (Rize) -
Sayın Başkan, keyfî yönetiyorsunuz, yoklama yapmak zorundasınız. (SP
sıralarından sıra kapaklarına vurmalar, gürültüler)
HÜSEYİN ÇELİK (Van) -
Sayın Başkan, bu gürültüde siz, hatibimizin oraya çıkıp konuşmasını mı
bekliyorsunuz?!
BAŞKAN - Çıksın konuşsun,
sırası var Sayın Çelik, istiyorsanız diğerine geçeyim.
HÜSEYİN ÇELİK (Van) - Bu
gürültüde hatip oraya çıkıp nasıl konuşsun?!
BAŞKAN - Ne yapayım
yani...Bağırmak mı şeyi... (SP sıralarından sıra kapaklarına vurmalar,
gürültüler)
Değerli arkadaşlarım,
Adalet ve Kalkınma Partisi Grubu adına, üçüncü kez anons ediyorum, Aksaray
Milletvekili Sayın Ramazan Toprak...
Konuşacak mısınız
efendim?
RAMAZAN TOPRAK (Aksaray)
- Evet efendim.
BAŞKAN - Lütfen
buyurunuz. (SP sıralarından sıra kapaklarına vurmalar, gürültüler)
Değerli arkadaşlarım,
sisteme zarar...
MEHMET BEKÂROĞLU (Rize) -
Sayın Başkan, keyfî yönetemezsiniz!..
BAŞKAN - Bakın, ben,
sizin bütün yoklama taleplerinizi, İçtüzüğe uygun olduğu takdirde, yerine
getirdim; ama, siz, bir dakika arayla yoklama talebinde bulunduğunuz vakit...
VEYSEL CANDAN (Konya) -
Yoklama yapmak zorundasınız.
BAŞKAN - Hayır efendim.
Ben tereddüde düştüğüm zaman kendim yapıyorum. 
MEHMET BEKÂROĞLU (Rize) -
İçtüzüğe göre yönetirsiniz, keyfî yönetemezsiniz.
BAŞKAN - Lütfen
karşılıklı tartışmayı da bırakalım, sayın hatibi, grup sözcüsüdür, dinleyelim.
Buyurunuz Sayın Toprak.
MEHMET BEKÂROĞLU (Rize) -
Yoklama yapacaksınız!
BAŞKAN - Sayın Bekâroğlu,
rica ediyorum...
MEHMET BEKÂROĞLU (Rize) -
Yoklama yapacaksınız!
BAŞKAN - Hayır...
MUSTAFA GÜVEN KARAHAN
(Balıkesir) - At şunu dışarı Sayın Başkan.
BAŞKAN - Bakın, hatibin
sözü...
MEHMET BEKÂROĞLU (Rize) -
İçtüzüğe uyacaksınız Sayın Başkan, keyfî değil; İçtüzük ne yazıyorsa onu
yapacaksınız.
AHMET İYİMAYA (Amasya) -
Sayın Başkan, İçtüzük 68'i uygulayın.
BAŞKAN - Sayın
milletvekilleri, biraz önce Sayın Candan, Parlamento geleneğinden bahsetti,
istirham ediyorum. Ayrıca sisteme zarar verdiğimizi bilmemiz lazım.
VEYSEL CANDAN (Konya) -
Önce yoklama yapacaksınız.
BAŞKAN - Yoklamayı sizin
istediğiniz anda değil, İçtüzüğün koşullarına uygun olduğu anda ben yaparım
Sayın Candan, burası sizin keyfinize göre yönetilemez. Burası İçtüzüğe göre
yönetilmekle yükümlü olunan bir yer.
MEHMET BEKÂROĞLU (Rize) -
İçtüzüğe göre yoklama istedik.
BAŞKAN - Hayır efendim...
MEHMET BEKÂROĞLU (Rize) -
İçtüzüğe göre yoklama istedik, siz neye göre reddediyorsunuz? İçtüzüğe uymak
zorundasınız!
BAŞKAN - Hayır efendim...
İçtüzüğü lütfen okuyun, bir dakika arayla, İçtüzük size konuşma hakkı da
vermez, talep hakkı da vermez. Rica ediyorum...
MEHMET BEKÂROĞLU (Rize) -
Efendim, İçtüzükte ne yazıyorsa onu yapacaksınız. Keyfî yönetemezsiniz!..
BAŞKAN - Sayın Bekâroğlu,
lütfen... (SP sıralarından sıra kapaklarına vurmalar, gürültüler) 
MEHMET BEKÂROĞLU (Rize) -
Meclis, milletin Meclisidir. İçtüzüğe uyacaksınız...
BAŞKAN - Sayın
milletvekilleri, sisteme zarar veriyorsunuz, elektronik sistem etkileniyor. (SP
sıralarından sıra kapaklarına vurmalar, gürültüler) 
MEHMET BEKÂROĞLU (Rize) -
Siz sebep oluyorsunuz...
BAŞKAN - İçtüzüğü de
çiğniyorsunuz. (SP sıralarından sıra kapaklarına vurmalar, gürültüler) 
MEHMET BEKÂROĞLU (Rize) -
Siz çiğniyorsunuz İçtüzüğü.
BAŞKAN - Hayır...
MEHMET BEKÂROĞLU (Rize) -
Evet...
BAŞKAN - Sayın
Bekâroğlu... (SP sıralarından sıra kapaklarına vurmalar, gürültüler) 
MEHMET BEKÂROĞLU (Rize) -
Yoklama istemeye hakkımız var Sayın Başkan.
BAŞKAN - Sayın Bekâroğlu,
lütfen... İstirham ediyorum...
MEHMET BEKÂROĞLU (Rize) -
Yoklama istemeye hakkımız var Sayın Başkan.
BAŞKAN - Sayın Toprak,
sürenizi yeniden başlatıyorum. 
Lütfen, buyurunuz
efendim. (SP sıralarından sıra kapaklarına vurmalar, gürültüler) 
MEHMET ALİ ŞAHİN
(İstanbul) - Nasıl konuşacak Sayın Başkan?! Nasıl meramını anlatacak?!
AK PARTİ GRUBU ADINA
RAMAZAN TOPRAK (Aksaray) - Sayın Başkan, duyamıyorum...
BAŞKAN - Benim, Başkanlık
olarak, yapabilecek daha neyim var bilemiyorum. Ben, arkadaşlarımdan defalarca
istirham ettim. (SP sıralarından sıra kapaklarına vurmalar, gürültüler) 
RAMAZAN TOPRAK (Devamla)
- Benim konuşmam ikinci bir gürültü olur Sayın Başkan; yani, zaten yeterince
gürültü var.
BAŞKAN - Arkadaşımızın
konuşması böyle olmayacaksa Sayın Çelik, siz Grup Başkanvekilisiniz...
MEHMET ALİ ŞAHİN
(İstanbul) - Sayın Başkan, nasıl konuşacak bu gürültüde?!
BAŞKAN - ...istirham
ediyorum, arkadaşlarınıza siz söyleyin.
HÜSEYİN ÇELİK (Van) -
Hatibe saygı açısından orada bekletemezsiniz.
MEHMET ALİ ŞAHİN
(İstanbul) - Sükûneti temin etmek sizin göreviniz...
BAŞKAN - 68'e göre de
İçtüzüğün... (SP sıralarından sıra kapaklarına vurmalar, gürültüler) 
MEHMET BEKÂROĞLU (Rize) -
İçtüzüğe uymuyorsunuz; hangi 68?!
HÜSEYİN ÇELİK (Van) -
68'i uygulamak zorundasınız... Hatibe saygı açısından ara vermek
zorundasınız...
BAŞKAN - İçtüzüğe göre
ben, yoklama talebinizi, bakın, beş saattir, haddinden fazla yerine getirdim...
(SP sıralarından sıra kapaklarına vurmalar, gürültüler) 
AHMET İYİMAYA (Amasya) -
Sayın Başkan, 68'i uygulayın, 68'i...
MEHMET BEKÂROĞLU (Rize) -
İçtüzükte yoklama deniliyor; yapmak zorundasınız, keyfî olamazsınız!.. 
AHMET İYİMAYA (Amasya) -
Sayın Başkan, 68'i uygulayın efendim!..
MEHMET ALİ ŞAHİN
(İstanbul) - Sayın Başkan...
TURHAN GÜVEN (İçel) -
68'e göre 5 dakika ara ver canım!.. Allah Allah!..
AHMET İYİMAYA (Amasya) -
68 Sayın Başkan...
MEHMET ALİ ŞAHİN
(İstanbul) - Sükuneti temin etmek için lütfen ara verin.
FETHULLAH ERBAŞ (Van) -
Başkan, ara verin.
YAHYA AKMAN (Şanlıurfa) -
Ara ver Sayın Başkan.
TURHAN GÜVEN (İçel) -
Gürültü devam eder...
BAŞKAN - Sayın
milletvekilleri, eğer, siz, Başkanlığın açıklama yapma hakkına saygı bile
duymuyorsanız... (SP sıralarından sıra kapaklarına vurmalar, gürültüler) 
MEHMET BEKÂROĞLU (Rize) -
İçtüzüğü uygularsanız...
BAŞKAN - İzin verir
misiniz...
MEHMET BEKÂROĞLU (Rize) -
İçtüzüğü uygulayın...
BAŞKAN - Sayın Bekâroğlu,
izin verir misiniz, bir açıklama yapacağım. (SP sıralarından sıra kapaklarına
vurmalar, gürültüler)
MEHMET BEKÂROĞLU (Rize) -
İçtüzüğü uygulayacağınızı söyleyin, susalım.
BAŞKAN - Bir saniye...
(SP sıralarından sıra kapaklarına vurmalar, gürültüler) İzin verir misiniz...
Değerli arkadaşlarım, hem
konuştuklarımızı ya da konuşacak hatibi duyamayacağınızı söylüyorsunuz haklı
olarak hem de ben açıklama yapmak istiyorum; siz devam ediyorsunuz. Lütfen, bir
parça sakin olsak, meseleyi çözeceğiz.
Ben, 1 dakika geçtiği
için, vermeyeceğimi söyledim. 
MEHMET BEKÂROĞLU (Rize) -
Hangi 1 dakika geçti?!
BAŞKAN - Şimdi, eğer, izin
vermeyeceksiniz arkadaşınızın konuşmasına, toplantıya 5 dakika ara vereyim,
istiyorlarsa, sayın grup başkanvekilleri gelsinler, İçtüzüğü birlikte, bir kez
daha tezekkür edelim.
MEHMET BEKÂROĞLU (Rize) -
Efendim, İçtüzüğe göre, önceki maddeyi yeniden oylamak zorundasınız.
VEYSEL CANDAN (Konya) -
Ara verin... Ara verin...
BAŞKAN - Saat 21 00'de
toplanmak üzere, birleşime ara veriyorum.

Kapanma Saati : 20.48


ÜÇÜNCÜ OTURUM
Açılma Saati : 21.03
BAŞKAN : Başkanvekili Yüksel YALOVA
KÂTİP ÜYELER : Levent MISTIKOĞLU (Hatay), Kemal ALBAYRAK
(Kırıkkale)
BAŞKAN - Türkiye Büyük
Millet Meclisinin 99 uncu Birleşiminin Üçüncü Oturumunu açıyorum. 
850 sıra sayılı kanunun
görüşmelerine kaldığımız yerden devam ediyoruz. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Komisyon ve
Hükümet yerini aldı.
Tasarının 19 uncu maddesi
üzerinde...
MEHMET BEKÂROĞLU (Rize) -
Hayır efendim, bir önceki maddeyi oylamadınız daha.
MEHMET BATUK (Kocaeli) -
Yoklama talebimiz devam ediyor Sayın Başkan.
BAŞKAN - ... söz isteyen
grup temsilcisi arkadaşlarım var.
MEHMET BATUK (Kocaeli) -
Yoklama talebimiz devam ediyor. 
MEHMET BEKÂROĞLU (Rize) -
Sayın Başkanım, yoklama talebimiz devam ediyor. 
Bir önceki maddeyi
oylatamadınız Sayın Başkanım. Yoklama yapılmasını istedik ve oylanmadı o madde,
oylanmadı...
BAŞKAN - Sayın Bekâroğlu,
arkadaşlarım da oyladığımızı söylüyor...
MEHMET BEKÂROĞLU (Rize) -
Ama, usulsüz bir şekilde oylandı.
BAŞKAN - Şimdi grup
temsilcilerini konuşturalım, daha sonra talebinize bakalım.
Adalet ve Kalkınma
Partisi Grubu adına, Aksaray Milletvekili Ramazan Toprak; buyurunuz. (AK Parti
sıralarından alkışlar)
AK PARTİ GRUBU ADINA
RAMAZAN TOPRAK (Aksaray) - Sayın Başkan, Yüce Meclisin değerli üyeleri;
hepinizi saygıyla selamlıyorum.
Bugün, 14 Mayıs 2002.
Bundan tam 52 yıl önce bugün, 14 Mayıs 1950'de, Demokrat Parti "yeter, söz
milletindir" dedi. Türk Milleti bu çağrıya kulak verdi ve tekparti zulmüne
son vererek Türk Milleti iktidara geldi. 
O dönem, 52 yıl önce
bugün, aziz milletimiz kükremişti. Aziz milletimiz, kendi sesini, yerel medya
organları marifetiyle, hem kendi kamuoyuna hem dünya kamuoyuna duyurmaktadır.
Ne talihsiz bir gün ki, tam 52 yıl önceki "yeter, söz milletindir"
anlayışının tam tersine "yeter artık, söz milletin değildir"
dercesine, önümüze bir tasarı getiriliyor. Üstelik, o güzel günün, ne acı bir
tesadüftür ki, âdeta, rövanşı mı alınmak isteniyor diye düşünmeden edemiyoruz.
"Yeter, söz milletindir" diyen yerel medya organlarına, âdeta, pranga
vuran bir yasadır. 
Değerli milletvekilleri,
RTÜK Yasası, 3984 sayılı Yasadır. Eğer, bu tasarı yasalaşırsa, RTÜK Yasası
RTÜK'leme yasası olacak; hem Türk Milletini hem yerel medya organlarını bir
RTÜK'leme yasası olacaktır. 
MUSTAFA KEMAL AYKURT
(Denizli) - RTÜK'leme ne demek?
SAFFET KAYA (Ardahan) -
RTÜK'leme nedir?
RAMAZAN TOPRAK (Devamla)
- Bu yasa çıkarıldığı takdirde, bu yasayı birinci derecede uygulama durumunda
olan ve Genel Kurulu şereflendiren onurlu bir bürokrat, üstelik, Demokratik Sol
Partinin kontenjanından RTÜK Başkanlığına seçilen Sayın Nuri Kayış, sesini 70
milyon Türk Milletine duyurdu; ama, galiba, birileri duymak istemiyor. Sayın Nuri
Kayış'ın onurlu çıkışından, onurlu isyanından, belki duymamış olanlar için,
birkaç cümle nakletmek istiyorum. Kendisinin hiçbir siyasî kişiliği yok; ne
iktidar ne muhalefet... Tamamen, birinci derecede bu yasayı uygulayacak insan
olarak, kişi olarak, onurlu bir bürokrat olarak, bu RTÜK'leme yasasının Türk
Milletinin başına neler getireceğini, Sayın Nuri Kayış'ın ağzından, birkaç
cümleyle ifade etmek istiyorum: 
"Bu kanunla,
televizyon ve radyo sahiplerinin devlet ihalelerine girmelerinin önündeki tüm
engeller ortadan kaldırılmaktadır. Böylece, yayın kuruluşları, bu güçlerini
kullanarak, devlet ihalelerinde iktidar, bürokrasi ve diğer firmalar nezdinde
baskı oluşturabilecek, haksız rekabete yol açabileceklerdir. 
Kanun, televizyon
sahiplerinin menkul kıymetler borsasında işlem yapmalarını da serbest
bırakmaktadır. Borsanın spekülasyona çok açık bir yapısının olması ve medyanın
borsa spekülasyonlarında kolaylıkla kullanılabileceği gerçeği, bu düzenlemeyi
de sakıncalı kılmaktadır. 
Gündemdeki kanun Meclisten
aynen geçerse, medyada zaten var olan tekelleşme ve kartelleşme olgusu hız
kazanacak, kamuoyu birkaç medya patronunun dilediği gibi şekillenecek, halkın
haber alma özgürlüğü ciddî şekilde kısıtlanacaktır. 
4676 sayılı Kanun, RTÜK
üyelerinin seçimini de yeni bir esasa bağlamaktadır. Bugün RTÜK üyelerinin
tamamı Meclis tarafından seçilirken, kanunda, 5'inin Meclis, 4'ünün hükümet
tarafından seçilmesi öngörülmektedir. Mevcut siyasî tablo içinde, 7 RTÜK üyesi
iktidar partileri tarafından belirlenmiş olacaktır. Bugün, Avrupa ülkelerinden
8'inde, RTÜK muadili üst kurulların tüm üyeleri meclisler tarafından
seçilmektedir." 
Bir parantez: AB
üyeliğinin son zamanlarda ticaretini yapan bazı siyasiler var. Bu siyasilerin
geçmişte elinde çok malzeme vardı. Bu malzemeler tükendiği için, bugün AB
üyesi, âdeta sefalet içine itilmiş insanlarımıza bir nimet gibi sunularak,
Avrupa Birliğinin ticaretini yapan siyasî simsarlar ortalıkta cirit
atmaktadırlar. Bir taraftan AB simsarlığı yapan insanlar, diğer taraftan AB
normlarını ayaklar altına atan bir düzenlemeyi, birtakım patronların emretmesi
nedeniyle, Türk Milletine diretmektedirler. 
RTÜK Başkanımızın
eleştirilerine devam ediyorum: "Kanun, RTÜK'ün özelliğini ortadan
kaldırmaktadır. RTÜK'ün denetimi, üyeleri Bakanlar Kurulu tarafından seçilen,
Başbakanlık Yüksek Denetleme Kuruluna bırakılmaktadır. Oysa, RTÜK'ün
denetiminin yine özerk bir kuruluş olan Sayıştay tarafından yapılması uygun
olur."
(Mikrofon otomatik cihaz
tarafından kapatıldı)
RAMAZAN TOPRAK (Devamla)
- Bağlıyorum.
BAŞKAN - Lütfen
sonuçlandırınız.
RAMAZAN TOPRAK (Devamla)
- "Avrupa Birliği üyelerinde radyo ve televizyon alanında düzenleyici
görev yapan RTÜK benzeri kurum ve kuruluşların en önemli özelliği özerk ve
tarafsız olmalarıdır. RTÜK'ün Yüksek Denetleme Kurulunun denetimine tabi
kılınması, özerklik ve tarafsızlığının son bulması anlamına gelir."
Değerli milletvekilleri,
bu, onurlu bir bürokratın feryadıdır, isyanıdır. Türk Milletinin, umarım,
kükreyen sesi bu Mecliste galip gelir. Birilerinin ifade edemeyeceğim sesleri,
umarım, Mecliste kesilir. 
Hepinizi saygıyla
selamlıyorum. (AK Parti sıralarından alkışlar)
BAŞKAN - Teşekkür ederim
Sayın Toprak.
Saadet Partisi Grubu
adına, Erzurum Milletvekili Fahrettin Kukaracı.
Buyurunuz Sayın Kukaracı.
(SP sıralarından alkışlar)
SP GRUBU ADINA FAHRETTİN
KUKARACI (Erzurum) - Sayın Başkan, sayın milletvekilleri; görüşülmekte olan
kanun tasarısının çerçeve 19 uncu maddesi üzerinde Grubum adına söz almış
bulunuyorum; bu vesileyle, hepinizi saygıyla selamlıyorum.
Muhterem milletvekilleri,
bu kanun Çankaya'dan dönmüştür; ama, hükümet yanlıştan dönmemiştir. Hükümet,
muhalefetin sesine kulak asmadığı gibi, Cumhurbaşkanının itiraz ve
tereddütlerini de kale almamış, tasarıyı aynen komisyondan geçirmiştir. Hükümet
bir inat içindedir. Rahmetli Osman Bölükbaşı'nın dediği gibi, "zengini
hayırsız evlat, bürokrasiyi süslü avrat, siyasetçiyi kör inat batırır." Bu
hükümeti de inadı bitirecektir. Yanlış hesap Bağdat'tan dönermiş. Bu da yanlış
hesaptır. Her zaman olduğu gibi, ya Çankaya'dan ya da Anayasa Mahkemesinden
dönecektir. 
Ne yazık ki, basın
hürdür, sansür edilemez anlayışı bu hükümet tarafından boğulmak istenmektedir.
Yasanın ardında basın yok, millet yok, Meclis yok, Cumhurbaşkanı yok. Peki, bu
yasanın ardında kim var ve bu hükümetin bu yasanın ardındakilere ne tür bir
diyet borcu vardır? Soru budur, sorun da budur. 
Değerli milletvekilleri,
bu maddeyle 5680 sayılı Basın Kanununun 16 ncı maddesinin birinci fıkrasının
birinci bendi değiştirilerek, yasadaki cevap ve düzeltme hakkına aykırı
davranılması durumunda sorumluluğun, sorumlu müdürle birlikte süreli yayının
sahibi gerçek kişiye, anonim şirket ise yönetim kurulu başkanına, diğer
şirketlerde ise, süreli yayınlarda, tüzelkişiliğin en üst yöneticisine ait
olacağı belirtilmiştir. "Sorumlu
müdürler için verilen hürriyeti bağlayıcı cezalar, sürelerine bakılmaksızın
para cezasına çevrilerek hükmolunur ve bu cezalar ertelenemez" hükmü
getirilmektedir. Bu cezaların para cezasına çevrilmesi olumlu bir durumdur;
ancak, cezaların ertelenemez oluşu genel hükümlerden farklılık arz etmekte,
hâkimin takdir yetkisini ortadan kaldırmaktadır. Erteleme hükmünün hâkimin
takdirinde bırakılması, mevzuata daha uygun olacaktır diye düşünüyoruz. 
Muhterem milletvekilleri,
Komisyonda, bu maddelerin son anda RTÜK Kanununa monte edilmiş olması, Anayasa
ve İçtüzük açısından fevkalade tartışmalı bir durumdur. Alelacele getirilen bu
maddelerin önü ardı pek fazla düşünülmemiştir. 
Bu maddenin hemen
ardından gelen 20 nci maddede, tazminat cezalarının çok fahiş miktarlarda
artırılmış olması, zannederim, 19 uncu maddenin gerekçesini de açıklamaktadır.
Hükümet, bu maddelerle,
özellikle yerel medyayı boğmak istemektedir. Zannederim düşünce şudur: Para
cezaları hem çok yüksek olsun hem de ertelenmesin ki, özellikle yerel medyanın
sesi kesilsin. Bu durumda, para gücü olan kartel medyası daha rahat hareket
edebilirken, zaten kıt imkânlarla hayatta kalma mücadelesi veren medyanın eli
kolu bağlanacaktır. Para cezalarının bu kadar yüksek tutulmasını başka türlü
yorumlamak mümkün değildir. 
Bunun medyaya vereceği
zararlar bir yana, öncelikle tartışılması lazım gelen hususlar şunlar
olmalıdır: Erteleme yetkisi neden kanun metninden çıkarılıyor, yargının karar
alanı bilinçli olarak niçin daraltılıyor, hâkim karar verirken niçin seçeneksiz
bırakılıyor? Bunun, hukuk mantığı açısından uygun olmadığını düşünüyorum. 
RTÜK Kanununda yapılan
değişiklikle, radyo ve televizyonlar ve RTÜK kontrol altına alınırken, bu
kanuna monte edilen Basın Kanununda değişiklik öngören bu maddelerle de yazılı
basın kontrol altına alınmak istenmektedir. 
Değerli arkadaşlarım,
basının, özellikle yerel basının sesinin kesilmek istenmesi, demokrasi
açısından çok vahim bir durumdur. Esasında, burada, demokrasinin sesi kesilmek
istenmektedir. Türkiye, 2000'li yıllara "konuşan Türkiye" özlemiyle
girmiştir. Hatta, hatırlarsınız, "radyomu istiyorum" kampanyaları
düzenlenmiş, siyasîler de bunlara açık destek vermiştir. 
(Mikrofon otomatik cihaz
tarafından kapatıldı)
FAHRETTİN KUKARACI
(Devamla) - Bitiriyorum...
BAŞKAN - Lütfen, son
cümlelerinizi alayım.
FAHRETTİN KUKARACI
(Devamla) - Ancak, ne var ki, maalesef, 2000'li yıllarda, susturulan
Türkiye'yle karşılaşılmıştır. Türkiye susturulmuştur, siyaset susturulmuştur,
toplum susturulmuştur, bilim adamları susturulmuştur. Şimdi de, ihaleyle,
çıkarla, tekelleşmeyle ilgisi olmayan medya susturulmak istenmektedir. 
Haklarını yememek lazım;
susturulmayan ve hatta, beslenen medya da vardır. Zaten, RTÜK Kanununun
ardında, bu beslenen medyanın âli menfaatları bulunmaktadır ve birkısım
medyanın bu âli menfaatları karşısında da hükümetin boynu kıldan ince
görünmektedir. 
Bu kanunun Türk medyasına
ve tabiî, Türk demokrasisine hayır getirmeyeceğini düşünüyor, bu duygularla
saygılar sunuyorum. (SP sıralarından alkışlar)
BAŞKAN - Teşekkür
ediyorum.
Doğru Yol Partisi Grubu
adına Denizli Milletvekili Kemal Aykurt. (DYP sıralarından alkışlar)
Buyurunuz Sayın Aykurt.
DYP GRUBU ADINA MUSTAFA
KEMAL AYKURT (Denizli) - Sayın Başkan, değerli milletvekilleri; kanunun 19 uncu
maddesi üzerinde konuşmama başlamadan evvel, Yüce Heyetinizi saygıyla
selamlıyorum.
Değerli arkadaşlarım,
bilindiği gibi, bu yasa, takriben bir sene evvel, aynen bugünkü gibi, aynı
yöntemle, parmak egemenliğine dayanılarak ve güvenilerek alelacele
çıkarılmıştı. Bugün de aynı manzarayla karşı karşıyayız. Sayın
Cumhurbaşkanımız, gerçekten, çok anlamlı ve düşündürücü, geniş gerekçelere
dayanarak, bu kanunu geri gönderdi. Görülüyor ki, hükümet ortaklarımız, yine,
aynı inatla ve aynı yöntemle komisyondan bu yasayı çıkardılar ve Yüce Meclisin
önüne getirdiler.
Değerli milletvekilleri,
bu yasaya RTÜK kurumunun kendisi karşı, bu yasaya sivil toplum örgütleri karşı,
yerel basın ve medya kuruluşları karşı, kamuoyu karşı, Cumhurbaşkanı karşı.
Şimdi, ben buradan şunu anlamaya çalışıyorum: Bu hükümet Cumhurbaşkanına kafa
tutuyor; sen bunu veto mu ettin -örnekleri bir tane değil ki, birkaç tane,
birçok var, ben sana gösteririm, noktasına virgülüne dokunmadan ben bu kanunu
çıkartırım, sen de imzalarsın...
Demek oluyor ki, iktidar
grubu, övünerek, dün, Meclis dışından bir noter aramış kendisine; her
gönderdiği yasayı onaylayacak bir noter aramış. Bakmış ki, iş öyle değil; şimdi
hükümet, Cumhurbaşkanıyla kavga halinde. Öbür taraftan, bu inatlaşma, milletle
de kavga etmek anlamına geliyor.
Bakınız, değerli
milletvekilleri, elimde birçok feryat sesi var; vatandaştan var, kuruluştan
var, basın kuruluşlarından var. Bir tanesi taze: "Sayın Cumhurbaşkanının
Anayasaya aykırı gördüğü on maddesini tekrar incelenmesi için Meclise geri
gönderdiği RTÜK Yasasının, evrensel metinlere, çağdaş ve demokratik olguya
aykırı olduğunu düşünmekteyim. Çıkar çevreleri ile millet arasındaki
tercihinizi, millet tarafına kullanmanızı talep etmekteyim. Sivil inisiyatifin
sesi kısılmak istenmektedir. İnternet ve basın aynı yasa çerçevesinde
değerlendirilmemelidir. Bu konu hakkında daha hassas davranmanızı rica ederim.
Osman Yüceliş, Denizli" Benim memleketimden bugün gelmiş.
HASAN GÜLAY (Manisa) -
Kim o?
MUSTAFA KEMAL AYKURT
(Devamla) - Osman Yüceliş... Tanımıyorum.
Bir başka feryat:
"Anadolu'da toplumun sesi haline gelen yerel radyo ve televizyonların yok
olması, demokrasinin vazgeçilmez unsuru olan basının ağır yara almasına yol
açacaktır." Ege'de bir kuruluş.
HALİL ÇALIK (Kocaeli) -
Sen yazdırmışsındır onu.
MUSTAFA KEMAL AYKURT
(Devamla) - İmzalar var burada.
Size gelmedi mi bunlar?
HASAN GÜLAY (Manisa) -
Bize gelmiyor, hep size geliyor.
MUSTAFA KEMAL AYKURT
(Devamla) - "Protesto ediyoruz. Hür basın ilkelerine ters, Türkiye'nin
çağdaşlık yolunda engel ve halkın sesini kısmaya yönelik RTÜK Yasa Tasarısını
şiddetle ve nefretle kınıyoruz. Büyük Millet Meclisimizin, kendi sorumluluğunu
müdrik olarak bu yanlıştan bir an önce dönmesini temenni ediyoruz."Ege TV,
Yeni TV, Sky TV, İzmir TV, Kordon TV. 
HASAN GÜLAY (Manisa) -
Bize gelmedi o.
MUSTAFA KEMAL AYKURT
(Devamla) - Demek ki sizin kararınız önceden belli, biliyorlar; bizim
kanaatimiz de öyle.
Yine, birtakım basın
kuruluşlarının feryadı, burada, devam ediyor: "RTÜK Yasa Tasarısı özgürlükler
rejiminde ciddî bir geri gidişi ifade eden, sivil alanın devletleştirilmesine
zemin hazırlayan bir yasadır" vesaire.
Şimdi, değerli
arkadaşlarım, bir şeyi bilmek ve öğrenmek istiyorum. Türkiyemiz bu kadar ciddî
sıkıntılar içerisinde bulunurken, bütün sektörler, kuruluşlar, kurumlar,
çiftçiler, esnaflar, ülke bütünüyle, ekonomisiyle, hatta bir anlamda -daha
tehlikeli- sosyal yapısıyla büyük bir çöküntünün içindeyken bunlara ait
tedbirler, çareler buraya gelmiyor da, bu kadar aceleyle bu kanun niye geliyor?
Bunu öğrenmek istiyorum. 
(Mikrofon otomatik cihaz
tarafından kapatıldı)
BAŞKAN - Sayın Aykurt,
lütfen, tamamlayınız.
MUSTAFA KEMAL AYKURT
(Devamla) - Nedir aceleniz, nedir telaşınız? Görüşülecek başka şeyler var.
Şimdi zaman olsaydı da tarihî bir vesikayı burada sizlere okuyabilseydim,
anlatabilseydim.
BAŞKAN - Sayın Aykurt,
çok teşekkür ediyorum; sürenizi...
MUSTAFA KEMAL AYKURT
(Devamla) - Şurada çok enteresan bir belge var. Otuzaltı sene evvel, bu Yüce
Meclis, bir büyük görev yapmış; hasta olan ve Allah'ın rahmetine kavuşan Cemal
Gürsel'i, görev yapamayacağı anlayışından bahisle görevden almış.
BAŞKAN - Sayın Aykurt,
teşekkür ediyorum.
MUSTAFA KEMAL AYKURT
(Devamla) - Bugün Türkiye'de başka sıkıntılar var.
BAŞKAN - Sayın Aykurt,
çok teşekkür ediyorum.
MUSTAFA KEMAL AYKURT
(Devamla) - Allah uzun ömür versin, sağlık versin; Türkiye'de yönetim krizi
var, Türkiye'de hükümet boşluğu var, Türkiye'de Başbakanlık boşluğu var. (DSP
sıralarından "sevinin" sesleri)
HALİL ÇALIK (Kocaeli) -
Yakışmıyor ama...
MUSTAFA KEMAL AYKURT
(Devamla) - Hayır, ben bunu sevinerek söylemiyorum. 
BAŞKAN - Sayın Aykurt,
çok teşekkür ediyorum.
MUSTAFA KEMAL AYKURT
(Devamla) - Bunları bu kürsüde konuşmalı Türkiye.
HALİL ÇALIK (Kocaeli) - O
şekilde bağlama konuşmanı şık bir şekilde bağla.
MUSTAFA KEMAL AYKURT
(Devamla) - Bunları da konuşmalı Türkiye.
HALİL ÇALIK (Kocaeli) -
Ne olacağın belli değil az sonra, hiç belli değil.
MUSTAFA KEMAL AYKURT
(Devamla) - Temenni ederim, bu kanun, inşallah, ileride başımıza ve başınıza
dert açmaz. 
Hepinize saygılar
sunuyorum. (DYP sıralarından alkışlar)
BAŞKAN - Teşekkür
ediyorum efendim. 
Anavatan Partisi Grubu
adına, Hatay Milletvekili Levent Mıstıkoğlu.
Buyurun Sayın Mıstıkoğlu.
ANAP GRUBU ADINA LEVENT
MISTIKOĞLU (Hatay) - Sayın Başkan, değerli milletvekilleri; aşağı yukarı RTÜK
Yasasına başladığımızdan beri, çok kıymetli muhalefet partisi
milletvekillerimiz, bütün konuşmalarında, yasanın Anayasaya aykırı olduğunu ve
RTÜK Başkanının bu yasanın aleyhinde olduğunu öne sürerek yasaya karşı
çıkıyorlar; ama, bunun dışında, başka kimin yasaya karşı çıktığını ben
bilmiyorum. Millet karşı çıkıyor diyorlar; milletin bu yasaya karşı çıktığını
görmedim de, duymadım da. Hangisi, kim çıkıyor bilmiyorum. (AK Parti
sıralarından alkışlar[!]) Ama, millet şuna karşı çıkmıyor değerli arkadaşlar:
Millet, basın yayın yoluyla, haysiyetleri, onurları ayaklar altına alındığı
zaman, bunun karşılığında hiçbir ceza görmeyen basın organlarına, yalan yayına,
yalan habere, gerçekdışı habere ceza verilmesine karşı çıkmıyor. 
Yine, inanıyorum ki, bu
Parlamentoda görev yapan milletvekilleri, Meclisin, Parlamentonun manevî
şahsiyetini tahkir ve tezyif eden basına, yine, komik cezalar verilmesinin de
gülünç olduğunda, herhalde, hemfikir. 
Bugün yasaya karşı çıktığını
söyleyen RTÜK Başkanımızın, acaba, niye karşı çıktığını hiç sordunuz mu, hiç
düşündünüz mü? Çünkü, bu yasa çıktığı gün...
MEHMET ALİ ŞAHİN
(İstanbul) - Mektubu gelmedi mi size Sayın Mıstıkoğlu?!
LEVENT MISTIKOĞLU
(Devamla) - ... bu yasa çıktığı gün,
acaba, Sayın RTÜK Başkanı orada oturacak mı?! O aldığı kaç bin dolarlık maaşı
alacak mı?! (ANAP sıralarından alkışlar)
MEHMET ALİ ŞAHİN
(İstanbul) - Ayıp, ayıp!..
LEVENT MISTIKOĞLU
(Devamla) - O sahip olduğu imkânlar devam edecek mi?! 
RAMAZAN TOPRAK (Aksaray)
- Ayıp, ayıp!..
LEVENT MISTIKOĞLU
(Devamla) - Televizyon televizyon gezip, yasaya karşı çıkan... (DYP, AK Parti
ve SP sıralarından gürültüler) 
MEHMET ALİ ŞAHİN
(İstanbul) - Ayıp, ayıp!..
LEVENT MISTIKOĞLU
(Devamla) - Bir dakika, dinleyin, dinleyin... Değerli arkadaşlar, dinleyin... 
MEHMET ALİ ŞAHİN
(İstanbul) - Ayıp, ayıp!.. Onu da bu Meclis seçti. Ayıp, ayıp!...
İLYAS YILMAZYILDIZ
(Balıkesir) - Yazıklar olsun sana... Yazıklar olsun sana!.. 
LEVENT MISTIKOĞLU
(Devamla) - Dinleyeceksiniz... Dinleyeceksiniz... Bakın, ben, sizi
dinliyorum... 
BAŞKAN - Sayın
milletvekilleri... 
LEVENT MISTIKOĞLU
(Devamla) - Size hakaret eden, milletvekillerine hakaret eden... 
İLYAS YILMAZYILDIZ
(Balıkesir) - Yazıklar olsun sana! Cevap veremeyecek adam hakkında
konuşuyorsun! 
LEVENT MISTIKOĞLU
(Devamla) - Milletvekillerine hakaret eden... 
İLYAS YILMAZYILDIZ
(Balıkesir) - Yazıklar olsun sana, yazıklar olsun! Cevap veremeyecek adam
hakkında konuşuyorsun!
BAŞKAN - Sayın
milletvekilleri... 
LEVENT MISTIKOĞLU
(Devamla) - Efendim, siz savunuyorsunuz... 
RAMAZAN TOPRAK (Aksaray)
- Ayıp, ayıp!
LEVENT MISTIKOĞLU
(Devamla) - Siz, onu emsal gösteriyorsunuz. 
İLYAS YILMAZYILDIZ
(Balıkesir) - Yuh olsun size, yazıklar olsun size! Ayıp, ayıp!
LEVENT MISTIKOĞLU (Devamla)
- Size yazıklar olsun, size ayıp! 
Bakın, arkadaşlar... 
İLYAS YILMAZYILDIZ
(Balıkesir) - Cevap veremeyecek adam hakkında konuşuyorsun! 
LEVENT MISTIKOĞLU
(Devamla) - Bakın ne diyor... Bakın ne diyor...
İLYAS YILMAZYILDIZ
(Balıkesir) - Dışarıda konuşturmuyorsunuz. Yazıklar olsun sana! 
LEVENT MISTIKOĞLU
(Devamla) - Efendim, dinleyeceksiniz... 
İLYAS YILMAZYILDIZ
(Balıkesir) - Yazıklar olsun sana! Ayıp sana! Yakışıyor mu?! Cevap veremeyecek
adam hakkında...
LEVENT MISTIKOĞLU
(Devamla) - Size ayıp... Size ayıp... Dinleyeceksiniz...
İLYAS YILMAZYILDIZ
(Balıkesir) - Yazıklar olsun! 
LEVENT MISTIKOĞLU
(Devamla) - Bakın... Bakın... 
BAŞKAN -Sayın
milletvekilleri...
LEVENT MISTIKOĞLU
(Devamla)- Bakın, bakın değerli arkadaşlar, Parlamentoya yapılan hakarete
bakın. Kim yapıyor bunu, bakın. Parlamentoya yapılan hakarete bakın...
RAMAZAN TOPRAK (Aksaray)
- Hiç ahlakınız yok mu sizin? Ayıp, ayıp!
LEVENT MISTIKOĞLU
(Devamla)- Yasanın Meclis Anayasa Komisyonunda değiştirilmeden kabul edildiğine
dikkat çeken Nuri Kayış "bazı milletvekilleri, birkaç medya patronunun
isteğiyle kolları yeniden sıvıyor" diyor..
MEHMET ALİ ŞAHİN
(İstanbul)- Doğru söylüyor. 
LEVENT MISTIKOĞLU
(Devamla)- Şimdi, Sayın Kayış'a soruyorum: Kimdir bu milletvekilleri?
Söylesin...
MEHMET ALİ ŞAHİN
(İstanbul) - Siz yapıyorsunuz.
LEVENT MISTIKOĞLU
(Devamla)- Bu yasayı Meclis kabul
ediyor; birkaç milletvekili değil.
Yine, Sayın Kayış diyor
ki... 
RAMAZAN TOPRAK (Aksaray)-
Başına taş düşsün o kadar.
LEVENT MISTIKOĞLU
(Devamla)- "Milletvekillerinin, iradelerini milletin aleyhine
kullanmayacaklarını ümit ediyorum." Kendisi mi karar verecek buna?..
RAMAZAN TOPRAK (Aksaray)
- Kimin adına konuşuyorsun?
LEVENT MISTIKOĞLU
(Devamla)- Yine Sayın Kayış, Yasanın RTÜK'ün özerkliğini ortadan kaldırdığını
söylüyor. Yasa, RTÜK'ün özerkliğini kaldırmıyor; Sayın Kayış'ın üyeliğini
bitiriyor. (AK Parti sıralarından sıra kapaklarına vurmalar, gürültüler)
BAŞKAN - Sayın
milletvekilleri... 
RAMAZAN TOPRAK (Aksaray)
- Kimin kadına konuşuyorsun, seni kim gönderdi buraya; onu söyle. 
İLYAS YILMAZYILDIZ
(Balıkesir) - Cevap verme imkânı olmayan birine sataşmak marifet mi?
LEVENT MISTIKOĞLU
(Devamla)- Sayın milletvekilleri, bakın arkadaşlar, sizlerin adına konuşuyorum
ben.
BAŞKAN - Sayın
Mıstıkoğlu, siz Genel Kurula hitap edin, bitirin. 
LEVENT MISTIKOĞLU
(Devamla)- Yine, Sayın Kayış,
televizyonlarda "milletvekilleri görevlerine başlarken Anayasaya sadakat
yemini ediyorlar. Şimdi biz bu yeminin gereğini yerine getireceklerine
inanıyoruz" diyorlar.
TEVHİT KARAKAYA
(Erzincan) - Cevap verme hakkına sahip olmayan bir bürokratı nasıl itham
ediyorsun?! (Gürültüler) 
BAŞKAN - Sayın
milletvekilleri...
LEVENT MISTIKOĞLU
(Devamla)- Dinleyin arkadaşlar, ben
burada milletvekili olarak konuşuyorum; siz, burada, bürokratın ağzıyla yasanın
aleyhine konuşurken doğru muydu?! Bürokratı örnek gösteriyordunuz...
BAŞKAN - Sayın
Mıstıkoğlu, siz Genel Kurula hitap ediniz.
LEVENT MISTIKOĞLU
(Devamla)- ...onu savunuyordunuz, "o yanlış diyor" diyordunuz, siz
demiyordunuz. (ANAP sıralarından alkışlar)
İLYAS YILMAZYILDIZ
(Balıkesir) - Doğruları söyle, doğruları...
LEVENT MISTIKOĞLU
(Devamla)- Yine, bakın ne diyor: "Milletvekilleri görevine başlarken
Anayasaya sadakat yemini ediyorlar. Şimdi ben bu yeminin gereğini yerine getireceklerine
inanıyorum. Kendisine mi soracağız biz Anayasaya yeminimizi?!
RAMAZAN TOPRAK (Aksaray)
- Savunmasız insana saldırmak insanlık mı?
BAŞKAN - Sayın
Mıstıkoğlu...
LEVENT MISTIKOĞLU
(Devamla)- Değerli arkadaşlar...
Bitiriyorum...
MUSTAFA KEMAL AYKURT
(Denizli)- Sayın Başkan...(Gürültüler)
LEVENT MISTIKOĞLU
(Devamla)- Sayın Aykurt, bitiriyorum, müsaade edin.
Değerli arkadaşlar,
bakın, "Anayasaya aykırı" deniyor, "Sayın Cumhurbaşkanı
Anayasaya aykırı diye geri çevirdi" deniyor. Olabilir, herkesin fikri
olur. Peki, anayasaya aykırılık iddiasında her bulunanın her dediği Anayasaya
aykırı mıdır? O zaman niye Anayasa Mahkememiz var? Anayasaya aykırı bir kanun
Anayasa Mahkemesince iptal edilir.
Hepinize saygılar
sunuyorum. (ANAP, DSP ve MHP sıralarından alkışlar; DYP, SP ve AK Parti
sıralarından gürültüler)
TEVHİT KARAKAYA
(Erzincan) - Anayasaya saygılı ol. Senin dediğin Anayasaya aykırı.
İLYAS YILMAZYILDIZ
(Balıkesir) - Ayıp, ayıp! Cevap veremeyecek adama saldırıyorsun. Yakışıyor mu
sana?!
RAMAZAN TOPRAK (Aksaray)
- Ayıp, ayıp!
BAŞKAN - Teşekkürler
Sayın Mıstıkoğlu.
BÜLENT ARINÇ (Manisa) -
Sayın Başkan...
BAŞKAN - Sayın
milletvekilleri, madde üzerinde üç adet önerge vardır; önce, geliş sıralarına
göre okutacağım, sonra, aykırılıklarına göre işleme alacağım. (Gürültüler)
BÜLENT ARINÇ (Manisa) -
Sayın Başkan...
MEHMET ALİ ŞAHİN
(İstanbul) - Sayın Başkan, söz talebimiz var...
BAŞKAN - Sayın Arınç,
buyurun.
BÜLENT ARINÇ (Manisa) -
Sayın Başkanım, Sayın Levent Mıstıkoğlu'nun yaptığı konuşma, şu açıdan
Anayasaya aykırıdır: Sayın Nuri Kayış, özerk bir kurumun başkanıdır, Radyo ve
Televizyon Üst Kurumunun Başkanıdır. (DSP sıralarından "Allah
Allah!.." sesleri, gürültüler)
İBRAHİM YAVUZ BİLDİK
(Adana) - O zaman, taraflı davranmasın!
BAŞKAN - Bir saniye
arkadaşlar... Sayın milletvekilleri, bir saniye...
MEHMET ALİ ŞAHİN
(İstanbul) - Siz aday göstermediniz mi?!
İBRAHİM YAVUZ BİLDİK
(Adana) - Biz getirdik, götürmesini de biliriz.
BAŞKAN - Sayın Şahin...
Sayın Şahin...
BÜLENT ARINÇ (Manisa) -
Özerk bir kurumun başkanı hakkında, meseleyi, sadece kişiselleştirerek, buradan
onun itham edilmesi, hem ayıptır hem çirkindir hem Anayasaya aykırıdır.
İBRAHİM YAVUZ BİLDİK
(Adana) - Hiç kimse Parlamentonun üzerinde değildir.
BÜLENT ARINÇ (Manisa) -
Sayın Nuri Kayış'ın, bu kürsüden, bu ithamları yapan kişiye cevap verme hakkı
olsaydı, Sayın Mıstıkoğlu, zaten, bu zamana kadar beklemezdi. 
Değerli arkadaşıma şunu
hatırlatmak istiyorum; sizin de, Başkan olarak müdahalenizi arz ediyorum. Sayın
Başkan, bu tasarıya niçin karşı olduğunu, altında imzası olan mektuplarıyla,
gerekçeli olarak bütün milletvekillerine göndermiştir. Kendisinin seçimiyle
veya seçilmemesiyle de uzaktan yakından bir ilgisi yoktur. Sayın Kayış, bu
Mecliste, DSP'nin gösterdiği adaylar içerisinden seçilmiş değerli bir insandır.
Özerk bir kurumu, böylesine küçültmek, böylesine incitmek, bu Meclisin çatısı
altında kimseye yakışmaz. (AK Parti sıralarından alkışlar)
TURHAN GÜVEN (İçel) -
Sayın Başkan...
BAŞKAN - Sayın Güven,
izin verirseniz, şimdi önergelere geçeyim... (DYP sıralarından gürültüler)
TURHAN GÜVEN (İçel) -
Sayın Başkan, iki cümle...
BAŞKAN - İki cümle; peki.
Yeni bir sataşma doğurmasın istirham ediyorum. 
TURHAN GÜVEN (İçel) -
Sayın Başkanım, ben, kimseye sataşma niyetinde değilim; ama, bir sataşmaya
cevap veremeyecek durumda olan ve bir kurumun başında bulunan kişinin haklarını
da burada bulunan her milletvekilinin savunmasından yanayım. Neden; bu Meclis
seçti...
NİHAT GÖKBULUT
(Kırıkkale) - Milletin kürsüsü burası, her şey konuşulur.
TURHAN GÜVEN (İçel) -
Efendim, elbette fikrini söyleyecek; ama, kalkarsınız belli platformlarda
söylersiniz, belli noktalarda söylersiniz; burada konuşma hakkı olmayan bir
kişiye, bu şekilde, burada söyleyemeyeceğiniz...
İBRAHİM YAVUZ BİLDİK
(Adana) - Herkes haddini bilsin!
TURHAN GÜVEN (İçel) -
Bırakın efendim... 
Sayın Başkan, eğer,
milletvekilinin üslubunda bir değişiklik varsa, 67 nci maddeye göre, sizin de
oradan müdahale etmeniz gerekirdi. Neden; çünkü, şu anda, buradaki hiç kimse,
yoldan geçerken gelip de oturmuş değil; burada görevli olduğu için oturan
birine haddinden fazla sataşma hakkına da kimse sahip değil, milletvekili olsa
dahi. 
Ayrıca, zabıtlara göre,
onun, elbette hukukî yolları arama hakkı da doğar; ben onu düşünmüyorum; ama,
çok değişik bir yorum, efendim, yani, siz, yerini kaybedeceğinden korkuyor
falan filan... Böyle şeyler, ufak şeyler... Zaten, biliyor musunuz ki,
arkadaşım onu bilmiyor herhalde, başkanlık zaten devridir ve bitiyor; bir
hafta, on gün sonra bitecek bir başkanlık için yeniden girmeye gerek var mı?! O
yüzden, milletvekilleri konuşurken biraz daha dikkatli konuşurlarsa, kimseyi
yaralamak amacına matuf konuşma olmazsa, daha iyi olur.
Saygılar sunuyorum.
BAŞKAN - Peki, teşekkür
ediyorum.
İBRAHİM YAŞAR DEDELEK
(Eskişehir) - Biz hiç konuşmayalım, bürokratlar konuşsun o zaman.
TURHAN GÜVEN (İçel) -
Bürokrat değil o; dikkat et, bürokrat değil. 
VEYSEL CANDAN (Konya) -
Sayın Başkan...
BAŞKAN - Sayın Candan,
aynı üslupla olsun olur mu?
VEYSEL CANDAN (Konya) -
Sayın Başkan, değerli arkadaşlarım; konuşmacı arkadaş, aslında, RTÜK Başkanının
kendisine gönderdiği metni tam olarak okumamış. 
ASLAN POLAT (Erzurum) -
Doğru.
VEYSEL CANDAN (Konya) -
Aslında, RTÜK Başkanı diyor ki: "Radyo ve Televizyon Üst Kurulunda yeni
bir düzenleme yapılmalıdır; ancak, bu düzenleme yanlıştır -bakın, arada çok
fark var- RTÜK'te mevcut düzenlemenin birtakım eksiklikleri vardır; Radyo ve
Televizyon Üst Kuruluna yeni bir yasa gereklidir; ancak, sakıncaları"
başlığı adı altında, 8-10 madde yazmış. 
Şimdi, bu tasarıdaki
değişiklikten anlıyoruz ki, hükümet, kendine bağlı bir genel müdürlük gibi bir
RTÜK istiyor. Şimdi, bu arkadaşı seçen sizsiniz, burada konuşma hakkı
olmadığını da bilen sizsiniz; burada, çıkacaksınız, metni yarısından okuyup,
milletin kafasını bulandıracaksınız. Eğer burada bu arkadaş menfaat karşılığı
duruyorsa, o zaman, bu düşünceden hareketle, sizin üst kurullara getirdiğiniz
herkes aynı durumda olur. Kaldı ki, insan, kendi oylarıyla seçtiği insanı böyle
linç eder mi?! Evvela, gönderilen bir yazıyı okur, talebi nedir bir bakar...
BAŞKAN - Teşekkürler
Sayın Candan.
VEYSEL CANDAN (Konya) -
Bitiriyorum.
Arkadaşımızın talebi
yanlışların düzeltilmesi yönünde.
Saygılarımla. (SP
sıralarından alkışlar)
BAŞKAN - Teşekkür
ediyorum.
Madde üzerinde 3 adet
önerge vardır; önce geliş sıralarına göre okutacağım, sonra aykırılıklarına
göre işleme alacağım.
İlk önergeyi okutuyorum:
Türkiye
Büyük Millet Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 19 uncu maddesi ile 15.7.1950 tarihli ve 5680 sayılı Basın
Kanununun 16 ncı maddesinin birinci fıkrasının son cümlesinin "ancak sorumlu
müdürler mevkutenin sahibi olan gerçek kişiler ve tüzelkişilerin üst
yöneticileri için hürriyeti bağlayıcı cezalar süresine bakılmaksızın para
cezasına hükmolunur ve bu cezalar ertelenemez" olarak değiştirilmesini arz
ve teklif ederiz.
 



Fethullah
  Erbaş 


Aslan
  Polat 


Yakup
  Budak










Van 


Erzurum 


Adana







Mahmut
  Göksu


Metin
  Kalkan 


Musa
  Demirci







Adıyaman


Hatay 


Sıvas







Latif
  Öztek 


Rıza
  Ulucak 


Cevat
  Ayhan







Elazığ 


Ankara 


Sakarya







M.
  Niyazi Yanmaz 


Ahmet
  Sünnetçioğlu 


Mehmet
  Bekâroğlu







Şanlıurfa
  


Bursa 


Rize







T. Rıza
  Güneri 





Nezir
  Aydın







Konya 





Sakarya



BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 19 uncu maddesi ile 15.7.1950 tarihli ve 5680 sayılı Basın
Kanununun 16 ncı maddesinin birinci fıkrasının 1 numaralı bendinin ikinci
cümlesindeki "ancak" kelimesinden sonra gelmek üzere "sorumlu
müdürler ve yukarıda yazılı şahıslar için verilen" ibaresinin eklenmesini
arz ve teklif ederiz.
 



Fethullah
  Erbaş 


Aslan
  Polat


Yakup
  Budak










Van


Erzurum


Adana







Metin
  Kalkan


Musa
  Demirci


Mahmut
  Göksu







Hatay


Sıvas


Adıyaman







Latif
  Öztek


Rıza
  Ulucak


Cevat
  Ayhan







Elazığ


Ankara


Sakarya







M.Niyazi
  Yanmaz


Ahmet
  Sünnetçioğlu


Mehmet
  Bekâroğlu







Şanlıurfa


Bursa


Rize







T. Rıza
  Güneri





Nezir
  Aydın







Konya





Sakarya



BAŞKAN - Şimdi, son ve
maddeye en aykırı önergeyi okutup işleme alacağım.
Türkiye Büyük Millet Meclisi
Başkanlığına
Görüşülmekte olan 850
sıra sayılı yasa tasarısının çerçeve 19 uncu maddesi Anayasaya aykırıdır.
Tasarı metninden çıkarılmasını arz ve teklif ederiz.






Fethullah Erbaş 


Temel Karamollaoğlu


Ahmet Demircan










Van


Sıvas


Samsun










Ömer Vehbi Hatipoğlu


Yasin Hatiboğlu


Aslan Polat










Diyarbakır


Çorum


Erzurum






BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz.
BAŞKAN - Önerge sahipleri
adına, Çorum Milletvekili Sayın Yasin Hatiboğlu, buyurunuz.
YASİN HATİBOĞLU (Çorum) -
Sayın Başkan, değerli milletvekilleri; hep söyleye geldik, yarının neler
getireceğini, yarında hangi tehlikelerin gizlendiğini bugünden keşfetmek zor
olmuyor. RTÜK'ün bu milletin başına ne belalar açacağını haftalardır söyleye
geldik, hatta ilk görüşüldüğü 2001 yılından bu tarafa ne sıkıntılar
doğuracağını, ülke ekonomisini, ülke ekonomisindeki yeni hortumları ne boyuta getireceğini;
yerel radyolar ve yerel televizyonların bu ülke manevî yapısına yaptığı
katkıları nasıl ortadan kaldıracağını, dolayısıyla bu suretle ne zararlar
vereceğini hep söyleye geldik. Bazen tebessümle izleyen arkadaşlarımız oldu;
daha zararını şimdiden gördük, görüyor musunuz, uyum içerisinde, dostluk ve
kardeşlik anlayışı içerisinde çalışan Parlamentoyu nasıl geriverdi, nasıl
gergin hale getirdi?!
Sayın Başkan, burada,
size çok büyük görevler düşüyor. Elbette, siz, görevinizin bilincindesiniz;
ama, izin verin, eksik gördüğümüzü ifade edelim. 
Anayasa aykırı davranış
diye tutturuyoruz; doğruyuz. Anayasanın 95 inci maddesinde deniliyor ki;
Türkiye Büyük Millet Meclisi, kendi yaptığı İçtüzüğe göre çalışır. Nerede
İçtüzüğümüz?! İktidar çoğunluğuna söylüyorum, İçtüzükle, konuşma hakkımızı
aldınız elimizden, önerge hakkını aldınız elimizden, o yetmiyor, istediğiniz
zaman istediğiniz kanunu getirme yetkisini elinizde tutmaya devam ediyorsunuz.
Söz verdiğiniz RTÜK Yasasını geçirebilmek için, Başkan değiştiriyorsunuz;
hayır, o hafta yetmedi, olmadı, başka bir Başkan geldi, bu defa da, hafta
değiştiriyorsunuz. Öyle olmadı mı... Bununla nereye gideceksiniz?!
MEHMET EMREHAN HALICI
(Konya) - Başkanların hepsi saygındır.
YASİN HATİBOĞLU (Devamla)
- Sayın Başkan, 57 nci madde gayet
açık; işaretle oylamaya geçilirken, yirmi arkadaşımız, ya ayağa kalkmak
suretiyle ya da yirmi imzayı önceden göndermek suretiyle, her an, her saniye,
her dakika yoklama isteyebilir. Ha, diyebilirsiniz ki, efendim, bir dakika önce
bir önerge oylanmış, hemen arkasından, ikinci önergede yoklama istemek şık
kaçmıyor, böyle diyebilirsiniz; ama, İçtüzükte böyle denilmiyor, bu imkân
veriliyor.
Peki, böyle
düşünüyorsanız, şuna ne diyeceksiniz: Önerge için soruyorsunuz "Sayın
Komisyon katılıyor musunuz?" diye, Komisyon önergeye katılıyor.
HASAN GÜLAY (Manisa) -
Olabilir...
YASİN HATİBOĞLU (Devamla)
- Yapmayın; biz burada ciddî bir çalışma yapıyoruz, yapmayın!.. Kanun yapıyoruz
burada; yapmayın!.. Taş enek oynamıyoruz, burada kanun yapıyoruz, ne
zannediyorsunuz ya?! (SP sıralarından alkışlar)
Siz, bir hakkın sırf
gayri ızrar eden suiistimalini kanunun himaye etmeyeceğini çok iyi bilirsiniz.
Hükümet, kalkıp, kendi tasarısının değişikliğini isteyen bir önergeye
"katılıyorum" diyor. Bu nasıl hükümettir?! Bu tavrın dürüstlükle
izahı var mı, söyler misiniz bana?! Hükümet "katılıyorum" diyor;
nasıl olur!.. (DSP sıralarından gürültüler) Komisyon diyor ki: "Ben bu
değişiklik önergesine katılıyorum." Oy vermiyor arkada oturanlar; bu nasıl
iştir?! Yapmayın!..
Değerli milletvekilleri,
bakın, bir bürokrat arkadaşımızı burada yerden yere vurdunuz. Bu bizim
seçtiğimiz insan; şu anda burada yok...
AYDIN TÜMEN (Ankara) - Siz değil, biz seçtik.
YASİN HATİBOĞLU (Devamla)
- Sayın Başkan, sizden müdahale beklerdim, demeliydiniz ki: Sayın milletvekili,
konuşma imkânı olmayan, savunma imkânı olmayan bir insanı böyle yerden yere
vurmaya hakkınız yoktur, konuya gelin. Sizden bunu, gerçekten, siz olduğunuz
için bekliyordum. Bunu yapmadınız ve ben umuyorum ve bekliyorum, şimdi
bekliyorum; sayın bürokratın burada konuşma hakkı yok, keşke imkân olsa,
oylamayla, teklifle mümkün olsa da, bürokrata konuşma imkânı versek, meseleyi
anlatsa... (DSP sıralarından gürültüler) Ama, o imkân yok. 
(Mikrofon otomatik cihaz
tarafından kapatıldı)
BAŞKAN - Lütfen
tamamlayınız.
YASİN HATİBOĞLU (Devamla)
- O zaman, Sayın Bakana görev düşüyor; bürokrasiyle bürokratın ilişkisi
kesilinceye kadar, kamu görevlisidir; onu savunmak Sayın Bakana düşer. Sayın
Bakan nasıl yanında oturtuyorsa, bürokratın hukukunu burada korumalıdır. (SP,
DYP ve AK Parti sıralarından alkışlar)
MEHMET EMREHAN HALICI
(Konya) - Özerktir o, özerktir. 
YASİN HATİBOĞLU (Devamla)
- Bir ricam var Sayın Başkanım, Hükümet ve Komisyon, gerçekten katılıyorsa oy
vermelidir; sırf, önergeler üzerinde söz hakkını engellemek için
"katılıyoruz" diyorsa, işte bu, bir hakkın suiistimalidir; buna izin
vermeyin.
Saygı sunuyorum. (SP
sıralarından alkışlar)
ASLAN POLAT (Erzurum) -
Doğrudur; Hükümet de önergeye oy vermelidir.
BAŞKAN - Teşekkür
ediyorum.
Sayın Hatiboğlu, size
olan saygım nedeniyle savunma hakkımı kullanmayacağım; ama, hoşgörünüzü
istirham ederek bir şey söyleyeceğim: Sizin Meclis Başkanvekilliği yaptığınız
dönemdeki uygulamanızı ben bugün takip etseydim, mensubu bulunduğunuz
Grubunuzun yoklama taleplerinin çoğunu reddetmem lazımdı. Bunu da anlayışla
karşılayacağınızı düşünüyorum. (ANAP sıralarından alkışlar)
Komisyonun ve Hükümetin
katılmadığı önergeyi oylarınıza sunuyorum: Kabul edenler... Kabul etmeyenler...
Kabul edilmemiştir. 
Diğer önergeyi okutup
işleme alacağım: 
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 19 uncu maddesi ile 15.7.1950 tarihli ve 5680 sayılı Basın
Kanununun 16 ncı maddesinin birinci fıkrasının 1 numaralı bendinin ikinci
cümlesindeki "ancak" kelimesinden sonra gelmek üzere "sorumlu
müdürler ve yukarıda yazılı şahıslar için verilen" ibaresinin eklenmesini
arz ve teklif ederiz. 
  Fethullah
Erbaş
  (Van) ve arkadaşları
BAŞKAN - Komisyon
önergeye katılıyor mu? 
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim. 
BAŞKAN - Hükümet önergeye
katılıyor mu? 
DEVLET BAKANI YILMAZ
KARAKOYUNLU (İstanbul) - Katılıyoruz efendim. 
III. - YOKLAMA
(SP sıralarından bir grup
milletvekili ayağa kalktı)
ASLAN POLAT (Erzurum)-
Yoklama yapılmasını istiyoruz. 
Sayın Başkan, hükümet
katılıyorsa "evet" oyu vermesi lazım komisyonun da...
BAŞKAN - Sayın Polat...
ASLAN POLAT (Erzurum) -
Ama öyle diyorlar Sayın Başkan; hükümet "katılıyorum" diyor, komisyon
da katılıyor. 
BAŞKAN - Komisyonun ve
Hükümetin iradesi üzerinde şahsî yorumların bir netice getirmeyeceğinin
bilinciyle, 20 arkadaşımın tespitini
yapacağım. 
ASLAN POLAT (Erzurum) -
Hayır efendim, hükümet "katılıyorum" diyor... Hükümet katılıyorsa,
tamamen katılması lazım... 
BAŞKAN - Şimdi, yoklama
isteyen arkadaşlarımı tespit ediyorum: Sayın Hatiboğlu, Sayın Candan, Sayın
Polat, Sayın Erbaş, Sayın Ulucak, Sayın Günbey, Sayın Kamalak, Sayın Batuk,
Sayın Sever Aydın, Sayın Geçer, Sayın Gören, Sayın Kukaracı, Sayın
Sünnetçioğlu, Sayın Karagöz, Sayın Zeki Çelik, Sayın Aydın, Sayın Esengün,
Sayın Budak, Sayın Malkoç, Sayın Canbay ve Sayın Öztek.
Yoklama için 3 dakika
süre veriyorum ve süreyi başlatıyorum. 
(Elektronik cihazla
yoklama yapıldı)
BAŞKAN - Çoğunluğumuz
vardır.
VI.- KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı: 850)  (Devam)
BAŞKAN - Şimdi önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer önergeyi okutup,
işleme alacağım: 
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 19 uncu maddesi ile 15.7.1950 tarihli ve 5680 sayılı Basın
Kanununun 16 ncı maddesinin birinci fıkrasının son cümlesinin "ancak
sorumlu müdürler mevkutenin sahibi olan gerçek kişiler ve tüzelkişilerin üst
yöneticileri için hürriyeti bağlayıcı cezalar süresine bakılmaksızın para cezasına
hükmolunur ve bu cezalar ertelenemez" olarak değiştirilmesini arz ve
teklif ederiz. 
  Fethullah
Erbaş
  (Van) ve arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim. 
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz.
III. - YOKLAMA
(SP sıralarından bir grup
milletvekili ayağa kalktı)
ASLAN POLAT (Erzurum) -
Yoklama istiyoruz Sayın Başkan. 
BAŞKAN - Peki. 
ASLAN POLAT (Erzurum) -
Onlar ne kadar gerçekçiyse, biz de o kadar gerçekçiyiz! (DSP sıralarından
gürültüler)
BAŞKAN - Arkadaşlarımızın
isimlerini tespit edelim...
Yasa koyucunun iradesi
vardır "ratio legis" denir, bir de "yasanın konulmasıyla güdülen
amaç" denir. Eğer 1 dakika arayla yoklama talebinde bulunmak hakkın
suiistimali addedilmiyorsa, ne yapayım!.. 
MEHMET BEKÂROĞLU (Rize) -
Komisyon Başkanının yaptığı istismar değil mi efendim?
BAŞKAN - Size olan saygım
nedeniyle, peki...
MEHMET BEKÂROĞLU (Rize) -
Ama, hakaret ediyorsunuz... O da suiistimal... Aynı şeyi yapıyorlar.
ASLAN POLAT (Erzurum) -
Aynı şeyi yapıyorlar... Katıldıkları önergeye oy vermiyorlar.
BAŞKAN - Sayın Polat,
lütfen itiraz etmeyin.
İsimleri tespit
edeceğim...
ASLAN POLAT (Erzurum) -
Komisyon, hangi önergeye katılıyor?!.
BAŞKAN - Sayın Polat,
iktidar gruplarının önerisi lehinde konuşma talebi ile öneri aleyhinde
konuşmayı da aynı kategoriye koymadığımız müddetçe, birbirimizin tavrını
eleştirmekte kendimizi özgür ve haklı saymaya devam ederiz. (DSP, MHP ve ANAP
sıralarından alkışlar)
AHMET SÜNNETÇİOĞLU
(Bursa) - İsimler nasıl olsa zabıtlara geçiyor; kamuoyu değerlendirir...
BAŞKAN - Şimdi, yoklama
isteyen arkadaşlarımı tespit ediyorum: Sayın Hatiboğlu, Sayın Candan, Sayın
Polat, Sayın Erbaş, Sayın Budak, Sayın Kamalak, Sayın Ulucak, Sayın Günbey,
Sayın Çelik, Sayın Batuk, Sayın Sever Aydın, Sayın Yalman, Sayın Geçer, Sayın
Öztek, Sayın Canbay, Sayın Nurettin Aydın, Sayın Kukaracı, Sayın Malkoç, Sayın
Esengün, Sayın Bekâroğlu, Sayın Sünnetçioğlu ve Sayın Karagöz.
Yoklama için 3 dakika
süre veriyorum ve yoklamayı başlatıyorum.
(Elektronik cihazla
yoklama yapıldı)
BAŞKAN - Sayın
milletvekilleri, çoğunluğumuz vardır.
VI.- KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı: 850) (Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
Maddeyi oylamadan önce,
arkadaşlarımızın...
HÜSEYİN ÇELİK (Van) -
Geri alıyoruz Sayın Başkan.
BAŞKAN - Sayın Hüseyin
Çelik arkadaşıma çok teşekkür ediyorum.
Madde 19'u oylarınıza
sunuyorum: Kabul edenler... Kabul etmeyenler... Kabul edilmiştir.
Madde 20'yi okutuyorum:
MADDE 20. - 5680 sayılı
Kanunun 17 nci maddesi aşağıdaki şekilde değiştirilmiştir.
Madde 17. - Basın yolu
ile işlenen yalan haber, hakaret, sövme ve her türlü fiilden doğacak maddî ve
manevî zararlardan, 16 ncı maddeye göre sorumlu olanlarla birlikte Borçlar
Kanununun genel hükümlerine göre mevkutelerde sahibi ve mevkute olmayanlarda
naşiri; mevkute sahibi ile mevkute olmayanların naşirinin şirket olması halinde
şirket ile birlikte anonim şirketlerde yönetim kurulu başkanı, diğer şirket ve
tüzel kişilerde en üst yönetici müştereken ve müteselsilen sorumludur. Tazminat
talebinin haklı görülmesi halinde tazminat miktarı, on milyar liradan az
olmamak üzere fiilin ağırlık derecesine göre belirlenir. On milyar liralık alt
sınır her yıl Maliye Bakanlığınca ilân edilen yeniden değerleme oranında
artırılır. Bu maddeye göre açılacak manevî tazminat davalarında hâkim tensip
kararı ile birlikte bilirkişiyi de tayin eder ve davayı en geç altı ay içinde
karara bağlar.
Zarar doğurucu fiilin
işlenmesinden sonra mevkutenin devredilmesi, başka bir mevkute ile birleşmesi
veya sahibi olan gerçek kişi ya da şirketin herhangi bir surette değişmesi
halinde mevkuteyi devralan, birleşen ve her ne suretle olursa olsun mevkutenin
sahibi gerçek kişiler ile anonim şirketlerde yönetim kurulu başkanı diğer
şirket ve tüzel kişilerde en üst yönetici de, bu fiil nedeniyle hükmedilen
tazminattan birinci fıkrada sayılanlarla birlikte müştereken ve müteselsilen
sorumludur.
Basılmış eser
sahiplerinin dernek, vakıf ve benzeri tüzel kişiler olması halinde tüzel
kişilikle birlikte yönetim organlarında yer alanlar hakkında da yukarıdaki
hükümler uygulanır.
Bu maddeye göre açılan
davalarda tazminata hükmedilmesi halinde, bankalarca uygulanan en yüksek
işletme kredisi faizi üzerinden temerrüt faizine de hükmedilir.
BAŞKAN - İlk olarak,
Adalet ve Kalkınma Partisi Grubu adına, Balıkesir Milletvekili Sayın İsmail
Özgün; buyurun. (AK Parti sıralarından alkışlar)
AK PARTİ GRUBU ADINA
İSMAİL ÖZGÜN (Balıkesir) - Sayın Başkan, değerli milletvekilleri; hepinizi
hürmetle selamlıyorum.
Değerli milletvekilleri,
biraz önce, iktidara mensup bir milletvekili, buradan, milletin kürsüsünden, bu
RTÜK Kanununa milletin karşı olmadığını söyledi. Şimdi, değerli milletvekilleri
-buradan özellikle iktidar milletvekillerine sesleniyorum- sizin milletten haberiniz
yok. Siz, milletin içinde değilsiniz. "Siz, milletin içerisine, karşısına
çıkamıyorsunuz" dediğimiz zaman bize kızıyorsunuz; ama, bakın şimdi, biraz
önce kendi ağzınızla yakalandınız. Bu millet bu yasaya karşı değilmiş! Şimdi
bakın, o konuşma yapıldıktan sonra benim cep telefonum susmadı, birçok
vatandaşımız aradı. Millet şunu soruyor: "Bu iktidarın milletin halinden
haberi var mı acaba; bu iktidar milletvekillerinin, 2001 yılında Türkiye'de 420
000 işyerinin kapandığından haberi var mı, Balıkesir'de bir yıl içerisinde 10
000 işyerinin kapandığından haberi var mı, sadece son krizlerde 2 000 000
insanın işsiz kaldığından iktidarın haberi var mı; millî gelir 3 000 dolardan 2
000 dolara düşmüş, ülke on sene geriye gitmiş ve ekonomi yüzde 9 daralmış, küçülmüş;
iktidarın bundan haberi var mı; bizim adımıza bir soruverin" dedi bizim
vatandaşlarımız, ben de size soruyorum; haberiniz var mı? Vatandaş diyor ki:
"Bu RTÜK Kanunu bana ne getirecek, 2 000 000 insan işsiz kalmış, 2 000 000
işsize iş mi buluverecek; 420 000 işyeri kapanmış, o işyerlerini geri mi
getiriverecek; Türkiye ekonomisi yüzde 10 küçülmüş, acaba, yüzde 10 küçülmeyi
mi getirdiğiniz bu RTÜK Kanunu düzeltiverecek de artı yüzde 10'lara getirecek;
bir soruverin." Ben de size soruyorum: Gelin, bunları burada konuşun,
söyleyin; bu RTÜK Kanunu kimin işine yarıyor? Ama, iktidar milletvekilimiz,
geliyor, burada "bu millet bu kanunu destekliyor; karşı değil" diyor.
Değerli arkadaşlar,
gerçekten, ülkemiz, insanlarımız, fevkalade büyük bir perişanlığı yaşıyor; ama,
sizin bunlardan haberiniz yok; halkın içerisinde değilsiniz çünkü.
Değerli arkadaşlar,
şimdi, kim ne derse desin, bu kanun, 21 inci Yüzyılın Takriri Sükûn Kanunu
olmaya aday bir kanundur. Ben, Sayın Bakana, görüşmeler ilk başladığında bu
soruyu sordum; bu düşünceye katılıyor musunuz dedim, "hayır" dedi
Sayın Bakan; ama, ben bunda ısrarlıyım; çünkü, bize o takriri sükûn dönemlerini
hatırlatıyor.
Yine, kim ne derse desin,
ben, burada, Sayın Nuri Kayış'ın söylediklerini uzun uzun anlatacak değilim;
ama, bakın, Sayın Kayış demiş ki: "RTÜK, Başbakanlığa bağlı bir kuruluş
konumuna getiriliyor; radyo ve televizyonları denetleyen bir kuruluş siyasî
iradenin emrinde olursa, o zaman siyasî irade istediği radyo ve televizyonu
kapattıracak, onların üzerinde baskı oluşturabilecektir." Doğru söylememiş
mi; siz, bu kanunla, bunu yapmak istemiyor musunuz?! Evet, doğru söylemiş.
Gelip, şimdi, doğru söylenmiş olan bu sözleri, üstelik burada kendini savunma
hakkı da olmayan bir bürokrata buradan konuşmak doğru değil.
Değerli arkadaşlar, bu
kanunla, siz, televizyon ve radyo sahiplerinin devlet ihalelerine girmelerinin
önündeki tüm engelleri ortadan kaldırıyorsunuz. Bunun yanında, bu kanunla,
televizyon sahiplerinin Menkul Kıymetler Borsasında işlem yapmalarını serbest
bırakacaksınız. Borsada birtakım spekülasyonlar ileride orta yere çıkabilir. 
Yine, bu kanunla, RTÜK'ün
özerkliğini ortadan kaldırıyorsunuz. Avrupa Birliği ülkelerinde bu tür kurumlar
daha özerk ve daha tarafsız. 
Değerli arkadaşlar, yine,
bu kanunla, siz, ağır cezalar getiriyorsunuz; özellikle yerel televizyonları ve
radyoları, yarın yerle bir edeceksiniz. Bu yerel medyamız, getirilen ağır
cezaların altından kalkamayacak ve onların tarafsız, objektif yayıncılığını bu
şekilde önlemiş olacaksınız. 
Değerli arkadaşlar, yine,
bu kanunla, siz -internetle ilgili düzenlemeleri de, haberleşme özgürlüğüne
ciddî sınırlamalar getirecek niteliktedir- interneti de engellemeye yönelik bir
davranış içerisindesiniz. 
(Mikrofon otomatik cihaz
tarafından kapatıldı)
BAŞKAN - Sayın Özgün,
lütfen bitiriniz.
İSMAİL ÖZGÜN (Devamla) -
Bitiriyorum Sayın Başkanım.
Ben, şimdi soruyorum;
daha üç gün önce, e-devlet deyip Bilişim Şûrası düzenleyen DSP'li
milletvekillerimiz, MHP'li milletvekillerimiz, ANAP'lı milletvekillerimiz
nerede?! Daha üç gün önce, Bilişim Şûrası düzenlendi ve burada, internetten
bahsedildi, e-devletten bahsedildi, büyük büyük laflar edildi; ama, şimdi, bu
kanunla, bunların hepsini çelmeliyorsunuz, baltalıyorsunuz. Ben diyorum ki,
gelin, bu kanunu geri çekin ve Sayın RTÜK Başkanının da söylediği gibi, daha
doğrusunu -evet, RTÜK'te bazı düzenlemeler yapılması gerekir; ama, böyle değil-
elbirliğiyle yapalım. 
Hepinizi saygıyla
selamlıyorum. (AK Parti sıralarından alkışlar)
BAŞKAN - Teşekkür
ediyorum Sayın Özgün.
Saadet Partisi Grubu
adına, Erzurum Milletvekili Sayın Fahrettin Kukaracı; buyurun. (SP sıralarından
alkışlar)
SP GRUBU ADINA FAHRETTİN
KUKARACI (Erzurum) - Sayın Başkan, sayın milletvekilleri; tasarının 20 nci
maddesi üzerinde söz almış bulunuyorum; bu vesileyle, hepinizi saygıyla
selamlıyorum.
Değerli milletvekilleri,
bu tasarıya millet nezdinde büyük reaksiyon var. Milletin temsilcisi Türkiye
Büyük Millet Meclisinde, tekelci medyanın dışında kalan medyada büyük reaksiyon
vardır. İlgili kurum olan RTÜK bu tasarıya karşıdır ve nihayet, Cumhurbaşkanı
bu tasarıyı geri göndermiştir. Görüldüğü gibi, hemen herkes bu tasarıya
karşıdır. Peki, bu hükümet kimin hükümetidir ki, herkes bu yasaya karşıyken,
hâlâ, bunda ısrar ve inat etmektedir. Hükümet şöyle düşünüyor olmalı: Kartelci
medya yanımdaysa, birkısım mihraklar yanımdaysa, millet karşıymış, Meclis
karşıymış, medya karşıymış umurumda değil. 
Değerli arkadaşlar,
demokrasiye saygılı bir hükümetin böyle düşünmesi mümkün değildir. Meclis,
yılan hikâyesine dönen bu tasarıyı görüşmekten yorulmuş; ancak, hükümetlere
bunu dayatan birkısım medya ve birkısım mihraklar, temcit pilavı gibi, RTÜK
Yasa Tasarısını getirmekten yorulmamışlardır. Büyük ısrar, büyük menfaatların
olduğuna karine teşkil edebilir. Bu tasarının amacı ve neye hizmet ettiği
açıktır. Hükümet, bir yandan, kısmen özerk niteliği olan RTÜK'ün yapısını
değiştirerek, hem kartel medyasını memnun etmek hem de bu çök önemli kurumu
avucunun içine alarak görsel medyaya hükmetmek istiyor. 
Ayrıca, para cezalarını 1
000 ilâ 7 500 kat, hatta 50 000 000 kat artırmak suretiyle, özellikle Anadolu
basınını boğmayı amaçlıyor. Şu bir gerçektir ki, öngörülen para cezaları,
caydırıcı değil, yok edicidir. Anadolu medyası bu cezaları ödeyemeyeceğine,
kartel medyasının önündeki tüm engeller de kaldırıldığına göre, ortaya çıkacak
vahim tabloyu kestirmek güç olmayacaktır. Büyük balık küçük balıkları yutacak.
Böylelikle, Sayın Cumhurbaşkanının da belirttiği gibi, medyadaki tekelleşme
daha da büyüyecektir. Bu durum, medyanın hayrına olmayacağı gibi, zaten kör
topal yürüyen Türk demokrasisinin de hayrına olmayacaktır. 
Bu madde, basın yoluyla
işlenen yalan haber, hakaret, sövme ve her türlü fiilden doğacak maddî ve
manevî zararlardan, 16 ncı maddede sayılanlarla birlikte Borçlar Kanununun
genel hükümlerine göre müştereken ve müteselsilen sorumlu olacak olanları
belirlemekte, tazminat miktarının en az 10 milyar olacağını hükme
bağlamaktadır. Aslında, basının, insan haysiyetini rencide etmemesi, hakaret ve
sövme gibi kişilik haklarına saldırıda bulunmaması gerekir. Basın organlarının
bir kısmı, zaman zaman sorumsuzca yayın yaparak dürüst insanların incinmesine,
mağdur olmasına sebep olmaktadır. Bu şikâyetler yoğun olarak yapılmakta,
yargısız infazdan kişiler bizar olmaktadır. Bunu tasvip etmek mümkün değildir.
Elbette herkes fiilinden sorumlu olmalıdır; bu doğaldır; ancak, bu düzenleme,
vur derken öldürmektedir. Basın Kanununun tümü ele alınarak düzenlemeler
yapılmadığı için yetersizdir ve yerinde de değildir. 
Bu tasarıyla asgarî
cezanın 10 milyar olarak düzenlenmiş olması, Anadolu basınının iktidarı
eleştirme cesaretini kıracaktır. Anadolu basını, holding ya da kartel medyası
mıdır ki bu cezaları ödeyebilsin?! Bu, hukuk değil, adalet değil, ceza da
değildir; fikir, düşünce ve basın özgürlünün yok edilmesi, özellikle yerel
medyanın ölüm fermanıdır. Dolayısıyla, demokrasinin katledilmesinden başka bir
anlama gelmemektedir. 
Değerli arkadaşlarım, bu
tasarının hukuk mantığını kavramak da mümkün değildir. Yapılan düzenleme,
yargının hükmedeceği tazminat miktarını en az 10 milyar olarak belirliyor;
hâkimin takdir yetkisini kaldırıyor. Talebin haklı görülmesi halinde, tazminat
miktarı 10 milyardan az olmamak üzere fiilin ağırlık derecesine göre belirlenir
deniliyor.
(Mikrofon otomatik cihaz
tarafından kapatıldı) 
BAŞKAN - Lütfen
bitiriniz.
FAHRETTİN KUKARACI
(Devamla) - Hâkimin taleple bağlı oluşu ile bu hüküm nasıl bağdaşacak?!
Sembolik açılan manevî tazminat davaları vardır. Adam 1 000 000 liralık
tazminat davası açtı diyelim, 10 milyara mı hükmedilecektir? Eğer, böyleyse,
niye insanları illâ 10 milyarlık dava açmaya zorlayalım? Bu durumda mahkeme
harçları nasıl olacaktır? Bunlar anlaması zor hususlardır. Tazminat davalarında
alt sınırın 10 milyar olması tazminata mahkûm olanları batıracak, tazminata hak
kazananları ise servet sahibi yapacak niteliktedir. 
Bu kanunun Meclisten
geçmemesi gerektiğini belirtiyor, saygılar sunuyorum. (SP sıralarından
alkışlar)
BAŞKAN - Teşekkür ederim
Sayın Kukaracı.
Doğru Yol Partisi Grubu
adına, Eskişehir Milletvekili Mehmet Sadri Yıldırım; buyurunuz. (DYP
sıralarından alkışlar)
DYP GRUBU ADINA MEHMET
SADRİ YILDIRIM (Eskişehir) - Sayın Başkan, değerli milletvekilleri; 850 sıra
sayılı Radyo ve Televizyonların Kuruluş ve Yayınları Hakkında Kanun Tasarısının
20 nci maddesi üzerinde Doğru Yol Partisi Grubu adına söz almış bulunuyorum;
Yüce Heyetinize Grubum ve şahsım adına saygılar sunuyorum. 
Bugün Dünya Eczacılar
Günüdür; tüm eczacıların gününü kutluyorum ve konuşmama başlamadan evvel,
burada kısaca işçi emeklileriyle ilgili bir soruna değinmek istiyorum. 
BAŞKAN - Sayın Yıldırım,
lütfen...
MEHMET SADRİ YILDIRIM
(Devamla) - Bir saniye, Sayın Başkanım...
BAŞKAN - Lütfen... Konu
içinde kalalım. 
MEHMET SADRİ YILDIRIM
(Devamla) - 4447 sayılı Sosyal Güvenlik Yasasıyla işçi emeklilerinin her ayın
19-21 inci günleri arasında maaş almaları sebebiyle yirmi günlük TÜFE
uygulamasından doğan maaş farklarıyla ilgili mahkeme kararını, Sayın Çalışma
Bakanının sadece dava açanlara değil, tüm 3 500 000 işçi emeklisine uygulayarak
ödeme yapması gerekmektedir; aksi takdirde, işçi emeklisi mağdur olur; ayrıca,
eşitlik ilkesine ve Anayasaya aykırı olur diyorum. 
Değerli milletvekilleri,
çok önemli bir yasayı görüşüyoruz. Tasarıda bir tüzel ya da gerçek kişiye, bir
yayın kuruluşunun tamamına sahip olma imkânı verildiği gibi, 1'den fazla radyo
ve televizyon sahiplerinin devlet ihalelerine girmelerinin önü açılmak
istenmektedir; işte, bu tasarının getiriliş amacı ve nedeni budur. Bunu artık,
toplumumuzda bilmeyen yoktur. Böylece, üzülerek belirtmek istiyorum ki, maddî
imkânları kısıtlı olan yerel medya kuruluşları, teker teker, büyük sermaye
tarafından elde edilerek ulusal kültürümüzün aslî kaynağı olan yerel kültür
önemli bir solunum aracını yitirecektir. 
Bakınız, Eskişehir'in
Kanal 26 ve EsTV televizyonlarını kapatırsanız ki, amaç odur; öyleyse, bu
tasarı, Anadolu basınına ve mahallî televizyonlara büyük darbe vuracaktır;
çünkü, yayın ihlalleri dolayısıyla uğrayacakları ağır para cezaları nedeniyle,
zaten maddî zorluklar içerisinde, bölgenin ve bölge halkının bölgeden haberdar
olması için bölgenin sorunları üzerine yayın yapmayı ilke haline getiren yerel
medya kuruluşları kapanma noktasına gelecektir. Güç şartlar altında yayın
faaliyetlerini sürdüren yerel kuruluşlar, bir ihlal halinde bile ekonomik
olarak çökecekler, yayın faaliyetlerini durdurmak zorunda kalacaklardır. 
Açıkçası, bu tasarı,
yerel televizyonlar açısından, yerel medyaya vurulan ağır bir darbedir. Ayrıca,
ağır malî yükler getirecektir. Cezalar, yüksek olması nedeniyle,
televizyonların bütçesini aşan rakamlara ulaşıyor. RTÜK Yasası, yerel
televizyonları yok ederek büyük medya patronlarına yem olarak sunmaktadır. Her
zaman halkın sesi olan yerel televizyonlar, böylece susturulmaya çalışılıyor;
kısacası, yok edilmeye çalışılıyor. Medyada tekelleşme eğilimlerinin hız
kazandığı şu dönemde, yerel medya, yok edilmemeli, aksine, güçlendirilmesi için
gerekli önlemler alınmalıdır. Yoksa, hiçbir mahallî gazete ve televizyonun, bu
para cezalarını ödemesi mümkün değildir.
Sayın Cumhurbaşkanımız,
RTÜK Başkanı ve Türkiye'deki tüm sivil toplum örgütleri, bu yasanın çağdaş
olmadığını söylüyor. Sayın Cumhurbaşkanımız bu yasayı veto ettiğinde, Sayın
Başbakanla görüşmelerinde, Başbakanımızın da içine sindiremediğini söylemesine rağmen,
tasarıyı tekrar getirmelerine bir anlam veremiyorum.
Değerli milletvekilleri,
Anayasanın 28 inci maddesinde "basın hürdür, sansür edilemez. Devlet,
basın ve haber alma hürriyetlerini sağlayacak tedbirleri alır" denildiğine
göre, nerede kalıyor Anayasanın bu hükmü?! Bu tasarı, Anayasaya, tüm yasalara,
demokrasiye ve basın özgürlüğüne aykırıdır. Yani, bu tasarıyla açıkça
görülmektedir ki, medya, demokrasimizde birinci güç olarak karşımıza
çıkmaktadır. Dolayısıyla, bu yasa tasarısıyla, siyasetçinin, ülkenin ve
demokrasinin, tekelleşen medyanın ipoteği altına alınması istenilmektedir. Bu
tasarıyla, ülkeye, demokrasiye ve millet iradesine darbe vurulmaktadır. Millet
iradesinin üzerine kimse çıkamaz ve çıkmamalıdır. Millet her şeyin üzerindedir;
çünkü, Büyük Önder Atatürk'ün söylediği gibi: "Egemenlik kayıtsız şartsız
milletindir." Buna göre, milletin verdiği yetkiyi başkasına devretmeye
hakkınız var mı?! Millet size yetkiyi, ülke ve millet menfaatlarını korumak
için verdiğine göre, siz, ne hakla verilen bu yetkiyi başkalarına
devrediyorsunuz?!
Sayın hükümet, milletin
maddî varlığını, malını mülkünü, işini ve aşını elinden aldınız, ülkeyi eksi
9,4 küçülttünüz; hiç değilse, milletin özgür iradesine manevî değerlerine ve
hâkimiyetine dokunmayın, saygı gösterin.
(Mikrofon otomatik cihaz
tarafından kapatıldı)
BAŞKAN - Lütfen
tamamlayınız.
MEHMET SADRİ YILDIRIM
(Devamla) - Bu yasa demokrasiye, hâkimiyete, Anayasaya ve ülke çıkarlarına,
kanunlara, tarafsız basın kuruluşlarına aykırıdır. Gelin, ya bu tasarıyı geri
çekin veya reddedin. Eğer kabul edilirse, ülke için, demokrasi için ve bilhassa
mahallî basın ve mahallî televizyonlar için büyük bir yanlışlık olur ve bu
yanlışlığın altından kalkamazsınız. İyi düşünün.
Değerli milletvekilleri,
millet, 57 nci hükümetin tüm icraatlarını yakından takip etmekte...
BAŞKAN - Sayın Yıldırım,
son cümlenizi alayım.
MEHMET SADRİ YILDIRIM
(Devamla) - ...ve yaşadıkları tüm sıkıntıların hesabını sandıkta er veya geç
soracaktır diyor; Yüce Heyetinize Doğru Yol Partisi ve şahsım adına saygılar
sunuyorum. (DYP sıralarından alkışlar)
BAŞKAN - Teşekkür
ediyorum Sayın Yıldırım.
Sayın milletvekilleri,
madde üzerinde 3 adet önerge vardır; önce, geliş sıralarına göre okutacağım,
sonra aykırılıklarına göre işleme alacağı.
İlk önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Kanunun çerçeve 20 nci maddesi ile değiştirilen 5680 sayılı Kanunun 17 nci
maddesinin birinci fıkrasının aşağıdaki şekilde değiştirilmesini arz ve teklif
ederim. 16.04.2002
  Ali
Arabacı
  Bursa
"Basın yoluyla
işlenen yalan haber, hakaret, sövme ve her türlü fiilden doğacak maddî ve
manevî zararlardan, 16 ncı maddeye göre sorumlu olanlarla birlikte Borçlar
Kanununun genel hükümlerine göre süreli yayınlarda sahibi, süreli olmayan
yayınlarda yayımcısı; süreli yayın sahibi ile süreli olmayan yayın yayımcısının
şirket olması halinde şirket ile birlikte anonim şirketlerde yönetim kurulu
başkanı, diğer şirket ve tüzelkişilerde en üst yönetici müştereken ve
müteselsilen sorumludur. Mahkeme, açılan tazminat davasını en geç altı ay
içinde karara bağlar."
BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 20 nci maddesiyle 15.7.1950 tarihli ve 5680 sayılı Basın
Kanununun 17 nci maddesinin birinci fıkrasındaki "tazminat talebinin haklı
görülmesi halinde tazminat miktarı, on milyar liradan az olmamak üzere fiilin
ağırlık derecesine göre belirlenir. On milyar liralık alt sınır her yıl Maliye
Bakanlığınca ilan edilen yeniden değerleme oranında artırılır" ibaresinin
fıkra metninden çıkarılmasını arz ve teklif ederiz.






Fethullah Erbaş


Aslan Polat


Metin Kalkan







Van


Erzurum


Hatay







Mahmut Göksu





Yakup Budak







Adıyaman





Adana



BAŞKAN - Şimdi, son ve
maddeye en aykırı önergeyi okutup, işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 20 nci maddesi Anayasaya aykırı olduğundan dolayı tasarıdan
çıkarılmasını arz ve teklif ederiz.
 



Fethullah Erbaş


Lütfi Yalman


Aslan Polat










Van


Konya


Erzurum







Yakup Budak


Mahmut Göksu 


Mehmet Bekâroğlu







 Adana Adıyaman 


Rize






BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz efendim.
BAŞKAN - Önerge
sahiplerinden...
MEHMET BEKÂROĞLU (Rize) -
Sayın Başkan, ben konuşacağım.
BAŞKAN - Sayın Mehmet
Bekâroğlu, buyurunuz.
MEHMET BEKÂROĞLU (Rize) -
Sayın Başkan, değerli milletvekilleri; görüşmekte olduğumuz tasarının 20 nci
maddesinin Anayasaya aykırı olduğuna dair verdiğimiz önerge üzerinde söz aldım;
hepinizi saygıyla selamlıyorum.
Bu tasarının sadece bu
maddesi değil, çok sayıda maddesi Anayasaya aykırıdır. Bunu, konuyla ilgili
olanlar, başta Cumhurbaşkanı olmak üzere, ifade ettiler. Bu tasarı, tekelleşme
ve kartelleşmeyi yasaklayan Anayasanın 167 nci maddesine aykırıdır, tüketiciyi
koruma ilkesini getiren Anayasanın 172 nci maddesine aykırıdır; daha da
önemlisi, ifade özgürlüğünü düzenleyen Anayasanın 26 ncı maddesine aykırıdır,
haberleşme ve basın özgürlüğünü düzenleyen 22 nci ve 28 inci maddelerine
aykırıdır.
Değerli milletvekilleri,
bu tasarının Anayasaya aykırı olduğu, bu tasarının millete, basın yayın
hayatına hiçbir faydası olmadığını değişik çevrelerden insanlar söyledi; Sayın
Cumhurbaşkanı söyledi, RTÜK Başkanı söyledi, sivil toplum örgütleri söylüyor,
sendikalar söylüyor, yerel televizyonlar birliği söylüyor, üniversitelerden
değişik raporlar geldi, söylendi; ama, siz, bunları duymuyorsunuz. Eleştirenleri
karalamak ve devredışı bırakmak için genellemeler yapıyorsunuz. Biri kalkıyor
diyor ki: "Bu tasarıya karşı çıkanlar dinci partilerdir, cemaat
gazeteleridir." Bu şekilde, getirilen eleştirileri etkisiz kılacağını
söylüyor.
Bir başka arkadaşımız
-burada örneğini gördük- bu tasarıyı eleştirdiğimizden dolayı, kendilerinin bu
tasarıyı niçin savunmadıklarını sorduğumuzdan dolayı, neredeyse, bizi vatana
ihanetle suçladı.
Değerli arkadaşlarım,
bakınız, biz, bir gerçeği burada konuşuyoruz, tartışıyoruz, yasa yapıyoruz. Bu,
ciddî bir iş. Bunu, eni konu tartışacağız. İsteyen herkes çıkacak, bu kürsüden,
milletin kürsüsünden neye inanıyorsa bunu söyleyecek, açık ve net bir şekilde
söyleyecek. Sizin, bunları, burada konuşmak isteyenleri, bu şekilde karalamalarla
susturmaya hakkınız yoktur, böyle bir şey yapmaya hakkınız yoktur; bu,
yanlıştır.
Bakınız, daha bu yasa
çıkmadan, tekeller yerel televizyonları ucuza kapatmak için girişimlerde
bulundular. Anadolu'da 100 tane, 150 tane
televizyon satın almaya kalkanlar var. Yerel televizyonlara, bu yasa
konusunda tavır koymamaları için, birtakım naylon reklam şirketleriyle reklam
rüşvetleri teklif ediyorlar.
Değerli arkadaşlarım, bu
tasarı, ne yerel televizyonlara ne bu millete ne de Türkiye Büyük Millet
Meclisine bir hayır getirmeyecektir. Bunun bu şekilde bilinmesi gerekir.
Bakınız, bu tasarı
sonucunda şu sanılıyorsa "biz, bu tasarıyı çıkaracağız ve bazı kesimlerle
birtakım ilişkiler içine girdik, örneğin, seçimde bizi destekleyecekler"
diye bir düşünce varsa, bu da yanlıştır. Bakınız, bu gazeteleri, bu büyük
basını ciddî bir şekilde inceleyin, göreceksiniz ki, gelecek dönemde, size
alternatif prensler buldular, onları getirdiler. Şimdi, onları allayıp pullayıp
sahneye çıkarmaya çalışıyorlar. Yani, siz, bu kanunu çıkardıktan sonra bu
desteği de kaybedeceksiniz.
Değerli arkadaşlarım,
öyle anlaşılıyor ki, siz, bu kanunda ısrar ediyorsunuz, sayın liderleriniz
burada oturuyor ve inatlaştınız, bu kanunu çıkaracaksınız. Bize göre, bu
inatlaşma, milletle inatlaşmadır. Bunu söylüyoruz; ama, ben, başka bir şey daha
söyleyip sözlerimi bitirmek istiyorum. 
Bakınız, biraz evvel,
burada, birtakım istenmeyen olaylar oldu. Arkadaşlarımız, konuştuğumuzdan
dolayı bizi ağır bir şekilde itham ettiler, bu Mecliste söylenmemesi gereken
sözler söylediler. Bunlar yetmedi, kaba kuvvet kullanmaya kalktılar, üzerimize
saldırdılar. Bakınız, ben, ruh hekimiyim, saldırganlığın temelinde konuşamamak,
zihinsel etkinliklerde ciddî bir şekilde kendini ifade edememek vardır. Eğer,
bu kürsüye çıkıp konuşsanız, bunu savunsanız, bu şekilde saldırgan hareketler
içine girmezsiniz.
MUSTAFA GÜVEN KARAHAN
(Balıkesir) - Sen de öylesin!..
MEHMET BEKÂROĞLU
(Devamla) - Değerli arkadaşlarım, ben, öyleyim, değilim... Buyurun, gelin,
burada konuşun! 
Evet, iddia ediyorum,
davranış bilimlerinin kuralıdır; kim ki ifade edemiyorsa, kim ki düşünemiyorsa,
o, herhangi bir konuşma, herhangi bir düşünce karşısında kaba kuvvete başvurur
diyorum.
Hepinizi saygıyla
selamlıyorum. (SP sıralarından alkışlar)
BAŞKAN - Teşekkür
ediyorum Sayın Bekâroğlu.
III. - YOKLAMA
(SP sıralarından bir grup milletvekili ayağa
kalktı) 
ASLAN POLAT (Erzurum) -
Sayın Başkan, yoklama yapılmasını talep ediyoruz.
BAŞKAN - İsmini okuduğum
arkadaşım oturabilir.
Sayın Erbaş, Sayın
Candan, Sayın Hatiboğlu, Sayın Bekâroğlu, Sayın Polat, Sayın Günbey, Sayın
Kamalak, Sayın Ulucak, Sayın Budak, Sayın Batuk, Sayın Geçer, Sayın Çelik,
Sayın Sünnetçioğlu, Sayın Kukaracı, Sayın Aydın, Sayın Esengün, Sayın Yalman,
Sayın Karagöz, Sayın Okudan, Sayın Karapaşaoğlu...
Yoklama için 3 dakika
süre veriyorum.
Yoklama işlemini
başlatıyorum.
(Elektronik cihazla
yoklama yapıldı)
BAŞKAN - Yeterli
çoğunluğumuz vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Hükümetin ve
Komisyonun katılmadığı önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
İkinci önergeyi tekrar
okutup, işleme alacağım.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Tasarının çerçeve 20 nci maddesi ile 15.7.1950 tarihli ve 5680 sayılı Basın
Kanununun 17 nci maddesinin birinci fıkrasındaki "tazminat talebinin haklı
görülmesi halinde tazminat miktarı, on milyar liradan az olmamak üzere fiilin
ağırlık derecesine göre belirlenir. On milyar liralık alt sınır her yıl Maliye
Bakanlığınca ilan edilen yeniden değerleme oranında artırılır" ibaresinin
fıkra metninden çıkarılmasını arz ve teklif ederiz.
  Fethullah
Erbaş 
  (Van)
  ve arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim.
III. - Y O K L A M A
(SP sıralarından bir grup milletvekili ayağa
kalktı)
FETHULLAH ERBAŞ (Van) -
Yoklama yapılmasını talep ediyoruz Sayın Başkan.
BAŞKAN - Ben listeden
okuyayım, sizleri ayakta tutmaktan gerçekten ıstırap duyuyorum: 
Sayın Erbaş, Sayın
Candan, Sayın Hatiboğlu, Sayın Bekâroğlu, Sayın Polat, Sayın Günbey, Sayın
Kamalak, Sayın Ulucak, Sayın Budak, Sayın Batuk, Sayın Geçer, Sayın Çelik,
Sayın Sünnetçioğlu, Sayın Kukaracı, Sayın Aydın, Sayın Esengün, Sayın Yalman,
Sayın Karagöz, Sayın Özgün, Sayın Okudan...
Yoklama için 3 dakika
süre veriyorum.
Yoklama işlemini
başlatıyorum:
(Elektronik cihazla
yoklama yapıldı)
BAŞKAN - Yeterli
çoğunluğumuz vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Son önergeyi tekrar
okutup, işleme alıyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Kanunun çerçeve 20 nci maddesiyle değiştirilen 5680 sayılı Kanunun 17 nci
maddesinin birinci fıkrasının aşağıdaki şekilde değiştirilmesini arz ve teklif
ederim. 16.4.2002
  Ali
Arabacı 
  Bursa
"Basın yoluyla
işlenen yalan haber, hakaret, sövme ve her türlü fiilden doğacak maddî ve
manevî zararlardan, 16 ncı maddeye göre sorumlu olanlarla birlikte Borçlar
Kanununun genel hükümlerine göre süreli yayınlarda sahibi, süreli olmayan
yayınlarda yayımcısı; süreli yayın sahibi ile süreli olmayan yayın yayımcısının
şirket olması halinde şirket ile birlikte anonim şirketlerde yönetim kurulu
başkanı, diğer şirket ve tüzelkişilerde en üst yönetici müştereken ve
müteselsilen sorumludur. Mahkeme, açılan tazminat davasını en geç altı ay
içinde karara bağlar."
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim. 
BAŞKAN- Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
III.- YOKLAMA
BAŞKAN - Değerli
milletvekilleri, 20 nci maddenin oylanması öncesinde arkadaşlarımızın yoklama
talebi var. 
İsimleri arayacağım. 
Hüseyin Çelik?.. 
Mehmet Ali Şahin?.. 
Ramazan Toprak?.. 
Özkan Öksüz?..
Mehmet Çiçek?..
Şükrü Ünal?..
Abdülkadir Aksu?..
Mehmet Özyol?..
Sait Açba?..
Ertuğrul Yalçınbayır?..
Altan Karapaşaoğlu?..
Faruk Çelik?..
Remzi Çetin?..
Mahmut Göksu?..
Necati Çetinkaya?..
Hüseyin Kansu?..
Mustafa Baş?..
Sadık Yakut?..
İsmail Özgün?..
Nevzat Yalçıntaş?..
ASLAN POLAT (Erzurum) -
Sayın Başkan, saydığınız kişiler buradalar mı acaba?
BAŞKAN - Benim
arkadaşlarıma itimadım tam. 
ASLAN POLAT (Erzurum) -
Bize itimadınız yok mu?!.
BAŞKAN - Ayrıca, Sayın
Kâtip Üyeler takip ediyorlar.
ASLAN POLAT (Erzurum) -
Bize itimadınız yok mu ki, bize bakıyordunuz?! 
BAŞKAN - Yoklama için 3
dakika süre veriyorum. 
(Elektronik cihazla
yoklama yapıldı)
BAŞKAN - Yeterli
çoğunluğumuz var. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - 20 nci maddeyi
oylarınıza sunuyorum: Kabul edenler... Kabul etmeyenler... 20 nci madde kabul
edilmiştir.
21 inci maddeyi
okutuyorum: 
MADDE 21. - 5680 sayılı
Kanunun 19 uncu maddesinin (I) numaralı fıkrası aşağıdaki şekilde
değiştirilmiştir.
I- Bir kişinin şeref ve
haysiyetinin rencide edilmesi veya kendisiyle ilgili yalan haber verilmesi veya
kendine hakaret edilmesi veya sövülmesi
ya da gerçeğe aykırı hareket, düşünce ve söz izafesi suretiyle, açık
veya kapalı şekilde bir mevkutede yayın yapılması halinde; ilgili veya
temsilcisi yayının yapıldığı tarihten itibaren iki ay içinde imzasını taşıyan
cevap veya düzeltme yazısını mevkutenin sorumlu müdürüne verebilir veya
gönderebilir.
Sorumlu müdür, cevap veya
düzeltme yazısını aldığı tarihten itibaren üç gün içinde mevkutenin sahibi olan
gerçek kişiye veya anonim şirketlerde yönetim kurulu başkanına, diğer şirket ve tüzel kişilerde en üst yöneticiye bildirir
ve inceler; yayınlanmasına karar verdiği takdirde inceleme süresinin bitiminden
sonra çıkacak ilk nüshada, metne hiçbir mülahaza ve işaret katmaksızın ve bu
cevap veya düzeltme dolayısıyla herhangi bir mütalâa beyan etmeksizin aynen ve
tamamen yayınlamaya mecburdur.
BAŞKAN - Adalet ve Kalkınma
Partisi Grubu adına, Konya Milletvekili Sayın Özkan Öksüz; buyurunuz. (AK Parti
sıralarından alkışlar)
Süreniz 5 dakikadır. 
AK PARTİ GRUBU ADINA
ÖZKAN ÖKSÜZ (Konya) - Sayın Başkan, değerli milletvekilleri; yasanın 21 inci
maddesi üzerinde Ak Parti Grubu adına söz almış bulunmaktayım; hepinize
saygılar sunarım.
1990 yılında özel
televizyonlarla tanışan Türkiye'de, geçen 12 yılda, 16 ulusal, 15 bölgesel ve
229 yerel televizyon kanalı, bütün olumsuzluklara rağmen, ülkemizde demokrasiye
güç katmışlardır. Sadece Ankara ve İstanbul'un gündemiyle hareket eden ulusal
kanalları bir tarafa bırakacak olursak, bölgesel ve yerel kanallar yurdun dört
bir yanından Anadolu insanının sesi ve yerel demokrasinin en önemli teminatı
olmuştur. 
Bu nedenle, devlet, yerel
ve bölgesel basın organlarını desteklemek zorundadır; ancak, görülüyor ki,
hükümet ortakları ulusal medya gruplarına göstermiş oldukları müsamahanın yüzde
1'ini dahi bölgesel ve yerel basın organlarına göstermemektedir; çünkü, bu
hükümet, kendilerini iktidara taşıyan medya patronlarına diyet ödemektedir. 
Hortumlandığı için batma
noktasına gelen bankaları kurtarmak için, milletin vergilerinden toplanan
katrilyonları aktaran, birkısım bankalara kriz akşamı düşük bir kur üzerinden
dolar satan, hırsızları, hortumcuları, medya patronlarını kurtaran hükümet,
bununla yetinmeyerek, peşkeşin önünü daha da açmak, medya patronlarının devlet
ihalelerine katılmasını sağlamak için bu yasayı çıkarmaya çalışmaktadır. 
Evet, bu yasaya, benim,
sizin, herkesin 7 yaşındaki çocuğu bile karşıdır. Sırf bu kanunu protesto etmek
için dün internet sitelerini kapattılar. Demek ki, bu kanuna küçük çocuklar
bile karşıdır. Evet, internetteki siteler dün kapandı. Haberiniz varsa,
çocuklarınız dün internet sitelerini seyretmediler. Çünkü, bu kanun çıkarsa,
internetteki siteler yurt dışındaki santralları kullanmaya başlayacakları için,
denetim tümüyle imkânsız hale gelmeye başlayacaktır, Türkiye ciddî bir döviz
kaybına uğrayacaktır. "e-devlet" deyip bilişim şûrası düzenleyenler
neredeler?! 
Bu kanunun yasalaşması
halinde, yayın kuruluşları, güçlerini kullanarak, devlet ihalelerinde, iktidar,
bürokrasi ve diğer firmalar nezdinde baskı oluşturabilecekler, böylece, haksız
bir rekabet ortamı sağlayacaklardır. Televizyon sahiplerinin Menkul Kıymetler
Borsasında işlem yapmaları serbest kalacaktır. Medyada zaten var olan
tekelleşme ve kartelleşme olgusu hız kazanacaktır. Böylece, kamuoyu, birkaç
medya patronunun dilediği gibi şekillenecek, halkın haber alma özgürlüğü ciddî
biçimde kısıtlanacaktır. 
Medya patronlarına bu
kıyağı çeken hükümet ortakları, akşam karanlığında, dağılan pazar yerlerinde
dökülen sebze ve meyveleri toplamak zorunda kalan insanlarımızı ise tamamen
unutmuş bulunmaktadır. 
Sosyal devlet
anlayışında, toplumun tüm kesimleri, devlet hizmetlerinden ve kaynaklarından
eşit şekilde yararlanmalıdır. Hükümet, medya patronlarından önce, açların
karınlarını doyurmalı, işsizlere iş sağlamalı, kapanan işyerlerinin açılması
için gereken tedbirleri almalıdır; artan hırsızlık olaylarına, kapkaç terörüne,
cinnet geçiren insanların derdine çare bulmalıdır. 
Fakire yapılacak en büyük
kötülük, onun elbisesini yırtmaktır. Yerel ve bölgesel yayın organlarına da
yapılacak en büyük kötülük, cezaî müeyyidelerin ödenmeyecek şekilde
artırılmasıdır. Bu yasa, maddî imkânsızlıklar nedeniyle yayın hayatını güçlükle
sürdürmeye çalışan yerel ve bölgesel basın organlarının kendiliğinden
kapanmasına veya medya patronlarının eline geçmesine neden olacaktır.
Üstelik, Türkiye Büyük
Millet Meclisi tarafından, medyanın sorunlarının araştırılması amacıyla
kurulması kararlaştırılan Meclis araştırması komisyonunun araştırmalarının
tamamlanmasını beklemeden bu yasanın çıkarılmak istenmesini de anlamak mümkün
değildir. 
Anayasaya aykırılığı ve
Anayasa Mahkemesi tarafından iptal edileceği gün gibi açık iken, bu yasanın
alelacele çıkarılmak istenmesi Türkiye'ye ne kazandıracaktır; işsizliğe çare mi
bulacaktır, kapanan işyerleri açılacak mıdır, cinnet noktasına gelmiş
halkımızın dertlerine çare mi olacaktır?! 
(Mikrofon otomatik cihaz
tarafından kapatıldı)
ÖZKAN ÖKSÜZ (Devamla) -
Başkanım bitiriyorum.
BAŞKAN - Lütfen, son
sözleriniz olsun.
ÖZKAN ÖKSÜZ (Devamla) -
Bunları bize izah ederseniz, biz de bu yasayı destekleyeceğiz. 
Hükümet, bundan evvel
olduğu gibi, şimdi de halkı kandırmaktadır. Sindirim bozukluğu bulunan Başbakan
ve ortakları, içlerine sindiremedikleri bir yasayı daha çıkarmaktadırlar. 
Millet yararına hiçbir
fayda getirmeyecek bu yasayı Meclisten geçirmeye çalışan hükümet ortaklarını,
halkımız ve yerel ve bölgesel yayın organlarının çalışanları adına protesto
ettiğimi bildiriyorum. Yerel ve bölgesel radyo ve televizyon kanalları, yerel
demokrasinin teminatlarıdır. Devlet, mutlaka yerel medyaya sahip çıkmalıdır. 
Hepinize saygılarımı
sunarım. (AK Parti sıralarından alkışlar)
BAŞKAN - Teşekkürler
Sayın Öksüz.
İkinci olarak, Saadet
Partisi Grubu adına, Erzurum Milletvekili Lütfü Esengün.
Buyurunuz Sayın Esengün.
(SP sıralarından alkışlar)
SP GRUBU ADINA LÜTFÜ
ESENGÜN (Erzurum) - Sayın Başkan, değerli milletvekilleri; görüşülmekte olan
kanunun 21 inci maddesi üzerinde, Saadet Partimiz adına söz almış bulunuyorum;
hepinizi saygıyla selamlıyorum
Değerli arkadaşlar, bu
hükümet çok şanslı. Şanslı oluşu şu ki, Anayasaya aykırı bir İçtüzük
uygulanmaya devam ediyor; kimse de rahatsız olmuyor, Meclis Başkanı dahil.
Anayasa Mahkemesi de, ne hikmetse, bir türlü zahmet edip, kararını yazmıyor.
Refah Partisini kapatırken bir ayda karar yazan Mahkeme, Türkiye Büyük Millet
Meclisi gibi, ülkenin en önemli kurumunun Anayasaya aykırı İçtüzükle
yönetilmesini herhalde içine sindiriyor. (SP sıralarından alkışlar) 
350'ye yakın sayısal
çoğunluğu var iktidarın, bir şansı da budur.
İçtüzükte muhalefet susturulmuştur; bir de bu elektronik sistem var,
eskiden bir yoklama istendiğinde, okunarak yapılırdı, yarım saat, kırk dakika
sürerdi; şimdi, Sayın Başkan, yoklama isteyenlerin adlarını okuyup, burada olup
olmadıklarını yoklamaya bile lüzum görmüyor. Bu, bir yönüyle, görevi ihmaldir.
Orada oturan Sayın Başkanın, Anayasaya aykırı da olsa, İçtüzüğün Anayasaya
aykırı olmayan maddelerine muhakkak uyması lazım. Orada hazır bir listeyi
okuyup da, işi, ciddiyetinden uzaklaştırmak yanlıştır. (SP sıralarından
alkışlar)
Bunun yanında, bizim,
susturulan muhalefetin, farzımuhal, iktidar gruplarının önerisi üzerinde lehte
söz alması tabiî ki, hakkı olacak. Ben aleyhte söz alamazsam, maddeler üzerinde
konuşamazsam, kişisel sözlerimiz kısıtlanmışsa, her fırsatı kullanma imkânını
araştırırım; sizin verdiğiniz öneri üzerinde lehte söz alırım; ama, aleyhte
konuşurum. Bunu da hiç kimse hakkın suiistimali olarak nitelendiremez.
MEHMET EMREHAN HALICI
(Konya) - Bunun tutanaklara geçtiği iyi oldu.
LÜTFÜ ESENGÜN (Devamla) -
Dolayısıyla, bütün bu lehinize olan şanslı imkânlarınıza rağmen "şu kadar
yasa çıkardık" diye övünüyorsunuz; ama, gelin milletin arasına... 
Bakın, Anadolu'da -MHP'li
arkadaşlar, size söylüyorum- tabanınız,
gençleriniz "Milliyetçi Hareket Partiliyim" demiyor artık,
"ülkücüyüm" diyor; çünkü "bu MHP, bizim MHP'miz değil" diyor,
açıkça söyleyeyim. Gidin sorun, aynı cevabı siz de alacaksınız.
Onun yanında, DSP,
Anavatan Partisi ve Milliyetçi Hareket Partisi; üç seneden beri hükümettesiniz;
işçinin, köylünün, emeklinin, dargelirlinin hiçbirinin en ufak derdine bir çare
bulamadınız. 300 değil, 500 tane yasa çıkarsanız, o yasaların arkasında ya IMF
vardır ya medya patronları vardır ya da çıkar çevreleri vardır. Bir defa da şu
millet için çalışın.
Bakınız, Ziya Paşanın
güzel bir sözü var: "Nush ile uslanmayanı etmeli tekdir/Tekdir ile
uslanmayanın hakkı kötektir."
MEHMET EMREHAN HALICI
(Konya) - Doğru.
MUSTAFA GÜVEN KARAHAN
(Balıkesir) - Siz hak ettiniz.
LÜTFÜ ESENGÜN (Devamla) -
Siz şimdi tam o noktaya geldiniz. Kötek ne zaman; kötek de seçim günü.
Sabredin, seçim geliyor, millete verdiğiniz sözleri tutmamanın, aldığınız
emanete ihanet etmenin cezasını çekeceksiniz.
Bakınız, elimde deste
deste mektup var; buraya çıkan her hatip gösterdi, size de geliyor; ama
okumuyorsunuz, okumadan çöpe atıyorsunuz. Bütün Anadolu medyasının feryadı...
Günlerce... Sayın RTÜK Başkanının 21 maddelik itirazları... Fevkalade güzel
hazırlanmış. 
İzmir milletvekilleri
neredeler? İzmir milletvekillerine özellikle duyurmak istiyorum; okumamışlarsa
ben okuyayım iki satır. Bakınız, İzmir'den geliyor, biraz evvel bir milletvekili
arkadaşımız imzalarını okudu: Ege-TV, Yeni-TV, Sky-TV, İzmir-TV, Kordon-TV.
Bizim İzmir'den
milletvekilimiz yok. İzmir milletvekili 24 tane, bunun 21 tanesi iktidara
mensup, yani sizlersiniz ve burada milletvekillerini, bu yasaya karşı çıkmaya çağırıyor
İzmir televizyonları. 
Değerli arkadaşlar, dönüp
dolaşıp gideceğimiz yer, mahallî medyanın ekranlarıdır. Bu "ulusal
medya" deyip, bugün, lehinde menfaatları için yasa çıkardığınız
televizyonlar, size, seçim öncesinde, tek saniye olsun ekranlarını açmayacak.
Yine gideceğiz Anadolu'ya, bizim kendi medyamız, Anadolu'nun sesi olan medyadan
yararlanacağız. Siz bindiğiniz dalı kesiyorsunuz, haberiniz yok. 
Siz zannetmeyin ki, o
ulusal medya MHP'yi methüsena edecek, DSP'yi methüsena edecek. Menfaatı icap
ettirirse, menfaatına hizmet ederseniz olur; ama, ben inanıyorum, siz, medya
patronlarının...
(Mikrofon otomatik cihaz
tarafından kapatıldı)
BAŞKAN - Bitirir
misiniz...
LÜTFÜ ESENGÜN (Devamla) -
Bitiriyorum.
Sonuçta, biz millete
hizmet için varız değerli arkadaşlar, medya patronları için değil.
Bakınız, şu üzerinde
konuştuğum madde RTÜK Kanunuyla ilgili değil, RTÜK'le ilgili maddeler geride
kaldı, şimdi Basın Kanunuyla ilgili maddeler görüşülüyor; ama, ola ki, tümünde;
çünkü, tümünün oylaması var, tümünün oylamasına kadar da daha saatler var; ola
ki, insaf edersiniz, ola ki, gerçeği görürsünüz, ola ki, buradaki sözlere kulak
verirseniz, nasihat dinlersiniz, belki geri adım atarsınız, belki bu kanunu
geri çekersiniz diye bir defa daha ikaz için söylüyorum bu sözleri. Ne sayın
bakanlardan birisi, ne iktidar milletvekillerinden birisi tek satırla şu
kürsüden bu kanunu savunamadı.
BAŞKAN - Sayın Esengün,
teşekkür ediyorum.
LÜTFÜ ESENGÜN (Devamla) -
Ben biliyorum, verdiğiniz oylardan vicdanlarınız da rahatsız. Medya
patronlarının emrine, talimatına değil vicdanınızın sesine uymanızı rica
ediyorum, davet ediyorum.
İnşallah, bu kanun, bu
gece bu Meclisten geçmez diye ümidimi muhafaza ediyor, hepinize saygılar
sunuyorum. (SP sıralarından alkışlar)
BAŞKAN - Teşekkürler.
Doğru Yol Partisi Grubu
adına Balıkesir Milletvekili İlyas Yılmazyıldız... 
Buyurunuz Sayın
Yılmazyıldız. (DYP sıralarından alkışlar)
Süreniz 5 dakika.
DYP GRUBU ADINA İLYAS
YILMAZYILDIZ (Balıkesir) - Sayın Başkan, değerli milletvekilleri; maalesef bu
yasayı çıkarmakla demokrasiyi katlediyoruz. Özellikle 14 Mayıs 1950'de çok
partili demokrasiye geçildiği, Demokrat Partinin o zaferinin yaşandığı,
rahmetli Fatin Rüştü Zorlu, Hasan Polatkan, Adnan Menderes ve Celal Bayar'ın
ülkemize çok partili demokrasiyi armağan ettiği bu günde bu Meclis tarafından
böyle bir yasanın çıkarılması üzüntü verici. 
Neden bu sözle girdim?..
Bakınız, demokrasinin temeli kuvvetler ayırımıdır; yargı, yasama ve yürütme.
Şimdi, 18 inci Asrın ortalarından başlayıp 1789 Fransız İhtilaliyle çağdaş
demokrasinin içinde yerini almış olan bu kuvvetler ayırımı, muhakkak ki, büyük toplumsal olayın -yani,
çağdaş demokrasinin- çok önemli bir temel taşını oluşturuyor. Buradaki amaç, bu
kuvvetler birbirlerini dengelesin, denetlesin, topluma ve demokrasiye hizmet
etsin. Ancak, 18 inci Asırda, kuvvetler ayırımı ilkesi, sadece devletin
içyapısını teşkil eden yasama, yürütme ve yargı güçlerinin birbirinden, az önce
tarif ettiğim şekliyle ayrılmasıyken -ki, demokratik gerekleri sağlamaya
yeterli oluyordu bu- ancak, o gün, o çağda, henüz toplumda etkili olmayan
sermaye, bugünkü anlamda bir güce ve etkinliğe erişebilmiş değildi. Devlet ve
kurumlar, sermaye baskısından uzak kalacak veya kendini koruyacak kadar oransal
güce sahipti. Yine, biliyoruz ki, 18 inci Asırda, basının, toplum ve devlet
hayatı içerisinde hiçbir etkisi yoktu. 
Yine biliyoruz ki, ilk
basın mensubu -Russel isimli bir gazeteci- 1853-1856 yılları arasında, Kırım
Harbinde, İngiliz Time Gazetesi adına çalışıyordu. 
Değerli arkadaşlarım,
bugüne baktığımız zaman, kuvvetler ayırımı ilkesinin yasama, yürütme ve yargı
arasında paylaşıldığı, o dönemde etkin olmayan sermayenin, basın gibi
kurumların, bugün, artık, toplum ve devlet hayatında, yukarıda sayılan devlet
erkleri kadar etkin olduğu açıkça görülür; yani, çağdaş bir kuvvetler ayırımı
tarifine ihtiyaç vardır. Çağdaş kuvvetler ayırımı, nasıl olacaktır, kimler
arasında olacaktır? Tabiî ki, bugünün zorunlu olan katılımcı demokrasi
gerekleri içinde, eğer, sermaye, basın gibi etkin bir güç varsa, bunlar
arasında da kuvvetler ayırımı olmalıdır. Eğer, bu çağdaş güçler arasında
kuvvetler ayırımı olmazsa, aynen, yasama, yürütme ve yargı erkleri arasındaki
kuvvetlerin karışımından doğan sakıncalar, aynı, hatta, daha büyük ölçekte ortaya
çıkabilir; nitekim, çıkmıştır, çıkmaktadır, yaşıyoruz. 
Evvela, sermaye ile
devlet ilişkilerine göz atalım. Eğer, sermaye, devlet içerisinde kendi kapital
gücü ve kimliğiyle etkinlik kazanır ve sürdürürse, bu, çok büyük ölçüde
devletin yozlaşmasına, etik normların çöküntüye uğramasına, rüşvet ve
yolsuzlukla devletin âdeta iç içe yaşar hale gelmesine yol açmaktadır. Bugün
milletimizin çektiği ıstırap budur. Demokrasiyi kemiren en büyük kurt, işte bu
irtikap ve yolsuzluk olaylarıdır. Demokratik yaşamı bir türlü kabul edemeyen
mihrakların en etkili biçimde, belki de haklı olarak yararlandığı husus,
devlete bulaşmış olan yolsuzluk olayları; hatta, onların söylentileridir. Hep,
devletin elini ekonomiden çekmesi istenir; bu, son derece doğrudur; hatta,
çağdaş kuvvetler ayırımı ilkesinin de tabiî bir gereğidir. Özelleştirme
dediğimiz olay budur; devlet ekonomiden elini çekmelidir. Ancak, bu ilke, tek
taraflı anlaşılır, öyle yorumlanarak uygulanacak olursa çok noksan kalmış olur.
Sermaye de devletten elini çekmelidir; çekmelidir ki, çağımızın bu etkin gücü,
yani, sermaye, özellikle sosyalist sistemin çöküntüye uğramasından sonra
kazandığı daha büyük gücü, devletin içinde, devlet erkine karşı kullanamasın. 
Basın ile devletin
arasını da, yine, aynı duyarlılıkla ve aynı önemle çizmek gerekir. Basın
devleti denetlemeli, ancak, devletle iç içe olmamalıdır; iç içe olduğu zaman,
zaten, çoğu kez, denetim görevini yapamaz. Basının bir de ekonomik bağlarla
devlet içerisine uzanması, bugün olduğu gibi, son derece büyük sıkıntılar
doğurur. 
(Mikrofon otomatik cihaz
tarafından kapatıldı)
BAŞKAN - Lütfen
sözlerinizi tamamlayınız Sayın Yılmazyıldız.
İLYAS YILMAZYILDIZ
(Devamla) - Demek ki, basın ile sermaye ve devlet arasına kalın çizgileri
koymak, çağdaş bir kuvvetler ayırımının vazgeçilmez parçasıdır. 
Konuyu şöyle özetlersek,
çağımızda son derece etkin birer güç haline gelmiş olan sermaye-basın arasında
kesin çizgiler meydana getirilmez ise, bu kurumların birbirlerini denetleyerek
demokrasiyi, çağdaş normları işletmeleri imkânı ortadan kalkar. Sermaye
basından elini çekmelidir. Çağdaş basın, büyük sermaye gerektiren ekonominin
şartlarıyla sınırlı kalmalıdır. 
BAŞKAN - Lütfen
sonuçlandırınız.
İLYAS YILMAZYILDIZ
(Devamla) - Şöyle toparlamak istiyorum: Her çağın güçleri ve kuvvetleri ne ise,
ayırım ve denge de onların arasında olmalıdır. Bir yeni çağdaş kuvvetler
ayırımına ihtiyaç vardır. Bu yaptığımız, oligarşiyi kendi elimizle yaratmaktır;
bu yarattığımız oligarşi, maalesef, Türkiye'de bu yaratılan demokrasiyi
boğacaktır. Gelin, bir daha düşünelim; bu kadar tekeli, bu kadar gücü bu
sermayenin eline vermeyelim, yerel televizyonları yok etmeyelim, demokrasiyi
hep birlikte, 14 Mayıs 1950'nin hatırına koruyalım diyorum.
Saygılar sunuyorum. (DYP
sıralarından alkışlar)
BAŞKAN - Teşekkürler.
Son olarak, Milliyetçi
Hareket Partisi Grubu adına, Denizli Milletvekili Salih Erbeyin.
Buyurun Sayın Erbeyin.
(MHP sıralarından alkışlar)
MHP GRUBU ADINA SALİH
ERBEYİN (Denizli)- Sayın Başkan, değerli milletvekilleri; şu an görüşmekte
olduğumuz kanun maddesi, kamuoyunda "basında tekzip" olarak
adlandırılan bir maddedir. Bu maddeyi dikkatle okuyan Mecliste bulunan bütün
milletvekili arkadaşlarımın bu yasada ilk defa, bir ilki gerçekleştireceklerini
düşünüyorum; çünkü, haksız yere gururu, haysiyeti rencide olan bir kişinin
tekzibinin yayınlanmasından daha doğal bir şey olamaz diye düşünüyorum. Sadece
maddeyi bir defa daha okuyup, saygılar sunmak istiyorum.
"Bir kişinin şeref
ve haysiyetinin rencide edilmesi veya kendisiyle ilgili yalan haber verilmesi
veya kendine hakaret edilmesi veya sövülmesi ya da gerçeğe aykırı hareket, düşünce ve söz izafesi suretiyle, açık
veya kapalı şekilde bir mevkutede yayın yapılması halinde; ilgili veya
temsilcisi yayının yapıldığı tarihten itibaren iki ay içinde imzasını taşıyan
cevap veya düzeltme yazısını mevkutenin sorumlu müdürüne verebilir veya
gönderebilir.
Sorumlu müdür, cevap veya
düzeltme yazısını aldığı tarihten itibaren üç gün içinde mevkutenin sahibi olan
gerçek kişiye veya anonim şirketlerde yönetim kurulu başkanına, diğer şirket ve
tüzelkişilerde en üst yöneticiye bildirir ve inceler; yayınlanmasına karar
verdiği takdirde inceleme süresinin bitiminden sonra çıkacak ilk nüshada, metne
hiçbir mülahaza ve işaret katmaksızın ve bu cevap veya düzeltme dolayısıyla
herhangi bir mütalaa beyan etmeksizin aynen ve tamamen yayınlamaya
mecburdur." 
Herhalde, Yüce Meclisin
üyeleri, vatandaşın en doğal hakkı olan tekzibe ilişkin bir maddeye karşı
çıkmazlar diye düşünüyorum.
Saygılar sunuyorum. (MHP
sıralarından alkışlar)
BAŞKAN - Teşekkür
ediyorum Sayın Erbeyin.
Sayın milletvekilleri,
madde üzerinde 3 adet önerge vardır; önce, geliş sıralarına göre okutacağım,
sonra, aykırılıklarına göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 21 inci maddesi ile 15.7.1950 tarihli ve 5680 sayılı Basın
Kanununun 19 uncu maddesinin (1) numaralı fıkrasının birinci bendindeki
"iki ay içinde" ibaresinin "bir yıl içerisinde" olarak
değiştirilmesini arz ve teklif ederiz.






Fethullah Erbaş


Mustafa Geçer


Aslan Polat







Van


Hatay


Erzurum







Yakup Budak





Musa Demirci







Adana





Sıvas



BAŞKAN - Diğer önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 21 inci maddesi ile 15.7.1950 tarihli ve 5680 sayılı Basın
Kanununun 19 uncu maddesinin (1) numaralı fıkrasının birinci bendindeki
"iki ay içinde" ibaresinin "üç ay içerisinde" olarak
değiştirilmesini arz ve teklif ederiz.
 



Fethullah Erbaş


Mustafa Geçer


Aslan Polat










Van


Hatay


Erzurum







Musa Demirci





Metin Kalkan







Sıvas





Hatay



BAŞKAN - Şimdi, son ve
maddeye en aykırı önergeyi okutup, işleme alacağım.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 21 inci maddesi Anayasaya aykırı olduğundan tasarı
metninden çıkarılmasını arz ve teklif ederiz.
 



Fethullah Erbaş


Ömer Vehbi Hatipoğlu


Aslan Polat










Van


Diyarbakır


Erzurum







Veysel Candan


Yasin Hatiboğlu


Mehmet Bekâroğlu







Konya


Çorum


Rize



BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI EDİP SAFDER
GAYDALI (Bitlis) - Katılamıyoruz Sayın Başkan.
VEYSEL CANDAN (Konya) -
Alaattin Sever Aydın konuşacaklar.
BAŞKAN - Önerge sahipleri
adına, Sayın Alaattin Sever Aydın; buyurun. (SP sıralarından alkışlar)
ALAATTİN SEVER AYDIN
(Batman) - Teşekkür ediyorum.
Sayın Başkan, değerli
milletvekilleri; 21 inci madde hakkında verdiğimiz önerge üzerinde söz almış
bulunuyorum; hepinizi saygıyla selamlıyorum.
Değerli milletvekilleri,
konuşmama başlamadan önce, bir şey arz etmek istiyorum; bugünkü gazetelerden
birisinde manşetten bir haber var: "Komplo" diye bir haber. Bu haber,
bir yıl önce olan bu haber, niçin bugün yayımlandı?! Bunu, takdirlerinize
bırakıyorum.
Değerli milletvekilleri,
bakınız, bu RTÜK Yasasıyla ilgili yirmi yıllık bir gazeteci olan Ahmet Tezcan
ne diyor: "Tasarı bu haliyle yasalaşırsa, bu ülkeyi terk edeceğim; çünkü,
artık, sıradan bir gazeteci olarak ve insan olarak bu ülkede yaşama imkânı kalmayacak.
Genel Kuruldan bu tasarının aynen geçmesi halinde, bu ülkede bulunan bütün
yabancı ülkelerin büyükelçiliklerine bir mektup göndererek, ahlakî iltica
talebinde bulunacağım ve kabul edildiğim ülkeye çoluk çocuğumla beraber
gideceğim." 
Değerli milletvekilleri,
bakınız, Sayın Başbakan, onbeş gün önce gece saat 01.30'a kadar buradaydı;
Sayın Başbakan Yardımcıları, şu anda da buradadırlar, o zaman da gece saat
03.30'a kadar buradaydılar. Acaba, bu insanların ülkelerini terk etmeleri için
mi buradadırlar?! 
Değerli milletvekilleri,
gecenin bu saatinde bu kanunu çıkarıyorsunuz, ülkenin acil sorunlarından
hangisini düzeltmek için bir araya geliyoruz?! Ekonomi çökermiş, halk perişan,
esnaf perişan, çiftçi perişan, herkes perişan; bunların durumunu düzeltmek için,
gelin gece gündüz demeden çalışalım; ama, siz, halkı değil medya patronlarını
düşünüyorsunuz. Bu patronlara karşı, acaba, bir diyet borcunuz mu vardır?! Son
dört beş yılda, ülke ekonomisinden kaybettiğiniz 200 milyar doların hesabını
veriniz.
Değerli milletvekilleri
-bakınız, geçen gün gazetelerde vardı- acaba, bu kanunu çıkarmakla gazetelerin
devlete olan trilyonlarca borcunu da affedecek misiniz?.. Ki, tahminimce, bu da
affa giriyor; ama, bir taraftan bu trilyonlarca borcu affediyorsunuz, öbür
taraftan Batman'dan ve Adıyaman'dan, 1 500 işçinin işine son vermek için, 1-2
trilyon parayı esirgiyorsunuz. Gerçi, Sayın Başbakan Yardımcımıza teşekkür
ediyorum, durumla ilgileneceğini söylediler; Sayın Kemal Derviş de duruma
vâkıftırlar. 
Bakınız, KİT Komisyonunda,
devletin hangi şirketlere kredi verdiğini sorduğumuzda "banka sırrıdır
diye vermiyoruz" diyorlar; ki, verilen bu kredilerin çoğu da geri
dönmemiştir. Halkın vekilleri olarak bunları öğrenmek istiyoruz, bu paralar
kimlere verilmiştir?.. Siz, medya patronlarının şimdiki hâkimiyetini yeterli
görmüyorsunuz, daha da hâkim olmaları için tehditlerine boyun eğmek
mecburiyetinde mi kalıyorsunuz?! Bu yasayla, ülkenin geleceğine dinamit
koyuyorsunuz; milletin egemenliğini elinden alıp, başkalarına veriyorsunuz; millî
iradeyi yok sayıyorsunuz. Anadolu'daki basını ve yerel televizyonları âdeta
idam ediyorsunuz. Hükümetin yaptığı bu dayatmalar, diktatörce idare edilen
hangi ülkelerde vardır bir misal gösterebilir misiniz?.. Değerli
milletvekilleri, bakınız, Amerika'da medyanın yüzde 25'ini elinde bulunduran
Yahudi lobisi nasıl oraya hâkimse, bizdeki medya patronları da, maalesef,
devletin idaresinde böyle hâkimdirler. 
Değerli milletvekilleri,
Sayın Başbakanımız, defalarca, Filistin'deki hadise için "bir katliam yaşanıyor"
sözünü söylediği için özür dilediği halde... 
MEHMET EMREHAN HALICI
(Konya) - Hayır, özür dilemedi...
ALAATTİN SEVER AYDIN
(Devamla) - ...medya patronları için de, acaba, bu kanunu tekrar getirmekle
özür mü dilemektedir?
Değerli milletvekilleri,
bir arkadaşımızın dediği gibi, Avrupa Birliğine girmemizi istemeyenler mi acaba
bu kanunu dayatıyorlar? Siz gelin halkı dinleyin, 1 Mayısta meydanları dolduran
milyonlarca insanın sesini dinleyin, elektriği parasızlıktan kesilen insanların
feryadını dinleyin, çöplerden ekmek toplayan insanların feryadını dinleyin,
açlıktan ölenlerin, çöplükten ekmek toplayanların derdine çare bulun. Bakın,
milyonlarca işsiz vardır, onlara çare aramak için, gelin, birlikte, beraber
çalışalım, esnaf için yardımcı olalım, hastane köşelerinde ilaç alamayan
insanlara çare olalım; ama siz, maalesef, bunları düşünmüyorsunuz.
Başörtüsü yüzünden, insan
hakkı olan başörtüsü yüzünden okullarına alınmayan, elleri kelepçelenen
öğrencilere çare bulalım, gelin bunlar için uğraşalım, gece gündüz çalışalım;
ama, heyhat, siz, bunlar için uğraşmıyorsunuz, medya patronları için
çalışıyorsunuz.
BAŞKAN - Sayın Aydın,
sonuçlandırırsanız sevinirim.
ALAATTİN SEVER AYDIN
(Devamla) - Milleti dinleyiniz, medya patronları sizi kurtarmaz; halk, yerel basın
ve medya tarafından nasıl boğuluyorsa, yarın seçim sandıklarında da korkarım ki
sizi böyle boğarlar. 
Bakın, Sayın Başkanım
müsaade ederseniz son olarak şunu söylüyorum: Venezüella'da, Amerika'ya rağmen,
medya patronlarına rağmen ihtilal yapıldı; ama, halk karşı çıktı, 24 saat sonra
veya 48 saat sonra, bu ihtilalle gelen kişiler geri dönmek zorunda kaldı.
Halka karşı kimse
gelemez, bunu belirtmek istiyorum.
Saygı sunuyorum, teşekkür
ediyorum. (SP sıralarından alkışlar)
BAŞKAN - Teşekkür
ediyorum Sayın Aydın.
III.- YOKLAMA
(SP sıralarından bir grup milletvekili ayağa
kalktı)
ASLAN POLAT (Erzurum) -
Sayın Başkan, yoklama istiyoruz.
BAŞKAN - Hayhay.
Ben, biraz önce
nezaketimin istihza konusu olacağını bilseydim buradan okumazdım, sadece sayın
üyeler ayakta beklemesin düşüncesiyle yapmıştım. 
Şimdi, yoklama talebinde
bulunan arkadaşlarımızın ayakta tespitini yapayım, her bir arkadaşımızın
ismini, rızaları doğrultusunda, alayım.
Sayın Hatiboğlu, Sayın
Candan, Sayın Polat, Sayın Çelik, Sayın Erbaş, Sayın Aydın, Sayın Ulucak, Sayın
Kamalak, Sayın Budak, Sayın Sever Aydın, Sayın Geçer, Sayın Yaşar Canbay, Sayın
Kukaracı, Sayın Bekâroğlu, Sayın Gören, Sayın Alçelik, Sayın Malkoç, Sayın
Batuk, Sayın Esengün, Sayın Günbey, Sayın Okudan.
20 arkadaşımızı tespit
ettik.
Yoklama için 3 dakika
süre veriyorum.
(Elektronik cihazla
yoklama yapıldı)
BAŞKAN - Sayın
milletvekilleri, yeterli çoğunluğumuz vardır.

VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
 4. - Radyo ve Televizyonların Kuruluş ve
Yayınları Hakkında Kanun, Basın Kanunu, Gelir Vergisi Kanunu ile Kurumlar
Vergisi Kanununda Değişiklik Yapılmasına Dair 7.6.2001 Tarihli ve 4676 Sayılı
Kanun ve Anayasanın 89 uncu Maddesi Gereğince Cumhurbaşkanınca Bir Daha Görüşülmek
Üzere Geri Gönderme Tezkeresi ve Anayasa Komisyonu Raporu (1/878) (S. Sayısı :
850) (Devam)
BAŞKAN - Komisyonun ve
hükümetin katılmadığı önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Diğer önergeyi okutup,
işleme alıyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 21 inci maddesi ile 15.7.1950 tarihli ve 5680 sayılı Basın
Kanununun 19 uncu maddesinin (1) numaralı fıkrasının birinci bendindeki
"iki ay içinde" ibaresinin "bir yıl içinde" olarak
değiştirilmesini arz ve teklif ederiz.
  Fethullah
Erbaş 
  (Van)
  ve arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI EDİP SAFDER
GAYDALI (Bitlis) - Katılıyoruz Sayın Başkan.
III.- YOKLAMA
(SP sıralarından bir grup milletvekili ayağa
kalktı)
FETHULLAH ERBAŞ (Van) -
Yoklama istiyoruz Sayın Başkan.
BAŞKAN - 20 kişi ayağa
kalkmazsa işleme alma imkanım yok. Önce, 20 kişi olduğunu tespit edeceğiz,
sonra, sayacağız; maalesef öyle.
Sayın Candan, Sayın
Hatiboğlu, Sayın Çelik, Sayın Erbaş, Sayın Ulucak, Sayın Aydın, Sayın Kamalak,
Sayın Budak, Sayın Sever Aydın, Sayın Polat, Sayın Canbay, Sayın Geçer, Sayın
Esengün, Sayın Kukaracı, Sayın Bekâroğlu, Sayın Batuk, Sayın Gören, Sayın
Ayhan, Sayın Malkoç, Sayın Kalkan.
Yoklama için 3 dakika
süre veriyorum ve yoklamayı başlatıyorum.
(Elektronik cihazla
yoklama yapıldı)
BAŞKAN - Yeterli
çoğunluğumuz vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
 4. - Radyo ve Televizyonların Kuruluş ve
Yayınları Hakkında Kanun, Basın Kanunu, Gelir Vergisi Kanunu ile Kurumlar
Vergisi Kanununda Değişiklik Yapılmasına Dair 7.6.2001 Tarihli ve 4676 Sayılı
Kanun ve Anayasanın 89 uncu Maddesi Gereğince Cumhurbaşkanınca Bir Daha
Görüşülmek Üzere Geri Gönderme Tezkeresi ve Anayasa Komisyonu Raporu (1/878)
(S. Sayısı : 850) (Devam)
BAŞKAN - Komisyonun ve
Hükümetin katıldığı önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Son önergeyi okutup
işleme alacağım.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 21 inci maddesi ile 15.7.1950 tarihli ve 5680 Sayılı Basın Kanununun 19 uncu
maddesinin (1) numaralı fıkrasının birinci bendindeki "iki ay içinde"
ibaresinin "üç ay içerisinde" olarak değiştirilmesini arz ve teklif
ederiz. 
  Fethullah
Erbaş 
  (Van)

  ve
arkadaşları
BAŞKAN - Komisyon
önergeye katılıyor mu? 
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim. 
BAŞKAN - Hükümet önergeye
katılıyor mu? 
DEVLET BAKANI EDİP SAFDER
GAYDALI (Bitlis) - Katılıyoruz Sayın Başkan. 
III. - YOKLAMA 
(SP sıralarından bir grup
milletvekili ayağa kalktı) 
FETHULLAH ERBAŞ (Van) -
Yoklama yapılmasını istiyoruz Sayın Başkan. 
BAŞKAN - 20 arkadaşımızı
görmem lazım Sayın Erbaş. 
ASLAN POLAT (Erzurum) -
Görün Sayın Başkan, görün. 
BAŞKAN - Sayın Candan,
Sayın Çelik, Sayın Erbaş, Sayın Kamalak, Sayın Budak, Sayın Ulucak, Sayın
Aydın, Sayın Polat, Sayın Sever Aydın, Sayın Geçer, Sayın Canbay, Sayın Güneri,
Sayın Kalkan, Sayın Bekâroğlu, Sayın Hatiboğlu, Sayın Batuk, Sayın Esengün,
Sayın Gören, Sayın Kukaracı, Sayın Malkoç. 
Yoklama için 3 dakika
süre veriyorum ve yoklamayı başlatıyorum. 
(Elektronik cihazla
yoklama yapıldı) 
BAŞKAN - Sayın
milletvekilleri, yeterli çoğunluğumuz vardır. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
7.6.2001 Tarihli ve 4676 Sayılı Kanun ve Anayasanın 89 uncu Maddesi Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ve Anayasa
Komisyonu Raporu (1/878) (S. Sayısı : 850) (Devam)
BAŞKAN - Hükümetin ve
komisyonun katıldığı önergeyi oylarınıza sunuyorum : Kabul edenler... Kabul
etmeyenler... Kabul edilmiştir.
Şimdi, 21 inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Madde 22'yi okutuyorum: 
MADDE 22. - 5680 sayılı
Kanunun 20 nci maddesi aşağıdaki şekilde değiştirilmiştir.
Madde 20. - 4 üncü
maddenin birinci ve ikinci fıkralarında yazılı hususları göstermeyen
sorumlular, on milyar liradan elli milyar liraya kadar ağır para cezası ile
cezalandırılır.
Bu hususları gerçeğe
aykırı şekilde gösterenler ile sorumluların belirlenmesini veya mahkeme
kararlarının uygulanmasını güçleştirecek şekilde değiştirenler, otuz milyar
liradan doksan milyar liraya kadar ağır para cezasına mahkûm edilirler. Verilen
para cezası ertelenemez.
BAŞKAN - Madde üzerinde,
ilk olarak, Adalet ve Kalkınma Partisi Grubu adına, Yozgat Milletvekili Sayın
Mehmet Çiçek; buyurun efendim. (AK Parti sıralarından alkışlar)
AK PARTİ GRUBU ADINA
MEHMET ÇİÇEK (Yozgat) - Sayın Başkanım, değerli milletvekili arkadaşlarım;
hepinizi saygıyla selamlıyorum. 
Hiç şüphesiz, medya,
asrımızın en güçlü, tesiri en geniş ve en müessir gücüdür. Bu gerçek güç, bütün
dünyada, radyo, televizyon, gazete vesaire gibi yayın kuruluşlarının
faaliyetlerini, dünya çapında tartışılır hale getirmiştir. 
Medyanın gücünü arkasına
almaya çalışan kurum ve kuruluşlar, bazen siyasî partiler ile yan
organizasyonları, direkt veya endirekt metotlarla, ya bu kuruluşların bizzat
sahibi gibidirler ya da anlaşmalı illegal ortağı olmuşlardır. 
Yakın tarihte, İtalya
medyasını tekelinde toplayan İtalya Başbakanı Berlusconi'nin, Başbakanlığa
taşınışında, kendi yayın kuruluşlarının desteklerini ve gözardı edilemez
gücünü, bütün dünya ibretle seyretmiştir. Bir müddet sonra, bizde de basın
patronlarından birini, bu metotla Başbakanlıkta görürsek, hiç şaşırmayalım. 
Bu gücün siyasette
inanılmaz başarısını gören dünyadaki bütün siyasetçiler, ülkelerinin büyük
medya patronlarının etki alanından çıkamamışlardır. Hele, bizim gibi devlet
müesseselerinin yönetimdeki hâkimiyetini kaybettiği ülkelerde, medya, tek
belirleyici unsur olmuştur. Medyanın diline düşmemek için, idareciler,
gözlerini kapatmış, kulaklarını tıkamışlar, sağır, dilsiz hale gelmişlerdir.
Devleti yöneten üst yönetim kadroları, bu yolla, tamamen etkisiz hale
getirilmişlerdir. 
Birkaç gün önce medyayla
ilgili verdiğimiz araştırma önergemiz üzerinde yaptığımız konuşmada, ülkemizde,
medyanın, yapay gündemler oluşturduğunu; en kutsal ahlakî, kültürel ve tarihî
değerlerimizi, sorumsuzca -ehil olmayan kişi ve kuruluşlara tartıştırarak-
dejenere ettiğini; sınır tanımaz bir sorumsuzlukla, kişilerin, özel, hatta en
mahrem hayatlarının acımasızca teşhir edildiğini söylemiştik ve bütün iktidar
ve muhalefetlerle zımni anlaşmalar yaparak, kendilerinin desteklenmesi ve
korunması karşılığında iktidarların zaaflarını ve yanlışlıklarını gizleyerek,
her şeyi güllük, gülistanlık gösterdiklerini, iktidarı zarara sokacak bilgi ve
haberleri yazmadıklarını, görüntülemediklerini ifade etmiştik. 
Çıkarmayı tasarladığınız
bu yasayla, devleştirilen basın kuruluşlarını, Türkiye Büyük Millet Meclisi
dahil hiçbir kurum ve kuruluşun başa çıkamayacağı bir güç haline
getiriyorsunuz. Bundan böyle "Hâkimiyet kayıtsız şartsız Türkiye Büyük
Millet Meclisinindir" sözü rafa kaldırılacak, hâkimiyet, kayıtsız şartsız
medya patronlarının olacaktır. 
Bu kanunla, televizyon ve
radyo sahiplerinin devlet ihalelerine girmelerinin önündeki tüm engelleri
kaldırıyorsunuz. Sayın milletvekilleri, şimdi sizlere soruyorum: Hangi yiğit
holding, şirket, şahıs, medyanın sınırsız gücü karşısında ihale
kazanabilecektir? 
Yine bu kanunla, medya patronlarının,
menkul kıymetler borsasında işlem yapmalarını da serbest bırakıyorsunuz.
Basının manipülasyonuna ve spekülasyonuna, en basit müdahalelerle bile perişan
olan borsamız acaba nasıl dayanacak?
Kanunla, medyada hisse
sahibi olma sınırını kaldırıyorsunuz. Yeni kanuna göre, bir medya patronu, 244
yerel ve bölgesel televizyon ile 30 ulusal televizyona birden sahip
olabilecektir. Bu konu, devletin ilgili kuruluşlarının yaptığı çalışmalarla
açıkça ortaya konulmuştur.
Sayın Başkanım, değerli
milletvekilleri; dönemimizin Parlamentosu kadar, yetkilerini başka kurum ve
kuruluşlara cömertçe peşkeş çeken bir dönem yoktur zannediyorum. Geçmişte de
birçok yetkilerimizi, bugün olduğu gibi, bir başkalarına devrettik. Bu kanunla,
RTÜK üyelerinden 7'sinin seçimini hükümete devrediyorsunuz. Devlet radyo ve
televizyonları böylelikle iktidarın borazanı haline gelmeyecek mi?! RTÜK
Başkanının ve Bakanlar Kurulu tarafından seçilen RTÜK üyelerinin denetimini
Sayıştaydan alıp Başbakanlık Yüksek Denetleme Kuruluna bırakıyorsunuz; bu,
radyo televizyon kurumlarının özerkliğinin ortadan kaldırılması değil midir?!
Bu kanun, frekans ihaleleriyle mahallî radyo ve televizyonları sindirmeye ve
yok etmeye çalışacaktır.
(Mikrofon otomatik cihaz
tarafından kapatıldı)
BAŞKAN - Lütfen,
bitiriniz.
MEHMET ÇİÇEK (Devamla) -
Ülkemizdeki reklam pastasının büyük bir kısmını elinde bulunduran mahallî
medyanın önü böylelikle kesilmek istenmektedir.
Kemal Tahir'in "Kurt
Kanunu" isimli eserini bugünlerde detaylıca okumanızı sizlere tavsiye ediyorum.
Bu eserde anlatılan kurtların yaşam kanunu, medya kuruluşlarında, ülkemizde
acımasızca işlemektedir. Ayağı sürçen kurt, hiç acınmadan, yakınları bile olsa,
diğerleri tarafından yenilmektedir. Bugün, hukukî ve gayrihukukî yollarla
birçok medya kuruluşu, bir gecede el değiştirmektedir. 
Sayın milletvekilleri,
sözlerimi şöyle tamamlamak istiyorum: Büyüttüğünüz bu dev ahtapot bir gün sizi
de yok edebilir. 20 nci maddede belirtilen para cezaları, medyanın imha edici
gücü yanında tesirsiz kalacaktır. Parlamento dahil bütün kuruluşlar üzerinde
oluşan medya baskısını daha akılcı ve müessir kanunlarla önleyebiliriz.
Hepinizi saygıyla
selamlıyorum. (AK Parti sıralarından alkışlar)
BAŞKAN - Teşekkür
ediyorum Sayın Çiçek.
Saadet Partisi Grubu
adına, Konya Milletvekili Sayın Veysel Candan.
SP GRUBU ADINA VEYSEL
CANDAN (Konya) - Sayın Başkan, değerli arkadaşlarım; konuşmama başlarken,
hepinizi saygıyla selamlıyorum. 
Tabiî, bu hükümet, bu
tasarıyla, hileli yasama yapma yeteneğini geliştirdi. Aslında, kötü bir usul de
oluşturdu. Endişe ederiz ki, bundan sonra gelen hükümetler bu çalışmaları bir
teamül haline getirir ve böylece İçtüzük ihlali de yaygınlaşmış olur. Aslında,
bu hükümetin birçok rekoru var. Sadece, bu yasayı, hukuku arkadan dolanarak,
komisyonun, Genel Kurulun görevini üstlenerek, Cumhurbaşkanının veto ettiği
maddelerin hiçbirini görüşmeden, müzakere etmeden tasarı müzakere etme usulü de
geliştirilmiş oldu. Aslında, bu hükümetin rekorları bir tane değil. Baktığımız
zaman, ekonomide kriz üstüne kriz çıkaran bir hükümet, cumhuriyet tarihinin en
fakir dönemini milletine yaşatan bir hükümet, 15 000 000 insanı işsiz bırakan
bir hükümet, cumhuriyet tarihinin en borçlu olan hükümeti, gelir dağılımını en
fazla bozan bir hükümet, en fazla yolsuzluk iddialarının gündeme geldiği bir
hükümet; çıkardığı yasaları en fazla veto edilen, Anayasa Mahkemesinden veya
Cumhurbaşkanından dönen bir hükümet; ulusal bağımsızlığımızı tehlikeye atan bir
hükümet, 65 000 000 insanın ödediği vergileri faize yetiremeyen bir hükümet; ilk
defa, uluslararası piyasalarda ülkemiz için satılık ilanı verilen durumuna
düşüren bir hükümet... Hep merak edilir ve soruyoruz hükümete; sanayicinin
sorunları neden yok; esnafın, sanatkârın sorunları neden yok?
MEHMET ALİ ŞAHİN
(İstanbul) - Sayın Başkan, Komisyon Başkanı yerinde yok, Divan Kâtibi yok!
Görüşmelere devam edemeyiz.
VEYSEL CANDAN (Konya) -
Ben, bu konuşmamda, zaten -Hükümet Başkanına söylemiyorum, onların anlayacağı
yok- milletvekili arkadaşlarıma durum tespiti yapıyorum.
Değerli arkadaşlar, esnaf
ve sanatkârın sorunları yok. Çiftçilerin borçları ve sorunları yok. Reel
sektörün sorunları yok. İşsizlik yok. Eğitim ve sağlıkta sıkıntılar yok. SSK,
Bağ-Kur, Emekli Sandığının sorunları yok.
Değerli milletvekili
arkadaşlarım, şimdi, bu yasaya oy vermekle nelere evet diyeceksiniz, kısaca bir
gözden geçirelim; yani, siz, bu yasaya, hep, böyle, noter gibi, indir, kaldır,
kabul edenler, etmeyenler, hükümet kabul etti, etmedi, komisyon katıldı,
katılmadı... Ama, bütün bunların sonunda ne oluyor? Değerli arkadaşlarım,
-birçok kere söylenildi; ama, hatırlatmakta fayda var- radyo TV sahipleri,
artık, kamu ihalelerine girecekler, enerji ihalelerine, banka ihalelerine...
Şimdi, girme şansları fazla yoktu; bir, iki banka; bir, iki enerji ihalesi
alabiliyorlardı. Bütün kamunun teftiş kurulu raporlarına baktığımız zaman,
medyanın kamu kurumlarıyla kirli ilişkileri olduğunu... Dolu dosyalar var;
binlerce sayfasını okudum; hepsini buraya tek tek getirip, ortaya koyabiliriz
ve enerjide, cep telefonları ihalesinde, lisans ihalesinde, işte, kamudaki
kömür ihalelerinde... İhale... İhale... İhale... İhale... Hepsinin altında
medya patronları var. Şimdi, siz diyorsunuz ki, bunlar az, biraz daha devam
etsinler. Diyorsunuz ki, borsada işlem yapıyorlardı, dolaylı yollardan
yapıyorlardı, onları da bundan sonra yapsınlar. Şu anda yasal olmayan
işlemlerini de yasal hale getireceksiniz; yani, şu anda, yasalara göre suç olan
birçok konuyu da yasallaştırmış olacaksınız. Birden fazla televizyon sahibi
olacaklar ve böylece, kartel oluşacak, halkın haber alma özgürlüğünü mutlaka
kısıtlayacaklar.
Değerli arkadaşlar,
Parlamento, RTÜK üyelerini seçiyordu. Siz, bu maddeyle diyorsunuz ki, biz, üye
seçmesini bilmeyiz; yani, biz, yapmasını bilmiyoruz. Aynen Sayın Derviş'i ithal
ettiğiniz gibi, seçme işini de hükümete, başkalarına bırakıyorsunuz. Herkes
yetki talebinde bulunur; ama, Parlamentodaki milletvekili arkadaşlarım, her
nedense, biz, kurul üyesi seçmeyi bilmiyoruz, hükümet seçsin diyor.
Değerli arkadaşlar,
diyorsunuz ki, RTÜK'ü, Meclis denetlemesin, Sayıştay denetlemesin. Peki,
Başbakanlık Yüksek Denetleme Kurulu denetlesin. Bir şey daha diyorsunuz ki, biz
hükümette kaldığımız sürece, RTÜK, bir genel müdürlük olsun ve bu genel
müdürlüğü de biz istediğimiz gibi atayalım, istediğimiz gibi tayin edelim...
(Mikrofon otomatik cihaz
tarafından kapatıldı)
VEYSEL CANDAN (Devamla) -
Cümlemi bitiriyorum Sayın Başkanım.
Çünkü, biraz önce,
burada, RTÜK Başkanını, kendine oy veren insanların nasıl linç ettiğini
üzülerek gördük. Fevkalade üzücü. Yayın ihlali, para cezalarıyla, küçükleri,
Anadolu'daki televizyonları devredışı bırakalım diyorsunuz. 
Değerli arkadaşlar,
şimdi, bu kanun çıkarsa, Cumhurbaşkanı iade edecek veya Anayasa Mahkemesi geri
çevirecek, baştan müzakerelere başlayacağız. Bakın, o zaman da söyleyeceğim,
şimdiden diyorum. O zaman diyeceğim ki, biz, size söyledik, bir kere daha
uyarıyorum: Bu tasarı gelecek, Genel Kurulda sabahlara kadar yine müzakere
edilecek; ancak, zaman kaybı, bir... Bir de, perde gerisinde kirli ilişkisi olanlar
da bu işleri tamamlamış olacaklar. 
İşte, Muhterem
Heyetinizin verdiği oylar, bunları yapmış olacak özetle. Eğer, içinize
siniyorsa, oylara devam, noter görevi yapmaya devam edelim; ama, bize
sorarsanız, bu işe bir müdahil olalım diyorum. 
Saygılar sunarım. (SP
sıralarından alkışlar)
BAŞKAN - Teşekkürler
Sayın Candan.
Doğru Yol Partisi Grubu
adına, Sakarya Milletvekili Sayın Nevzat Ercan, buyurunuz. (DYP sıralarından
alkışlar)
DYP GRUBU ADINA NEVZAT
ERCAN (Sakarya) - Sayın Başkan, değerli milletvekilleri; Yüce Heyetinizi,
şahsım ve Doğru Yol Partisi Grubu adına saygıyla selamlıyorum.
Değerli arkadaşlar,
millete rağmen bir kanun dayatılıyor. Hükümet, halkın eğilimini hiçe sayıyor ve
RTÜK Yasasını değiştirmek istiyor. Radyo ve televizyon devlet tekelinden
kurtarılırken, şahıs veya özel kuruluşların tekeline yol açmamak için önlemler
alınmasına ihtiyaç duyulmuş ve gerekli düzenlemeler geçmişte yapılmıştı. O
zaman birlikte çıkardık. Bugün ne değişti de değiştiriyorsunuz?! Ülke ve millet
için mi, demokrasimiz için mi, siyasal yaşamımız için mi, iletişim özgürlüğü
için mi; hayır, bunların hiçbiri için değil. Bu kanun, kurdurulmuş hükümetlere
katkısı olan ekonomik iktidar ile siyasal iktidarların bilinen izdivacının
ürününden başka bir şey değildir. (DYP sıralarından "Bravo" sesleri,
alkışlar) Bu tasarı, siyasal iktidarı ve iletişim özgürlüğünü, ekonomik
iktidarın denetimsiz ve yönlendirici gücüne teslim girişiminden başka bir şey
değildir. 
Getirilen düzenlemeyle,
radyo ve televizyon yayıncılığında tekelleşmenin önü açılıyor. Yalnızca medya
tekeli değil, düşünce tekeli yaratılıyor. İletişim çoğulculuğuna, düşünce
çeşitliliğine kıyılıyor. Bir başka düzenlemeyle, devlet ihalelerine girme
yasağı kaldırılıyor. Medya sermayesine kamu ihalelerinin yolu açılıyor. Radyo
ve televizyon yayınlarının bir şantaj ve tehdit vasıtası olarak kullanılmasına
imkân veriliyor. RTÜK özerkliğini kaybediyor. Internet sansür düzenine
sokuluyor ve yerel medya ve televizyonlar yok ediliyor. Taşrada demokrasinin
sesi kısılmak isteniliyor. (DYP sıralarından alkışlar) Televizyon sahiplerinin
Menkul Kıymetler Borsasında işlem yapabilmelerine fırsat tanınıyor. 
Kanunun bu bilinen
yanlarına rağmen, bu özelliklerini görmemek gaflettir. Bunu görerek kanunu
Meclise sevk etmek fütursuzluktur. Halen ısrarı bu saatlerde sürdürmek ise,
milletle ve demokrasiyle alay etmektir. (DYP sıralarından alkışlar) Bu kanun
Meclise dördüncü defa geldi ve müzakere ediliyor. Bir güçle mi pazarlığınız
var; o güce tutsak mı oldunuz, tutsak mı oldunuz? Bu kanunu önümüze
getirenlerin birilerine diyet borcu olabilir; ama, Parlamentonun yok.
Parlamentonun milletin dışında hiç kimseye diyet borcu yok. (DYP sıralarından
"Bravo" sesleri, alkışlar; AK Parti ve SP sıralarından alkışlar) 
Büyük cumhuriyetin ne
hükümeti ve ne de Meclisi, malum sermayenin, seçilmemiş iktidarların oyuncağı
ve aleti olamaz. Sizi, doyumsuz sermaye değil, Anadolu'nun temiz oyları buraya
gönderdi. Pastadan aldıkları haksız paylardan doyamayanların değil, size oy
verenlerin iktidarı olun. Siyasal iktidar ile ekonomik iktidarlar arasında
kurulan karşılıklı avantaj ilişkisi, temiz siyasetin tahammül edemeyeceği
boyutları aşmıştır. Özel ekonomik iktidarlar için özel yasalar çıkarmaya bu
Meclis mecbur ve mahkûm değildir. (DYP, AK Parti ve SP sıralarından alkışlar)
Değerli milletvekilleri,
zaman vardır partilerin sözü geçer, zaman vardır, liderlerin sözü geçer; ancak,
öyle zamanlar vardır ki, partilere de, liderlere de hayır denebilir. Milletin
haber alma hakkı, onun gıdasıdır; demokrasinin iliğidir. Bu gıda ve iliğe
yönelen her tehdidi püskürtmek, her birimizin millî bir görevidir. Bugün
yapılan, bugün gerçekleştirilmeye çalışılan, demokrasiye kastetme hareketidir.
(DYP sıralarından alkışlar) Medyayı, çıkarların, egemenliklerin ve odakların
emirlerine tahsis hareketidir. Bu tasarıya kabul oyu veren parmaklar, millî
irade nezdinde hükümlü parmaklardır; millet vicdanında mahkûm parmaklardır.
(DYP, AK Parti ve SP sıralarından alkışlar)
Sizleri, düşünmeye davet
ediyorum. Sizleri, konumunuzu gözden geçirmeye ve milletin yanında yer almaya
bir defa daha davet ediyorum.
Hepinize saygılar
sunarım. (DYP, AK Parti ve SP sıralarından alkışlar)
BAŞKAN - Teşekkürler
Sayın Ercan.
Sayın milletvekilleri,
madde üzerinde 3 adet önerge vardır; önce geliş sıralarına göre okutacağım,
sonra, aykırılıklarına göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 22 nci maddesi ile 15.7.1950 tarihli ve 5680 sayılı Basın
Kanununun 20 nci maddesinin birinci fıkrasındaki "10 milyar liradan 50
milyar liraya kadar" ibaresinin "5 milyar liradan az olmamak
üzere" olarak değiştirilmesini arz ve teklif ederiz.
 



Fethullah Erbaş


Aslan Polat


Metin Kalkan










Van


Erzurum


Hatay







Musa Demirci





Yakup Budak







Sıvas





Adana



BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 22 nci maddesi ile 15.7.1950 tarihli ve 5680 sayılı Basın
Kanununun 20 nci maddesinin ikinci fıkrasındaki "30 milyar liradan 90
milyar liraya kadar" ibaresinin "10 milyar liradan aşağı olmamak
üzere" olarak değiştirilmesini arz ve teklif ederiz.
 



Fethullah Erbaş


Aslan Polat


Yakup Budak













Van


Erzurum


Adana










Musa Demirci





Metin Kalkan







 


 Sıvas





Hatay






BAŞKAN - Şimdi, son ve
maddeye en aykırı önergeyi okutup, işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir Vergisi
Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 22 nci maddesi Anayasaya aykırıdır. Tasarı metninden
çıkarılmasını arz ve teklif ederiz.






Ömer Vehbi Hatipoğlu


Fethullah Erbaş


Lütfi Yalman







Diyarbakır


Van


Konya







Aslan Polat





Yakup Budak







Erzurum





Adana



BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI EDİP SAFDER
GAYDALI (Bitlis) - Katılamıyoruz Sayın Başkan.
BAŞKAN - Önerge
sahiplerinden Sacit Günbey; buyurunuz. (SP sıralarından alkışlar)
SACİT GÜNBEY (Diyarbakır)
- Sayın Başkan, muhterem milletvekilleri; bu RTÜK'le ilgili kanunu, bugün, 8
saatten beri görüşüyoruz. Muhalefete mensup arkadaşlarımız, gelip, burada, bu
kanunla ilgili görüşlerini en ince detayına kadar takdim ettiler. Ben umuyorum
ve bekliyorum ki, oy veren arkadaşlarımız, iktidara mensup milletvekili
arkadaşlarımız, bu kanunun faziletlerini gelip burada anlatsınlar, bizim anlamadığımız,
bilmediğimiz veya millete hangi yararı getireceğini umdukları kanaatlerini
gelip burada ifade etsinler. Niye konuşmuyorlar; doğrusu, benim anlayamadığım
husus budur. 
Bakın, ben, hafta
sonlarını, genellikle, illerde geçiriyorum. Bu hafta sonu da, ülkemizin değişik
beş vilayetini gezdim; esnafı dolaştım, çiftçiyi dolaştım, ticarethaneleri
gezdim; hakikaten, ülkenin hali perişan, bu iktidardan şikâyetçi bu ülkenin
insanları. Bilmiyorum, siz gidiyor musunuz, gitmiyor musunuz?.. Gidiyorsanız, size
şikâyetlerini belirtmiyorlar mı acaba?.. Ülke, son bir yıl içerisinde yüzde 9
küçüldü; 1,5-2 milyon insan işsiz kaldı; enflasyonu düşürdük diyorsunuz, ama,
insanlar hayat pahalılığından çok şikâyetçi; benzine, KİT ürünlerine her gün
zam yapılıyor. Bunlarla ilgili herhangi bir düzenleme yapmaya niyetiniz yok mu;
bu halkı rahatlatmak için, herhangi bir kanun getirip, burada, sabahlara kadar,
geceyarılarına kadar görüştürme arzunuz yok mu; ben, bunları merak ediyorum.
Getirdiğiniz kanunların hemen hemen hepsi, sizin inisiyatifiniz dışında
hazırlanmış, ya IMF'nin direktifiyle hazırlanmış kanunlar ya da birtakım
sermaye grupları tarafından size tavsiye edilen kanunlar. Halkın refahıyla
ilgili, saadetiyle ilgili, huzuruyla ilgili bir kanun getirdiniz mi buraya, biz
karşı çıktık?!
Muhterem arkadaşlar,
bakın, Parlamentonun gündeminde, mahallî idarelerle ilgili bir kanun tasarısı
var. Bu mahallî idarelerle ilgili kanun tasarısını getirin buraya. Şimdi...
MUSTAFA GÜVEN KARAHAN
(Balıkesir) - Ee?!.
SACİT GÜNBEY (Devamla) -
"Ee" ise, siz gelin konuşun sayın beyefendi. Ee, ee... Anlatıyorum,
anlamaya çalışın; anlayamıyorsanız...
MUSTAFA GÜVEN KARAHAN
(Balıkesir) - Bana söyleme, Genel Kurula anlat.
BAŞKAN - Sayın Günbey,
siz, lütfen, Genel Kurula hitap ediniz.
Sayın Karahan, istirham
ediyorum.
SACİT GÜNBEY (Devamla) -
Bakın, ülkede intiharlar arttı; her gün, insanlar, açlıktan, perişanlıktan
intihar ediyorlar. Akşam evine bir parça ekmek, bebesine bir bardak süt
götüremeyen insanlar var. Çocuklarının yüzüne bakmaktan, evine gitmekten utanan
insanlar var. İnsanlar, sokaklarda yatıyorlar. Bu insanların sorunlarına çözüm
bulmak, bizim, sizin göreviniz değil mi?.. Bu hükümetin hiçbir vizyonu kalmadı
zaten. Aldığı bütün ekonomik verileri tamamen tersine çevirdi, Türkiye'yi
geriye götürdü. Yapacağınız bir şey yok. Hiçbir ufkunuz yok. Getireceğiniz
kanun yok. Getiriyorsunuz, sermaye patronlarını... Medyayı da teslim
ediyorsunuz. Bir defa, sermaye ile medyanın aynı gruplar tarafından götürülmesi
yanlış bir şeydir. Sermaye ayrı bir güçtür, medya ayrı bir güçtür. Yarın,
sermaye, kendi gücünü medyada şantaj olarak, ülkeyi yönetmek için
kullanacaktır. Bunların hepsi burada söylendi. Benim söyleyeceğim farklı ve
artı bir şey yok; ama, lütfen, siz de, Anayasaya aykırı olduğu kesinlikle belli
olan, Anayasa Mahkemesi tarafından iptal edileceği anlaşılan, belli olan bir
kanunda bu kadar ısrar etmeyin. Cumhurbaşkanı gerekçelerini yazıyor gönderiyor,
muhalefet karşı çıkıyor, Anayasaya aykırı olduğu söyleniyor, siz burada
"ee, ee..." diyorsunuz. Lütfen, gelin, burada konuşun, savunun bu
kanunu. Bakın, bu millet, bu saate kadar sizi dinliyor. Bize telefon açıyorlar,
diyorlar ki "yani, sizin bu yaptığınız hareketi tebrik ediyoruz; ama, bu
iktidarın hiç sesi çıkmıyor mu? Konuşacak kimse yok mu?"
MUSTAFA GÜVEN KARAHAN
(Balıkesir) - Allah, Allah!..
SACİT GÜNBEY (Devamla) -
Gelin konuşun Allah Allah diyeceğinize. 
MUSTAFA GÜVEN KARAHAN
(Balıkesir) - Kanunu biz yaptık, niye konuşalım!
SACİT GÜNBEY (Devamla) -
Savunun, biz de anlayalım, millet de anlasın. Burası milletin kürsüsü. Gelip
konuşmanız lazım. Savunacağınız hiçbir kanun yok. Halkın içerisine
çıkamıyorsunuz. Bakın, ben, bu hafta sonu beş vilayeti dolaştım; bu hükümetten
millet şikâyetçi "indirin bu hükümeti" diyorlar. 
MUSTAFA GÜVEN KARAHAN
(Balıkesir) - Gücünüz yetiyorsa indirin!
SACİT GÜNBEY (Devamla) -
Gücümüz yetmiyor; ama, güçlü olmanız hakkın yanında olmanız anlamına gelmez.
Hakkın yanında değilsiniz. Siz, güçlünün yanındasınız, sermayenin yanındasınız,
patronun yanındasınız! (SP sıralarından"Bravo" sesleri, alkışlar)
BAŞKAN - Sayın Günbey,
siz, Genel Kurula hitap edin.
SACİT GÜNBEY (Devamla) -
Hepinize saygılar sunuyorum efendim. 
BAŞKAN - Peki, çok
teşekkür ediyorum.
Komisyonun ve Hükümetin
katılmadığı önergeyi oylarınıza sunuyorum: Kabul edenler... Kabul etmeyenler...
Kabul edilmemiştir.
Diğer önergeyi okutup,
daha sonra işleme alıp, oylarınıza sunacağım.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 22 nci maddesiyle 15.7.1950 tarihli ve 5680 sayılı Basın
Kanununun 20 nci maddesinin ikinci fıkrasındaki "otuz milyar liradan doksan
milyar liraya kadar" ibaresinin "on milyar liradan aşağı olmamak
üzere" olarak değiştirilmesini arz ve teklif ederiz.
  Fethullah
Erbaş
  (Van)
  ve arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim. 
BAŞKAN - Komisyonun ve
Hükümetin katıldığı önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Son önergeyi okutup,
işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 22 nci maddesiyle 15.7.1950 tarihli ve 5680 sayılı Basın
Kanununun 20 nci maddesinin birinci fıkrasındaki "on milyar liradan elli
milyar liraya kadar" ibaresinin "beş milyar liradan az olmamak
üzere" olarak değiştirilmesini arz ve teklif ederiz.
  Fethullah
Erbaş
  (Van) 
  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim. 
BAŞKAN - Komisyonun ve
Hükümetin katıldığı önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
III. - YOKLAMA
BAŞKAN - 22 nci maddenin
oylanması öncesinde arkadaşlarımızın yoklama talepleri var.
Yoklama talebinde bulunan
sayın milletvekillerinin Genel Kurul salonunda bulunup bulunmadıklarını
arayacağım:
Necati Yöndar?.. Burada.
Nevzat Ercan?.. Burada.
Saffet Kaya?.. Burada.
Turhan Güven?.. Burada.
Ahmet İyimaya?.. Burada.
Mahmut Nedim Bilgiç?..
Burada.
Sevgi Esen?.. Burada.
Kemal Kabataş?.. Burada.
Mehmet Sadri Yıldırım?..
Burada.
Mustafa Örs?.. Burada.
Saffet Arıkan Bedük?..
Burada.
İlyas Yılmazyıldız?..
Burada.
Fetullah Gültepe?..
Burada.
Sebahattin Karakelle?..
Burada.
Ramazan Gül?.. Burada.
Kemal Aykurt?.. Burada.
Ayvaz Gökdemir?.. Burada.
Ali Şevki Erek?.. Burada.
Mustafa Eren?.. Burada.
Rıza Akçalı?.. Burada.
Takiddin Yarayan?..
Burada.
Yoklama yapılacaktır.
Yoklama için 3 dakika
süre veriyorum ve yoklama işlemini başlatıyorum.
(Elektronik cihazla
yoklama yapıldı)
BAŞKAN - Yeterli
çoğunluğumuz vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Şimdi, 22 nci
maddeyi oylarınıza sunuyorum: Kabul edenler... Etmeyenler... Kabul edilmiştir.
23 üncü maddeyi
okutuyorum:
MADDE 23. - 5680 sayılı
Kanunun 29 uncu maddesi aşağıdaki şekilde değiştirilmiştir.
Madde 29. - İlgilinin
veya yetkili temsilcisinin talebi üzerine yayınlanan cevap veya düzeltmede, 19
uncu maddedeki şekil ve şartlara uyulmaması halinde failler hakkında üç milyar
liradan beş milyar liraya kadar ağır para cezasına hükmedilir.
Cevap veya düzeltmenin
yayınlanmasına dair 19 uncu maddenin (III) numaralı fıkrasına göre verilen
hâkim kararına rağmen, neşirden imtina olunması halinde faillere on milyar
liradan yirmi milyar liraya kadar ağır para cezası; yayınlanan cevap veya
düzeltmenin 19 uncu maddedeki şekil ve şartlara uygun olmaması halinde ise
faillere beş milyar liradan on milyar liraya kadar ağır para cezası verilir.
Cevap veya düzeltmenin 19
uncu maddedeki şekil ve şartlara uygun olarak yeniden yayınlanmasına dair sözü
edilen maddenin (VI) numaralı fıkrasına göre verilmiş hâkim kararına rağmen,
neşirden imtina olunması veya tekrar yayınlanan cevap veya düzeltmede yeniden
19 uncu maddedeki şekil ve şartlara uyulmaması halinde, failler hakkında elli
milyar liradan yüzelli milyar liraya kadar ağır para cezasına hükmolunur.
19 uncu maddenin (IV)
numaralı fıkrasına ve (VI) numaralı fıkrasının dördüncü paragrafına göre cevap
veya düzeltmeyi yayınlama mecburiyetinin doğduğu tarihten itibaren yayının
geciktiği her sayı için faile ayrıca; günlük mevkutelerde beşyüz milyon lira,
diğer mevkutelerde üç milyar lira ağır para cezası da verilir.
Bu maddeye göre verilen
para cezaları ertelenemez.
Yukarıdaki fıkralarda
belirtilen fiillerin aynı yıl içinde tekerrürü halinde, öngörülen para cezaları
iki misli olarak uygulanır.
BAŞKAN - İlk konuşmacı,
Adalet ve Kalkınma Partisi Grubu adına, Bursa Milletvekili Faruk Çelik.
Buyurunuz Sayın Çelik.
(AK Parti sıralarından alkışlar)
AK PARTİ GRUBU ADINA
FARUK ÇELİK (Bursa) - Sayın Başkan, değerli milletvekilleri; görüşmekte
olduğumuz yasanın 23 üncü maddesi üzerinde, Grubum adına söz almış bulunuyorum;
Yüce Meclisi saygıyla selamlıyorum.
Değerli milletvekilleri,
bu maddeyle, Basın Kanununun 29 uncu maddesi değişmekte, cevap ve düzeltmeyle
ilgili konularda cezalar ve oranları düzenlenmektedir. Cevap ve düzeltmelerle
ilgili cezalar, 3 milyar ile 150 milyar arasında değişmektedir. 
Değerli milletvekilleri,
bu maddedeki cezaî düzenlemeler, kişi ve kurumların, haksız saldırılara karşı
hak ve hukukunun korunması açısından bir önem ifade etmektedir; ancak,
çıkarmakta olduğumuz kanunun bütününün ne getirip ne götürdüğü çok daha
önemlidir. Hükümet, bu kanunla, Türk basınını, özellikle de yerel medyayı yok
etmeyi amaçlamaktadır. Özgür yerel medyadan söz etmek artık mümkün olmayacaktır.
Mevcut basın mağdurlarına da, yüzlerce yeni basın mağduru ilave edilecektir.
Ayrıca, bu kanun, basındaki tekelleşmeyi artıracak, antidemokratik yapıyı
güçlendirecek, özgürlükler, insan hakları açısından uygulamada yaşanan
sorunlara yeni sorunlar ilave edecektir. Türkiye, teksesli, yalnız güçlünün
sesinin çıktığı bir ülke haline gelecektir. 
Değerli milletvekilleri,
Sayın Cumhurbaşkanının, âdeta, anayasa dersi verircesine itirazlarda bulunduğu,
milletin, Başbakanın, hükümetin, iktidara mensup siz değerli milletvekillerinin
içine sindiremediği, hiçbir haklı gerekçeyle savunamadığı, sivil toplum
örgütlerinin çok ciddî eleştiriler getirdiği, sağduyu sahibi yazarlarca da ağır
eleştiri alan, kamuoyunun benimsemediği bu kanunu, iktidarın, bir dayatma olarak,
Meclisin gündemine getirmesini gerçekten anlamakta zorlanıyoruz.
Değerli arkadaşlar, biz,
milletin vekilleri değil miyiz allahaşkına?! Milletin derdine derman olmak için
buraya geldik. Millet adına faaliyette bulunmayacaksak, millete verdiğimiz sözleri
yerine getirmeyeceksek, o zaman, arkamızda ve önümüzde duran "egemenlik
kayıtsız şartsız milletindir" ibaresinin ne anlamı vardır?! Bu kanun,
millet iradesini nasıl istismar ettiğinizin açık bir göstergesidir. 
Değerli milletvekilleri,
ülkemizde siyaset kurumu kan kaybetmektedir. Bu kan kaybetmenin en büyük
sebebi, milletimizin kendisine hizmet etmesi için yetki vermiş olduğu
partilerin, millete değil de, ülkedeki çıkar gruplarına hizmet etme
gayretleridir. Bu kanun, ülkede çokseslilik isteyenlerin değil, tek ses
isteyenlerin kanunudur. Bu kanun, bilimi, dolayısıyla, üniversitelerin
görüşlerini dikkate değer bulmayan bir kanundur. Bu kanun, RTÜK'e işlerlik
kazandırma değil, RTÜK'ü felç etme kanunudur. Bu kanun buradan geçse de,
Anayasa Mahkemesinden dönecek. Buna rağmen ısrar etmek, süreç boşluğundan
istifade etmek gibi kurnazlıklar, hukuk mantığıyla, hukuk devleti anlayışıyla
bağdaşmaz.
Değerli milletvekilleri,
Türkiye Büyük Millet Meclisi, problemleri üreten merci değildir, problemleri
çözmesi gereken mercidir. Meclisin gündemine getirdiğiniz her kanun, toplumun
bir kesimini perişan etmekte, kesimler arasında problemler çıkarmakta, siyaset
ve siyasetçiye itibar kaybettirmektedir. 
Değerli milletvekilleri,
Türkiye Büyük Millet Meclisinde sağduyu hâkim olmalıdır. Türkiye Büyük Millet
Meclisi, tarihinde haksızlıklara karşı çok şiddetli dirençler ortaya koymuştur.
Gelin, baskı ve dayatmalara üç yılda bir kez olsun direnin diyoruz; üç yılda
bir kez!.. Bakın, bu sıraları üç yıldır işgal ediyoruz, üç yılda bir kez olsun
bu baskı ve dayatmalara karşı çıkın; siz de, özgürlüğün ne kadar mukaddes ve ne
kadar güzel bir şey olduğunu göreceksiniz. Bu işe, milletvekilliğine, maalesef,
esaretle başladınız, lider esaretiyle başladınız, statükoya esir olmakla
başladınız.
(Mikrofon otomatik cihaz
tarafından kapatıldı)
BAŞKAN - Lütfen
toparlayın.
FARUK ÇELİK (Devamla) -
Zannediyorsunuz ki, esaret, hürriyettir. Esaret, hürriyet olabilir mi; tabiî ki
değil. Özgür olmak, bu yüce çatının altında millet adına el kaldırabilmektir;
yoksa, güç odakları adına, güç odaklarının temsilcisi olarak burada el
kaldırmak değildir. 
Değerli milletvekilleri,
Başbakan ve Başbakan Yardımcılarının; dolayısıyla, hiçbir milletvekilinin,
Anayasaya aykırı kanunlar çıkararak, Anayasayı ihlale; Cumhurbaşkanının
itirazlarını dikkate almayarak, Cumhurbaşkanlığı makamını yıpratmaya; tarafsız
niteliği kamu vicdanında tasdik görmüş RTÜK gibi devlet kurumlarını yıpratmaya
ve kamu vicdanında derin yaralar açmaya hakkı yoktur. 
Sonuç olarak şunu ifade
ediyorum: Dayatmalara, baskılara boyun eğerek, millet ile siyaset kurumu
arasındaki mesafeyi açtınız. 
BAŞKAN - Sayın Çelik,
teşekkür ediyorum; bitiriniz...
FARUK ÇELİK (Devamla) -
Bitiriyorum efendim.
Bindiğiniz dalı
kesiyorsunuz. Demokrasiyi, bu mantığınızla yaşatmak mümkün değildir; ama, bu
milletin karakteri bağımsızlıktır.
Sonuç olarak, yaşasın tam
bağımsız ve gerçekten özgür milletvekilleri diyor, hepinize saygılar sunuyorum.
(AK Parti ve SP sıralarından alkışlar)
BAŞKAN - Teşekkürler.
Saadet Partisi Grubu
adına, Hatay Milletvekili Sayın Mustafa Geçer; buyurun.
SP GRUBU ADINA MUSTAFA
GEÇER (Hatay) - Sayın Başkan, değerli milletvekilleri; görüşülmekte olan,
Anayasanın 89 uncu maddesine gereğince Cumhurbaşkanınca bir daha görüşülmek
üzere gönderilen 4676 sayılı Kanunun 23 üncü maddesi üzerinde Saadet Partisi
Grubu adına söz almış bulunuyorum; bu vesileyle, Yüce Heyetinizi selamlıyor,
saygılar sunuyorum.
Sayın Başkan, değerli
milletvekilleri; görüşülmekte olan yasa, RTÜK Yasası, medya ve süreli yayınların
yayın ilkelerini yeniden düzenleyen bir yasa. 
Bu yasada öngörülen
mantık, aslında, Türkiye'de, ekonomik alanda veya halkın haber alma özgürlüğü
alanında iş yapan kuruluşların, tekelci bir mantıkla, bu alanlarda tekelci bir
oluşum oluşturmasına yöneliktir ve bu yasa, bunu sağlayacak mahiyette
hazırlanmış bir yasadır; zira, bu yasa, gerçekten, Türkiye'de yayın yapan
birtakım yayın kuruluşlarının, devlet ihalelerine veya menkul kıymetler
borsasında birtakım spekülatif yatırımlara girebilmesini öngörmektedir ve
bunlara rakip çıkabilecek Anadolu medyasının soluğunu kesebilecek bir yapıyı ve
unsuru içinde taşımaktadır. 
Gerçi, böyle bir
yaklaşımla bu yasayı buraya getiren 57 nci hükümetin ve hükümeti oluşturan
partilerin terkibini ve zihniyet analizini yaptığımızda, bundan farklı bir
şeyin beklenmemesi de zaten düşünülebilir; zira, bugüne kadar yapılan
yasalarda, gerçekten, kamunun ve milletin menfaatına bir düzenleme yapılmamış
ve Türkiye'de liberal bir oluşumu oluşturma adına, tekelci bir oluşumu ve tekelci
kesimlerin hegomonyasını sağlamayı veya bürokratik, oligarşik bir mantıkla,
buyurgan mantıkla hareket eden ve milletin iradesini vesayet altında tutan
kesimlerin düşünceleri doğrultusunda düzenleme yapmayı kendine amaç edinmiş bir
hükümet karşımızda duruyor. 
Dolayısıyla, bir tarafta
ANAP zihniyeti, liberal bir yaklaşım ve Türkiye'de kendi sermaye sınıfını
oluşturmak için, 1985'te 21 milyar dolar iç ve dışborç toplamıyla aldığı
Türkiye'yi, ortak olduğu hükümetlerle, 220 milyar borcun altına sokan bir mantık
ve 200 milyar doların hâlâ hesabı verilmemiş. Diğer tarafta, MHP, gerçekten,
ortaya atmış olduğu ilkelere ve seçmenlere verdiği vaatlere sırtını dönerek,
neye uğradığını şaşırmış ve şu anda nereye gittiği bilinmeyen bir ata binerek,
onu mahmuzlayan bir MHP anlayışı... Diğer tarafta -çok daha ilginç- renkli bir
sima sergileyen DSP, tam bir Sokrates mantığını sergileyerek, totaliter
mantıktan da geri bir düşünceyi devlet uygulamasına getiren bir yaklaşım. Bir
zamanlar, 1970'li yıllarda Karaköy Rıhtımında "go home Amerika" diye
bağıranlar, bugün, aradan ne geçti ki, bilemiyoruz "welcome Amerika"
diye bağıracak seviyeye gelmiş, hatta Amerika'ya vefa borcundan bahseden bir
mantık ve bunların oluşturduğu hükümet yapısıyla, aslında, Türkiye'nin nereye
gideceğini tahmin etmek zor değil.
Diğer, çıkan yasalarda
da, böyle tekelci yaklaşımları, aslında, Türkiye'yi korumaya yanaşık ve
kendilerini iktidar eden ve Türkiye'nin ve devletin yürütme yetkisini kullanma
emanetini veren, o insanların yanında ve nezdinde iktidar arama, ikbal aramanın
yanında; onun karşısında bulunan birtakım tekelci çevrelerin nezdinde iktidar
arama, ikbal arama kaygısına düşmüş bir hükümet; ama, bu hükümetin ipini,
kesinlikle, gerçekten, kendilerinin hizmet ettiği tekelci kesimler veya otoriter
ve buyurgan kesimler değil; yakın bir gelecekte, bu hükümetin ipini, bu millet
çekecektir. Bundan hiç endişeniz olmasın. 
Şu anda görüştüğümüz
yasanın 23 üncü maddesiyle, 5680 sayılı Kanunun 29 uncu maddesine değişiklikler
getiriliyor. Elbette, kanun bir bütünlük içerisinde ele alındığı zaman, tekelci
medya kuruluşlarının yanında yer almasıyla birlikte, bazı maddelerine elbette
ki serpiştirilmiş, gerçekten insanların lehine şeyler de vardır. Elbette,
bunlar, bunun ambalaj maddeleridir. İşin özünde, tekelci medya kuruluşlarını
Türkiye'de hâkim kılma amacı yatmakla birlikte, burada düzenlenmiş 5680 sayılı
Basın Yasasının 29 uncu maddesinde getirilen değişikliklerle, 19 uncu
maddedeki, şekil ve şartlara, kişilerin şahsiyetlerine, şereflerine ve de
kişilik haklarına basın yoluyla saldırılarda uygulanacak tekzip uygulamasının
yapılmaması karşısında, basın kuruluşlarına cezalar getirilmekte, idarî para
cezaları verilmektedir. Aslında, idarî para cezaları da oldukça fazla
uygulanmıştır. Bunları uygulama aşamasında, muğlak olan suç oluşturacak
unsurların belirlenmesinde, haksız uygulamalarıyla, âdeta malî bir idamı
gerektirecek boyutta idarî para cezaları öngörülmektedir. 
(Mikrofon otomatik cihaz
tarafından kapatıldı)
MUSTAFA GEÇER (Devamla)-
Sayın Başkanım, toparlıyorum. 
BAŞKAN- Lütfen bitiriniz.

MUSTAFA GEÇER (Devamla)-
Teşekkür ediyorum. 
Gerçekten, bu madde ve
devamı 25 inci maddede, idarî para cezaları 1 000 000 kat artırılıyor. Çok
korkunç boyutta artırılan bir ceza. Burada, aslında, ceza hukukunun genel
ilkeleri de ihlal ediliyor. Bu kadar yüksek bir cezaî uygulama, idarî para
cezalarının, aslında, yargı mercilerinden geçirilerek... Burada, mesela -ne
bileyim- 150 milyar, bunların tekerrüründe üç katına kadar uygulanması, bu para
cezalarının ertelenmeyişi gibi hükümler içermesi nedeniyle, kanunsuz suç ve
ceza olmaz ilkesi ve Anayasanın 38 inci maddesi de ihlal edilmektedir. 
Dolayısıyla, bu kanunun
aslında alelacele getirilmesinde oldukça büyük çaba harcayan hükümetin,
milletin menfaatına olan yasalarda da bu ciddiyeti göstermesini talep ediyor,
saygılar sunuyorum. (SP sıralarından alkışlar)
BAŞKAN- Teşekkürler. 
Son olarak, Doğru Yol
Partisi Grubu adına, Ardahan Milletvekili Saffet Kaya. 
Buyurunuz Sayın Kaya.
(DYP sıralarından alkışlar)
DYP GRUBU ADINA SAFFET
KAYA (Ardahan)- Sayın Başkan, çok değerli milletvekili arkadaşlarım; 23 üncü
maddeyle ilgili olarak, Doğru Yol Partisi Grubu adına söz almış bulunmaktayım;
hepinizi en derin sevgi ve saygılarımla selamlıyorum. 
Tabiî, burada, 23 üncü
maddede cezaların misli misline artırıldığını görüyoruz. Üzülerek görüyoruz ki,
yine, son politikalarınızla, yanlış politikalarınızla 200'e yakın yerel
televizyon ve basın kuruluşu kapalı durumda. Eğer ola ki, bir yerel basın
kuruluşu, çıkardığı gazeteyi iki gün içerisinde mülkî amire vermezse -oldu da,
unutkanlığa gelirse- 5 milyardan 100 milyara kadar ceza verilebilecek durumda.
Buna, gerçekten, bu hükümet inanıyor mu?! Yerel basın can çekişirken, 200'e
yakın basın kuruluşu kapalıyken ve gerçekten, bugün hayatını idame ettirmek
için mücadele veren yerel basın bunu acaba ödeyebilir mi diye, bu yasayı
gündeme getirirken düşündünüz mü; düşünmediğiniz çok açık. 
Gerçekten, bugün
getirilen RTÜK Yasası, demokrasiye prangadır, halkın özgür basından
yararlanmasına engeldir; çünkü, Türkiye'de görülüyor ki, basın, bazen -üzülerek
söylüyorum- yargının, yürütmenin önüne geçebiliyor, bazen cumhuriyet ilan
edebiliyor, bazen hükümetler devirebiliyor, bazen "seçilmişlerin önünde
ben varım" diyerek bakanlar atayabiliyor. Bunları, hiçbir koşulda, hiçbir
milletvekilimizin, hiçbir iktidar milletvekilimizin içine sindirebilmesi veya
hiçbir parlamenterin, halkı temsil eden insanların içine sindirebilmesi, hiçbir
zaman mümkün değil. 
İçimize sindiremediğimiz
bir yasayla karşı karşıyayız. Demokratik kitle örgütleri bunun karşısında
feveran ediyor; diyor ki, kesinlikle bu yasa çıkmamalı. Cumhurbaşkanı diyor ki,
bu yasa çıkmamalı ve içinizden, iktidar milletvekillerimizin büyük çoğunluğunun
bu yasaya "evet" demek noktasında ciddî tereddütleri var; ama, yine,
bu yasayı, gündeme, ısrarla getiriyoruz.
Ne adına getiriyoruz; adını koyduğumuz şey,
iktidarın üç partisi, bugün halkın desteğini kaybetmiş; yüzde 2'lerde, yüzde
3'lerde halktan destek görebilecek noktada bile değil. Nedir olay; eğer bunu
çıkarırsak, birkaç tane basın patronunun ekmeğine yağ sürersek, yarın bizi
kurtarır, can simidi olur diyorsanız; yanılıyorsunuz!
Sizin gündeminizde,
Parlamentonun gündeminde bugün ne olmalıydı; bugün, günde 400 işyerinin
kapanması ve esnafın durumu gündeme gelmeliydi; günde işini kaybeden 10 000
işçimizin durumu gündeme gelmeliydi ve yine, eğer RTÜK'le ilgili konu gündeme gelecek ise, basın emekçisini gündeme
getirmeniz gerekirdi ve yine, son iki yıldan beri 2 000 000 insan işini
kaybettiği ve bugün sosyal patlamanın eşiğinde olan Türkiye'nin bu ciddî
problemi -işsizlik problemi- gündeme gelmeliydi; ama, gündeme gelen şey, halkın
tamamıyla birinci derecedeki sorunlarından uzak bir RTÜK yasası ve halk, buna
karşı olmasına rağmen!.. Halkın buradaki talebi farklı, hükümetin talebi hep
farklı oldu. Hükümet farklı yere bakıyor, halkın isteği farklı. Gelin, bu
yanlışınızdan dönün. Bu, oligarşik bir güç oluşturmak ve demokrasiye pranga
vurmaktan başka hiçbir şey değildir. 
Burada, çok değerli
iktidar milletvekili arkadaşlarımızın vicdanlarına seslenerek söylüyorum;
başkalarının baskısıyla değil, vicdanınızın sesiyle hareket ederek, bu yasayı
reddedin. Bu yasayı reddedin; çünkü, bu Parlamentonun üstünde başka bir güç
istemiyorsanız, halkın temsilinin üstünde başka bir gücün varlığını kabul etmek
istemiyorsanız... Evet, doğrudur, basının, gelişmiş demokrasilerde,
Türkiye'deki gibi ham demokrasilerde değil... Biz, halen daha demokrasimizi ham
noktada tuttuğumuz için, demokratik olarak Avrupa normlarına uygun olmadığımız
için, bu yasanın çıkarılması, demokrasimizi, maalesef, örseleyecektir ve geriye
götürecektir. Biz, basınımızın mutlaka iyi bir yerde olmasını, dördüncü güç
olmasını istiyoruz; gelişmiş demokrasilerde bu vardır, buna itiraz da
etmiyoruz; ama, eğer, bu basının, çıkarılacak bu RTÜK yasasıyla... RTÜK
Başkanının da ifade ettiği gibi, bunun çıkarılması, merkeziyetçiliktir,
tekelleşmedir. Basına, siz, Avrupa'nın ve dünyanın hiçbir yerinde, gelişmiş
olan hiçbir demokratik ülkede görülmediği gibi...
(Mikrofon otomatik cihaz
tarafından kapatıldı)
BAŞKAN - Lütfen,
bitiriniz.
SAFFET KAYA (Devamla) -
...ihalelere girme yetkisi verirseniz, kamu yönetiminde söz sahibi yapmış
olursunuz. Kaldı ki, çok kötü örnekleri olmakla birlikte, böyle bir olayı
yasallaştırmanız, tarihî bir hatadır. Gelin, bir erdem gösterin, hatta, halktan
özür dileyin, deyin ki, gerçekten çok ciddî bir yanlışla karşı karşıyayız.
Halktan, bir erdem göstererek özür dileyin, bu yasayı geri çekin veyahut da
yasa bugün gündeme gelmişse, bu yasaya oy vermeyin; çünkü, tarih, sizi, bu
yasaya oy verenleri kesinlikle affetmeyecek!
Saygılarımı sunuyorum,
hürmet ediyorum. (DYP sıralarından alkışlar)
BAŞKAN - Teşekkür
ediyorum Sayın Kaya.
Sayın milletvekilleri,
madde üzerinde 3 adet önerge vardır; önce geliş sıralarına göre okutacağım,
sonra aykırılık derecelerine göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir Vergisi
Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 23 üncü maddesi ile 15.7.1950 tarihli ve 5680 sayılı Basın
Kanununun 29 uncu maddesinin birinci fıkrasındaki "3 milyar liradan (5)
milyar liraya kadar" ibaresinin 2 milyar liradan az olmamak üzere" olarak değiştirilmesini
arz ve teklif ederiz.
 



Fethullah Erbaş


Mustafa Geçer


Aslan Polat










 Van


Hatay


Erzurum







Musa Demirci 





Metin Kalkan







Sivas





Hatay



BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 23 üncü maddesi ile 15.7.1950 tarihli ve 5680 sayılı Basın
Kanununun 29 uncu maddesinin üçüncü fıkrasındaki "50 milyar liradan 150
milyar liraya kadar" ibaresinin "10 milyar liradan aşağı olmamak
üzere" olarak değiştirilmesini arz ve teklif ederiz.
 



Fethullah Erbaş


Mustafa Geçer


Aslan Polat







 


Van


Hatay


Erzurum







Yakup Budak





Musa Demirci




 


Adana





Sivas



BAŞKAN - Şimdi, son ve
maddeye en aykırı önergeyi okutup, işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 23 üncü maddesi Anayasaya aykırıdır. Metinden
çıkarılmasını arz ve teklif ederiz.
 



Fethullah Erbaş


Mustafa Geçer


Aslan Polat







 


 Van


Hatay


Erzurum







Yakup Budak





Musa Demirci







 Adana





Sivas



BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz efendim.
BAŞKAN - Önerge sahipleri
adına Sayın Ahmet Demircan, buyurunuz. 
AHMET DEMİRCAN (Samsun) -
Sayın Başkan, değerli milletvekilleri; 23 üncü madde üzerinde Anayasaya
aykırılık iddiasıyla verilmiş olan önergemiz hakkında söz almış bulunuyorum;
hepinizi saygıyla selamlıyorum.
Değerli milletvekilleri,
geçtiğimiz hafta sonu, bölgemizde, Amasya, Ordu ve Samsun İllerinde
ziyaretlerde bulunduk, halkımızı ziyaret ettik, yerel medyayı ziyaret ettik. Bu
yapmış olduğumuz ziyaretlerde halkımızın gündeminin hükümetin ve Meclisin
gündeminden çok farklı olduğunu gördük. Halkımızın gündemi, işsizlik,
yoksulluk, geçim sıkıntısı ve geleceğe bakışta güvensizlik. 
Samsun'da köyleri
gezerken gördük ki, halkımıza, tütün üreticisine 200 kiloluk kotalar tanınmış.
Samsun'da halkımız, RTÜK'ü yerel medya için büyük bir tehdit olarak algılamış,
tartışıyor ve bununla ilgili kamuoyunun oluşması için elinden geleni yapıyor.
Bir de bölgede kurulmakta olan mobil santrala karşı, halkımız büyük bir
endişeyle olayı izliyor ve bu konuda gerekli çözümlerin üretilmesini istiyor.
Şimdi, bu noktadan
baktığımızda halk "benim gündemim yoksulluk, geçim sıkıntısı, âdeta çöküş;
ama, Parlamentoyu izliyoruz, hükümetin Parlamentoya belirlediği gündemi izliyoruz
RTÜK diye bir Yasa getirilmiş, nedir bu yasa" diye soruyor. 
Evet değerli
milletvekilleri, halkın gündeminden çok farklı bir yasayla Meclisimiz ikinci
defa meşgul ediliyor. Bu yasa Meclisten geçti ve Cumhurbaşkanı tarafından veto
edildi, şimdi tekrar harfine, virgülüne dokunmadan Meclisten geçiriliyor. Bu
yasa ne getiriyor? Bu yasa, medyada kartelleşmeyi, tekelleşmeyi sağlıyor; bu
yasa, Anadolu medyasının, yani Anadolu'nun sesinin susturulmasını sağlayacak
unsurlar ve hususlar içeriyor. Bu yasanın uygulanması neticesinde, Türkiye'de,
pek çok alanda haksız rekabetin gelişeceğini görüyoruz. Bunların hepsi,
Anayasaya aykırılık içeren uygulamalardır, Anayasaya aykırılık içeren
düzenlemelerdir. 
Bu yasayla birlikte,
RTÜK'ün yapısı tamamen değiştiriliyor, Üst Kurulun yapısı hükümetin eline
tamamen teslim ediliyor. 
Bu yasanın, zaten,
yanlışlarla dolu olduğunu, yetersiz olduğunu, yasayı getiren hükümetin bakanı
da itiraf ediyor ve ne diyor: "Şimdi, bunu, bu haliyle geçirelim; ileride,
daha güzel, daha düzgün bir yasayla, durumu, telafi ederiz ve bu konuyu
düzeltiriz." Niçin şimdi getirmiyorsunuz?! Niçin şimdi düzeltmiyorsunuz?!
Niye bu kadar acele ediliyor?! Niye gece yarılarından sabahlara kadar
bekleniyor?! Acaba, bir yerlere verilmiş taahhütler mi yerine getirilmek
isteniyor?! 
Değerli milletvekilleri,
bakın, demokrasinin dayandığı temel noktalardan bir tanesi ifade özgürlüğüdür.
İfade özgürlüğünün gelişebileceği, fonksiyonunu icra edebileceği ortam ise
özgür medyadır. Medyanın özgürlüğünü kaybettiği, tekelleştiği, kartelleştiği
bir ortamda demokrasinin gelişmesi beklenemez. 
Şimdi, önümüzdeki
günlerde seçimden bahsediliyor; Anadolu'ya gideceksiniz. Bugünkü yapıyla
bu yasa geçerse, medyadaki bu
tekelleşme gerçekleşirse, Anadolu'da milletin sesini sizlerle buluşturacak olan
medyayı bulamayacaksınız. İşte, o zaman, Meclisin millet iradesine uygun bir
şekilde oluşmasının önüne geçilmiş olacak. 
Bütün bunlar dikkate
alınarak bu yasaya muhalefet edilmesi gerekirken, başka konularda bu kadar
titiz olmayan hükümet, sabahlara kadar nöbet tutmayan hükümet, maalesef, bu
yasada nöbet tutuyor, sabahlara kadar burada Meclisi çalıştırıyor. 
(Mikrofon otomatik cihaz
tarafından kapatıldı) 
BAŞKAN - Lütfen bitiriniz
Sayın Demircan. 
AHMET DEMİRCAN (Devamla)
- Teşekkür ediyorum Başkan. 
Görüyoruz ki, iktidar
partileri de, verilmiş olan bir sözün yerine getirilmesi noktasında, ısrarcı
bir şekilde, görevini yerine getiren bir sadakatle burada bekleniyor; ama,
bütün bunlar, elbette bir gün sona erecek. Millet, kendi iradesine sahip
çıktığını sandıkta gösterecek. Millet bunları ibretle izliyor ve bunların
düzeltilmesi yakındır.
Hepinizi saygıyla
selamlıyorum.(SP ve DYP sıralarından alkışlar)
BAŞKAN - Teşekkürler.
III. - YOKLAMA
BAŞKAN - Komisyonun ve
hükümetin katılmadığı 23 üncü maddenin birinci önergesini oylarınıza
sunacağım;ancak, bir yoklama talebi Başkanlığa ulaşmış bulunmaktadır; yoklama
talebinde bulunan arkadaşları arayacağım.
Mahmut Göksu?.. Burada.
Maliki Ejder Arvas?..
Burada.
Mehmet Çiçek?.. Burada.
Eyyüp Sanay?.. Burada.
Şükrü Ünal?.. Burada.
Ali Sezal?.. Burada.
Özkan Öksüz?.. Burada.
Nurettin Aktaş?.. Burada.
Osman Pepe?.. Burada.
Tevhit Karakaya?..
Burada.
Yahya Akman?.. Burada.
Mahfuz Güler?.. Burada.
Mustafa Baş?.. Burada.
Ali Coşkun?.. Burada.
Hüseyin Çelik?.. Burada.
Nevzat Yalçıntaş?..
Burada.
Ramazan Toprak?.. Burada.
Sait Açba?.. Burada.
Zeki Ünal?... Burada.
Ertuğrul Yalçınbayır?..
Burada.
Yoklama için 3 dakika
süre veriyorum.
Yoklama işlemini
başlatıyorum.
(Elektronik cihazla yoklama
yapıldı)
BAŞKAN - Sayın
milletvekilleri, yeterli çoğunluğumuz var. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Diğer önergeyi okutup
işleme alacağım :
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 23 üncü maddesi ile 15.7.1950 tarihli ve 5680 sayılı Basın
Kanununun 29 uncu maddesinin üçüncü fıkrasındaki "50 milyar liradan 150
milyar liraya kadar" ibaresinin "10 milyar liradan aşağı olmamak
üzere" olarak değiştirilmesini arz ve teklif ederiz.
  Fethullah
Erbaş
  (Van) ve arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu ?
DEVLET BAKANI YILMAZ
KARAKOYUNLU (İstanbul) - Katılıyoruz efendim.
III. - YOKLAMA
(SP sıralarından bir grup
milletvekili ayağa kalktı)
FETHULLAH ERBAŞ (Van) -
Yoklama talebimiz var Sayın Başkan.
BAŞKAN - Sayın Erbaş,
yoklama talebiyle ilgili artık, size hatırlatma yapmayı gerçekten üzüntü verici
sayıyorum. 20 arkadaşınız kalkmazsa, iki kişiyle ben nasıl?.. İsimlerinizi
okuyorum, eleştiri konusu yapıyorsunuz...
ASLAN POLAT (Erzurum) -
Sayın Başkan, bizi tenkit edeceğinize Komisyonu tenkit edin. 
BAŞKAN - Duyamıyorum,
anlayamıyorum...
Sayın Hatiboğlu, Sayın
Candan, Sayın Erbaş, Sayın Yalman, Sayın Polat, Sayın Kamalak, Sayın Ulucak,
Sayın Hatipoğlu, Sayın Günbey, Sayın Canbay, Sayın Sünnetçioğlu, Sayın Çelik,
Sayın Malkoç, Sayın Ayhan, Sayın Kalkan, Sayın Gören, Sayın Bekâroğlu, Sayın
Batuk, Sayın Öztek, Sayın Alçelik.
Yoklama için 3 dakika süre vereceğim. 
Yoklama işlemini
başlatıyorum.
(Elektronik cihazla
yoklama yapıldı)
BAŞKAN - Yeterli
çoğunluğumuz vardır.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Son önergeyi okutup,
işleme alacağım.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 23 üncü maddesi ile 15.7.1950 tarihli ve 5680 sayılı Basın
Kanununun 29 uncu maddesinin birinci fıkrasındaki "3 milyar liradan 5
milyar liraya kadar" ibaresinin "2 milyar liradan az olmamak
üzere" olarak değiştirilmesini arz ve teklif ederiz.
  Fethullah
Erbaş 
  (Van)
  ve arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim.
III. - YOKLAMA
(SP sıralarından bir grup
milletvekili ayağa kalktı)
FETHULLAH ERBAŞ (Van) -
Yoklama yapılmasını talep ediyoruz Sayın Başkan.
BAŞKAN - Hayhay, peki;
ama, burada, karışık bir liste terkibi var. Ben, 20 kişi olarak, madem siz
kalktınız, sizlerin isimlerinizi okuyayım.
Sayın Hatiboğlu, Sayın
Erbaş, Sayın Yalman, Sayın Ulucak, Sayın Polat, Sayın Kamalak, Sayın Hatipoğlu,
Sayın Candan, Sayın Günbey, Sayın Canbay, Sayın Çelik, Sayın Sünnetçioğlu,
Sayın Malkoç, Sayın Kalkan, Sayın Batuk, Sayın Bekâroğlu, Sayın Ayhan, Sayın
Gören, Sayın Alçelik, Sayın Kukaracı.
Yoklama için 3 dakika
süre veriyorum.
Yoklama işlemini
başlatıyorum:
(Elektronik cihazla
yoklama yapıldı) 
BAŞKAN - Sayın
milletvekilleri, yeterli çoğunluğumuz vardır. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
23 üncü maddeyi
oylarınıza sunuyorum: Kabul edenler... Kabul etmeyenler... 23 üncü madde kabul
edilmiştir.
25 inci maddeyi
okutuyorum:
MADDE 25.- 5680 sayılı
Kanunun 21 inci maddesinin birinci fıkrasındaki "onbin liradan otuzbin
liraya" ibaresi, "on milyar liradan otuz milyar liraya"; ikinci
fıkrasındaki "yirmibin liradan altmışbin liraya" ibaresi "yirmi
milyar liradan altmış milyar liraya"; 22 nci maddesinde geçen
"yirmibin liradan ellibin liraya" ibaresi, "yirmi milyar liradan
yüz milyar liraya"; 23 üncü maddesindeki "100 liradan 500 liraya"
ibaresi "on milyar liradan elli milyar liraya"; 24 üncü maddesindeki
"yirmibin liradan ellibin liraya" ibaresi "otuz milyar liradan
yüz milyar liraya"; 25 inci maddesindeki "yüzellibin liradan"
ibaresi "onbeş milyar liradan"; 26 ncı maddesindeki "yirmibin
liradan ellibin liraya" ibaresi "elli milyar liradan yüz milyar
liraya"; 28 inci maddesindeki "yirmibin liradan ellibin liraya"
ibaresi "yirmi milyar liradan yüz milyar liraya"; 30 uncu
maddesindeki "1 000 liradan 10 000 liraya" ibaresi "yirmi milyar
liradan yüz milyar liraya"; 31 inci maddesindeki "ellibin liradan
yüzbin liraya" ibaresi "elli milyar liradan yüz milyar liraya";
32 nci maddesindeki "100 liradan 1 000 liraya" ibaresi "beş
milyar liradan yirmi milyar liraya"; 33 üncü maddesindeki "on milyon
liradan otuz milyon liraya" ibaresi "on milyar liradan otuz milyar
liraya"; 34 üncü maddesindeki "1 000 liradan 10 000 liraya"
ibaresi "bir milyar liradan on milyar liraya" şeklinde
değiştirilmiştir.
BAŞKAN - Gruplar adına
ilk söz, Adalet ve Kalkınma Partisi Grubu adına Ordu Milletvekili Eyüp
Fatsa'da.
Buyurun Sayın Fatsa. (AK
Parti sıralarından alkışlar)
AK PARTİ GRUBU ADINA EYÜP
FATSA (Ordu) - Sayın Başkan, değerli milletvekilleri; kamuoyunda "RTÜK
Yasası" olarak bilinen kanununun 25 inci maddesi üzerinde, AK Parti Grubu
adına söz almış bulunuyorum; bu vesileyle, Genel Kurulu saygıyla selamlıyorum.
Değerli arkadaşlar,
tasarı, 7 Haziran 2001 tarihinde 4676 sayılı Kanun olarak kabul edilmiş; ancak,
içerdiği büyük sakıncalardan dolayı, Kanun, Sayın Cumhurbaşkanı tarafından, bir
daha görüşülmek üzere, Türkiye Büyük Millet Meclisine iade edilmiştir. Sayın
Cumhurbaşkanının iade gerekçesi hiç dikkate alınmadan, kanun Genel Kurula,
aynen, geri getirilmiştir.
Değerli arkadaşlar, bu
antidemokratik kanunun kabul edilmemesi için, başta RTÜK Başkanı olmak üzere,
toplumun her kesiminden ciddî itirazlar ve tepkiler vardır. İktidar, bu
tepkilere kulaklarını tıkamış, kendilerinin bile savunamadığı bu kanunun kabul
edilmesi için her türlü antidemokratik yola başvurmakta, Meclis iradesini baskı
altına alma gayretine girişmektedir.
Değerli arkadaşlar, Sayın
Başbakan, yasanın içine sinmediğini söyleyerek, yasayı savunamamanın acziyeti
karşısında, âdeta, timsah gözyaşları dökmektedir. Avrupa Birliği,
demokratikleşme, temel hak ve hürriyetler havariliğine savunan Sayın Mesut
Yılmaz'ın bu konuda hiç konuşmamış olması çok manidardır. Sayın Karakoyunlu'nun
"hele bu kanun bu haliyle çıksın, daha güzelini hazırlıyoruz" demesi
bir çaresizliğin, bir acziyetin ifadesi değil midir?! Milliyetçi Hareket
Partisine gelince, onlar, her zamanki
gibi, karakolda doğru söyleyip, mahkemede şaşmaktadırlar.
Değerli arkadaşlar, dünya
âlem biliyor ki, bu yasa hükümete rağmen Genel Kurula gelmiştir. Bu yasada
millî idare yoktur, millî iradeye rağmen Genel Kurula gelmiştir. Anayasa
Mahkemesinden döneceği bilinmesine rağmen Genel Kurula getirilmiştir. Arkasında
millî iradenin olmadığı bu yasa, olsa olsa bir pijamalı iradenin hükümete
dayatmasıdır. 
Bu yasayla, arkasında
halk desteğinin kalmadığını gören iktidar partileri, medyanın desteğine ve
himayesine sığınmaktadırlar.
Değerli arkadaşlar, bu
yasayla, medya patronları, kamu ihalelerine girebilecekler, bankacılık
yapabilecekler, borsada oynayabilecekler, basının hemen hemen tamamını kontrol
edebilecekler,rekabet şartlarını da ortadan kaldıracaklar; ellerindeki bu güçle
hükümet kurup, hükümet yıkabilecekler, belki de Bakanlar Kurulunu onlar tayin
edeceklerdir. Bütün bunlara biz kendi elimizle zemin hazırlamış olmuyor muyuz? 
Sonunda, yüzümüz
kızarmadan millî iradeden bahsedeceğiz, milletten siyasetçiye ve siyaset
kurumuna saygı bekleyeceğiz.
Değerli arkadaşlar, buna
hakkımız yoktur, Parlamentoyu bu kadar tartışılır hale getirmeye ve millet
iradesini bu kadar yok saymaya hiçbirimizin hakkı yoktur.
Sayın Başkan, değerli
arkadaşlar; üzerinde söz aldığım 25 inci maddeyle, Basın Yasasına aykırı
davranışlar nedeniyle, bu yasanın değişik maddelerinde öngörülen para cezaları
1 milyon ile 50 milyon kat arasında yükseltilmektedir. Enflasyon hedefi yüzde
35'ler seviyesinde olan hükümetin, bu cezaları hangi ölçülere göre getirdiğini
anlamak da mümkün değildir. Bu cezaları ödeyebilecek ve bununla ayakta
kalabilecek hiçbir yerel medya kuruluşu da yoktur. 
647 sayılı Yasanın 5 inci
maddesinde "para cezalarının tutarı, suçlunun iktisadî durumu ile cezanın
sosyal etkisi ve uyarma amacı gibi hususlar göz önünde tutularak tespit
edilir" denilmektedir.
(Mikrofon otomatik cihaz
tarafından kapatıldı)
BAŞKAN - Lütfen
sonuçlandırınız.
EYÜP FATSA (Devamla) -
Halbuki, bu yasayla, kurumun yok edilmesi amaçlanmaktır. 
Bu yasayla, yerel medyayı
öldürüyor, Anadolu'nun sesini kısıyorsunuz, küçük balıkları büyük balıklara yem
ediyorsunuz. Zaten ayakta durma mücadelesi veren yerel basın, bu yasayla, yok
olacaktır.
BAŞKAN - Teşekkür
ediyorum Sayın Fatsa.
EYÜP FATSA (Devamla) -
Değerli arkadaşlar, bu antidemokratik uygulamanın bir parçası olmayacağımızı
ifade ediyor ve Genel Kurulu saygıyla selamlıyorum. (AK Parti sıralarından
alkışlar)
BAŞKAN - Çok teşekkürler.
İkinci olarak, Saadet
Partisi Grubu adına, Ankara Milletvekili Zeki Çelik; buyurunuz. (SP
sıralarından alkışlar)
SP GRUBU ADINA MEHMET
ZEKİ ÇELİK (Ankara) - Sayın Başkan, sayın milletvekilleri; hepinizi saygıyla
selamlıyorum.
Basın hürriyetine dönük
kısıtlamalarla mücadele etmek, bu idare tarzına karşı, içeride ve dışarıda,
siyasal muhalefetin en önemli dinamiklerinden biri olmuştur. 
Şu gerçeği iyi bilmemiz
gerekir ki, bende haline getirilmiş besleme basın, milletin değerlerinden ve
ülke gerçeklerinden uzaklaştığı için, ne kadar yaygara yaparsa yapsın, istediği
sonucu alamamış, tüm baskılara ve manipülasyonlara rağmen, ilk seçimlerde, hep
hüsrana uğramışlardır. Kapalı kapılar arkasında pazarlıklar sonucu, milletin
verdiği irade, seçim beyannameleriyle milletle yapılan sözleşmeye rağmen,
milletten korkan, gerektiğinde kendi ikbali için provokasyonlara giren
zihniyetin emrine sokulmuştur. Millet iradesini birkısım çıkar çevrelerinin
lehine oluşturan yapay olgu, bu oluşuma destek verenlere diyet ödemiştir ve
diyetler, açıkça ve netçe "içimize sinmeyerek" diye ifade edilerek
ödenmiştir. 
Rant mekanizmasıyla iç
içe geçmiş bir basın yapısı yüzünden, basın hürriyeti bir kenara bırakılarak,
mideden bağlı kurumlar oluşturuldu. 
Geçenlerde, soru
önergesiyle, tüketicinin korunmasına aykırı olarak, kuruluşların verdiği
promosyonlardan ne ceza kesildiğini sordum. Cevapta, tabiî, bazı basın
kuruluşlarının isimleri verilmiş, bugün Türkiye'nin en önde gelen kuruluşları.
Sadece bir tanesinin ödemesi gereken ceza 3,5 trilyon lira; ama, bunun ödenip
ödenmediğiyle ilgili hiçbir bilgi yok, "defterdarlıklardan sorun"
diyorlar. 
Tabiî, böylece, basın
kuruluşlarının sahipleri, bir yandan ihaleler ve kredilerle kayrılırken, bir
yandan da kesilen cezalar tahsil edilmeyerek ödüllendiriliyor. Onlar da halkın
çıkarlarını değil de, kendilerine ihale veren, kredi veren iktidarları
desteklemeye devam ederek, al gülüm ver gülüm düzenini devam ettiriyorlar.
Bu maddeyle "20 000
liradan 50 000 liraya" ibaresi, "20 milyar liradan 100 milyar
liraya" şeklinde yükseltiliyor. Peki, ne olacak; olan yine garibanlara
olacak. Yoksa, ne ceza verirseniz verin, nasıl olsa bunlar ödemeyecekler,
deminki misal gibi.
Değerli arkadaşlar, biz
ne istiyoruz; şu andaki maskeli yayıncılık sona ermeli, patronlar belli
edilmeli değil mi; öyle istiyoruz, elbette; ancak, yine gördüğünüz gibi,
maskeli yayıncılık devam ediyor ve önlenemiyor. İşte, yine bunun da elimde
belgesi var. Sayın Bakan Yılmaz Karakoyunlu'nun cevaplandırması isteğiyle
tarafımdan verilmiş bir soru önergemde "ulusal düzeyde yayın yapan radyo
ve televizyon kuruluşlarının sahip ve ortakları kimlerdir? Türkiye'de tirajı 50
000'in üzerindeki gazetelerin imtiyaz sahipleri kimlerdir" diye sordum.
Sayın Bakan cevap vermiş, isimleri burada var, birisini tanıyamazsınız. Belli
ki, eldeki kayıtlar böyle; ama, bunların içinde, herkesin, yayın grubu sahibi,
televizyonları, gazeteleri olduğu bilinen hiç kimse yok; bu resmî belgelerin de
ortaya koyduğu gibi.
Değerli arkadaşlar, yerel
televizyonlardan, Ankara'nın Polatlı Televizyonundan Metin Özdemir bize bir
mektup yazmış; diyor ki: "Bu yeni yasayla yerel medyanın çıkarları hiç
korunmamış, büyük balığın küçük balığı yutması kolaylaştırılmıştır. Büyük
ekonomik sıkıntılar içerisinde olan yerel medya kuruluşlarının mevcut yasa
önerisindeki cezaları ödeyebilmeleri mümkün değildir. Şu anda, büyük medya
kuruluşları, bu yasanın çıkacağına kesin gözüyle baktıkları için satın almak
için kanallarımızı gezmeye başladılar bile. 
Sayın vekilim, bizim en
büyük itirazımız bu organize suça karşıdır. Biz, gürültü kopararak rant
sağlamak değil, ülkemizin geleceğini ipotek altına alınmaktan korumak
istiyoruz" ve devam ediyor: "Hür teşebbüsün önünün açılmasını destekliyoruz.
Yayınlarıyla haksız rekabet yaratmalarının önlemi alınarak sermayelerini
güçlendirmelerini biz de teşvik ediyoruz; çünkü, medyadaki sermaye yapısı ne
kadar güçlü ve güvenilir olursa, basın emekçilerinin geleceği de o kadar
güvence ve garanti altına alınmış olur. Bugün işlerini yitiren meslektaşlarımız
da yeniden evlerine ekmek götürebilme şansına kavuşmuş olur. 
Yerel medya olarak,
faydaları dışında..."
(Mikrofon otomatik cihaz
tarafından kapatıldı)
BAŞKAN - Son cümleniz
olsun Zeki Bey. 
MEHMET ZEKİ ÇELİK
(Devamla) - Bitiriyorum Sayın Başkan. 
"Bu çıkarılmak
istenen yeni RTÜK Yasası, şeffaflaşma yasası değil, tekelleşme yasasıdır. Biz,
bunun için buna karşıyız" diyor; biz de onların duygularına aynen
katılıyoruz.
Şunu da bilmenizi istiyorum
ki, Basın Konseyinin hükmî şahsiyetinin bulunmaması da ayrı bir sorundur. 
Hepinize saygılar
sunuyorum. (SP sıralarından alkışlar)
BAŞKAN - Teşekkür
ediyorum Sayın Çelik. 
Son olarak, Doğru Yol
Partisi Grubu adına, Isparta Milletvekili Ramazan Gül; buyurunuz. (DYP
sıralarından alkışlar) 
DYP GRUBU ADINA RAMAZAN
GÜL (Isparta) - Sayın Başkan, değerli milletvekilleri; görüşülmekte olan 850
sıra sayılı yasa tasarısının 25 inci maddesi hakkında Doğru Yol Partisi Grubu
adına söz almış bulunuyorum. Bu vesileyle, Yüce Parlamentonuzu saygıyla
selamlarım. 
Sayın Başkan, değerli
milletvekilleri; ilgili madde, cezalara ilişkin bir maddedir, para cezalarına
ilişkin bir maddedir. Bu madde, basit hatalar nedeniyle özellikle Anadolu
medyasını susturmaya yönelik bir amaç taşımaktadır; bu vesileyle yanlış bir
uygulamadır. 
Sayın Başkan, değerli
milletvekilleri; bu kürsüde, iktidar milletvekilleri de dahil, RTÜK Yasasının
olumsuzlukları, bütün değerli milletvekillerince ısrarla vurgulandı. 
Medya, üzerinde çok durulması,
sağlıklı düşünülmesi gereken bir alandır. Halkın tek taraflı bilgilendirilmesi
gibi bir sonucu doğuracak yasal düzenlemelerden özenle kaçınmak gerekmektedir. 
Radyo ve televizyonların
iyi kullanılmaması, kamu üzerinde bir baskı aracı olarak kullanılması, siyaseti
yönlendirmeye, hatta, hükümeti yönetmeye bile kalkması, bu tasarıyla mümkün
olacaktır. 
Değerli milletvekilleri,
bu tasarı, Anayasaya aykırı bir tasarıdır. Hükümetin bu tasarıyı getirmekteki
amacı, medya patronlarının seçimlerdeki destekleme umududur. 
Sayın Başkan, değerli
milletvekilleri; mevcut yasanın elbette bazı eksiklikleri olabilir; ancak, bu
eksiklikler, yine iyi düşünülerek, üyesi olmaya çalıştığımız Avrupa Birliği
ülkeleri örnek alınarak, o ülkelerdeki uygulamalar gözden geçirilerek, yeniden
ele alınabilir. 
Değerli milletvekilleri,
bakınız, bu tasarıyla ilgili olarak Sayın Cumhurbaşkanımızın 16 sayfalık veto
gerekçesini, lütfen, iyi okuyunuz. O gerekçede, gerçekten de çok ciddî uyarılar
söz konusudur. Bu hükümetin o uyarıları dikkate alması gerekirken, bunları hiç
düşünmeden "ben yaptım, olur" mantığıyla sorunları çözmeye kalkması,
hiç de doğru bir hareket değildir. 
Değerli milletvekilleri,
Sayın RTÜK Başkanı da, ısrarla, bu tasarının sakıncalarını dile getirmektedir.
Hükümet, öyle anlaşılıyor ki, Sayın RTÜK Başkanını da sorun olarak görmektedir.
Oysa, eski bir medya mensubu olan Sayın Başkan, gerçekten, iyi niyetlerle
uyarısını yapmaktadır. Hatta ve hatta, eski bir gazeteci olan Sayın Başbakan,
bu tasarının yasalaşması halinde doğuracağı sakıncaları çok iyi bilmektedir;
ama, maalesef, hükümet, kimlere ve hangi gerekçelerle söz verdiyse, bu tasarıyı
ısrarla gündeme getirmekte ve Parlamentodan, apar topar, yangından mal kaçırır
gibi çıkarmak için uğraşmaktadır.
Sayın Başkan, değerli
milletvekilleri; bu tasarı, medya dünyasında kartelleşmeyi getirecek, halkın
doğru bilgi almasını engelleyecektir. Bu tasarı yasalaşırsa, siyaset, boynundan
ilmiği geçirecektir. Bu tasarı yasalaşırsa, medya, siyaseti ve siyasetçiyi esir
alacaktır. (DSP ve MHP sıralarından alkışlar [!]) Bu tasarı yasalaşırsa, açıkça
söylemek gerekirse, medya, demokrasiyi tehdit eder konuma gelecektir değerli
milletvekilleri. (MHP sıralarından alkışlar [!]) Bu tasarı yasalaşırsa, kamu
ihaleleri almak için, medya patronları, gazetelerini, televizyonlarını bir
silah gibi kullanacaktır ve bunun da yolu açılacaktır değerli milletvekilleri.
Değerli milletvekilleri,
malumunuz olduğu üzere, bütün dünyadaki uygulamalarda antitekel yasalarına
doğru, serbest piyasa ekonomisine doğru, liberalleşmeye doğru bir geçiş varken,
maalesef, ülkemizde uygulamaya konulan bu tekel yasalarını, biz, Doğru Yol
Partisi olarak doğru bulmuyoruz. (DYP sıralarından alkışlar)
Sayın Başkan, değerli
milletvekilleri; biz, Doğru Yol Partisi olarak, medyanın çağdaş işlevi olan
halkı objektif aydınlatma işlevini destekliyoruz...
(Mikrofon otomatik cihaz
tarafından kapatıldı)
BAŞKAN - Buyurun.
RAMAZAN GÜL (Devamla) -
Medyanın bir silah olarak kullanılmasına imkân sağlayacak düzenlemeleri doğru
bulmuyoruz ve bunun, demokrasi açısından çok sakıncalı olduğunu belirtmek
isteriz.
Bakınız, değerli
milletvekilleri, bu tasarıya, uluslararası kuruluşlar da karşıdır. Bu tasarı,
Avrupa Birliği normlarıyla bağdaşmamaktadır. Bu tasarı, Türkiye gibi genç bir
demokrasiye sahip ülkede ciddî sorunlara yol açabilir. Biz diyoruz ki,
Parlamentonun görevi bu sorunları çözmek, hukuku ve adaleti topluma egemen
kılmaktır.
Değerli milletvekilleri,
bu tasarının yasalaşmaması için Doğru Yol Partisi olarak yaptığımız muhalefetin
de, demokrasinin kökleşmesi adına olduğunu belirtmek isteriz.
Sözlerime son verirken,
bu tasarıya oy verecek olan değerli milletvekillerinin bir kez daha
düşünmelerini arz eder, hepinizi saygıyla selamlarım. (DYP, AK Parti ve SP
sıralarından alkışlar; DSP ve MHP sıralarından "Bravo" sesleri,
alkışlar[!])
BAŞKAN - Teşekkür
ediyorum Sayın Gül.
Sayın milletvekilleri,
madde üzerinde üç adet önerge vardır; önce, geliş sıralarına göre okutacağım,
sonra, aykırılıklarına göre işleme alacağım.
İlk önergeyi okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 25 inci maddesi ile 15.7.1950 tarihli ve 5680 sayılı Basın
Kanununun 21 inci maddesinin birinci fıkrasındaki "10 milyar liradan 30
milyar liraya" ibaresinin "1 milyar liradan 3 milyar liraya"
olarak değiştirilmesini arz ve teklif ederiz.






Fethullah
  Erbaş


Aslan
  Polat


Yakup
  Budak







Van


Erzurum


Adana







Mustafa
  Geçer





Musa
  Demirci







Hatay





Sıvas



BAŞKAN - ikinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 25 inci maddesi ile 15.7.1950 tarihli ve 5680 sayılı Basın
Kanununun 22 nci maddesinde geçen "20 milyar liradan 100 milyar
liraya" ibaresinin "2 milyar liradan 10 milyar liraya" olarak
değiştirilmesini arz ve teklif ederiz.
 



Fethullah
  Erbaş


Aslan
  Polat


Yakup
  Budak










Van


Erzurum


Adana







Mustafa
  Geçer





Musa
  Demirci







Hatay





Sıvas



BAŞKAN - Şimdi, son ve
maddeye en aykırı önergeyi okutup işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ve Kurumlar Vergisi Kanununda Değişiklik Yapılmasına Dair Kanun
Tasarısının çerçeve 25 inci maddesi Anayasaya aykırıdır. Metinden çıkarılmasını
arz ve teklif ederiz.
 



Fethullah
  Erbaş


Mustafa
  Geçer


Aslan
  Polat










Van


Hatay


Erzurum







Yakup
  Budak





Musa
  Demirci







Adana





Sıvas



BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz efendim.
BAŞKAN - Sayın Veysel
Candan, önerge sahipleri adına, buyurun. 
VEYSEL CANDAN (Konya) -
Sayın Başkan, değerli arkadaşlarım; 850 sıra sayılı RTÜK Yasasının aşağı yukarı
son maddelerine geliyoruz. Ben, burada, birkaç hatırlatma daha yapmak
istiyorum. Aslında, bu yasanın, medya ile hükümet ilişkilerinin, kamu ile
medyanın parasal, malî ilişkilerinin ne boyutta olduğunu göstermesi açısından
birkaç örnek vermek istiyorum. 
Aslında, RTÜK Üst Kurulu,
zaman zaman, Maliye Bakanlığına birtakım yazılar yazdı ve dedi ki: "Bu
televizyonların, ulusal yayın yapan televizyonların sahipleri kimler?"
Bugünkü malî bedel olarak, bir televizyonun değeri 200 000 000 dolardır.
Halbuki, bu televizyonların patronları, çaycıları, odacıları, güvenlik
görevlilerini sahip gösterdi ve o zaman, Maliye Bakanlığı, yani, hükümet,
üzerine düşeni yapmadı ve demedi ki, bir çaycı 5 000 000 doları nereden buluyor.
Yani, bu yasa böylece geçtiği zaman, bir yerde, hükümet, işlediği suçun ve
görev ihmalinin de üzerini örtmeye çalışıyor. Onun için, bizi ekranlarda
izleyen değerli vatandaşlarımızın bütün bunları bilmesi gerekmektedir. Yani,
bir yerde, Maliye Bakanlığı, RTÜK'ün yazdığı yazıları hasıraltı etti; tıpkı,
bankalar batarken banka murakıp raporlarını sumenaltı ettikleri gibi. 
Şimdi, uygulamalara bir
bakalım. Geçen dönemde GSM 900 telefonları ihale edildi, lisansları ihale
edildi ve bu lisanslarla, sözleşmeleri bu kürsüden söyledik ve dedik ki, 400
000 abone için 500 000 000 dolar aldılar ve o zaman 800 000 abone için 1 milyar
dolar alındı. Bugün iki medya patronunun aldıkları lisansla 18 000 000 cep
abonesi yaptılar; yani, devletin, burada, resmen, 10 milyar doları zayi oldu.
İşte, burada çıkacak bu yasayı savunan hükümet yetkilileri, parti genel
başkanları, bunun cevabını vermek durumunda. IMF kapısında 10 milyar dolar için
100 tane yasa çıkaran, sabahlara kadar burada millete vergi kanunu çıkaranların
bu hesabı vermesi gerekir ve hâlâ, aradan üç dört yıl geçmesine rağmen...
HASAN SUNA (Yalova) -
Sizin iktidarınız...
VEYSEL CANDAN (Devamla) -
Dinle şimdi, dinle... Çık, burada konuş.
...50 000 000 doları
yargıya gitti, KDV alınamadı hâlâ ve onlar medya olduğu için, hükümet aleyhinde
yayın yaptıkları için de, hâlâ yargıdaki para 50 000 000 dolar, yüzde 12 KDV,
üç yıldır yargı devam ediyor; bir türlü üzerine gidilemedi. İşte, sadece
buradaki zarar 10 milyar dolardır.
Değerli arkadaşlar,
şimdi, fon kapsamına alınan bankalara bakın, bir Etibanka bakın, arkasından bir
medya çıkıyor ve bu programlarda bu bankalarla ilgili hesap ekstreleri, bu
bankaların verdikleri faiz oranları, her gün kamuoyunda değişik şekilde
yankılanıyor. Sadece Etibankta devletin zararı 1 milyar doların üzerindedir.
Yüksek Denetleme Kurulu veya banka murakıp raporları bunları göstermektedir.
Yine, hatırlanacağı
üzere, enerji... Bugün enerji darboğazına girdik. Neden; yap-işlet-devlet
modeliyle medya patronlarına verilen enerjilerin satın alma süreleri ve
kilovat/saat enerji miktarları en az 8 senttir. Halbuki, bugün, dünyada, 3
sente, biz, hidrolik santrallardan, yani, barajlardan elde ettiğimiz elektriği
üretirken, onlardan 8 sente alıyoruz. Onun için, mutlaka, dürüst medyayla,
ticaret yapan medyayla, kamuyla ticaret yapanı tamamen birbirinden ayırmak
mecburiyetindeyiz. 
Ben, konuşmamın burasında
hemen şunu ifade edeyim: Dürüst ticaret yapanın yanındayız, müteşebbisin
yanındayız; ama, fakirin, yetimin, kimsesizin hakkına tecavüz edenlerin durdurulmasını
istiyoruz. Talebimiz bu.
Değerli arkadaşlar,
bakın, Petrol Ofisi özelleştirildi. Petrol Ofisi, özelleştirilmesinde, 1 160
000 000 dolara satıldı. Peki, siz, özelleştirmeden ne anlıyorsunuz?! Birisi,
getirip parayı bu masaya basacak ve böylece, kamu, bir taraftan açıklarını
kapatırken, para elde ederken, kurumu da özel sektöre devretmiş olacak. Siz,
özelleştirmeye giren bir medya patronuna devletin bir bankasından para
vereceksiniz; o, verdiğiniz parayla Petrol Ofisini satın alacak; siz, bunun adına
özelleştirme diyeceksiniz!.. (SP sıralarından "Bravo" sesleri,
alkışlar) Bu yetmedi; şimdi, bunlara, siz, burada kanun çıkaracaksınız! Biz, o
patronları biliyoruz. Ben, bu kürsüde, don gömlek bir Başbakanı karşılayamazsın
dediğim zaman, bana faks çekmişti, ben, don gömlek karşılamadım, pijamayla
karşıladım diye. Sanki pijamayla karşılamak serbestmiş gibi!..
(Mikrofon otomatik cihaz
tarafından kapatıldı)
BAŞKAN - Lütfen, bitirir
misiniz.
VEYSEL CANDAN (Devamla) -
Değerli arkadaşlar, bakın, bu medya patronlarına banka kurma izni verildi,
yeterli sermayesi olmayanlara verildi; daha sonra, gidip, bunları kapsam içine,
fon içine aldınız. 
Değerli arkadaşlar,
bakın, ben, şu söylediklerimin... Zatıâlinizin, değerli milletvekili
arkadaşlarımın hepsinin benim gibi düşündüğüne inanıyorum. İnanmasam, bu
kürsüde söylemem. Hepiniz benim gibi düşünüyorsunuz. Bunların ayrılmasının
lazım geldiğini düşünüyorsunuz. Bu uygulamaların yanlış olduğunu
düşünüyorsunuz. Ben, bunu söylüyorum...
ASLAN POLAT (Erzurum) -
Niye oy vermiyorlar?
BAŞKAN - Sayın Candan,
bitirir misiniz...
VEYSEL CANDAN (Devamla) -
Mademki ekonomide sıkıntı var, biz, doğru, dürüst medya, dürüst ticaret adamını
birbirinden ayıralım; kamu ticaretiyle medyayı birbirinin içine sokmayalım ve
devleti zarara sokmayalım. 
Saygılar sunuyorum. (SP
sıralarından alkışlar)
BAŞKAN - Teşekkür
ediyorum Sayın Candan.
Sayın Candan, bir
imzanızı istirham edeceğiz; sizin isminiz yokmuş orada.
Bir de, Genel Kurula bir
bilgi sunayım. Petrol Ofisi, 1 160 000 000 dolara değil, 1 290 000 000 dolara
satıldı, yüzde 51'i satıldı. Kamu bankalarının verdiği kredi faiz oranı da özel
bankalarla aynıdır, piyasa koşullarının da üstündedir. Kamuoyunu doğru bilgiyle
aydınlatmak zorundayız. 
VEYSEL CANDAN (Konya) -
Açıkladığınız bu bilgiler doğru değildir. 
BAŞKAN - Hayır, 1 290 000
000 dolar Sayın Candan... 
VEYSEL CANDAN (Konya) -
Yanlış bilgilendiriyorsunuz. 1 160 000 000 dolardır; rakamı çok iyi biliyorum.
Vakıflar Bankasının faiz oranları da çok düşüktür. 
BAŞKAN - Sayın Candan,
ben, devletin resmî rakamını söylüyorum; dönemin Bakanıydım. Bari bu rakamlarda
matematik gerçeklere karşı saygılı olalım. İstirham ederim...
VEYSEL CANDAN (Konya) -
Yanlış bilgi alabilirsiniz... Yanlış bilgi alıyorsunuz.
III. - YOKLAMA
(SP sıralarından bir grup
milletvekili ayağa kalktı)
ASLAN POLAT (Erzurum) -
Sayın Başkan, yoklama yapılmasını istiyoruz.
BAŞKAN - Hükümetin ve
Komisyonun katılmadığı önergeyi oylarınıza sunmadan önce, 20 arkadaşımın
isimlerini söyleyeceğim: Sayın Candan, Sayın Hatiboğlu, Sayın Polat, Sayın
Erbaş, Sayın Yalman, Sayın Çelik, Sayın Ulucak, Sayın Kamalak, Sayın Budak,
Sayın Canbay, Sayın Günbey, Sayın Geçer, Sayın Malkoç, Sayın Kalkan, Sayın
Ayhan, Sayın Gören, Sayın Kukaracı, Sayın Batuk, Sayın Öztek, Sayın Bekâroğlu. 
Yoklama için 3 dakika
süre veriyorum ve yoklamayı başlatıyorum. 
(Elektronik cihazla
yoklama yapıldı) 
BAŞKAN - Yeterli
çoğunluğumuz vardır. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
ÊBAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi okutup,
işleme alacağım: 
Türkiye Büyük Millet Meclisi
Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 25 inci maddesi ile 15.7.1950 tarihli ve 5680 sayılı Basın
Kanununun 22 nci maddesinde geçen " 20 milyar liradan 100 milyar
liraya" ibaresinin "2 milyar liradan 10 milyar liraya" olarak
değiştirilmesini arz ve teklif ederiz.
  Fethullah
Erbaş
  (Van)
  ve arkadaşları
BAŞKAN - Komisyon önergeye
katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim.
III. - YOKLAMA
(SP sıralarından bir grup
milletvekili ayağa kalktı) 
FETHULLAH ERBAŞ (Van) -
Yoklama yapılmasını istiyoruz Sayın Başkan. 
BAŞKAN - O zaman, 20
arkadaşımı görmem lazım. 
Sayın Hatiboğlu, Sayın
Candan, Sayın Polat, Sayın Erbaş, Sayın Yalman, Sayın Ulucak, Sayın Çelik,
Sayın Günbey, Sayın Canbay, Sayın Kamalak, Sayın Budak, Sayın Geçer, Sayın
Malkoç, Sayın Batuk, Sayın Öztek, Sayın Ayhan, Sayın Okudan, Sayın Gören, Sayın
Kukaracı, Sayın Bekâroğlu, Sayın Kalkan, Sayın Güneri.
Yoklama için 3 dakika
süre veriyorum ve yoklamayı başlatıyorum. 
(Elektronik cihazla
yoklama yapıldı) 
BAŞKAN - Sayın
milletvekilleri, yeterli çoğunluğumuz vardır. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
Son önergeyi okutup,
işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 25 inci maddesi ile 15.7.1950 tarihli ve 5680 sayılı Basın
Kanununun 21 inci maddesinin birinci fıkrasındaki "10 milyar liradan 30
milyar liraya" ibaresinin "1 milyar liradan 3 milyar liraya"
olarak değiştirilmesini arz ve teklif ederiz.
  Fethullah
Erbaş 
  (Van)

  ve
arkadaşları
BAŞKAN - Komisyon
önergeye katılıyor mu? 
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim. 
BAŞKAN - Hükümet önergeye
katılıyor mu? 
DEVLET BAKANI YILMAZ
KARAKOYUNLU (İstanbul) - Katılıyoruz Sayın Başkan. 
III. - YOKLAMA
(SP sıralarından bir grup
milletvekili ayağa kalktı) 
FETHULLAH ERBAŞ (Van) -
Yoklama yapılmasını istiyoruz Sayın Başkan. 
BAŞKAN - 20 arkadaşımızı
tespit edeceğim:
Sayın Hatiboğlu, Sayın
Candan, Sayın Polat, Sayın Kukaracı, Sayın Yalman, Sayın Erbaş, Sayın Ulucak,
Sayın Çelik, Sayın Kamalak, Sayın Budak, Sayın Canbay, Sayın Günbey, Sayın
Okudan, Sayın Gören, Sayın Malkoç, Sayın Batuk, Sayın Öztek, Sayın Bekâroğlu,
Sayın Kalkan, Sayın Güneri, Sayın Geçer, Sayın Karagöz.
Yoklama için 3 dakika
süre veriyorum; lütfen, buyurunuz. 
(Elektronik cihazla
yoklama yapıldı) 
BAŞKAN - Sayın
milletvekilleri, yeterli çoğunluğumuz vardır. 
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir. 
Maddenin oylanmasından
önce bir yoklama talebi daha var...
ABDULLAH GÜL (Kayseri) -
Önergemizi geri çekiyoruz Sayın Başkan.
BAŞKAN - Geri
alıyorsunuz; peki. Geri çektiler arkadaşlarımız.
Madde 25'i oylarınıza
sunuyorum: Kabul edenler... Kabul etmeyenler... Madde 25 kabul edilmiştir.
26 ncı maddeyi
okutacağım; ama, izninizle, 10 dakika ara vereceğim Grup Başkanvekillerimizin
isteği üzerine.
1.05'te toplanmak üzere
ara veriyorum.
    Kapanma
Saati : 00.54


DÖRDÜNCÜ OTURUM
Açılma Saati: 01.05
BAŞKAN : Başkanvekili Yüksel YALOVA
KÂTİP ÜYELER : Levent MISTIKOĞLU (Hatay), Kemal ALBAYRAK
(Kırıkkale)
 
BAŞKAN - Türkiye Büyük
Millet Meclisinin 99 uncu Birleşiminin Dördüncü Oturumunu açıyorum.
850 sıra sayılı kanun
tasarısının görüşmelerine kaldığımız yerden devam edeceğiz.
VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Komisyon ve
hükümet yerlerini aldı.
Tasarının 26 ncı
maddesini okutuyorum:
MADDE 26. - 5680 sayılı
Kanuna aşağıdaki ek madde eklenmiştir.
EK MADDE 9. - Bu Kanunun
yalan haber, hakaret ve benzeri fiillerden doğacak maddî ve manevî zararlarla
ilgili hükümleri, bilişim teknolojileri ve internet ortamında sayfa açılması
veya elektronik gazete, elektronik bülten vb. suretiyle yayınlanan her türlü
yazı, resim, işaret, sesli veya sessiz görüntü ve benzerleri hakkında da
uygulanır.
BAŞKAN - Madde üzerinde
ilk olarak, Adalet ve Kalkınma Partisi Grubu adına, İstanbul Milletvekili
Mehmet Ali Şahin; buyurunuz Sayın Şahin. (AK Parti sıralarından alkışlar)
AK PARTİ GRUBU ADINA
MEHMET ALİ ŞAHİN (İstanbul) - Sayın Başkan, değerli arkadaşlarım; hepinize
saygılar sunuyorum.
Görüşmekte olduğumuz,
Sayın Cumhurbaşkanınca bir kez daha görüşülmek üzere geri gönderilen 4676
sayılı Kanunun çerçeve 26 ncı maddesi üzerinde Grubum adına söz aldım. Bu
madde, Basın Kanununa bir ek madde eklemekte ve interneti, Basın Yasası
kapsamına almaktadır. Peki; bu uygulama veya böyle bir düzenleme isabetli bir
düzenleme midir? Şimdi, elimde, Bilkent Üniversitesi İnternet Kurulunca tüm
milletvekillerine gönderildiğini zannettiğim -çünkü, bana geldi- bir mektup
var. Burası bir üniversitedir ve internet üzerinde de ilmî araştırmaları olan
bir kuruldur. Diyor ki mektupta: "Bireyler arasında her türlü yoldan
yapılacak iletişimi RTÜK'ün denetimine bırakan 14 üncü madde hem içinde bulunduğumuz
çağa damgasını vuran bilgi toplumu gelişiminin zıddı bir anlayışı yansıtmakta
hem de Anayasamızın teminat altına aldığı özgür iletişim kavramıyla
bağdaşmamaktadır." Mektup ayrıca devam ediyor ve diyor ki: "Basın
Kanununa tabi tutulan uygulamalar ise, bu maddenin yasaya yamanmasına sebep
olan rahatsızlıkları önleyemeyecek, ancak, sade vatandaşların ve iyi niyetli
unsurların internetten soğumalarına ve buradan verilecek hizmetlerin yurtdışına
kaçmasına sebep olacaktır. Bu da, pire için yorgan yakmak demektir."
Mektup, milletvekillerine hitap ederek devam ediyor: "Lütfen, internet
konusunda aceleci ve zarar verici bir düzenlemeden kaçınınız. Bu kapsamda yeni
RTÜK Yasasının bu haliyle çıkmasına izin vermeyiniz."
Değerli arkadaşlarım, bu
ilmî bir konu. Türkiye'nin en önemli üniversitelerinden birindeki bir kurul, bu
yasayı inceliyor, internetle ilgili bir değerlendirme yapıyor ve "aman,
bunu, bu yasanın içerisine almayınız" diyor. Şimdi, bu, bir anlam ifade
etmelidir. Bu, bizim için bir anlam ifade ediyorsa, hükümet için neden bir
anlam ifade etmiyor, bunun üzerinde durulmuyor?!
Biz, muhalefetimizi
yaparken, bu ilmî değerlendirmeleri göz önünde bulundurarak muhalefet yapıyoruz
ve bu gerçekleri buradan dile getiriyoruz; ama, sayın hükümet ve özellikle
hükümet partileri, bu RTÜK Yasasıyla ilgili bir inatlaşma içerisine girdiler.
Bu, bir RTÜK Yasası değil, bir inatlaşma yasası haline geldi. Cumhurbaşkanıyla
inatlaşılıyor, toplumla, sivil toplum örgütleriyle inatlaşılıyor ve hatta kendi
milletvekilleriyle inatlaşılıyor.
Biraz önce Sayın Sacit
Günbey "eğer bu yasa haklıysa, iktidar partisi milletvekilleri neden
burada savunmuyorlar" dediğinde, Sayın Güven Karahan arkadaşımız
"biz, bu yasayı kendimiz getirdik, niye savunalım" dedi; ama, sizin
adınıza, ayın 2'sinde, bundan 12 gün önce bir sayın milletvekili buraya
geldi...
AHMET İYİMAYA (Amasya) -
Uluç Gürkan...
MEHMET ALİ ŞAHİN
(Devamla) - Ne dedi Sayın Uluç Gürkan; çıktı "bugün, burada son derece
tehlikeli bir iş yapıyoruz" dedi. DSP Ankara Milletvekili Sayın Uluç Gürkan,
çıktı, ne dedi, "bugün, burada son derece tehlikeli bir iş yapıyoruz,
deyim yerinde ise ateşle oynuyoruz, siyaseti köleleştiriyoruz..." Bu
cümleler benim değil, DSP Ankara Milletvekili Sayın Gürkan'ın cümleleridir.
"Demokrasiyi dinamitliyoruz. Burada görüştüğümüz tasarı, Türkiye Büyük
Millet Meclisi bakımından -bu Meclise gelmeden önce 26 yılını medyada her
görevde çalışmış biri olarak söylüyorum- Türkiye Büyük Millet Meclisi açısından
ötenazi hakkını kullanımla eşdeğerdedir." 
Sayın Gürkan
"Değerli arkadaşlarım, bu tasarı, büyük medya sermayesini ülke yönetimi
üzerinde egemen kılmayı amaçlıyor. Türkiye Büyük Millet Meclisinin de hükümetin
de üzerinde tepeden bakan bir büyük birader yaratmayı kendi ellerimizle
gerçekleştirmeye soyunmuş gibi görünüyoruz. Ötesinde, önemli bir demokrasi
açılımı olan yerel radyo ve televizyonları ile internetin de elini kolunu
bağlıyoruz" diye devam ediyor. 
(Mikrofon otomatik cihaz
tarafından kapatıldı) 
BAŞKAN - Buyurunuz Sayın
Şahin.
MEHMET ALİ ŞAHİN
(Devamla) - Ben inanıyorum ki -biraz önce, Sayın Candan da ifade ettiler- Sayın
Gürkan'ın bu değerlendirmelerine, Demokratik Sol Partili birçok arkadaşımızın,
iktidara mensup birçok arkadaşımızın katıldığı inancındayım. Yürekleri başka
söylüyor, eller başka yeri işaret ediyor; ama, şunu hemen ifade edeyim; evdeki
hesap çarşıya uymayacak. Bu iktidar, bu yasayı çıkardığına fazla sevinemeyecek,
belki de pişman olacak, yargı duvarına çarpacak; birçok işlemleri çarptığı
gibi. En basitinden, köprü geçiş ücretlerine, otoyol ücretlerine yapmış
oldukları zam, yargı duvarına çarptı. Sayın Bayındırlık Bakanına çağrıda
bulunuyorum, eski ücretleri alın geçenlerden. Yargı dedi ki, alamazsınız; iptal
etti. Dolayısıyla, onun gibi, bu da yargı duvarına çarpacak ve beklenen
gerçekleşmeyecek, umulan gerçekleşmeyecek. Türkiye'de, yargı organları var. Bu
ülkede, gerçekten, yargıçlar var. Ne demek istediğimi, bu yasa eğer çıkar,
Resmî Gazetede yayımlanırsa, pek yakın bir sürede hepimiz ve tüm kamuoyu
görecektir.
Hepinize saygılar
sunuyorum. (AK Parti sıralarından alkışlar)
BAŞKAN - Teşekkür
ediyorum Sayın Şahin.
İkinci olarak, Saadet
Partisi Grubu adına, Konya Milletvekili Sayın Lütfi Yalman; buyurun. (SP
sıralarından alkışlar)
SP GRUBU ADINA LÜTFİ
YALMAN (Konya) - Sayın Başkan, değerli milletvekili arkadaşlarım; 850 sıra
sayılı yasa tasarısının 26 ncı maddesi üzerinde Saadet Partisi Grubu adına söz
aldım; hepinizi saygıyla selamlıyorum.
Üzerinde konuştuğumuz
yasa tasarısını şöyle bir tetkik ettiğimiz zaman, buna, RTÜK üyelerinin
-başkanı dahil- hemen hemen hepsi karşı, radyo ve televizyon çalışanlarının
tamamı karşı, köşe yazarlarının büyük çoğunluğu karşı ve medenî cesareti
olanlar da hep bunu ifade ediyor. Anadolu medyası, yerel televizyon ve
radyoların çalışanları çırpınıyor didiniyor "yapmayın, etmeyin" diye;
yani, yüzlerce, binlerce insan, onu temsilen, hepimize yazılar gönderiyor,
fakslar çekiyor; bunlar karşı... Yine, bunu, milletvekillerinin, iktidar
partilerine mensup milletvekillerinin büyük çoğunluğunun gönül rızasıyla tasvip
etmediği de biliniyor; ama, bu yasa yine Meclise geldi; birtakım baskılarla,
dayatmalarla, milletvekillerinin de oyları alınmaya çalışılıyor.
Değerli arkadaşlar, bu
yasa, çok yönlü olarak, Anayasaya aykırı; kartel oluşturacak, tekel
oluşturacak, haksız rekabet oluşturacak ve buna benzer yönleriyle Anayasaya
aykırı. Acaba, Türkiye Büyük Millet Meclisi, yasama organı olarak, niçin
Anayasaya aykırı işlemleri yapmak mecburiyetinde kalıyor? Bunun sebebi nedir?
Yani, bizi aşan, bizi zorlayan, Türkiye Büyük Meclisini zorlayan, Türkiye Büyük
Meclisinin üzerinde bir güç mü var? İnsan, bu soruları, istese de istemese de
soruyor.
Bu yasada bir başka
yanlışlığı daha görüyoruz: Türkiye Büyük Millet Meclisi, acaba, niçin yetki
devri yapıyor? RTÜK üyelerini Türkiye Büyük Millet Meclisi seçiyor idi, bundan
da hiç kimsenin bir şikâyeti yok idi, Türkiye'de hiçbir zararı da görülmedi,
oldukça demokratik bir usulle seçimler yapılıyor idi; ama, buna rağmen, en
uyumlu, en güzel oluşan bir kurulun seçimiyle ilgili yetki devri yapılıyor;
bunu kabullenmek mümkün değildir. Türkiye Büyük Millet Meclisi, kendi yetkisini
başkasına devrediyor. 
Değerli arkadaşlar,
Türkiye Büyük Millet Meclisini, bilerek ve isteyerek, Anayasayı da hiçe sayan
bir devlet organı durumuna düşürmeye hiçbir kimsenin, hiçbirimizin hakkı
yoktur. 
Ayrıca, bu yasanın
yeniden çıkması konusunda, acaba, niçin böyle alelacele davranılıyor?
Özelleştirilecek birtakım bankalar mı var veya başka kurum ve kuruluşlar mı
var? Bunun hesabını, bunun takibini yapan şahıslar mı var? Yine, hükümet
olarak, bu soruları sormak ve bu cevapları bulmak mecburiyetindesiniz.
Türkiye Büyük Millet
Meclisindeki üye arkadaşlarımızı en fazla üzen şey de, tahmin ediyorum ki
budur; şahıslara endeksli olarak, fertlere endeksli olarak, birkısım kurum ve
kuruluşlara endeksli olarak kanun çıkarmak.
Değerli arkadaşlar,
Türkiye Büyük Millet Meclisi Anayasa Komisyonunun, Sayın Cumhurbaşkanından geri
geldikten sonra, RTÜK Yasasıyla ilgili hazırlamış olduğu raporu okudunuz mu?
Dikkatlice okuduğunuz zaman, Anayasaya aykırılık iddialarıyla ilgili geri
gönderme gerekçesini ilzam edebilecek, ortadan kaldırabilecek hiçbir gerekçe
yok; sadece, yasanın Türkiye Büyük Millet Meclisinin önüne yeniden alelacele
sürülmesiyle ilgili bir yazının olduğunu görüyoruz.
Değerli arkadaşlar,
milletvekili arkadaşlarımızın, bilhassa iktidara mensup milletvekili
arkadaşlarımızın, yahu ne yapalım, bu yasa geldi, birtakım zorlamalar var,
parti büyüklerimiz istiyor, genel başkanlarımız istiyor ya da başbakan
yardımcılarımız istiyor gibi bir bahaneyle, bu yasa çıksın da kurtulalım
tarzındaki bir bahaneyle, mesuliyetten, Anayasa suçu işlemekten kurtulması
mümkün değil; hele hele, milletin bize vermiş olduğu vekâletin ağır vebalinden
kurtulması hiç mümkün değildir.
Ayrıca, bir şeyin daha üzerinde
durmak istiyorum. Üzerinde konuştuğumuz madde, internetle ilgili madde. Bu
hükümet, nihayet, teknoloji düşmanlığını bile, alenî ve yasa çıkararak ortaya
koymaya başladı. Bu, çok üzücü bir şeydir. Bu yasa, iletişim teknolojisinde bir
devrim niteliği addedilen internet yayıncılığına darbe vuruyor. Bunun üzerinde
de ciddiyetle durmamız lazım.
MEHMET EMREHAN HALICI
(Konya) - Niye vuruyor?..
LÜTFİ YALMAN (Devamla) -
Rica ediyorum Sayın Emrehan Halıcı... Yani, bu işlerin üzerinde duran, çalışan
birisisiniz. Yarın, herhangi bir çalışmayı yapmak isteyen internet kullanıcısı,
site sahibi, mutlak manada bundan zarar görecektir; bunu, hepimiz, birlikte
göreceğiz. 
Bir taraftan, Türkiye'nin
Avrupa Birliğine girebilmesi için, millî çıkarlarımıza aykırı ve millî
bütünlüğümüzü tehlikeye sokabilecek her türlü tavizi veren 57 nci hükümetin,
bir taraftan da, Türkiye'yi, Avrupa Komisyonu denetim mekanizması girdabına
sürüklemesini anlamak mümkün değildir.
(Mikrofon otomatik cihaz
tarafından kapatıldı)
BAŞKAN - Bitirin efendim.
LÜTFİ YALMAN (Devamla) -
Bitiriyorum Sayın Başkanım.
Burada büyük bir çelişki
vardır. 57 nci hükümet ya da 57 nci hükümet üyelerinden bazıları bir çifte
standart uyguluyor; çünkü, ya Avrupa Birliğine giriş konusundaki istek yanlış
ya da bu yasa yanlış; büyük bir çelişki var. 
Sayın milletvekilleri,
Türkiye, Avrupa Konseyi denetim mekanizması içerisindedir. Kurtulmak üzereydi;
ama, eğer RTÜK Yasası bu haliyle çıkarsa, Türkiye, yeniden, Avrupa Konseyi
denetim mekanizmasının girdabına, derin girdabına sürüklenecektir. Nitekim,
İtalya Başbakanının seçilme usulü hepimizin malumu. Avrupa Birliğinin kurucu
üyesi olan İtalya bile, şu anda, ilk defa, ilk ülke olarak, sırf bu yüzden,
böyle bir yasa yüzünden, Avrupa Birliği denetim mekanizması içerisine
girmiştir. 
Değerli arkadaşlar, RTÜK
Yasasını çıkarınca, kartelleşen ve tekelleşen medyanın sizi hep
alkışlayacağını, sakın ola ki zannetmeyin. 8-10 adet ulusal medyanın alkışından
size pek fazla pay düşmeyecektir, bunu unutmayın; ama, 30'a yaklaşan bölge
televizyonu, 300 civarındaki yerel televizyon ve binlerce bölgesel ve yerel
radyo sahibinin çalışanı sizi asla unutmayacaktır. 
Değerli arkadaşlar, eğer
siz, yerel televizyonların ve radyoların, halkın ahvalini, çiftçinin, esnafın
ahvalini size anlatması yüzünden öfkeleniyor, bu yasayı çıkarmaya
çalışıyorsanız, şunu bilin ki, öfkeyle kalkan, zararla oturur. Mutlu azınlığa
hortumları açmış, medya patronlarını kazandırıyorsunuz; ama, size şunu
söyleyeyim ki değerli arkadaşlar, kaybeden siz olacaksınız, kaybeden bu ülke
olacaktır, biz olacağız. Bunu düşünerek oy vermenizi temenni ediyor, hepinizi
saygıyla selamlıyorum. (SP ve AK Parti sıralarından alkışlar)
BAŞKAN - Teşekkür
ediyorum Sayın Yalman.
Son olarak, Doğru Yol
Partisi Grubu adına, Balıkesir Milletvekili İlyas Yılmazyıldız.
Buyurunuz Sayın
Yılmazyıldız. (DYP sıralarından alkışlar)
DYP GRUBU ADINA İLYAS
YILMAZYILDIZ (Balıkesir) - Sayın Başkan, değerli milletvekilleri; hepinizi
saygıyla selamlıyorum. İnternet gibi bir konunun böyle bir yasada gelmesi,
gerçekten üzüntü verici, her ne kadar yumuşatılmış olsa bile. 
Bu yasanın ruhu, 13 üncü
madde; yani, RTÜK Yasasının 29 uncu maddesini değiştiren madde idi. O kabul
edildi; ancak, hani "kuşa bakın" deyip de cüzdanı çekerler ya, o
madde gözden kaçırılsın diye bir taraflara internet sıkıştırılmış, o da yanlış
bir şekilde. 
Değerli arkadaşlarım,
şimdi, burada, az önce değerli bir arkadaşımızın bahsettiği üzere, İnternet Üst
Kurulundan gelen yazıyı yazan Sayın Mustafa Akgül -Türkiye'de bu sektörle
ilgilenenler bilir- Türkiye'ye internetin yerleşmesinde, yaygınlaşmasında öncü
olmuş, hatta bir yerde babası diye anılan biri. Buradaki eleştirileri ben
burada tekrar etmeyeceğim. Genel görüşme, Bilişim Şûrası... Burada yapılan
konuşmalarda öyle zannedildiği gibi basit geçmiş, yumuşatılmış değil; bu
uygulamada çok büyük sıkıntılar yaratacak. En başta -hukukçu arkadaşlarımız
bilir- yalan haberi kim tanımlayacak... Yalan haber, size göre yalan, diğerine
göre doğru; kim karar verecek; o belli değil. İnternette bunun yayınlandığının...
MUSTAFA VURAL (Antalya) -
Mahkemeler verir.
İLYAS YILMAZYILDIZ
(Devamla) - Mahkeme değil işte, bürokrat karar verecek; öyle olsa, mesele yok.
Bunun dışında, internet gazetesinin saatte bir içeriği değişir; eğer siz bunu
bir yerlerde sabitlemezseniz, nasıl ispat edeceksiniz? Hani bu saat başı
savcıya, şuraya buraya iki nüsha vermek kaldırılmıştı; uygulamada vermek
zorunda kalacaksınız. Öyle görüldüğü gibi değil; internete pranga vuran,
kelepçe vuran, internetle ilgili haberciliğe, yayıncılığa ciddî zarar getiren
bir şeydir. Burada uyarıyor zaten katılımcı bir anlayışla; çünkü, yeni bir
teknoloji. 
Temenni ederdik ki, bu
konudaki çalışmalar RTÜK'ün içine sıkıştırılmasın, oturulsun, dört başı mamur
olsun. İnşallah, bu konuyla ilgili arkadaşlarımız bu konuyu da hızlandırır. Ben
çok ümitli değilim. Neden değilim; bu yasa çıkıyor, düzeltilmesiyle ilgili
yasalar, öyle sayın bakanların ifade ettiği gibi hızla gelmez; çünkü, arkasında
acelesi olanlar olmayacak; yani, devletten ihale kapayım, malı götüreyim diye
uğraşan baskı grupları olmayacak. Geçen konuşmamda söyledim; bir oligarşi
oluşturuyoruz basın ile sermayeyi bir araya getirip. Yeni güçler, öyle, yasama,
yürütme, yargı değil; şu saatlere kadar bizi oturtup çalıştıran, milletin
iradesi değil. 
Bakın, KOBİ Gelişim
Projesi. Burada Sayın Bakanın ifadesi var; "Avrupa Birliği fonlarından
istifade edemiyoruz. KOBİ'nin tanımı yok." Kanun teklifi getirdik bir yıl
önce. Sayın Bakan üç ay önce söylemiş. Nerede yasa? Reddettiniz. 
Yine, bir yasa çıkarıyorsunuz
1999 yılının ekim ayında; çalışan Bağ-Kurlulardan yüzde 10 sağlık primi
kesilecek. Siz, uygulamayı yapamamışsınız, kesememişsiniz "300 000 000
liralık primi alacağım" diyorsunuz. Adam çalıştığını beyan etmiş, yasa
çıkar çıkmaz üç defa beyan etmiş "olmaz, 350 000 000 lira da ceza
ödeyeceksiniz" diyorsunuz. Bunları düzelten yasalar nerede?
Yine, çiftçileri
rahatlatacak, işçileri, memurları rahatlatacak, yerel yönetimleri rahatlatacak
yasalar nerede arkadaşlar? 
Bilişimin önünü açacak,
e-Türkiye'yi kuracağımız... Bakınız, Amerika'da yapılan bir toplantıda Meksika
Devlet Başkanı diyor ki: "Watch Mexica." Yani "Meksika'ya bakın;
ben, Meksika'yı e-devlet, Meksika'yı e-Meksika yapacağım ve sıçramalar
yaptıracağım." Nerede bu yasalar?
Tüketiciyi Koruma Yasası
geliyor; burada deniliyor ki: Elektronik ticareti alın dışarıya taşıyın...
çünkü, içeride uygulayamayacağınız maddeler gelmiş. Yani, bunun ruhuna, özüne
uygun şeyler yok. 
Yine bakıyoruz, yerel
televizyonlardan Karasi-TV, Marmara-TV, Gönen-Termal TV gibi... Mesela,
Gönen-Termal TV'den Ahmet Gülenç arkadaşımız yazmış; diyor ki: "Yarın,
kamuoyuna dayatılan ve her zaman gerçeği yansıtamayan doğruların karşısında
söyleyecek bir çift sözünüz olduğunda, kendi elinizle yok ettiğiniz,
ayaklarınızın altından kaydırdığınız alternatif medyanın yerini nasıl
dolduracağınızı düşünmenizi istiyoruz."
25 000 000 liralık Üst
Kurul parasını yatıramadığı için 200'den fazla televizyon kapalı.
(Mikrofon otomatik cihaz tarafından
kapatıldı)
İLYAS YILMAZYILDIZ
(Devamla) - Toparlıyorum Sayın Başkan.
BAŞKAN - Buyurun Sayın
Yılmazyıldız.
İLYAS YILMAZYILDIZ
(Devamla) - Değerli arkadaşlarım, ben -Sayın Uluç Gürkan'ın sözlerini ifade
ettiler- bundan önceki konuşmamda ifade etmiştim; geçen dönem burada birlikte
çalıştığımız Yıldırım Aktürk arkadaşımız diyor ki: "Henry Kissenger'in bir
toplantısına katıldım. 2000'li yıllar iki (m) ile belirlenecek; birinci (m)
medya, diğer (m) mafya. Bunlar iç içe olmak durumunda. Bugün önemli bir gündür.
Hepimiz -aynen cümlesi şu- elimizi vicdanımıza koyduğumuzda bunun bir parti
çizgisi değil, partilerüstü bir memleket meselesi olduğunu kabul edeceğiz ve
ona göre bir davranış içerisinde bulunacağız." 
Bakınız, bu RTÜK Yasası
çıkacak diye, analog frekansların ihalesi geciktirildi, trilyonlarca lira para
alınamadı. İngiltere diyor ki: "2003 yılından sonra her şey sayısal TV
olacak, dijital TV olacak." Alın, analog frekansları başınıza çalın.
Bunları da kullanarak bu paraları ceplerine indirdikleriyle kalırlar. Onun
için, bu yasa reddedilmelidir. 
Bu anlamda, kendi
elimizle demokrasiyi katletmek istemiyorsak, kendi elimizle bir oligarşi
yaratmak istemiyorsak, bu canavarla sonra boğuşmak zorunda, durumunda kalmak
istemiyorsak, bu yasanın reddedilmesi gerekir diyorum.
Hepinize saygılar
sunuyorum. (DYP sıralarından alkışlar)
BAŞKAN - Teşekkürler.
Demokratik Sol Parti
Grubu adına, Konya Milletvekili Emrehan Halıcı.
Buyurun Sayın Halıcı.
(DSP sıralarından alkışlar)
DSP GRUBU ADINA MEHMET
EMREHAN HALICI (Konya) - Sayın Başkanım, değerli milletvekilleri; bu madde ve
yasayla ilgili olarak üç konuyu dikkatlerinize sunmak istiyorum.
Bunlardan birincisi
şudur: Bu yasa Meclisimize ilk geldiği zama, üzerinde görüştüğümüz madde, Basın
Kanununun bütün hükümlerini internet için de geçerli kılıyor idi. Ancak, hem kamuoyundan hem de konuyla ilgili
kişi ve kurumlardan tepkiler geldi. Biz de bu tepkileri haklı bulduk ve
kayıtsız kalmayarak, bir önerge hazırladık ve kuşku duyulan noktaları tamamen
ortadan kaldırdık. Maddenin şu anki haliyle, sadece ve sadece Basın Yasasının
yalan haber, hakaret ve benzeri fiillerden doğacak olan maddî ve manevî zararlarla ilgili hükümleri internet için
geçerli kılınmaktadır; başka bir hükmü geçerli değildir. Dolayısıyla, yalan haber ve hakarete geçit
vermeyen internet yayıncılarının bu yasadan herhangi bir şekilde kuşku
duymalarına kesinlikle gerek yoktur. Hiçbir arkadaşımızın da -tahmin etmiyorum
ki- yalan haberi ve hakareti burada desteklemesi mümkün değildir. 
İkinci olarak ifade
edeceğim konu şudur: Bu yasanın RTÜK'le ilgili bölümlerinde kesinlikle internet
yer almamaktadır. İnternetin hiçbir biçimde yer almadığını burada defalarca
ifade etmeye çalıştık. Ayrıca, internetin RTÜK'e bağlanmasını ne düşünmemiz ne
de kabul etmemiz mümkündür. Buna karşı çıkacak birçok milletvekili arkadaşımız
burada mevcuttur ve bunun böyle olmadığını da Bakanımız, bu yasanın 14 üncü
maddesi görüşülürken bizzat burada ifade etmiştir. Dolayısıyla, yasada
internetin i harfi bile geçmiyor. Bunun üstüne, Bakan da, ayrıyeten, hükümet
olarak bir açıklama yapıyor ve diyor ki: "RTÜK Yasası içerisinde internete
yer yoktur, internet yer almamaktadır." Ama, buna rağmen, hâlâ, internet
varmış gibi, RTÜK tarafından denetlenecekmiş gibi bir kuşku duymayı da ben
doğrusu mantıklı bulmuyorum.
AHMET İYİMAYA (Amasya) -
Usul ve esasları o düzenliyor efendim.
MEHMET EMREHAN HALICI
(Devamla) - Son olarak arz edeceğim konu şudur: İnternet, yaşamın her alanına
girmiştir ve durum böyle olduğu için, Mecliste yapacağımız yasa çalışmalarının
birçoğunda internetle ilgili düzenlemelere muhakkak gereksinim duyacağız. 
Bu düzenleme
çalışmalarında, hem kopukluğu önlemek hem bir bütünlük sağlamak ve hem de olası
çelişkileri ortadan kaldırabilmek için genel bir internet yasasına gereksinim
vardır.
Meclisimizdeki bütün
partilerimizin katkılarıyla, daha iki üç gün önce düzenlenen bilişim şûrasında,
çağdaş, esnek bir internet yasasının çıkarılması, öncelikli bir karar olarak
alınmıştır. Bunu da bütün milletvekillerimiz bilmektedir. Hep birlikte el ele
vererek bu çağdaş yasayı bir an önce çıkaracağız. 
Son olarak da şunu
söylemek istiyorum: Sayın Bakanımızın, bu konuları, Mecliste, bu kürsüden bir
kez daha ifade etmesinin çok yararlı olacağını düşünüyorum.
Hepinize saygılarımı
sunuyorum. (DSP, MHP ve ANAP sıralarından alkışlar)
BAŞKAN - Çok teşekkür
ediyorum Sayın Halıcı.
Buyurunuz Sayın Bakan.
DEVLET BAKANI YILMAZ
KARAKOYUNLU (İstanbul) - Sayın Başkanım, değerli milletvekili arkadaşlarım;
biraz evvel, Demokratik Sol Parti Grup Başkanvekili Emrehan Beyin de işaret
ettiği gibi, tartışmakta olduğumuz bu yasanın hiçbir maddesi, RTÜK'le
bağlantılı bir internet ilişkisi derpiş etmemektedir. Bu yasanın 1 inci
maddesinin (z) fıkrasında veri yayıncılığı, (n), (m) ve (o) fıkralarında da
yerel yayın, bölgesel yayın ve yayın hizmetleri konularının tarifleri
verilmektedir. 
Bu kanunun tarifleri
okunmadan ya da bu kanunun 1 inci maddesinde derpiş edilmiş bulunan tarifler
dikkate alınmadan, şimdi tartıştığımız maddeyi doğrudan bir internet
kısıtlayıcısı gibi yorumlamak, sağlıklı değildir, isabetli değildir. Burada
öngörülen kısım, veri yayıncılığıdır "data processing" dediğimiz
işlemdir ve veri yayıncılığının ne olduğu da, 1 inci maddedeki veri yayıncılığı
tarifinde ele alınmaktadır.
Bu kanun, RTÜK Yasasında,
Basın Kanununda, Gelir Vergisi Kanununda, Kurumlar Vergisi Kanununda çeşitli
değişiklikleri öngören bir derleme yasadır. Dolayısıyla, RTÜK'ün, yani
elektromanyetik dalgalar aracılığıyla yapılmakta olan yayınlardan sorumlu olan
RTÜK ile internet arasında hiçbir bağlantı da kurulmamıştır. Bu Kanunun,
tartıştığımız sadece 26 ncı maddesinde "internet" sözü geçer; o da,
Basın Yasasında, yalan haber veya hakaretamiz haberlerle ilgili olan hükümlerin
internet aracılığıyla da işlenmesi halinde geçerli olabileceğini ifade eder.
Yani, dünyanın en hür, en tartışılmaz derecede özgürlükle donatılmış olan
zeminleri, ifade zeminleri millî irade kürsüleridir. Burada bile herhangi bir
şekilde hakaretamiz bir ifade kullanıldığında başkanın müdahalesi vardır.
Tahkirin hiçbir şekilde müsamahayla karşılanması mümkün değildir, sadece
internette başkalarına hakaret etme veya yalan haber yayma hali öngörülmüştür.
Yoksa, interneti kısıtlamak, internete tahdit getirmek, internet özgürlüğünü
elden almak gibi sadece siyasî manada dermeyan edilebilecek görüşlerin hukukî
olarak müstenidatı yoktur, siyasî olarak da dayanağı yoktur.
Arz eder, teşekkür
ederim.
BAŞKAN - Teşekkür
ediyorum Sayın Bakanım.
TURHAN GÜVEN (İçel) -
Sayın Bakan "vb" ne demek?
AHMET İYİMAYA (Amasya) -
Sayın Başkan...
BAŞKAN - Buyurun Sayın
İyimaya.
AHMET İYİMAYA (Amasya) -
Değerli Başkanım, DSP Grup Başkanvekilinin beyanlarını ve değerli Bakanımın
beyanlarını dinledik. Bir defa, sözcülerin ve Bakanın beyanının, yasanın
anlamını ortaya çıkarmak bakımından bağlayıcı, sınırlayıcı bir etkisi yoktur.
Aslolan çıkardığımız yasadır ve yasanın
14 üncü maddesinin birinci, ikinci, üçüncü, dördüncü fıkrası, internet
alanında yayın usul ve esaslarını bir yönetim...
HÜSEYİN TAYFUN İÇLİ
(Ankara) - Her türlü teknoloji giriyor canım!
MEHMET EMRERAH HALICI
(Konya) - İnternet alanı değil. İnternet derseniz yanlış olur, data processing,
veri yayıncılığıdır; internet diye bir şey geçmiyor. Lütfen!.. 
AHMET İYİMAYA (Amasya) -
Şimdi, bakınız efendim; kanun, her türlü teknoloji ile ve her tür iletişim
ortamında yapılacak yayın ve hizmetlerin... 
MEHMET EMREHAN HALICI
(Konya) - Neyle ilgili; televizyon, radyo ve veri yayıncılığıyla ilgili... 
AHMET İYİMAYA (Amasya) -
Her türlü... Her türlü.... Devam edeceğim... 
BAŞKAN - Sayın Halıcı... 
Sayın İyimaya... 
AHMET İYİMAYA (Amasya) -
Bitiriyorum... 
BAŞKAN - Devam ediniz;
gerekirse, Sayın Halıcıya, ben, bir kez daha söz vereceğim; netleştirelim 
AHMET İYİMAYA (Amasya) -
Bitiriyorum... 
....usul ve esaslarını
düzenleme yetkisini bir idarî organa vermektedir. Bir iletişim alanını
düzenliyorsunuz, o iletişim alanını, özgürlüğün kurucu unsurlarını yasayla
düzenleyeceksiniz. İdareye o yetkiyi verirseniz, "düzenleme" adı
altında sınırlama getirmiş olursunuz; Anayasanın 13 üncü maddesine aykırıdır. 
Teşekkür ediyorum. 
BAŞKAN -Sayın İyimaya,
kaygınızı anlıyorum; ama, sanıyorum, çok farklı tarifler var. 
Sayın Bakan, bir kez daha
açıklama getirir misiniz; buyurunuz. 
DEVLET BAKANI YILMAZ
KARAKOYUNLU (İstanbul) - Sayın İyimaya'nın iddiası mesmu değil. Mesmu ne
demektir; hukukçular anlar. 
ASLAN POLAT (Erzurum) -
Biz de anlayalım Sayın Başkan...
DEVLET BAKANI YILMAZ
KARAKOYUNLU (İstanbul) - Bu iddia mesmu değil... Anlaşılamaz, dinlenemez, kabul
edilemez manasında... 
MUSTAFA ÖRS (Burdur)
- Biz de anlayalım... 
DEVLET BAKANI YILMAZ
KARAKOYUNLU (İstanbul) - Müsaade edin arkadaşlar; hemen, birdenbire asabiyet
içerisinde olmayınız. 
MUSTAFA ÖRS (Burdur) -
Ama biz de anlayalım!.. 
DEVLET BAKANI YILMAZ
KARAKOYUNLU (İstanbul) - Bir meseleyi aydınlığa kavuşturmak istiyoruz. 
Bu iddia mesmu değildir.
Neden mesmu değildir; çünkü, tarifinin dışında kalmıştır. Ahmet Beyin okuduğu
maddede -31 inci madde- "her türlü
teknoloji ile ve her türlü iletişim ortamında yapılacak yayın ve hizmetlerin..."
AHMET İYİMAYA (Amasya) -
Evet... 
DEVLET BAKANI YILMAZ
KARAKOYUNLU (İstanbul) - Evet, yayın ve hizmetlerin ne olduğu, bu kanunun 4
üncü maddesinin (o) fıkrasında tanımlanmış; biraz evvel Emre Beyin söylediği
şey. Ne deniliyor: "Televizyon yayınlarına tahsis edilen kanal içinde
kalmakla..." İnternetle bağlantısı yok. İnternetle bu kanunun bağlantısı,
sadece tartıştığımız maddede Basın Kanununda yapılacak değişiklikle,
hakaretlerin ve yalan haberlerin internet yayıncılığına da teşmil edilmesinden
ibaret. Yoksa, işaret edildiği gibi, internet yayıncılığını kısıtlayıcı bir
hüküm değil.
TURHAN GÜVEN (İçel) -
Sayın Başkan, bu "vb" nedir? 
BAŞKAN - Sayın İyimaya,
kategori farkı, herhalde anlaşılmıştır diye düşünüyorum.
TURHAN GÜVEN (İçel) -
Sayın Başkan, vb nedir?.. Açıklama getirilsin ve zabıtlara geçsin efendim; ve
benzeri mi demek, web mi demek; ne demek?
BAŞKAN - Sayın Halıcı,
siz de söz istemiştiniz; buyurun.
MEHMET EMREHAN HALICI
(Konya) - Sayın Başkan, Sayın Ahmet İyimaya, çok iyi niyetli ve çok iyi bir
hukukçudur. Bu konuyu şu an inceliyor; ama, biz, yaklaşık altı aydır bu konu
üzerinde tartışıyoruz. Kuşkularını samimî buluyorum; ama, açıklamalarımızı,
lütfen, tekrar, bir gözden geçirmesini kendisinden rica ediyorum.
Bu yasa, Radyo ve
Televizyon Üst Kuruluyla ilgili bir yasadır. Adı üstünde, radyo ve televizyonla
ilgili düzenlemeler getiriyor. Radyo yayıncılığını, televizyon yayıncılığını ve
data processing dediğimiz veri yayıncığını kapsıyor ve veri yayıncılığının
içerisine, şu an, televizyon yayınlarının frekanslarına bindirilen teleteks
yayınları ve diğer teknolojik yayınlar da dahildir. 
İlk maddede, hem bu yayın
hizmetlerinin ne olduğu hem de iletişim ortamlarının ne olduğu zaten
açıklanıyor. Hiçbir yerinde "internet" kelimesi yoktur. İnternet
gibi, dünyada bu kadar önemli olan bir konu, eğer, bir yasayla gündeme
getirilecek olsa, hiçbir şekilde adından bile bahsedilmeden bir yasa
çıkarılması düşünülebilir mi? İnternetle ilgili bir yasa çıkaracağımız zaman,
hep birlikte çıkaracağımız zaman, bunun ne kadar ince detaylar içereceğini
burada göreceksiniz. 
Ben, sizden şunu rica
ediyorum: Millet Meclisimiz töhmet altında kalmaktadır. Bu konuya ilgi duyan
insanlarımız, bazı uzmanlar, aynen, sizin yaklaştığınız gibi yaklaşarak,
Meclisimizin internet konusunda hem yeterli bilgi sahibi olmadığını hem de
internete karşı kapalı bir tutum içerisinde olduğunu düşünmektedirler; bunu ne
hükümetimiz hak etmektedir ne partilerimiz ne de Meclisimiz. Dolayısıyla, ben
bunun altını çiziyorum. Zaten, Sayın Bakanımız da ifade etti. RTÜK Yasası
içerisinde internet yer almamaktadır. Bunun böyle olup olmadığını, yasa
çıktıktan sonra da hepimiz göreceğiz. İnternet yasasının çıkması için de
burada, bilişim şûrasında, bütün partilerimizin milletvekilleriyle uzlaşı
içerisinde bu çalışmayı başlatacağımızı söyledik. Endişe edilmesine gerek
olmadığını bir kez daha hatırlatmak istiyorum Sayın Başkanım.
BAŞKAN - Teşekkür
ediyorum.
AHMET İYİMAYA(Amasya) -
Sayın Başkan...
BAŞKAN - Sayın İyimaya,
karşılıklı konuşmaya dönmesin.
Sayın Hüseyin Çelik'in de
bir söz istemi var. 
AHMET İYİMAYA (Amasya) -
Bir cümle Sayın Başkan...
BAŞKAN - Ama, apayrı
şeyden bahsediyoruz Sayın İyimaya.
AHMET İYİMAYA (Amasya) -
Ama, Sayın Halıcı'ya ikinci defa söz verdiniz... 
Parlamento töhmet altında
değil; ama...
BAŞKAN - Sayın Çelik,
buyurun.
HÜSEYİN ÇELİK (Van) -
Sayın Başkanım, şimdi, burada yapılacak itiraz, sadece bu noktada değil
efendim. Bakınız, ifadeyi aynen okuyorum: "Her türlü teknoloji ile ve her
tür iletişim ortamında yapılacak yayın ve hizmetlerin usul ve esasları,
Haberleşme Yüksek Kurulunun belirleyeceği strateji çerçevesinde..."
Haberleşme Üst Kurulu kimlerden oluşuyor; Ulaştırma Bakanı, İçişleri Bakanı,
Genelkurmay Elektronik ve Haberleşme Başkanı, Millî Güvenlik Kurulu Genel
Sekreteri ve MİT Müsteşarı. Ulaştırma Bakanını çıkarırsanız, geriye kalan dört
birim, güvenlikle ilgili birimlerdir. Türkiye'yi polis devletine
çeviriyorsunuz. Yani, burada üzerinde durulması gereken önemli noktalardan
birisi de budur.
BAŞKAN - Sanıyorum, bu
konuyla hiç ilgisi yok.
HÜSEYİN ÇELİK (Van)- Çok
ilgisi var.
BAŞKAN - Sayın Aktaş, son
olarak size söz veriyorum; buyurun.
A.ZİYA AKTAŞ (İstanbul)-
Sayın Başkan, acaba bir ekleme yapmam
mümkün olabilir mi. 
Biliyorsunuz belki,
üniversitede bilgisayar mühendisliği bölümünde verdiğim dersler arasında iletişim
dersi ve bilgisayar ağları dersi de vardı ve kaldı ki, dört yıldan beri Türkiye
Büyük Millet Meclisinde çalışmalar yapmakta olan Bilgi ve Bilgi Teknolojileri
veya Bilişim Grubunun da Başkanıyım. 
Şimdi, iki ayrı konu
tartışılıyor gibime geliyor. Değerli arkadaşımızın, az önce söz konusu ettiği
gibi, internetle ilgili hüküm, somut olarak, 26 ncı veya 29 uncu maddede;
fakat, burada Sayın İyimaya'nın söz konusu ettiği cümleyi, az önce de
arkadaşımız tekrarladı. "Her türlü teknoloji ile ve her tür iletişim
ortamında yapılacak yayın ve hizmetlerin usul ve esasları..." Bunu buraya
koyan arkadaşlar belki interneti düşünmemiş olabilirler; fakat, bu maddenin, bu
cümlenin yorumlanmasına internet de girer. Bugün için bunun adına internet
dersiniz; ama, yarın başka şeyler de söyleyebilirsiniz. 
Onun için, konu burada
karışmıştır diye düşünüyorum. Evet, konunun internet olarak ayrıca ele alınması
gerekir; fakat, burada da şöyle bir sorun var Sayın Başkan: Siz, tek başınıza
"internetle ilgili bir yasa çıkaracağım" dediğiniz zaman, o zaman,
yine başka yasalarla da başka konular, başka tartışmalar çıkacak. 
Onun için, söz konusu
olan şey, bilgi grubu olarak önerilen ve iki yıl öncesinden verilmiş olan bir
bilgi toplumu bakanlığı kurulmasına ilişkin 52 milletvekili arkadaşımızın
imzası bulunan bir yasa teklifi. Böylesine bir genel kapsam ve bu çalışmada,
sadece kamu değil, kamuyla beraber özel sektörün, sivil toplum kuruluşlarının,
üniversitelerin de katkısı, basın, medyayla beraber öngörülmüştü. Böylesine bir
kapsamla bir adım atılmadığı sürece, bu tür tartışmalar ve maalesef, bunların
vereceği zararlar, ülkemizde gelişmeyi engelleyecektir diye düşünüyorum.
Teşekkür ederim Sayın
Başkan.
AHMET İYİMAYA (Amasya) -
Sayın Başkan, bir cümle ekleyebilir miyim.
BAŞKAN - Sayın İyimaya,
artık...
AHMET İYİMAYA (Amasya) -
Efendim, iki defa söz verdiniz Sayın Halıcı'ya.
BAŞKAN - Sayın İyimaya,
iki kez size söz verdim, şimdi...
AHMET İYİMAYA (Amasya) -
Sayın Başkan, iki değil, bir defa konuştum.
BAŞKAN - Sayın İyimaya,
iki kez konuştunuz karşılıklı.
AHMET İYİMAYA (Amasya) -
Bir defa konuştum.
BAŞKAN - Son cümle ve
kapatıyorum konuyu.
AHMET İYİMAYA (Amasya) -
İstemem zaten Başkanım.
BAŞKAN - Buyurun.
AHMET İYİMAYA (Amasya) -
Teşekkür ederim.
BAŞKAN - Böyle bir
usulümüz yok sayın milletvekilleri. 
AHMET İYİMAYA (Amasya) -
Sayın Başkanım, gerçekten, Bakanın ifade ettikleri gibi, kanunun 1 inci
maddesi, bir tarif normudur, tanım normudur; ama, o tanım normuna rağmen, başka
bir madde, onu genişletecek genel bir kapsam getirmişse ve o kapsamda interneti
içine alabilecek genel ifadeyi muhteviyse, o zaman, mecburen, çelişik bir
tanımlama vardır ve uygulamada sorun doğar. O zaman, bakanın veya benim veya
onun iradesi değil, kanunun iradesi esastır ve genel madde uygulanacaktır.
Teşekkür ediyorum.
BAŞKAN - Sayın
milletvekilleri, 26 ncı madde üzerinde 3 adet önerge vardır; bunlardan 2'si,
Anayasaya aykırılık gerekçesiyle metinden çıkarılmasını, diğeriyse, başka
gerekçeyle metinden çıkarılmasını önermektedir. Bu nedenle, önergeleri, geliş
sırasına göre okutacağım. Son okunacak anayasaya aykırılık önergelerini
birleştirerek, birlikte işleme alacağım. 
Birinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 850
sıra sayılı Kanunun 26 ncı maddesinin metinden çıkarılmasını arz ve teklif
ederim.
  Mustafa
Sait Gönen
  Konya
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 26 ncı maddesi Anayasaya aykırıdır. Metinden çıkarılmasını
arz ve teklif ederiz.
 



Turhan Alçelik


Fethullah Erbaş


Mustafa Geçer










Giresun


Van


Hatay







Lütfi Yalman


Aslan Polat


Yakup Budak







Konya


Erzurum


Adana







Musa Demirci


Metin Kalkan


Rıza Ulucak







Sıvas


Hatay


Ankara







Latif Öztek


Cevat Ayhan


Alaattin Sever Aydın







Elazığ


Sakarya


Batman







Ahmet Demircan


Mustafa Niyazi Yanmaz


Ahmet Sünnetçioğlu







Samsun


Şanlıurfa


Bursa







Teoman Rıza Güneri


Nezir Aydın


Mehmet Bekâroğlu







Konya


Sakarya


Rize



Türkiye Büyük Millet
Meclisi Başkanlığına
Görüşülmekte olan Radyo
ve Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının 3984 sayılı Kanuna ek madde 9'u ekleyen 26 ncı maddesi Anayasaya
aykırıdır.
Gereğini dilerim.
Saygılarımla.
  H.
Uluç Gürkan
  Ankara
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz efendim.
BAŞKAN - Anayasaya
aykırılık iddiası taşıyan son iki önerge sahiplerine ayrı ayrı söz vereceğim.
İlk söz, Sayın Uluç
Gürkan'ın.
Buyurun Sayın Gürkan. 
H. ULUÇ GÜRKAN (Ankara) -
Sayın Başkan, sayın milletvekilleri; bu yasayı destekleyenimiz de, karşı
çıkanımız da, sanıyorum bir konuda hemfikir; bu yasa, buradan çıktıktan sonra,
bir şekilde Anayasa Mahkemesine gidecek ve Anayasa Mahkemesi, belki, burada bu
sefer görüştüğümüz maddelerin büyük çoğunluğunu, bir ihtimal hepsini iptal
edecek, hatta yürürlüğün durdurulması kararını dahi verecek; o zaman ne
olacak?! 
Bu maddeye geçmeden önce,
bakın, başka bazı maddelerde, kaldırdığımız, bu yasayla değiştirdiğimiz
maddelerin hükmü kalmayacak, bu maddeler de iptal edilmiş olacak. Örneğin,
burada "kurtulmak mı isteniliyor" denilen RTÜK Başkanı, belki, bu
yasa nedeniyle, bu Meclis aritmetiğinden, Anayasa Mahkemesinin iptal gerekçesi
doğrultusunda, bir yeni yasa çıkması bir hayli zaman alacağa benzediği için,
Sayın Kayış, uzun süre RTÜK Başkanı olarak kalabilecek; benim itirazım yok.
NEVZAT YALÇINTAŞ
(İstanbul) - Büyük felaket...
H. ULUÇ GÜRKAN (Devamla)
- Benim itirazım yok; ama, aynı şekilde, sermaye açısından, ihalelere girip
girmeme açısından, denetim açısından tamamen bir yasal boşluk kalacak.
Televizyonların, radyo istasyonlarının kullanımı açısından, denetim altına
alınmak istenen, belki, mahallî televizyonlar, radyo istasyonları konusunda da
çok daha fazla yakınacağımız bir anarşik ortam doğacak.
Bu madde açısından ise
hiçbir şey değişmeyecek; çünkü, eskisi yok, eski bir hükmü yok, önceliği yok;
eskisi gibi devam edecek; yani, şurada, bu maddeyi görüşürken, aslında, anlamı
olmayan, geleceğe dönük boş bir iş yapmış gibi oluyoruz. Bir başka açıdan da,
bu madde açısından boş bir iş yapıyoruz değerli milletvekilleri. Bu maddenin
uygulama kabiliyeti yok. Ben, hukukçu arkadaşlarımızın, bilgisayar konusunda
ders veren arkadaşlarımızın yorumlarını filan bir kenara bırakıyorum; ama, bir
nokta, yurt dışındaki web siteleri üzerinde bu maddeyi uygulama şansımız var
mı; yok. Bugün, Türkiye'deki binlerce web sitesi eğer ekranını kararttıysa, bu
tartışmalarda Sayın Emrehan Halıcı'nın, Sayın Bakanımızın, Sayın
Karakoyunlu'nun verdiği güvenceler savlanan korkuyu gidermeye yetmediyse,
binlerce web sitesi yurt dışına taşınmayacak mı; taşınacak.
Değerli milletvekilleri,
bu noktada, Türkiye, sadece bu maddede, bir haberleşmeden ibaret saydığımız
interneti, ki haberleşmeden ibaret değil, bilginin oluşumundan kullanımına
kadar uzayan bir büyük süreçte, çağdaşlığa doğru atacağı geleceğini karartmış
olacak. Onun için, bu konuda son derece dikkatli ve son derece duyarlı olalım. 
Bakın, 1950'li yıllarda
dünyada 50 tane web sitesi vardı, şu an 400 milyon; Türkiye'de de milyon
sınırına yaklaşıyor ve internet üzerindeki bu bilgi oluşumundan, kullanımına
kadar yayılan süreç, yeni ekonomi adı altında, bu, bütün dünyanın geleceği,
gelişmesi, kalkınması, ilerlemesi, çağdaşlaşması; internet, global ekonomiye
açılış. Bu binlerce siteyi yurt dışına taşımanın vebalini, Türkiye'de, Türkiye
Büyük Millet Meclisinde hangi milletvekili nasıl üstlenir diye gerçekten endişe
ediyorum. 
Interneti bizim korkmadan
büyütmemiz lazım. Dünyada herkes onu yapıyor. Daha önce söyledim, Çin,
Singapur, Hindistan, Lübnan, Ürdün denetimlerini yumuşatıyor, bir tek biz...
EROL AL (İstanbul) -
Bizde denetim yok.
H. ULUÇ GÜRKAN (Devamla)
- ... bu konudaki sıkıntıyı artırıyoruz, bu konudaki kıskacı büyütüyoruz. 
Sayın İyimaya ile Sayın
Emrehan Halıcı'nın anlaşamadığı, Sayın Ziya Aktaş ile Sayın Bakanın
anlaşamadığı bir konuda, savcılarımızın, hâkimlerimizin neyi, nasıl
yorumlayacağının güvencesini nerede buluyoruz değerli arkadaşlar?
Gerçekten, bu konuda son
derece ciddî olarak düşünelim ve binlerce sitenin...
(Mikrofon otomatik cihaz
tarafından kapatıldı)
H. ULUÇ GÜRKAN (Devamla)
- Bir dakika izin verir misiniz?
BAŞKAN - Buyurun.
H. ULUÇ GÜRKAN (Devamla)
- ... korku nedeniyle ekran kararttığını unutmayalım ve bu madde konusunda, hiç
olmazsa bu yasada, gelin yüreğimizi koyalım, kendimiz için olmasa bile,
geleceğimiz için, çocuklarımız için bu maddeye bir çizgi çekelim. Adı RTÜK olan
bir yasada bu maddenin -gerçekten Sayın Halıcı'ya katılıyorum- yeri yoktur,
olmamalıdır.
Hepinize saygılar
sunuyorum. (DYP, AK Parti, SP
sıralarından alkışlar)
BAŞKAN - Teşekkürler
Sayın Gürkan.
Diğer, önerge
sahiplerinden kim konuşacak efendim?
YASİN HATİBOĞLU (Çorum) -
Zeki Okudan konuşacaklar.
BAŞKAN - Sayın Zeki
Okudan, buyurunuz.
MEHMET ZEKİ OKUDAN
(Antalya) - Değerli Başkanım, kıymetli arkadaşlar; gecenin şu saatinde,
internetle ilgili bir maddenin RTÜK Yasası içerisinde görüşülmesine çalışıyoruz. Halbuki, Internet Bilişim Şûrasında
-ilgili arkadaşlar biliyorlar- yeni bir internet yasası çıkaralım denildi. 
Bu yasaya internetle
ilgili bir bölümün konulmuş olması, dolayısıyla, yeni çıkacak yasayla ilgili
bir karışıklığa da sebep olacak. O yüzden, şimdiden, bu maddenin geri
çekilmesinin, ileride çıkarılacak internet yasasının bütün olarak ele
alınmasını sağlaması açısından ayrıca önemi olacaktır.
Değerli arkadaşlar,
biliyorsunuz, bu yasada suçlardan bahsedilmekte; "yalan haber, hakaret ve
benzeri fiil..." Tabiî ki, yalan haber ve hakaretin yayınlanmasından kimse
memnun olmaz. "Benzeri fiil" ibaresi var, benzeri fiilin yorumu
bürokratlara bırakılmıştır. Tabiî, bunu da anlamak biraz zor; çünkü, benzeri
fiilden maksat nedir; birilerine göre bir başka hareket benzeri fiile girdiği
halde, bir başka yerde, aynı hareket benzeri fiile girmeyecek ve kavram
kargaşasına sebep olacaktır. 
Ayrıca, maddî ve manevî
zararlardan bahsedilmekte. Tabiî ki, hukukî terim olmasına rağmen, burada,
maddî ve manevî zararlarla ilgili de bir açıklık getirilmemiştir.
Az önceki konuşmacı
arkadaşımızın da belirttiği gibi, biliyorsunuz, gerek sermaye gerek fabrikalar,
maalesef, son beş yıl içerisinde yurt dışına taşınmıştır. Internetin de RTÜK
Yasası içerisinde mütalaa edilmesi, çeşitli kavram kargaşası endişesiyle, yurt
dışına kayacaktır. Dolayısıyla, döviz kaybımız söz konusu olacaktır. O yüzden,
bu maddenin, haberleşmeyi engelleme, düşünceyi açıklama ve yayma fiilini önleme
gibi bir fonksiyonu da olacaktır.
Dolayısıyla, Anayasaya aykırı bir iş yapmış olacağız. O yüzden, bu
maddenin çekilmesinde fayda vardır.
Burada, madde, daha
doğrusu RTÜK Yasası tümüyle incelenecek olursa, cezaların çok yüksek oluşu ve
sudan bahanelerle, özellikle şüphelerle bile bir kapatma cezasının
verilebilecek olması, ekonominin de çok kötü olması nedeniyle, zaten kıt kanaat
geçinen radyo ve televizyonlarla beraber, internet siteleri için de aynı şey
söz konusu olacak ve hem internet siteleri kapatılmış olacak hem radyo ve
televizyonlar kapatılmış olacak ve böylelikle halkımız mağdur edilmiş
olacaktır. Bu hükümler, neticede, Anayasaya aykırılık açısından bir zemin
oluşturmaktadır.
Değerli arkadaşlar, biz
şimdi bir RTÜK Yasası çıkarıyoruz. Çıkardığımız RTÜK Yasası -çok merak
ediyorum- şu anda Bağ-Kur borcunu ödeyemediği için icranın elinde, kıskacında
bulunan kızkardeşimizin rahatlamasını sağlayacak mıdır?! Hiçbir milletvekilinin
ülkemize sıkıntı verecek bir yasaya el kaldıracağını düşünmek istemiyorum. 
Değerli arkadaşlar, bu
RTÜK Yasasıyla, biz, acaba, döviz girdilerimizi mi artıracağız, yoksa döviz
kazanmak için bir girişim mi yapmış olacağız?! Milletin alım gücünü mü
artıracağız?! Bilemiyorum, bütün bunları sağlamak için mi gecenin şu saatinde
buradayız; bunu da düşünmeden edemiyorum.
Netice olarak, bu
maddedeki, özellikle internetle ilgili olan kısmın Anayasaya aykırılığı
gerekçesiyle metinden çıkarılmasını talep ediyor, hepinizi saygıyla
selamlıyorum. (SP sıralarından alkışlar)
BAŞKAN - Teşekkürler
Sayın Okudan.
Komisyonun ve Hükümetin
katılmadığı önergeyi oylarınıza sunuyorum...
ASLAN POLAT (Erzurum) -
Sayın Başkan...
BAŞKAN - Sayın
milletvekilleri, bir yanlışlık olmasın. Ben, iki önergeyi birleştirerek
okutacağımı; çünkü, Anayasaya aykırılık iddiası taşıdığını söylemiştim.
Matematiksel olarak ikisi bir olunca, Başkanlık Divanında diğer önerge ikinci
önerge olarak algılanır. Bu oylamayı yaptıktan sonra talebinizi dikkate almayı
kararlaştırmıştım. 
Önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir. 
Diğer önergeyi okutup
işleme alacağım. 
Türkiye Büyük Millet Meclisi
Başkanlığına
Görüşülmekte olan 850
sıra sayılı Kanunun 26 ncı maddesinin metinden çıkarılmasını arz ve teklif
ederiz. 
  Cemal
Enginyurt 
  (Ordu)

  ve
arkadaşları
BAŞKAN - Komisyon
önergeye katılıyor mu? 
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim. 
BAŞKAN - Hükümet önergeye
katılıyor mu? 
DEVLET BAKANI YILMAZ
KARAKOYUNLU (İstanbul) - Katılıyoruz efendim. 
CEMAL ENGİNYURT (Ordu) -
Geri çekiyoruz Sayın Başkan. 
BAŞKAN - Önergeyi geri
çekiyorsunuz. Peki. 
LÜTFİ YALMAN (Konya) -
Sayın Başkan, önergede tek imza vardı, imza sahibi de burada yok, kim çekiyor?
İmza sahibi yok ki!
CEMAL ENGİNYURT (Ordu) -
Biraz önce, Veysel Candan'ın ismi önergede olmamasına rağmen, Başkan
"imzala ve konuş" derken...
LÜTFİ YALMAN (Konya) -
Yanlış yaptı.
BAŞKAN - Sayın Yalman,
bilgi sunayım. 16.4.2002'de görüşülmeye başlamadan önce imzasını atmış, geri
almış. Tek imzayla... 
LÜTFİ YALMAN (Konya) -
Biraz önce önerge okundu ve tek imza okundu, Mustafa Sait Gönen. 
Biraz önce, o önerge tek
imzayla okundu. Sayın imza sahibi de burada yok. 
BAŞKAN - Sayın Yalman,
isterseniz görebilirsiniz. 
LÜTFİ YALMAN (Konya) -
Hayır efendim. O zaman, yeni atılmış, okunduktan sonra atılmış; bu da uygun
değil, İçtüzüğe aykırıdır. (DSP ve MHP sıralarından gürültüler) 
YAHYA AKMAN (Şanlıurfa) -
O zaman niye işleme koydunuz?
ERTUĞRUL YALÇINBAYIR
(Bursa) - Sahtecilik bu.
BAŞKAN - Şimdi, yanlış
anlama olmasın; demin, iki önergenin birleştirileceğini söyledim; ama, ikiye
düşmüş oldu. Sizin talebiniz "ikinci önerge" ibaresini ihtiva
ediyordu; ama, diğer önerge geri çekilince işleme koyamıyorum, madde oylamasına
geçiyorum. 
26 ncı maddeyi
oylarınıza...
MUSA UZUNKAYA (Samsun) -
Madde oylamasında kullanın Sayın Başkan.
ASLAN POLAT (Erzurum) -
Madde oylamasında kullanın o zaman. 
BAŞKAN - O zaman, ayağa
kalkacaksınız Sayın Polat. 
MUSA UZUNKAYA (Samsun) -
Yani, sizin hatanızın vebalini biz niye üstlenelim? Birleştirdiniz, siz
yaptınız! Sayın Başkan...
BAŞKAN - Sayın Uzunkaya,
lütfen, sakin bir şekilde birbirimize derdimizi anlatalım.
"26 ncı maddenin
ikinci önergesinin oylaması" diyor ibare. Arkadaşlarımız "kendilerine
de sordurttuk" diyor; ama, siz, burada, tartışacağınıza 20 arkadaşımız
olarak ayağa kalkarsanız, o talebinizi değerlendirelim. 
III. - YOKLAMA
(AK Parti ve SP
sıralarından bir grup milletvekili ayağa kalktı)
ASLAN POLAT (Erzurum) -
Yoklama istiyoruz...
Zaten kalkmış 20 kişi...
BAŞKAN - 20'yi sayacağız
ki, ondan sonra Sayın Polat. 
ASLAN POLAT (Erzurum) -
Tamam, sayın efendim.
BAŞKAN - Sayın Uzunkaya,
Sayın Polat, Sayın Yalman, Sayın Erbaş, Sayın Ulucak, Sayın Çelik, Sayın
Kamalak, Sayın Budak, Sayın Yalçınbayır, Sayın Geçer, Sayın Öztek, Sayın
Canbay, Sayın Kukaracı, Sayın Sünnetçioğlu, Sayın Ayhan, Sayın Gören, Sayın
Okudan, Sayın Batuk, Sayın Günbey, Sayın Güneri, Sayın Bekâroğlu.
3 dakika süre veriyorum
ve işlemi başlatıyorum. 
(Elektronik cihazla
yoklama yapıldı)
BAŞKAN - Sayın
milletvekilleri, yeterli çoğunluğumuz vardır. 
VI.- KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - 26 ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
29 uncu maddeyi okutuyorum:
MADDE 29. - 3.6.1949
tarihli ve 5422 sayılı Kurumlar Vergisi Kanununun 15 inci maddesine aşağıdaki
bent eklenmiştir.
14. Basın yoluyla işlenen
fiillerden veya radyo ve televizyon yayınlarından doğacak maddî ve manevî
zararlardan dolayı ödenen tazminat giderleri.
BAŞKAN - 29 uncu madde
üzerinde ilk söz, Adalet ve Kalkınma Partisi Grubu adına, İstanbul Milletvekili
Sayın Nevzat Yalçıntaş'ın.
Buyurun Sayın Yalçıntaş.
AK PARTİ GRUBU ADINA
NEVZAT YALÇINTAŞ (İstanbul) - Sayın Başkan, çok değerli milletvekilleri; önemli
bir kanun görüşülüyor. 
Bu görüştüğümüz madde de,
bu kanunun genel esprisinin tabiî bir uzantısı. Bu genel espri
"cezalandıralım, ağır maddî cezalar koyalım, nefes aldırtmayalım..."
Peki, bu maddede ne deniliyor: İşte, bu meyanda da tazminat meselesi ortaya
çıkarsa, bu da gider olarak yazılmasın...
Bu espri içerisinde,
tabiî, insanın aklına şu sual geliyor -ben epey araştırdım, bir türlü kesin bir
malumat elde edemedim- bu yasa nereden kaynaklandı ve bunu ilk hazırlayanlar
kimler? Kim olursa olsun, sivil düşünce, demokrasinin sağlıklı bir biçimde işlemesini sağlama gibi endişesi
olmayan ve efendim, üç kişiyi köprüde sallandıracaksın, işler halledilecek.
Evet, maalesef öyle; çünkü, bu yasayı uzun uzun, defalarca -işte, Sayın
Komisyon Başkanımız burada- Anayasa Komisyonunda görüştük ve ilk görüşmesinde
bunun reddedileceğini, bir, iki, üç, beş, saydık Sayın Başkanım. Nerede olsa
reddedilirdi; çünkü, çoğulculuk prensibi, hür basının kendini ifade etmesi için
gereken şartları ortadan kaldırıyor. Kaynaklandığı yer; basit, o çok kolay
bulunur; hele, bendeniz gibi İstanbul'da yaşamış ve bu işlere şu veya bu
şekilde girmiş bir insan için ve Mecliste bulunanlar için çok açık; omurgasını
teşkil ediyor. O da ne; bazı kartelleşmiş şirketlerimizin böyle bir yasayı
çıkarmadaki ısrarları senelerden beri. Birkaç defa reddedildi; Sayın
Başkanımız, Başbakanımız çok iyi bilecekler, sizler de çok iyi bileceksiniz;
birkaç defa bu reddedildi, sonunda, bu şekilde getirildi. Ana omurga budur;
tekelleşmiş sermayenin kendi çıkarlarını, tekelleşmeyi, kartelleşmeyi daha da
artırıcı bir tarzda, lejislasyona, bir hukukî çerçeveye oturtmak...
Arkadaşlar, tekelleşme,
kartelleşme niçin mahzurlu; neden, Amerika Birleşik Devletleri gibi bir yerde
dahi, bazı şirketlerin, bazı finans kuruluşlarının en üst derece
yöneticilerinin bu sebeple hapishanelere gönderildiğini... Bu, elbette
tüketiciyi korumak, sosyal endişeler; fakat, demokrasiyi korumak için de
şarttır. 
Ben, size, ufak bir
hatıramı birkaç cümleyle söyleyeyim: Seneler önce, İngiliz Dışişleri Bakanlığı,
Avrupa'da, her ülkeden birkaç kişiyi -herhalde bizi de alakalı gördü- Londra'ya
ve güneye Exeter Şatosuna davet etti, bir beyin fırtınasına. Parlamentoda
parlamento reformuyla vazifelendirilmiş İşçi Partisi üyelerinden Crossman
geldi, dedi ki: "Biz -çok kısa geçiyorum- endüstriyi, demokrasiyi
hallettik; fakat, karşımızdaki problem, medyanın demokrasiyi tahrip edecek
çapta girişimlerde bulunması; bunu halletmeye çalışıyoruz." Nerede;
İngiltere'de; yani, demokrasinin beşiği bir yerde. 
Usul hataları yapılıyor.
Usul hatalarının başında, bir zümreye, bir gruba büyük bir ekonomik ve siyasî
güç kazandıracak bir yasa hüviyeti almış. Daha önce reddedildi; onlara
girmiyorum, vakit yok. Bu ufak zümrenin, bu ufak grubun kim olduğu da şurada
değil, söylenemiyor; şu kapının arkasında herkes birbirine söylüyor; filanca
grup, filanca insanlar... Şimdi, burası -büyük bir hatadır- bu Meclis, bilinen
zümrelere, bilinen firmalara bir şey kazandırma Meclisi değildir. 
(Mikrofon otomatik cihaz
tarafından kapatıldı)
NEVZAT YALÇINTAŞ
(Devamla) - İkinci hata, Cumhurbaşkanının ret gerekçesini -onları biz zaten
komisyonda, uzun uzun, bir, iki, üç, beş diye konuşmuşuz; zabıtlarda var,
isteyen gider görür- keenlemyekûn addediyoruz. Bu Cumhurbaşkanını bu Meclis
seçti. Burada, hissî bir şey içine giriyor; yani, zıtlaşmanın ötesinde
"biz seni seçtik; sen, bizim reyimizle kabul ettiğimiz bir kanunu
reddediyorsun, öyle şey olur mu; dikkate bile almayız, keenlemyekûn addederiz,
üzerinde dahi konuşmayız ve tekrar sana iade ederiz..." Şuradaki hissîliğe
bakınız, buradaki, uzlaşma dışındaki demokratik düşünce noksanlığına bakınız.
Tabiî, bununla kalmıyor. Ben, yine, üzülerek söylüyorum ki -bir başka, ama,
belki biraz şahsî- bir edip, bir şair, bir sanatkâr Bakanın, bir yazar, bir
fikir adamı Bakanın bu işi deruhte ettiği bir anda oluyor; Sayın Yılmaz
Karakoyunlu'nun. Acaba, on onbeş gün için bir transfer olmaz mıydı? 
MUSA UZUNKAYA (Samsun) -
Yasaya karşı çıkıyor Sayın Bakan.
NEVZAT YALÇINTAŞ
(Devamla) - Yani, Yılmaz Beyefendinin, bu sıfatları hakkıyla hak etmiş bir
kişinin, bir ay kadar bir başka mesuliyeti alıp, herhangi bir bakanımızın, bu
işlere müheyya olan bir bakanımızın orada oturarak... Bu yasanın çıkarılması
için karar verilmiş; öyle görüyorum. Başlangıçta şaşırdım; sizler, son
zamanlarda, çok şükür, söz alıyorsunuz; iktidar partilerimiz hiç söz almıyor,
susuyorlar. Muhalefet "hadi konuş, konuş" diyor, muhalefet de
konuşuyor, reyler kalkıyor.
BAŞKAN - Efendim, lütfen
sonuçlandırır mısınız; 2 dakika oldu.
NEVZAT YALÇINTAŞ
(Devamla) - Sonuç şu Sayın Başkanım: Nereden bakılırsa bakılsın, antidemokratik
rekabet prensiplerini ortadan kaldıran her şeyi var; şusu var, şusu var, şusu
var, televizyonu var, radyosu var, bilmem nesi var, devlet ihalesine girecek...
Hayatın realitelerini bu ülke yaşadı. Bu insanlardan medet mi umuyoruz; yani,
parası olmak ve paranın da nasıl kazanılmış olduğunu şu son aylarda bazılarında
gördüğümüz, kelepçelerle, bu insanlara bir imtiyaz mı kazandırır ki, biz onlara
yeni imkânlar veriyoruz; yani, tekelcilik imkânı, her yerde suç olan; Anayasaya
aykırı... 
BAŞKAN - Sayın Yalçıntaş,
teşekkür ediyorum, sürenizi çok aştık. 
NEVZAT YALÇINTAŞ
(Devamla) - Sağa sola gitmeye lüzum yok Sayın Başkan, 2 nci madde sosyal devlet
ilkesine tamamen aykırıdır. Niçin karteller yasak edilir; niçin tekeller yasak
edilir; halkı korumak için, her yönüyle...
Vakit ancak bunları
söylemeye müsait.
Teşekkür ederim Sayın
Başkan. (AK Parti sıralarından alkışlar)
BAŞKAN - Teşekkürler
Sayın Yalçıntaş.
İkinci olarak, Saadet
Partisi Grubu adına, Adana Milletvekili Sayın Ali Gören; buyurunuz efendim. (SP
sıralarından alkışlar)
SP GRUBU ADINA ALİ GÖREN
(Adana) - Sayın Başkan, saygıdeğer milletvekilleri; biraz önce konuşan hocamın
da işaret etmeye çalıştığı gibi, fevkalade sorumluluk duyan ve arkadaşlarından
da sorumluluk bekleyen bir bilim adamı ve siyasetçi olarak, hepinizi, bu konu
üzerinde bir kez daha düşünmeye davet ederek sözlerime başlıyorum. 
İnsanlar, karizmalarını
ve şahsiyetlerini elleriyle, dişleriyle, tırnaklarıyla oluştururlar ve yine
elleriyle kendi başlarına yıkabilirler. Bu, kurumlar için de böyledir. 
Değerli milletvekilleri,
şu an için yaptığımız çalışmaları, tüm ailelerimiz, köylülerimiz, kentlilerimiz
ve tüm millet birebir izlemektedir ve ciddî olarak değerlendirmekte ve çetele
tutmaktadır. Bu kanun tartışılmaya başladığından beri ortaya konulan,
serdedilen fikirler ve ileri sürülen iddia ve ithamlar o düzeye ulaştı ki, ben,
bu millet adına sorumluluk duyan bir milletvekili olarak, çok ciddî derecede
hicap duydum ve milletime karşı çok büyük eziklik içindeyim. 
Değerli milletvekilleri,
özellikle sayın iktidar milletvekillerine şu sorumu yöneltiyorum: Bu ithamlara
niçin cevap verme ihtiyacı hissetmiyorsunuz? Bu suçlamaları kabul ediyor musunuz?
MUSA UZUNKAYA (Samsun) -
Herhalde!
ALİ GÖREN (Devamla) -
Yapılan suçlamaların, yapılan ithamların bir adım ilerisi ihanet denecek düzeye
geldi ve ben, bundan ciddî şekilde hicap duyarken, iktidar milletvekilleri
niçin buna cevap vermiyorlar?! (SP sıralarından alkışlar) Susmak, sükût ikrar
mı demektir arkadaşlar?..
MUSA UZUNKAYA (Samsun) -
Aynen öyle.
ALİ GÖREN (Devamla) -
Burada, daha fazla, kanunla ilgili -Başkanım, hoşgörünüze sığınıyorum-
söylenecek bir kelime daha kalmadı. Söylenen sözler, bu Meclisi, bu salonu o
kadar doldurdu ki, milletvekillerine bile yer kalmadı bu suçlamalardan dolayı!
(SP sıralarından alkışlar) 
Değerli milletvekilleri,
bu suçlamaları izah edecek, suçlamayı getiren milletvekillerini, millet adına
konuşan insanları tatmin edecek izah getiremezsek, tarihe bu suçlamaların
mahkûmu olarak kaydedileceksiniz... (SP sıralarından alkışlar) Tutanaklara
geçti bunlar. Ben, bu milletten, bu suçlamalara maruz kalan bir milletvekili
olarak, Millet Meclisinin üyesi olarak hicap duyuyorum. Yapmayın...
Eğer, bu kanun doğruysa,
yapılması gereken bir hizmet ise, allahaşkına, çıkın açıklayın; biz de
öğrenelim. Yok, bu kanunun maddelerine Sayın Ercan'ın ve diğer arkadaşlarımızın
teker teker ortaya döktükleri iddialar gerçek ise, siz, nasıl bu milletin
huzuruna çıkabileceksiniz?!. Bunun cevabını vermek zorundasınız. Bugün, bu
kanunu kabul etmek için, bu saatlerde çalışmak da önemli değil; ama, millet
bizi seyrederken ve bu suçlamalar, bu ağır ithamlar yapılırken karşısında eğer
susuyorsak, ben, bu suçlamayı, bu suçlamaları bu Meclisin üyesi olarak kabul
etmiyorum. Lütfen, ya cevabını verin ya bu suçları kabul ettiğinizi
parmaklarınızı kaldırarak izah edin. 
Ayrıca, Sayın Başbakanıma
şifalar diliyorum, hastalanmak da, iyi olmak da hepimizin hakkı ve bu hususun
tartışmadışı olmasını hepinizden rica ediyorum; ancak, Sayın Başbakanıma son
olarak bir soru sormak istiyorum; Sayın Cumhurbaşkanımızla bu kanunla ilgili
konuştuklarında buyurdular ki: "Bu kanunu ben de içime
sindiremiyorum." Bu, kendi sözleridir. 
Şimdi, millet adına, ben,
Sayın Başbakanımıza soruyorum: Bu kanunu içinize sindirip, tekrar böyle
zorlamayla çıkarmak için, ne aldınız ne kadar aldınız?..
(Mikrofon otomatik cihaz
tarafından kapatıldı) 
ALİ GÖREN (Devamla) -
Bunu izah etmezseniz, bu Meclisin huzurunda, bu milletin huzurunda bu ithamlara
maruz kalırsınız. 
Hepinizi düşünmeye davet
ediyor; saygılar sunuyorum. (SP sıralarından alkışlar)
BAŞKAN - Teşekkür ederim.
Doğru Yol Partisi Grubu
adına, Siirt Milletvekili Takiddin Yarayan; buyurun efendim. (DYP sıralarından
alkışlar)
DYP GRUBU ADINA TAKİDDİN
YARAYAN (Siirt) - Sayın Başkan, değerli milletvekilleri; RTÜK hakkındaki kanun
tasarısının 29 uncu maddesi üzerinde Grubum adına söz almış bulunmaktayım; bu
vesileyle, Yüce Heyetinizi saygıyla selamlarım.
Değerli milletvekilleri,
bu maddeyle, Kurumlar Vergisi Kanununun 15 inci maddesine bir bent eklenmiştir.
Bu bentle, basın yoluyla işlenen fiillerden veya radyo ve televizyon
yayınlarından doğacak maddî-manevî zararlardan dolayı ödenmesi gereken tazminat
giderleri Kurumlar Vergisi Kanununa eklenmiştir. 
Malum olduğu gibi,
ülkemiz, son yıllarda, en karmaşık bunalımlar ve sıkıntılar içerisinde
kıvranmaktadır. Değişik siyasî akımlar, kişi ve kuruluşlar ortaya koydukları
çözüm yollarıyla bazen doğru tespitlerde bulunuyorlarsa da, genellikle
sıkıntının gerçek sebebi tespit edilmediğinden, havanda su dövülmekte ve
sıkıntılar derinleşerek, çeşitlenerek artmaktadır. 
Türkiye'nin bir numaralı
problemi, siyasetin muhasara altına alınmasıdır. Siyasî düşünceler, akımlar,
kişi ve kuruluşlar demokrasi tarihinin en ağır ve karmaşık kuşatması altında
bulunmaktadır. Evet, Türk siyaseti, düşünceleriyle, öncüleriyle,
entelektüelleriyle, coşkusuyla, iradesiyle, her şeyiyle muhasara altındadır.
Siyaset her türlü muhasara altındayken halk iradesinin tecellisi, toplumsal
taleplerin meşru zeminlerde görüşülmesi ve halledilmesi mümkün değildir. 
Bu kanunla, televizyon ve
radyo sahiplerinin devlet ihalelerine girmeleri sağlanmış olmaktadır. Bu yayın
kuruluşları, bu güçlerini kullanarak devlet ihalelerinde baskı
oluşturabileceklerdir; bu da, haksız rekabete yol açacaktır. 
Kanun, televizyon
sahiplerinin menkul kıymetler borsasında işlem yapmalarını da serbest
bırakmaktadır. Mevcut kanunda, bir kişinin en fazla yüzde 20 hisse alacağı
belirtilirken, bu kanunla bu sınır kaldırılmış ve bir kişinin, hisselerin
hepsine sahip olma imkânı getirilmiştir. Bu kanunla, bir kişinin birden fazla
ulusal ve yüzlerce yerel televizyon ve radyo sahibi olması imkânı
getirilmiştir. Bu uygulama tekelciliği gündeme getirecek uygulamadır. 
Kanunla, RTÜK'ün
özerkliği kaldırılmakta ve denetimi, Başbakanlık Yüksek Denetleme Kurulu
tarafından yapılmaktadır. Daha önce bu denetim, yine özerk bir kuruluş olan
Sayıştay tarafından yapılmaktaydı. 
Kanunla, yayın ihlali
durumunda yerel televizyonlara verilecek para cezaları ağırlaştırılmıştır. 5
ile 100 milyar arasındaki para cezalarının verilmesi, yerel televizyonların
kapatılması anlamına gelmektedir.
Değerli milletvekilleri,
bu kanuna, Meclisin hür iradesi karşı, Sayın Cumhurbaşkanı karşı, radyo ve
televizyon yayıncıları karşı, RTÜK Başkanı karşı, sivil toplum örgütleri karşı,
Sayın Başbakan yine bu kanunu içine sindiremiyor; bütün bunlara rağmen, bu
kanunun geçmesi için her türlü yol denenmektedir. Bu kanunu buraya tekrar
getirenlerin, Sayın Cumhurbaşkanının geri gönderiş gerekçelerini okumalarını
umut ederdim. Anayasa Mahkemesince iptal edileceği kesin olan bu kanunun tekrar
görüşülmesi Meclisimizin boş yere çalıştırılması anlamına gelmektedir.
Değerli milletvekilleri,
bu hükümet, şu ana kadar hep Avrupa Birliğine uyum yasalarından söz etmektedir;
ama, bu yasa, Avrupa normlarına uymayan bir yasadır; Avrupa'ya nasıl
anlatacaksınız merak ediyorum. Bazı çıkar grupları için Avrupa yolunu kapatmak
için mi uğraşıyorsunuz?!. Hem Avrupa'yı örnek aldık diyeceksiniz hem de Avrupa
normlarına uymayan bir yasanın çıkması için çalışacaksınız... Televizyon ve
gazete patronlarının onlarca şirket mevcuttur. Buna rağmen, devlet ihalelerine
girip kolay kazanç peşinde koşacakları herkes tarafından bilinmektedir.
İktidar, bu olayın farkındadır; ancak, medyayı, seçimlerde karşılarına almak
istememektedirler. Bu kanun, Meclisin çıkarmış olduğu yanlış kanunlardan
biridir. Sayın Başbakan, Cumhurbaşkanına, bu yasanın içine sinmediğini beyan
etmiştir. Sayın Bakan da, bu yasanın özgürlükçü olmadığını, yeni bir yasa
tasarısı hazırlayacaklarını belirtmişlerdir. Buna rağmen, özgürlükleri
kısıtlayan bu yasanın çıkması istenmektedir. 
Değerli milletvekilleri,
RTÜK Yasası geri çevrilirse, sadece, genel olarak medya kurtulmuş olmayacak;
aynı zamanda, böylesine açık biçimde, evrensel metinlere, Anayasaya ve her
türlü çağdaş, demokratik olguya da aykırı olan RTÜK Yasasını reddeden Türkiye
Büyük Millet Meclisinin onuru da kurtarılmış olacaktır.
(Mikrofon otomatik cihaz
tarafından kapatıldı)
BAŞKAN - Lütfen,
bitiriniz.
TAKİDDİN YARAYAN
(Devamla) - Türkiye Büyük Millet Meclisinin, böyle bir çıkışa ve çıkar
çevrelerine yüksek sesle "hayır" demeye, her zamandan fazla ihtiyacı
vardır. Bizler "Anayasaya bağlı kalacağıma..." diyerek, göreve
başlarken yemin etmedik mi ve bu RTÜK Yasası, Anayasanın ruhuna da, metnine de
aykırılıklarla dolu. RTÜK Yasasını ne olursa olsun çıkarmaya çalışanlar
"hele bir çıksın, nasıl olsa, yeni bir yasayla düzeltiriz; zaten, bu
yasayı Anayasa Mahkemesi nasıl olsa iptal eder" demiyorlar mı. Türkiye
Büyük Millet Meclisi çoğunluğu, RTÜK Yasasını reddederek, yıpratma
kampanyalarının boy hedefi olan itibarlarını kurtarmalıdır. 
Bu akşam, Türkiye'nin
"oh be, Ankara'da milletvekilleri varmış" demesi için, bu tasarıya
ret oyu vermenizi bekler, Yüce Heyetinizi saygıyla selamlarım. (DYP, AK Parti
ve SP sıralarından alkışlar)
BAŞKAN - Teşekkürler.
Son olarak, Demokratik
Sol Parti...
MEHMET EMREHAN HALICI
(Konya) - Başkanım, Sayın Ali Gören'in, Grubumuzla ilgili bir sataşması var,
cevap vermek istiyorum.
BAŞKAN - Konuşma
zabıtları çıksın sataşma var mı yok mu bir baktırayım.
DSP Grubu adına, İstanbul
Milletvekili Erol Al; buyurun. (DSP sıralarından alkışlar)
DSP GRUBU ADINA EROL AL
(İstanbul) - Teşekkür ederim Sayın Başkanım.
Değerli Başkanım, değerli
milletvekilleri; hepinizi saygı ve sevgiyle selamlıyorum.
Ben, teknik düzeyde
birtakım açıklamalarda bulunmak istiyordum; ancak, çok saygıdeğer bir bilim
adamının, burada, bu kürsüde, Türkiye Büyük Millet Meclisinin hiçbir üyesine
yakıştıramayacağım, Türk siyasetinin son elli yılına damgasını vurmuş ve hiçbir
gücün boyun eğdiremediği, hiçbir güçle, hiçbir zaman diyet ilişkisine girmemiş
büyük bir devlet adamı olan Sayın Başbakanımıza yönelik "ne aldınız, ne
kadara aldınız" gibi çok basit bir soru yöneltilmesini şiddetle kınadığımı
ifade etmek istiyorum. (DSP sıralarından alkışlar)
ASLAN POLAT (Erzurum) -
O, tıbbî manada söylendi, yanlış anlama.
EROL AL (Devamla) - Sayın
Başbakan, hiçbir güçle diyet ilişkisine girmemiştir, girseydi 1979'da TÜSİAD'la
girerdi, girseydi 1987'de iktidar olurdu, girseydi 1991'de iktidar olurdu,
1995'te iktidar olurdu...
BAŞKAN - Sayın Al, siz
konuya dönerseniz... 
RAMAZAN TOPRAK (Aksaray)
- Şimdi telafi ediyor.
EROL AL (Devamla) - Sayın
Başbakan...
BAŞKAN - Genel Kurula
hitap edin.
RAMAZAN TOPRAK (Aksaray)
- Güneş Motelde ne oldu?
EROL AL (Devamla) - Bu
sözlerin bir alışkanlık icabı söylendiğini varsayıyorum ve ben, şu soruyu
yöneltiyorum: Siz, bu kanunun çıkmasıyla ne kaybediyorsunuz, ne kadar
kaybediyorsunuz?
ASLAN POLAT (Erzurum) -
Türk Halkı kaybediyor.
MUSA UZUNKAYA (Samsun) -
Siz ne kadar kazanıyorsunuz?.. Ne kazanıyorsunuz?..
RAMAZAN TOPRAK (Aksaray)
- Güneş Motel ve 11'ler olayı niye oldu?
EROL AL (Devamla) -
Değerli arkadaşlarım, bu kanunla ilgili şu ana kadar burada ifade edilen
konuların tamamına yakını gerçeklerle uzaktan yakından ilgili değildir. 
ASLAN POLAT (Erzurum) -
Onun için mi Cumhurbaşkanından geri geldi?
BAŞKAN - Sayın Polat...
EROL AL (Devamla) - Bu
kanunun Avrupa Birliği normlarına ve Anayasaya aykırılık teşkil ettiğine dair
tüm iddialar gerçekdışıdır. Bu kanun, Avrupa Birliği normlarına kurumun yapısı,
yayın ilkeleri, cezalar, mülkiyet ve rekabet hukuku açısından yüzde yüz uyum
sağlamaktadır. 
İLYAS YILMAZYILDIZ
(Balıkesir) - Sayın Gürkan yanlış söylüyor o zaman.
BAŞKAN - Sayın
Yılmazyıldız...
EROL AL (Devamla) - Ben,
Avrupa Birliği ve Amerika'daki radyo televizyon düzenini çok iyi bilen bir
arkadaşınızım. Burada, çıkıp, bir tanenizin şu ülkede şu var diye -bu kadar
konuşma yaptınız- bir örnek vermesini beklerdim, hiç biriniz veremediniz,
veremezsiniz.
ASLAN POLAT (Erzurum) -
Sen bize ne öğretebilirsin?!.
EROL AL (Devamla) -
Bakın, değerli arkadaşlarım, eğer, dinlemek istiyorsanız... Bakın, bir şey
öğrenmek istediniz; ben de çıktım, size bilgi veriyorum.
MAHFUZ GÜLER (Bingöl) -
Kimsin sen?!. Ne öğretiyorsun?!.
BAŞKAN - Sayın Al, Genel
Kurula hitap edin... Bırakın...
EROL AL (Devamla) -
Değerli arkadaşlarım, önce şunu ifade edeyim.
ASLAN POLAT (Erzurum) -
Kimsin sen?!. Ne öğreteceksin?!.. 
BAŞKAN - Sayın
milletvekilleri... Sayın Polat...
EROL AL (Devamla) -
Dinlerseniz, ben size bilgi vereceğim.
ASLAN POLAT (Erzurum) -
Ben dinliyorum da, sen yanlış şeyler söyleme.
BAŞKAN - Sayın Polat...
ASLAN POLAT (Erzurum) -
Sayın Başkan, ne öğretiyor?!.
EROL AL (Devamla) - Ee,
öğrenmek istediniz, az önce Hocam söyledi.
ASLAN POLAT (Erzurum) -
Sen istiyorsan biz sana öğretiriz.
BAŞKAN - Sayın Erol Al,
siz Genel Kurula hitap edin.
EROL AL (Devamla) - Kendi
arkadaşlarınızı dinleyin biraz.
ASLAN POLAT (Erzurum) -
Sen matematik bilir misin ki, gel sana öğreteyim.
BAŞKAN - Sayın Polat,
istirham ediyorum... Lütfen...
ASLAN POLAT (Erzurum) -
Sayın Başkan, ne biliyor ki ne öğretecek?!. Yoksa, ihale almayı mı?!..
BAŞKAN - İstirham
ediyorum... Lütfen...
EROL AL (Devamla) -
Değerli arkadaşlarım, bu kanun, yalan haberi, küfrü, hakareti ve sövmeyi tarihe
gömmektedir; burada koparılan gürültünün tek nedeni budur. (DSP sıralarından
alkışlar)
Değerli arkadaşlarım, çok
sevdiğim Hocam Sayın Yalçıntaş, İngiltere'den örnek vermeye çalıştı,
İngiltere'ye çağrıldıklarını söyledi. Değerli Hocam zannederim, çapraz mülkiyet
konusunda kontrol getiren İngiliz hukukunun 1996'da değiştiğini henüz bilmiyor;
ama, ben kendisine bunu ifade etmek zorundayım.
MUSA UZUNKAYA (Samsun) -
Bravo; nereden bildin bunu?!.
RAMAZAN TOPRAK (Aksaray)
- Dilin kemiği yok!..
EROL AL (Devamla) -
Değerli arkadaşlarım, Almanya'da, bir yayın kuruluşuna izin verilmeden önce
malî yapısına bakılır.
RAMAZAN TOPRAK (Aksaray)
- Atış serbest!..
EROL AL (Devamla) -
Beyefendi, aynaya bakın...
BAŞKAN - Sayın Al, siz,
lütfen, Genel Kurula hitabınıza devam edin.
EROL AL (Devamla) - Malî
yapısı güçlü değilse, şantaj yapacağı, suç makinesi haline gelip insanlardan
para sızdıracağı düşüncesiyle izin verilmez. 
RAMAZAN TOPRAK (Aksaray)
- Atabilirsin!.. Gecenin bu saatinde bir şey olmaz.
EROL AL (Devamla) - Bizde
de, 5 milyar liralık cezayı verir mi vermez mi diye hesap yapılıyor burada,
bunlar konuşuluyor.
Yine, Almanya'da, kamu
nizamına -bu, muğlak bir ifade değil mi; burada çok değerli hukukçularımız var-
aykırı yayın yapan televizyonun yayın şansı yoktur; 500 000 eurodur kamu
nizamına aykırı yayının cezası -625 milyar
lira- ve bir yıl hapis cezası vardır.
İngiltere'de -burada,
çıkıp pek çok arkadaşımız konuşuyor, bizim arkadaşlarımızdan da konuşanlar
oldu- internette yayımlanan her şey basılı eser sayılır...
RAMAZAN TOPRAK (Aksaray)
- Hangi basına ihale veriliyor İngiltere'de?!
EROL AL (Devamla) - ve
İngiliz hukuku, yalan haber...
RAMAZAN TOPRAK (Aksaray)
- İhale var mı orada?!. İhale var mı?!. 
MUSA UZUNKAYA (Samsun) -
İhaleler veriliyor mu; bir de onu öğrenelim.
ASLAN POLAT (Erzurum) -
Sayın Erol Al, sen, bunu...
BAŞKAN - Sayın Polat...
Lütfen bitiriniz Sayın
Al, süreniz de bitti.
EROL AL (Devamla) -
Değerli arkadaşlarım, bizim, kamu kaynaklarıyla, belediye parasıyla kurulmuş ne
radyomuz ne televizyonumuz ne de gazetemiz var... 
MUSA UZUNKAYA (Samsun) -
Var... Var... Hepsi var!
EROL AL (Devamla) - ...
ne de verilemeyecek hesabımız var. (DSP sıralarından "Bravo" sesleri,
alkışlar, SP ve AK Parti sıralarından gürültüler)
Saygılar sunuyorum
efendim.
MUSA UZUNKAYA (Samsun) -
Patronlardan teşekkür telefonu bekliyorsunuz!
BAŞKAN - Teşekkür
ediyorum Sayın Al.
Sayın milletvekilleri,
madde üzerinde 2 adet önerge vardır; önce, geliş sıralarına göre okutacağım;
sonra, aykırılıklarına göre işleme alacağım.
MEHMET EMREHAN HALICI
(Konya) - Sayın Başkan, söz istemiştim...
BAŞKAN - Sayın Halıcı,
lütfen, geçtim artık.
BAŞKAN - İlk önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 29 uncu maddesinin tasarı metninden çıkarılmasını arz ve
teklif ederiz.






Fethullah
  Erbaş


Aslan
  Polat


Yakup
  Budak










Van


Erzurum


Adana










Musa
  Demirci





Latif
  Öztek










Sivas





Elazığ






BAŞKAN - İkinci önerge en
aykırı önerge olduğu için okutup, işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 29 uncu maddesi Anayasaya aykırı olduğundan tasarı
metninden çıkarılmasını arz ve teklif ederiz.






Mehmet Batuk


Fethullah Erbaş


Lütfi Yalman










Kocaeli


Van


Konya










Aslan Polat





Musa Demirci










Erzurum





Sivas






BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz efendim.
BAŞKAN - Önerge
sahiplerinden konuşmak isteyen?..
YASİN HATİBOĞLU (Çorum) -
Sayın Mehmet Batuk konuşacaklar efendim.
BAŞKAN - Buyurun Sayın
Batuk.(SP sıralarından alkışlar)
MEHMET BATUK (Kocaeli) -
Sayın Başkan, değerli milletvekilleri; sözlerime başlarken, hepinizi saygıyla
selamlıyorum.
Sabahın bu ilk
saatlerinde -saat 02.30'u geçti- bizler, burada, basın özgürlüğünü kısıtlamak,
medyayı daha fazla kayıt altına almak için çalışıyoruz, tekelleşmeyi artırmak
için çalışıyoruz, Anadolu'daki feryatların sesini kısmak için çalışıyoruz!
MUSA UZUNKAYA (Samsun) -
Çalışmıyoruz, engellemeye çalışıyoruz biz!
MEHMET BATUK (Devamla) -
Ümit ediyorum ki, milletimizden önce, bu yasanın burada çıkmasına destek
olanlar olarak, sizler pişman olacaksınız.
Değerli arkadaşlar, bu 21
inci Dönem Parlamentosu anayasa değişikliklerini yaptı, pek çok yasayı
uzlaşmayla da çıkarabildi. Aslında, uzlaşma, her zamankinden daha fazla
ulaşılabilen bir netice oldu bu dönemki Parlamentomuzda. Yalnız, iktidarın
uzlaşmaya yanaşmaması, her dediğini virgülüne dokundurmadan geçirtme isteği, ne
yazık ki, bu akşam da burada görülüyor. 
Değerli arkadaşlar,
30'dan fazla yasanız ve kararnameniz Anayasa Mahkemesinden döndü. Sayın
Cumhurbaşkanının iade gerekçelerinde pek çok dikkate alınması gereken husus
var. Bu yasa pek çok noktadan Anayasaya aykırı ve Anayasa Mahkemesinden
döneceğini bu yasaya destek veren pek çok arkadaşımız da bilmekte; ama,
anlayamadığımız sebeplerden dolayı, ısrarla, desteklerini devam ettirmekteler.
Değerli arkadaşlar, bu
yasa, medya patronlarının ihalelere girmesini, kamu ihalelerine girmesini
serbest bırakıyor. Bu yasa, borsada işlem yapabilmelerini serbest bırakıyor. Bu
yasa, tekelleşmeyi ve kartelleşmeyi serbest bırakıyor. Bu yasa, getirdiği
hükümlerle, Anayasanın pek çok maddesine aykırı; özellikle tekelleşmeyi serbest
bırakması yönünden, tekelleşmeyi sağlamayı içermesi yönüyle Anayasanın 167 nci
maddesine çok açık aykırılıklar içermektedir. Ayrıca, ifade özgürlüğünü
sınırlamaktadır, ifadenin önüne pek çok açık sansür koymaktadır; Anayasanın 26
ncı maddesiyle çelişmektedir, Anayasanın 26 ncı maddesine aykırılıklar
taşımaktadır. 
Anayasamız, tüketicinin
korunmasını esas almaktadır. Tüketicinin serbest rekabetle ve korunarak
istediği mala ve habere ulaşmasını düzenlemektedir. Bu yasa tasarısı, Anayasanın
172 nci maddesine de bu yönüyle aykırılık içermektedir. Anayasanın haberleşme
ve basın özgürlüğüyle ilgili 22 nci maddesi ve 28 inci maddesi de bu yasaya
aykırılık oluşturmaktadır. 
Yasa, ümit ediyorum ki,
Anayasa Mahkemesinden dönecektir; ama, Anayasa Mahkemesinden dönmeden önce
buradan dönmesi, çok daha hayırlı ve çok daha az zararlı olacaktır.
Anlaşılamayan bir husus,
burada, bu yasayı destekleyenler, oylarıyla çıkmasına destek olanlar yasayı
savunamamaktadırlar. Yasanın gerekçesini, çıkıp da, burada izah edecek bir
Allah'ın kulu yok! Yasanın arkasında kim var; onu da bilemiyoruz. 
Değerli arkadaşımız
geldiler, Sayın Başbakanla ilgili ifadelere cevap vermeye kalktılar. Sayın
Başbakanın Güneş Motel geçmişini, hem Türkiye hem bu Meclis çok yakından bilmektedir.
(SP sıralarından alkışlar; DSP sıralarından gürültüler) O, Güneş Motel
pazarlıklarıyla bakan yapılanlardan ikisi, Yüce Divanda yargılanmış, Yüce
Divanda mahkûm edilmiş ve suçluluğu tespit edilmiştir. (DSP sıralarından
gürültüler) Değerli arkadaşlarımızın kızması bunları değiştirmez, bunları yok
saymaz. (DSP sıralarından gürültüler)
BAŞKAN - Sayın Batuk,
tartışmaya yer vermeyecek şekilde, lütfen, Genel Kurula hitap eder misiniz.
MEHMET BATUK (Devamla) -
Değerli arkadaşlar, bu yasa, pek çok yönüyle Anayasaya aykırıdır. Yol yakınken
dönmek, hepimiz için kâr ve kazanç olacaktır. Sizleri, buradan, milletimiz
adına uyarıyorum: Bu yasayı, tekrar, Hükümet veya Komisyon geri alsın,
Anayasaya aykırılıklarını gidersin; tekrar, gerçekten, çağdaş olabilecek ve
dünya normlarına uygun ve dünya standartlarına uygun bir tasarıyla karşımıza
gelsin diyor; hepinizi millete şikâyet ederek, saygılar sunuyorum. (SP
sıralarından alkışlar)
BAŞKAN - Teşekkürler
Sayın Batuk.
Komisyonun ve Hükümetin
katılmadığı önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
İkinci önergeyi okutup,
işleme alıyorum.
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının çerçeve 29 uncu maddesi Anayasaya aykırı olduğundan tasarı
metninden çıkarılmasını arz ve teklif ederiz.
  Fethullah
Erbaş 
  (Van)

  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz efendim.
III. - Y O K L A M A
(SP sıralarından bir grup
milletvekili ayağa kalktı)
FETHULLAH ERBAŞ (Van) -
Yoklama yapılmasını talep ediyoruz.
BAŞKAN - İsterseniz, siz
zahmet buyurmayın; burada, yazılı talebiniz var; arkadaşlarımız ayakta eziyet
görmesin!
Mahmut Göksu, Maliki
Ejder Arvas, Mehmet Çiçek, Eyyüp Sanay, Şükrü Ünal, Ali Sezal, Nurettin Aktaş,
Osman Pepe, Tevhit Karakaya, Yahya Akman, Mahfuz Güler, Mustafa Baş, Faruk
Çelik, İsmail Özgün, Ali Coşkun, Özkan Öksüz, Hüseyin Çelik, Ramazan Toprak,
Nevzat Yalçıntaş, Osman Aslan...
Yoklama için 3 dakika
süre veriyorum.
Yoklama işlemini
başlatıyorum:
(Elektronik cihazla
yoklama yapıldı)
BAŞKAN - Yeterli
çoğunluğumuz vardır.
VI.- KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri Gönderme
Tezkeresi ve Anayasa Komisyonu Raporu (1/878) (S. Sayısı : 850) (Devam)
BAŞKAN - Komisyonun ve
Hükümetin katıldığı önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Şimdi, maddeyi
oylayacağım; ama, aynı isimler, bir kez daha yoklama talebinde bulunuyorlar.
HÜSEYİN ÇELİK (Van) -
Vazgeçiyoruz efendim.
BAŞKAN - Geri
çekiyorlar...
29 uncu maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
Sayın Halıcı, ısrarlı
mısınız?
MEHMET EMREHAN HALICI
(Konya) - Evet.
BAŞKAN - Neyle ilgili
sataşma var?
MEHMET EMREHAN HALICI
(Konya) - Grubumuza dönük, Sayın Genel Başkanımıza sataşma var.
BAŞKAN - Sayın Erol Al
yanıtladı onları; isterseniz, son bir maddemiz kaldı...
MEHMET EMREHAN HALICI (Konya)
- Hayır efendim, çok kısa bir açıklama yapacağım.
BAŞKAN - Sayın Al
yeterince yanıtladı; dilerseniz, maddeye geçeyim...
MEHMET EMREHAN HALICI
(Konya) - Efendim, bunu alışkanlık haline getiriyorlar Sayın Başkanım.
BAŞKAN - Peki; o zaman,
tutanakları getirteceğim.
Geçici madde 4'ü
okutuyorum: 
GEÇİCİ MADDE 4. -
Radyo ve Televizyon Üst Kurulunun Türkiye Büyük Millet Meclisi Genel
Kurulunca seçilecek beş üyesi, siyasî parti gruplarınca Türkiye Büyük Millet
Meclisi Başkanlık Divanı oluşum formülüne göre belirlenecek kontenjan
doğrultusunda Türkiye Büyük Millet Meclisi Başkanlığına, Bakanlar Kurulunca
seçilecek üye adayları ilgili kurum ve kuruluşlar tarafından Başbakanlığa bu Kanunun yayımı tarihinden itibaren bir
ay içinde bildirilir. Siyasî parti gruplarınca
gösterilen adayların; Türkiye Büyük Millet Meclisi Genel Kurulunca işaret
oyuyla ayrı ayrı oylanmaları suretiyle seçimleri yapılır. Seçilemeyen adaylar
yerine ilgili siyasî parti gruplarınca yeni adaylar bildirilir. 
BAŞKAN - Madde üzerinde,
Adalet ve Kalkınma Partisi Bursa Milletvekili Ertuğrul Yalçınbayır.
Buyurunuz Sayın
Yalçınbayır. (AK Parti sıralarından alkışlar)
AK PARTİ GRUBU ADINA
ERTUĞRUL YALÇINBAYIR (Bursa) - Sayın Başkan, değerli milletvekilleri; finale
doğru yaklaşıyoruz. İktidarın sıkı bir defansı, muhalefetin aktif hareketi;
ama, kalitesiz bir maç; çünkü, bu maçta, iktidar kanadı hiç de iyi oynamadı,
hiç de iyi savunma yapmadı, sadece, gol yemedi; ama, seyirciler bunun hükmünü
verecek. (AK Parti sıralarından alkışlar)
Değerli milletvekilleri,
Cumhurbaşkanı, geri gönderme yazısının son paragrafında şöyle diyor:
"Yukarıda önemli görülen kimi maddelerine ilişkin..." Bu kimi
maddeleri tadat edilmedi ve kısmen veto söz konusu değil. Açıklanan
gerekçelerle, kamu yararıyla bağdaşmayan, demokratik geleneklere, temel hak ve
özgürlüklere, hukuka ve anayasal ilkelere uygun düşmeyen kurallar içeren bu
yasanın, Anayasanın 89 uncu ve 104 üncü maddeyi uyarınca, yayımlanmasını uygun
görmedi. Siz "kısmen kabul edildi" diyorsanız, kabul edilen maddeler,
niye Resmî Gazetede yayımlanmadı ve bunları, tümü bir daha görüşülsün diye
Meclise iade etti? Anayasa Komisyonu, iptal edilen İçtüzük yerine, yeni bir
İçtüzük yapmak yerine, yeni bir İçtüzük yaratacak bir şekilde davranarak, bunu
kısmen görüştü ve Mecliste buna uydu. Tabiî ki, açılacak davada -eğer
Cumhurbaşkanı bunu geri göndermezse- yeni İçtüzük yaratmanın tarafımızdan
kullanılacağını ve dava için yeterli imzaların hazır olduğunu belirtmek
istiyorum.
Temel hak ve özgürlükler
dokunulmaz, devredilmez ve vazgeçilmez ve bu özgürlüklerin kullanılmasıyla
ilgili hiç kimse -liderler ve parti grupları- telkin, tavsiyelerde bulunamaz.
Medya tekeline karşı
devletin önlem alması şarttır. Basın özgürlüğü, düşünce özgürlüğünü tamamlayan
bir özgürlük. Tekelleşme, özgürlüklere engel olan en önemli hadise. Demokrasi
yozlaşıyor. Demokratik açılımlar yerine, basın özgürlüğü olmadan demokrasiyi
yaratmaya çalışıyoruz. Demokrasinin olmazsa olmaz şartı, basın özgürlüğü.
Demokrasi, hayat biçimi; ama, bunun vazgeçilmez niteliği ve sınır tanımazlığı,
vazgeçilmez unsurlardan birinin basın olduğu, olmazsa olmaz kurumun olduğu;
bunlar unutuldu. Özgür basın ve Kopenhag kriterleri...
Bunlarla ilgili ulusal
programı hepimiz benimsedik ve bunu, bir çağdaşlık manifestosu olarak ilan
ettik. Burada, RTÜK Kanunuyla ilgili, düşünce ve düşünceyi ifade etme özgürlüğü
konusunda hangi yeni hükümleri getirdik? Avrupa Birliği müktesebatının
üstlenilmesine ilişkin programda, RTÜK'ün gerekli kurumsal değişikliğe tabi
olmayacağını biz belirtmedik mi?! Bakın, sayfa 340: "Radyo ve Televizyon
Üst Kurulunda, mevcut aşamada kurumsal bir değişikliğe gidilmesine ihtiyaç
yoktur." Çelişkili davranma yasağı hepimizi bağlıyor. Hükümet, Ulusal
Programıyla, tasarısını çeliştirdi. 
Kültür ve görsel, işitsel
politikalarla ilgili 706 ncı sayfada, bizi bağlayan normlar belirtildi. Bunlar,
televizyon yayın faaliyetlerinin izlenmesiyle ilgili olarak üye devletlerde
yasa, tüzük veya idarî kararlarda belirtilen bazı hükümlerin eşgüdümü
hakkındaki direktif, konsey direktifleri, konsey kararları vesaire. 
Yine, Avrupa Konseyi
Bakanlar Komitesinin 20 Aralık 2000 tarihinde belirlediği, görüştüğümüz
maddeyle ilgili olarak, yayıncılık sektöründeki düzenleyici kurulların
işlevleri ve bağımsızlıklarına ilişkin ilkelere uyduk mu? Biz bunları kabul
ettik mi? Atanma şeklini nasıl yapıyoruz; demokratik mi yapıyoruz?! Grupların
atadığı kişileri burada onaylıyoruz. Burası noter makamı mı?!
(Mikrofon otomatik cihaz
tarafından kapatıldı)
ERTUĞRUL YALÇINBAYIR
(Devamla)- Sayın Başkanım, toparlıyorum. 
BAŞKAN- Lütfen bitiriniz.

ERTUĞRUL YALÇINBAYIR
(Devamla)- Şüphesiz ki, kurallara uyma alışkanlığını bıraktık; Anayasaya uyma
alışkanlığımız yok, kurallara uyma alışkanlığımız yok ve biz, apaçık Anayasayı
çiğneyerek, Anayasanın emredici hükümlerine rağmen, oylarımızı liderler
vasıtasıyla açıkça göstererek, bu halka, çıkardığımız kurallar itibariyle,
gelin, bu kurallara, bu kanunlara nasıl uyun diyebiliriz? Kurallara uyma
konusundaki alışkanlığı yaratacak, örnek olacak, yasamadır, yürütmedir,
idaredir. Oysa, kurallara uymama alışkanlığı, önce, bunlardan başlıyor. 
Değerli milletvekilleri,
dayatılarak gelen bu yasa, mutlaka dönecek. Acaba, hükümet, bu yasanın
döneceğini bile bile çıkmasını istemiyor mu, ne dersiniz?! Medya patronlarını
oyalıyorlar mı acaba?!
BAŞKAN - Teşekkür
ediyorum Sayın Yalçınbayır.
ERTUĞRUL YALÇINBAYIR
(Devamla) - İyi günler. (AK Parti sıralarından alkışlar)
BAŞKAN - Teşekkürler.
Saadet Partisi Grubu
adına... 
MUSTAFA GÜL (Elazığ) -
Aslan Polat!..
BAŞKAN - Değişti mi
efendim; Suat Pamukçu demişsiniz, Şeref Malkoç'tu, onun için sordum.
VEYSEL CANDAN (Konya) -
Değişti efendim; ben konuşacağım.
BAŞKAN - Sayın Veysel
Candan; buyurun. 
SP GRUBU ADINA VEYSEL
CANDAN (Konya) - Sayın Başkan, değerli arkadaşlarım; geçici 4 üncü madde
hakkında görüşlerimi ifade edeceğim; ancak, ondan önce, müzakereler sırasında
dikkatimi çeken bazı konuları Muhterem Heyetinize arz edeceğim. 
Başbakan yardımcılarının
nöbeti ve hükümet ortağı partilerin milletvekillerinin oylarıyla, öyle anlaşılıyor
ki, bu yasa, biraz sonra kanunlaşacak. 
Şu ana kadar, hükümet,
medya ilişkisinde millet aleyhine yaptığı uygulamaların üzerine örtmeye
çalışmaktadır. Evvela, bugüne kadar ulusal yayın yapan televizyonlar
denetlenmedi ve sahipleri tam olarak ortaya çıkarılamadı ve Maliye Bakanlığı,
RTÜK tarafından yazılan uyarı yazılarını dikkate almadı ve şu anda suçlu
durumundadır. Hükümet, böylece, bu suçun üzerini örtmeye çalışmaktadır. 
İkincisi, yine, medya
patronlarının kamu ihalelerine girmelerine göz yumdu. Hatta, özelleştirmeden
-başta POAŞ olmak üzere- milyar dolarlık ihaleleri verdi. Hükümet burada
suçluydu; işte, hükümet, suçunu böylece örtmeye çalışıyor.
Yine, bu medya
patronlarına -maddelerde zaman zaman okuduk- en ufağı 20 ilâ 40 milyar dolar
civarında olan krediler verildi Halk Bankası üzerinden; hâlâ bu krediler geri
tahsil edilemedi ve Yüksek Denetleme Kurulu raporlarına göre bunların
miktarları milyar dolarları bulmaktadır. Demek ki, böylece, usulsüz verilen
kredilerin de üzeri örtülüyor. 
Bunları niye tek tek
sayıyorum; milletvekillerinin oylarıyla neler yapıldığını ortaya koymaya
çalışıyoruz ve böylece, burada bir yasal kılıf hazırlanmaya çalışılıyor.
Ayrıca, bu medya patronlarına sermayeleri yeterli olmadığı halde banka kurma
izni verildi ve bunlar da maalesef, daha sonra Tasarruf Mevduatı Sigorta
Fonuna... Yani, batık bankalara elkonuldu ve daha sonra bunların katrilyonlarca
olduğu ifade edilen zararı Hazineye... Yani, burada hükümetin bankaların
usulsüz ruhsatlandırılmalarındaki hatası ve suçu da böylece örtülmüş oluyor.
Yani, burada hükümet bir yerde sadece medya patronlarına değil... Üç yıllık bu
hükümet, geçmişten geleceğe yaptığı ve bugün yasalara göre suç olan birçok
konunun da üzerini böylece örtmüş olduğunu zannediyor. 
Şimdi, bundan sonra bize
düşen görev nedir; medyada gelişmeleri takip edeceğiz. Mesela bunlardan bir
tanesi olan Vakıfbankın özelleştirilmesinde medya ilişkilerini çok sıkı denetim
altına alacağız ve takip edeceğiz; bakalım, Vakıfbanktan aldıkları 100 000 000
dolarlık ucuz kredilerle POAŞ'ı alanlar, tekrar dönüp Vakıfbankı, yine devletin
parasıyla devletin kurumunu alabilecekler mi; buna bakacağız. 
Bir şeye daha, enerji
dağıtımlarına bakacağız; doğalgaz boru hatları dağıtım şirketlerine ve şu anda
özelleştirme listesinde olan kamudaki satışların medyayla ilişkisine bakacağız.
Hatta, bazı gazeteleri, bazı TV'leri hangi siyasî parti genel başkanı
yakınlarının satınalma girişimlerinde bulunacağını takip edeceğiz. 
Şimdi, bu yasa baştan
sona bir hukuk katliamı, hukuk cinayeti... Bu cinayet nerede başladı; bu
cinayet aslında komisyonda başladı. Komisyon, bazı maddeleri görüşerek
bazılarını görüşmeyerek, kendi yetkilerini aştı; buna, hükümet ve Meclis
Başkanı göz yumdu. Bu müzakereler, maalesef, Genel Kurula da yansıdı ve komisyonda
başlayan yanlışlar, hukuk hataları Genel Kurulda da devam ettirilmeye
çalışılıyor; ancak, tabiî, bu olay burada bitmeyecek. 
Şimdi, hükümet sözcüleri
burada konuştular, ANAP sözcüsü "millet bu yasaya karşı değil"
diyerek, kargaların bile güleceği bir ifadeyle... Bunlar tutanaklara geçti.
Elimizdeki şikâyet dilekçeleri, televizyonculara baktığımız zaman, bu sayı çok.
Arkasından DSP sözcüsü arkadaşımız, kendilerinin piripak olduklarını
söylediler. İnşallah öyledir de, yaşı itibariyle Güneş Motel olayını ve yargıda
ceza alan bakanları hatırlamıyor; onun için, biraz, geçmiş siyaseti okumasında
fayda var.
Değerli arkadaşlar,
tasarı öyle enteresan ki, kendi içinde çelişkili. Bir Ulusal Programdan
bahsedildi. Hükümet Ulusal Program hazırladı. Tabiî, Başbakan Yardımcıları
Ulusal Programın üzerindeki notu imzaladılar, içini okumadılar herhalde!.. 
(Mikrofon otomatik cihaz
tarafından kapatıldı)
BAŞKAN - Lütfen,
bitiriniz.
VEYSEL CANDAN (Devamla) -
Ulusal Programda deniliyor ki: "RTÜK'te yeniden yapılanmaya lüzum
yok." Onu, zannediyorum medya patronlarıyla görüşmeden yazdılar.
Arkasından bakan aleyhinde, arkasından hükümeti oluşturan bazı milletvekili
arkadaşlarımız da aleyhinde; ama, tasarı, tıkır tıkır tıkır yürüyor. Nerede
yürüyor; Başbakan Yardımcılarının, parti genel başkanlarının denetiminde
milletvekilleri yoklamalarıyla yürüyor.
Değerli arkadaşlarım,
şunu açık ve net söyleyeyim: Veto tarihinde yürürlükte olan Anayasa kuralı,
müzakere tarihinde farklı idi. Bu farklılık müzakereye yansıdı. Bakın, 21 inci
Dönem milletvekillerinin vicdanlarıyla oy vereceklerine inanıyoruz; ama, tarih,
sizi, bu yasayı çıkaran bir heyet olarak sorumlu tutacaktır.
Saygılarımla. (SP
sıralarından alkışlar)
BAŞKAN - Doğru Yol
Partisi Grubu adına, İçel Milletvekili Turhan Güven.
Buyurun Sayın Güven. (DYP
sıralarından alkışlar)
DYP GRUBU ADINA TURHAN
GÜVEN (İçel) - Sayın Başkan, değerli milletvekilleri; tahammülüm belki sonuna
geldi ;ama, bu Anayasaya aykırı kanunun da sonuna gelindi. 
Bu, burada bitecek mi;
hayır. Anayasaya uygunluk yarın başlıyor. Sizin buradan, tamamı Anayasaya
aykırı olan bu kanunu geçirmenizle bu iş bitmiyor. Bu, parmaklı demokrasinin
bir geleceği değildir; bu, sonudur; ama, ben size şunu söyleyeyim: Biraz evvel
bir telefon geldi. Bir vatandaş, bana diyor ki: "Çıkın, sadece ve sadece
Atatürk'ün Gençliğe Hitabesini okuyun, inin." Ben okumuyorum; ama,
sizlere, okumanızı tavsiye ediyorum.
ORHAN BIÇAKÇIOĞLU
(Trabzon) - Biz onu ezbere biliyoruz.
TURHAN GÜVEN (Devamla) -
Güzel... İşte, o zaman hatırla hiç değilse; okumuyorsan bile hatırlarsın.
Değerli arkadaşlarım,
bakınız, Türkiye'de bu inadı devam ettirdiğiniz sürece kaybeden millet oluyor;
oysa, bu inattan vazgeçtiğiniz zaman düzgün, Anayasa ve hukuka uygun kanunlar
çıkardığınız zaman da bundan memnun olan, bundan müstefit olacak olan da yine
millettir. 
Siz, bu kanunu, ne
hikmetse, ısıtıp ısıtıp getirdikten sonra, komisyonda bir acelecilik içinde
görüşmeyi tamamlayıp buraya sevk ettikten sonra, bakın, aşağı yukarı yirbibeş
otuz güne yaklaşan bir süre oldu, bitiremediniz. Acaba sebebi neydi diye
vatandaş soruyor. Acaba birtakım daha işlemler bitmedi mi, bazı bankalar için
daha yapılan hazırlıklar daha sona ermedi mi? Eğer, bunların içinde bazı
hazırlıklar varsa, biraz evvel Sayın Candan da ifade etti, elbette onları da
izlemekte yarar görürüz biz.
Değerli arkadaşlarım, bir
acayip kanun, bir aykırılık kanunu. Bakınız, geri çevrilen maddeler değil, tümü
çevrilmişti, tümü üzerinde görüşmeleri yapmalıydı komisyon; ama, şu geçici 1
inci maddeye bakın. Sizin değerli oylarınızla daha evvel düzenlenen maddeye,
zamanın devlet bakanı bir önerge verdi, bu önergeyi, heyetiniz, hükümetten
geldiği için çoğunlukla kabul ettiniz ve o zaman "Üst Kurul üyelerinin
seçim sonucuyla birlikte, TRT Genel Müdürünü de yeni heyet seçecektir"
diye siz burada hüküm koydunuz. Peki, ne oldu ondan sonra? TRT Genel Müdürünü
bu değerli hükümetimiz seçti. RTÜK'ün gösterdiği adaylar arasından seçti mi,
seçmedi mi? Bu hükümet seçti. Şimdi, bu madde yürürlükte mi; yürürlükte. Ne
olacak TRT Genel Müdürünün hali? Ne olacak hali efendim? Hükümetin, altı ay
evvel kendi eliyle seçtiği, kararnamesini hazırlayıp gönderdiği genel müdürün
durumu ne olacak? Demek ki, siz, bunu düşünmemişsiniz... 
KORAY AYDIN (Ankara) -
Düşündük, düşündük... 
TURHAN GÜVEN (İçel) -
Hayır... Düşünseydiniz, bu önerge, o zaman geçmezdi. 
Şimdi, aynı şey,
bakınız... Siz, 9 üyenin 7'sini hükümetin emrine veriyorsunuz. Hem özerk bir
kuruluştan bahsedeceksiniz hem de bunu bu şekilde düzenleyeceksiniz; ama, size
şunu söyleyeyim: Keser döner sap döner, bir gün gelir, hesap döner. O zaman,
siz, şu geçirdiğiniz kanunun esiri olacaksınız. Bu kaldırdığınız parmaklardan
sonra, bir gün, TRT'nin değil RTÜK Üst Kurulunun çok daha değişik bir yönetime
sahip olduğunu göreceksiniz. Bunu yanlış yapıyorsunuz. Bunu böyle yapmayın.
Siz, her şeyden evvel...
Bakınız, değerli arkadaşlarım, siyasî tarih
içinde ve medya tarihinde, bu, bir kara leke olarak kalacaktır. Kim ne derse
desin, bu kara leke devam edecekti. Bu kara noktayı, bu kara lekeyi, belki,
sizin döneminiz aklamaz; ama, biz geleceğiz aklayacağız, düzelteceğiz; söz
veriyoruz... 
BEKİR GÜNDOĞAN (Tunceli)
- Sizin bıraktığınız kara lekeler o kadar büyük ki!.. 
TURHAN GÜVEN (Devamla) -
Yerel medyaya da söz veriyoruz. Bakın,
bu kanun nasıl geçerse geçsin, Cumhurbaşkanından dönecektir. Ha, demek ki
-biraz evvel söylenildi, ben de yine söyleyeyim- siz, bunun döneceğini
biliyorsunuz; ama, bazı kişilere karşı bir göreviniz var ki "ne yaptım
kardeşim ben?.. Elimle kendim yaptım; ama, bu, böyle, Cumhurbaşkanı geri
gönderdi" demek için mi çıkarıyorsunuz bunu acaba?! Bunun için mi
çıkarıyorsunuz?! 
BEKİR GÜNDOĞAN (Tunceli)
- Sizin bıraktıklarınız o kadar büyük ki, henüz kapanmadı...
TURHAN GÜVEN (Devamla) -
Aklının ermediği işlere karışma!.. Karışma sen!.. Otur... 
BEKİR GÜNDOĞAN (Tunceli)
- Gerçeği söyleyince kızıyorsun değil mi?!
BAŞKAN - Sayın Güven,
lütfen... Bitiriniz... Lütfen... Bitiriniz... 
TURHAN GÜVEN (Devamla) -
Orada otur... Sana o görev verilmiş parmağını kaldırma görevi... Sen onu yap,
başkasına karışma; bırak!.. (DYP sıralarından alkışlar) 
BAŞKAN - Teşekkür
ediyorum. 
TURHAN GÜVEN (Devamla) -
Sayın Başkan, bakınız...
ORHAN BIÇAKÇIOĞLU
(Trabzon) - Her şeyi de siz biliyorsunuz!..
TURHAN GÜVEN (Devamla)
- Biz, bilmiyoruz; ama, bildiklerimizi
öğretmeye çalışıyoruz ki... 
MUSTAFA GÜVEN KARAHAN
(Balıkesir) - Bırak... Siz bilirsiniz!..
TURHAN GÜVEN (Devamla) -
Doğru; el elden üstündür, akıl akıldan üstündür; ama, sizler bir şey
öğrenirseniz, biz bundan müstefit oluruz, memnun oluruz. O bakımdan, bakın,
sizin yapacağınız bir şey var; tarih, ilerideki günler de gösterecektir ki...
Bir değerli kardeşim burada çıktı, birtakım savunmalar yaptı ve şunu söyledi:
"Bu kanun yalan haberi, hakareti, sövmeyi tarihe gömmektedir." (DSP
sıralarından "Doğru" sesi) Zabıtlara geçti. Yok canım... O zaman,
Ceza Kanunundaki bütün hükümler niye duruyor asırlardan beri? Niye, hakaret,
suç olarak duruyor?!
BAŞKAN - Teşekkür
ediyorum Sayın Güven.
TURHAN GÜVEN (Devamla) -
Bu kanun, bırakın gömmeyi; ama, bu kanun sizleri sandığa gömecek, sandığa!..
Hepinize saygılar
sunuyorum.(DYP ve SP sıralarından alkışlar)
BAŞKAN - Teşekkürler.
Demokratik Sol Parti
Grubu adına, İstanbul Milletvekili Sayın Masum Türker; buyurunuz.
DSP GRUBU ADINA MASUM
TÜRKER (İstanbul) - Sayın Başkan, değerli milletvekilleri; sözlerime başlamadan
önce, Demokratik Sol Parti Grubu adına saygılarımı sunuyorum.
Ben, bu kanunun ilk
çıkışında, lehinde oy kullanmış ve lehinde söz alarak bu kanunun yararlı
olduğunu söylemiş bir kişiyim. Bu kanun, bize gönderildiği 18.6.2001 tarihinden
beri, okudum ve okurken, ibretle de, o kanunun ilk çıkışındaki tüm tutanakları
gözden geçirdim. O tarihte bizi uyarmak üzere söylenenlere -esas, tarih, ibret
olarak onları görecektir- acaba farklı bir şey var mı diye baktım; yok. 
İLYAS YILMAZYILDIZ
(Balıkesir) - Ben farklı şeyler söyledim.
MASUM TÜRKER (Devamla) -
Şimdi, bugün, yine, aynı sözcüklerle, aynı suçlamalarla karşı karşıya kaldık.
Konuştuğumuz zaman, niçin
konuşuyoruz diye laf atılıyor; konuşulmadığı zaman da, iktidar niye konuşmuyor
diye söyleniyor. 
Önce, şunu söylemek
istiyorum: Bugün, CNN Türk Televizyonunun sahibi kimdir; söyleyebiliyor
musunuz?
MUSA UZUNKAYA (Samsun) -
Aydın Doğan...
MASUM TÜRKER (Devamla) -
Aydın Doğan...
Kanal-D'nin sahibi kimdir?
MUSA UZUNKAYA (Samsun) -
Aydın Doğan...
MASUM TÜRKER (Devamla) -
Evet. Kimin zamanında banka sahibi oldu, kimin zamanında sigorta şirketini
Özelleştirme İdaresinden aldı?.. (DSP ve MHP sıralarından alkışlar)
RAMAZAN TOPRAK (Aksaray)
- Kimin zamanında ihaleye giriyor? 
MASUM TÜRKER (Devamla) -
Değerli arkadaşlar; ama, işin aslı -baktığınız zaman kayıtlara- Sayın Aydın
Doğan Kanal-D'nin ya da CNN- Türk'ün sahibi değildir.
Geçtiğimiz günlerde, bu
Parlamentodan İhale Yasası geçti.
RAMAZAN TOPRAK (Aksaray)
- Şimdi ihaleyi siz mi veriyorsunuz?
MASUM TÜRKER (Devamla) -
İhale Yasasında, hiç kimse, çıkıp da, uluslararası televizyonların, normal
CNN'in sahibi, CNBC'nin sahibi ya da Almanya'daki herhangi bir televizyonun
sahibi Türkiye'de ihaleye girebilecek, onu da durduralım diye söylemedi. 
Değerli arkadaşlar, bu
yasa, her şeyden evvel, rejim karşıtlarının, rejim karşıtı olmalarını
engelleyen bir yasadır; bunun temelinde bu vardır! (DSP sıralarından
"Bravo"sesleri, alkışlar; MHP ve ANAP sıralarından alkışlar) Rejim
karşıtı olarak çıkacak olanlara, bu yasa "dur"diyor; bir.
İki...
NURETTİN AKTAŞ
(Gaziantep)- Millî şeflik dönemine devam!..
ERTUĞRUL YALÇINBAYIR
(Bursa)- Cumhuriyetin niteliklerine aykırı davranıyorsun!
BAŞKAN - Sayın Türker,
siz Genel Kurula hitap edin. 
MASUM TÜRKER (Devamla) -
Değerli arkadaşlar, biraz evvel, baştan beri bizim eleştirildiğimiz bir madde
var; bu maddenin özellikle tartışıldığı anda, bu yasanın, karşımıza, buradaki
arkadaşları suçlamak adına nasıl getirildiğinin açık belirtisidir. Tasarı diyor
ki: "TRT Genel Müdürü, yeni kurul atanıp seçinceye kadar, görevinde devam
eder." TRT Genel Müdürü ne zaman seçilecek; görevi bittiği zaman. Buradaki
geçici madde, mevcut, şimdiki TRT Genel Müdürünün görevi iki yıl sonra, üç yıl
sonra sona erdiği gün, o zamanki kurul, seçimi yapıncaya kadar, şimdiki
uygulamada olduğu gibi makamını terk etmeyecek, o görevi sürdürecek demektir. 
Şimdi, bunu görmeden, üç
gündür, bu yasa, "yanlış yapıyorsunuz"diye anlatılınca,
eleştirenlerin bu yasayı okumadığı ortaya çıkıyor.
Değerli arkadaşlar,
şuradaki çalışma RTÜK tarafından yapılmıştır. Hangi ülkede, atama, kimler
tarafından yapılıyor? Bu Parlamentoda biz, kendi irademizin tecelli etmesi için
yetki verdiğimiz arkadaşlarımızı bulunduğu komisyonlara atarken, parmak
kaldırırken, noter miyiz?! Kendimize mi saygımız yok ki, önce RTÜK'e
"noter" diyoruz?!
NURETTİN AKTAŞ
(Gaziantep)- Ne alakası var?!
MASUM TÜRKER (Devamla)-
Değerli arkadaşlar, kendi atamalarına benzer atamaları "noter" diye
nitelendirenlerin, burada, başkası hakkında söylemeye hakkı olamaz. (AK Parti
ve SP sıralarından gürültüler)
NURETTİN AKTAŞ
(Gaziantep) - Memleketi batırdınız!
BAŞKAN - Lütfen
dinleyelim arkadaşlar.
MASUM TÜRKER (Devamla) -
Değerli arkadaşlar, Yüksek Denetleme Kurulunu tenkit ediyoruz. Yüksek Denetleme
Kurulu, bizim, KİT Komisyonunda denetlediğimiz tüm kurumlara ilişkin raporları
hazırlayan kuruldur. O kuruldan bugüne kadar şüphe ettiysek, taraflı olacağını
söylediysek, niçin burada hiç gündeme getirmedik?.. 
RAMAZAN TOPRAK (Aksaray)
- Masal anlatıyorsun!
MASUM TÜRKER (Devamla) -
Burada, bir kurulu ayrıca karalamaya ihtiyaç yoktur. 
MEHMET BEKÂROĞLU (Rize) -
Sayıştay?..
MASUM TÜRKER (Devamla) -
Sayıştayın yaptığı denetim, tahakkuk muhasebesi esasına göre denetim değil;
onlar, nakit esasına göre yaparlar.
RAMAZAN GÜL (Isparta) -
Sayıştay bağımsız, ne alakası var.
MASUM TÜRKER (Devamla) -
21 inci Dönem, sizlerin de oylarıyla, ilk defa bu yıl, altı pilot bölgenin
tahakkuk esasına göre yapılmasına başlanmıştır. 
Şimdi, biz, bazen
yaptığımız şeylerin doğruluğunu da bilmiyoruz. Elimdeki tutanak, 9.5.2002
tarihini taşıyor.
(Mikrofon otomatik cihaz
tarafından kapatıldı)
MASUM TÜRKER (Devamla) -
Birleşim 98. Tavsiye ederim; sayfa 34'ü okuyun. Hangi arkadaş, internetlerin kontrol
altına alınması gerektiğini, burada, bu kürsüde, daha geçen hafta söyledi.
Şimdi, hem burada söyleyeceksin hem burada gelip tersini söyleyeceksin; olmaz
öyle şey değerli arkadaşlar. Önce, bir hafta evvelki bu Meclisin tutanağını
okumanızı tavsiye ediyorum. 
Değerli arkadaşlar,
değerli iktidar grubu, sizi, haksız bir şekilde suçladılar. Siz, eğer
iradenizle oy veriyorsanız, bu millete hesabı şöyle vereceksiniz: Bu
kürsülerde, her gün bizlere "televoleler sona ersin" diyen kim?
Televoleleri sona erdirecek, ahlaksızlığı sona erdirecek, ahlak düzenini
kuracak, rejime karşı olanlara dur diyecek, sana küfredecek, ertesi gün imtiyaz
sahibi değişecek, sen onu hiç yakalayamayacaksın!.. Zaten, bu olanlar
gocunacak.
RAMAZAN TOPRAK (Aksaray)
- Hırsızlara dur deyin, hırsızlara!..
MAHMUT GÖKSU (Adıyaman) -
Hırsıza ne zaman dur diyeceksiniz?!
MASUM TÜRKER (Devamla) -
Değerli arkadaşlar, herkes, önce kendine baksın. Bu yasa çıktıktan sonra,
kimlerin ya da kimlerin akrabalarının mevcut televizyonların sahibi olduğunu
birlikte göreceğiz. Şimdi, burada çıkıp da, birilerini, oy verenlermiş gibi
gösterenler, o zaman, kendi aralarında da böyleleri varsa, onlara da ilk
yapacakları iş, kendilerinden ayırmalarıdır. 
MAHMUT GÖKSU (Adıyaman) -
İhalelerden bahset biraz, ihalelerden!.. İhalelere kime gidecek?..
MASUM TÜRKER (Devamla) -
Değerli arkadaşlar, basın, kolay bir iş değildir; basın adına da konuşmak da
kolay bir iş değildir; ama, sizin eleştirdiğiniz, bu hükümeti kuracak dediğiniz
basın, daha bugün, daha dün, evvelsi gün, bu iktidarı eleştiren, aleyhinde yazı
yazan, manşet atan basındır. 
RAMAZAN TOPRAK (Aksaray)
- Soygunlardan bahset; banka soygunlarından, Hazine soygunlarından bahset!
MASUM TÜRKER (Devamla) -
Değerli arkadaşlar, burada haksızlık etmeyin; ama, bir konuda tarih hakikaten
hesap soracaktır; biraz evvel bir maddede yaşadığımızın hesabını soracaktır. 
RAMAZAN TOPRAK (Aksaray)
- Bankalar soyuluyor, kamu bankaları soyuluyor!
MASUM TÜRKER (Devamla) -
İlgili bakan açıklama yapıyor, ilgili arkadaşlar, oy verecekler, açıklama
yapıyorlar, bu madde böyledir... Aramızda değerli hukukçular var. Hukukun
kaynaklarından birisinin de bu Parlamentodaki tartışmalar olduğunu biliyorlar.
Yani, bir maddeyi, bile bile olumsuza çevirmek, hukuk kaynağını zayıflatma,
hukuk güvenliğini zayıflatma noktasına gitmektir. (DYP ve AK Parti sıralarından
gürültüler) 
BAŞKAN - Sayın Türker,
sonuçlandırır mısınız.
TURHAN GÜVEN (İçel) -
Bankayı kim vermiş, kim; bunu söylesin!
MAHMUT GÖKSU (Adıyaman) -
İhalelerden bahset ,ihalelerden!
MASUM TÜRKER (Devamla) -
Değerli arkadaşlar, bu konuda, şu andaki itirazlardan şunu anlıyorum:
Konuşmayınca, niye konuşmuyorsunuz; konuşunca, dinlemeye tahammülünüz yok!
(DYP, AK Parti ve SP sıralarından gürültüler)
İLYAS YILMAZYILDIZ
(Balıkesir) - Demagoji yapıyorsun!
RAMAZAN TOPRAK (Aksaray)
- Soygunlardan bahset, Hazine soygunlarından!
MAHMUT GÖKSU (Adıyaman) -
İhalelerden bahset...
MUSA UZUNKAYA (Samsun) -
Sayın Başkan, kaç dakika oldu?!
BAŞKAN - Demin de sizin
arkadaşlarınıza verdim. 
MASUM TÜRKER (Devamla) -
Böyle bir Parlamentoda böyle bir yasaya oy verdiğimiz için mutluyuz; bunun da
hesabı varsa, biz vereceğiz; ama, asıl olan, kamunun yararını korumuşsak,
mutluyuz.
Hepinize saygılar
sunarım, dinlemeyi de tavsiye ederim. (DSP, MHP ve ANAP sıralarından alkışlar)
BAŞKAN - Teşekkür ederim.
RAMAZAN TOPRAK (Aksaray)
- Banka soygunlarından bahset!
HÜSEYİN ÇELİK (Van) -
Sayın Başkan, sayın konuşmacı, bu yasa tasarısına karşı olanların hepsini...
BAŞKAN - Sayın Çelik...
HÜSEYİN ÇELİK (Van) -
Hayır, hepsini rejim düşmanı olmakla suçladı.
BAŞKAN - Hayır, hiç öyle
bir şey söylemedi. (AK Parti sıralarından gürültüler) 
MAHMUT GÖKSU (Adıyaman) -
Rejim düşmanlığıyla suçladı.
BAŞKAN - Kimi rejim
düşmanlığıyla suçladı Sayın Göksu?!
TURHAN GÜVEN (İçel) - Bu
kanuna karşı olanları suçladı; daha ne desin yani?! Adam ne dediğinin farkında
değil ki! 
MAHMUT GÖKSU (Adıyaman) -
Bu yasaya karşı olanları rejim düşmanlığıyla suçladı...
BAŞKAN - Hayır, eğer, bu
grubu rejim düşmanı olarak nitelendirmiş olsaydı, ben, burada müdahale ederdim
Sayın Göksu. İstirham ederim...
MAHMUT GÖKSU (Adıyaman) -
Bakın, Millî Eğitim Bakanı hakkındaki soruşturmada da aynı şeyi söyledi,
"rejim düşmanları" dedi... 
BAŞKAN - Öyle bir şey
olsaydı, biz, burada müdahale ederdik.
MAHMUT GÖKSU (Adıyaman) -
Tutanakları getirin. 
BAŞKAN - Hiç kimsenin,
buradaki RTÜK Yasasına karşı çıkan...
MAHMUT GÖKSU (Adıyaman) -
Kendileri rejimin bekçisi mi?!
BAŞKAN - Bir saniye
dinler misiniz Sayın Göksu!..
M. ZEKİ SEZER (Ankara) -
Tabiî ki rejimin bekçisiyiz.
MAHMUT GÖKSU (Adıyaman) -
Olmaz ki Sayın Başkan, hakaret ediyor!
BAŞKAN - Biraz da
dinlemesini öğrenin canım! 
Demin, ben, Sayın Nevzat
Yalçıntaş hocamıza 2,5 dakikadan fazla söz verdim...
MAHMUT GÖKSU (Adıyaman) -
Ama, hakaret ediyor...
BAŞKAN - Keşke daha çok
süre verebilseydim; ama, siz, orada, "süre geçti" diye
konuşuyorsunuz... Bu kadar tek taraflı yapmayın allahaşkına...
HÜSEYİN ÇELİK (Van) -
Sayın Başkan, bakın, sonuna geldik. 2 dakika süre istiyorum. Bakın, işin sonuna
geldik. 
BAŞKAN - İstirham
ediyorum... 
HÜSEYİN ÇELİK (Van) -
Lütfen... 2 dakika süre istiyorum...
BAŞKAN - Sayın Çelik, bu
yasaya muhalefet edenlere ilişkin "rejim düşmanı" nitelendirmesini
yaptığına ilişkin en küçük...
HÜSEYİN ÇELİK (Van) -
Yaptı, evet, kesinlikle yaptı...
MUSA UZUNKAYA (Samsun) -
Yaptı... 
ÖZKAN ÖKSÜZ (Konya) - 2
defa söyledi...
MAHMUT GÖKSU (Adıyaman) -
Yaptı, iki defa söyledi... Kendisi rejimin bekçisi mi?!
BAŞKAN - Biz yeterince
dinledik...
HÜSEYİN ÇELİK (Van) - Siz
dinlediniz de biz dinlemedik mi?!.
BAŞKAN - Biz, en küçük
öyle bir kuşkuya varsaydık, burada, müdahale ederdik; bundan da emin olmanızı
istirham ederim. 
MAHMUT GÖKSU (Adıyaman) -
Tutanakları getirtin, 2 defa söyledi Sayın Başkan.
BAŞKAN - İstirham
ediyorum...
RAMAZAN TOPRAK (Aksaray)
- Rejimin değil, soyulan bankaların bekçisi!..
HÜSEYİN ÇELİK (Van) -
Sayın Başkan, işin sonuna gelmişken...
BAŞKAN - Sayın
milletvekilleri, madde üzerinde 3 adet önerge vardır; önce geliş sıralarına
göre okutacağım, sonra aykırılıklarına göre işleme alacağım.
HÜSEYİN ÇELİK (Van)
- Sayın Başkan... Lütfen... Böyle
davranmaya hakkınız yok.
BAŞKAN - İlk önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının geçici 4 üncü maddesinin birinci fıkrasının "Bakanlar
Kurulunca seçilecek üye adayları, ilgili kurum ve kuruluşlar tarafından,
Bakanlığa, bu kanunun yayımı tarihinden itibaren iki ay içinde bildirilir"
olarak değiştirilmesini arz ve teklif ederiz.
 



Fethullah Erbaş 


Aslan Polat 


Musa Demirci










Van 


Erzurum 


Sivas







Yakup Budak





Rıza Ulucak







Adana





Ankara



BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının geçici 4 üncü maddesinin birinci fıkrasının "Bakanlar
Kurulunca seçilecek üye adayları, ilgili kurum ve kuruluşlar tarafından,
Bakanlığa, bu kanunun yayımı tarihinden itibaren üç ay içinde bildirilir"
olarak değiştirilmesini arz ve teklif ederiz.
 



Fethullah Erbaş 


Aslan Polat 


Musa Demirci










Van 


Erzurum 


Sivas







Yakup Budak





Rıza Ulucak







Adana





Ankara



BAŞKAN - Şimdi, son ve
maddeye en aykırı önergeyi okutup, işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının geçici 4 üncü maddesi Anayasaya aykırı olduğundan, tasarı metninden
çıkarılmasını arz ve teklif ederiz.
 



Mustafa Kamalak


Fethullah Erbaş


Lütfi Yalman













Kahramanmaraş


Van


Konya










Aslan Polat





Musa Demirci










Erzurum





Sivas






BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılmıyoruz efendim
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılmıyoruz efendim.
BAŞKAN - Sayın Mustafa
Kamalak, buyurunuz. (SP sıralarından alkışlar)
MUSTAFA KAMALAK
(Kahramanmaraş) - Sayın Başkanım, değerli arkadaşlarım; hepinizi hürmetle
selamlıyorum. 
Geçici madde 4, siyasî
partilere düşen kontenjanın, bu kanunun yürürlüğe girdiği tarihten itibaren bir
ay içerisinde Türkiye Büyük Millet Meclisi Başkanlığına bildirmelerini amirdir.
Değerli arkadaşlarım, bu
maddeyi, geçici 1 inci maddeyle ele aldığımızda, bu kanunun yürürlüğe
girmesinden itibaren, nihayet bir birbuçuk ay içerisinde, mevcut kurul
üyelerinin görevi sona erecektir.
Anayasamıza göre, Türkiye
Cumhuriyeti bir hukuk devletidir. Hukuk devleti, her şeyden önce, hukuka bağlı,
insan haklarına saygılı, vatandaşının itibarını her şeyin üzerinde tutan devlet
demektir. 
Değerli arkadaşlarım,
birkısım vatandaşlarının müktesep haklarını kanunla elinden alan bir devlet,
hukuk devleti olamaz. Bürokratlarına, Yüce Meclisinde hakaret ettiren bir
Meclis, bir devlet, insan haklarına saygılı, adil bir devlet olamaz. 
Değerli arkadaşlarım,
bakın, elimde, Anayasa Mahkemesi kararı var; şöyle diyor Yüksek Mahkeme:
"Anayasanın 2 nci maddesinde, cumhuriyetin nitelikleri arasında sayılan
hukuk devleti, insan haklarına dayanan, hak ve özgürlükleri koruyup,
güçlendiren, eylem ve işlemleri hukuka uygun olan, her alanda adaletli bir
hukuk düzeni kurup, bunu geliştirerek sürdüren, kişilere hukuk güvenliğini
sağlayan, Anayasaya aykırı tutum ve durumlardan kaçınan, hukuku tüm devlet organlarına
egemen kılan, Anayasa ve hukukun üstün kurallarıyla kendini bağlı sayan,
yasaların da üzerinde, yasa koyucunun dahi değiştiremeyeceği üstün kurallar
olduğunu bilen devlet demektir."
Değerli arkadaşlarım,
Anayasa Mahkemesinin çeşitli kararları vardır. Şunu diyor Anayasa Mahkemesi:
Vatandaşının hakkını kanunla gasp eden bir devlet, hukuk devleti olamaz. 
Bakın, Üst Kurul
üyelerinin görevini bu kanunla sona erdiriyoruz. Onlar, belirli bir süre için,
kanuna dayanarak o görevlere gelmişlerdir. O görevlerine, bu kanunla son
veriyorsunuz.
Değerli arkadaşlarım,
şunu söylüyorum: Avrupa Birliğinin yolu, ne Diyarbakır'dan geçer ne Edirne'den
ne Van'dan geçer. Avrupa Birliğinin yolu, bu Meclisten geçer, bu Meclisten! (SP
sıralarından alkışlar) Avrupa Birliğinin yolu, hukuktan geçer. 
Değerli arkadaşlarım, bu
kanun, her maddesiyle Anayasaya aykırıdır, her maddesiyle. Bunu, birçok
arkadaşımız biliyor; ama, görüyorum ki, buradan, bu gece, bu kanun geçecektir.
Şunu söylüyorum değerli
arkadaşlarım: Elinizi vicdanınıza koyun, söz hakkı bulunmayan, kendini savunma
hakkı verilmeyen bir bürokratına Yüce Meclisinde söz söyleten, onun gururunu
rencide eden bir devlet, âdil devlet olabilir mi?!
(Mikrofon otomatik cihaz
tarafından kapatıldı)
BAŞKAN - Sayın Kamalak,
lütfen tamamlar mısınız.
MUSTAFA KAMALAK (Devamla)
- Tamamlıyorum.
İnsan haklarına saygılı
bir devlet olabilir mi? 
Değerli arkadaşlarım,
bizim anlayışımıza göre, her bir vatandaşın, her bir bürokratın şanı, şerefi,
hak ve itibarı Yüce Meclisin mehabetine ve her bir milletvekilinin namusuna
emanettir. 
Bu düşüncelerle, hepinizi
hürmetle selamlıyorum. (SP sıralarından alkışlar)
BAŞKAN - Teşekkür
ediyorum Sayın Kamalak.
Komisyonun ve Hükümetin
katılmadığı önergeyi oylarınıza sunuyorum: Kabul edenler... Kabul etmeyenler...
Kabul edilmemiştir.
Diğer önergeyi okutup
işleme alacağım:
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının geçici 4 üncü maddesinin birinci fıkrasının "Bakanlar
Kurulunca seçilecek üye adayları, ilgili kurum ve kuruluşlar tarafından,
Bakanlığa, bu kanunun yayımı tarihinden itibaren üç ay içinde bildirilir"
olarak değiştirilmesini arz ve teklif ederiz.
  Fethullah
Erbaş
  (Van) 
  ve
arkadaşları
BAŞKAN - Komisyon
önergeye katılıyor mu?
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim.
BAŞKAN - Hükümet önergeye
katılıyor mu?
DEVLET BAKANI YILMAZ
KARAKOYUNLU (İstanbul) - Katılıyoruz
efendim.
III.- YOKLAMA
(SP sıralarından bir grup
milletvekili ayağa kalktı)
FETHULLAH ERBAŞ (Van) -
Sayın Başkan, çoğunluk yok, yoklama istiyoruz.
BAŞKAN - Hay hay efendim.
Komisyonun ve Hükümetin
katıldığı önergenin oylamasından önce yoklama isteminde bulunan 20 sayın
milletvekilinin isimlerini tespit edeceğiz. 
Sayın Hatiboğlu, Sayın
Çelik, Sayın Yalman, Sayın Erbaş, Sayın Kamalak, Sayın Budak, Sayın Ulucak,
Sayın Kukaracı, Sayın Bekâroğlu, Sayın Öztek, Sayın Ayhan, Sayın Okudan, Sayın
Gören, Sayın Batuk, Sayın Canbay, Sayın Günbey, Sayın Kalkan, Sayın Polat,
Sayın Alçelik, Sayın Güneri.
Yoklama için 3 dakika
süre vereceğim. 
Yoklama işlemini
başlatıyorum. 
(Elektronik cihazla
yoklama yapıldı)
BAŞKAN - Yeterli
çoğunluğumuz vardır. 
VI.- KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Şimdi, önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Son önergeyi okutup
işleme alacağım. 
Türkiye Büyük Millet
Meclisi Başkanlığına
850 sıra sayılı Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair Kanun
Tasarısının geçici 4 üncü maddesinin birinci fıkrasının "Bakanlar
Kurulunca seçilecek üye adayları, ilgili kurum ve kuruluşlar tarafından,
Bakanlığa, bu kanunun yayımı tarihinden itibaren iki ay içinde bildirilir"
olarak değiştirilmesini arz ve teklif ederiz. 
  Fethullah
Erbaş 
  (Van)

  ve
arkadaşları
BAŞKAN - Komisyon
önergeye katılıyor mu? 
ANAYASA KOMİSYONU BAŞKANI
TURHAN TAYAN (Bursa) - Katılıyoruz efendim. 
BAŞKAN - Hükümet önergeye
katılıyor mu? 
DEVLET BAKANI YILMAZ
KARAKOYUNLU (İstanbul) - Katılıyoruz efendim. 
III.- YOKLAMA
(SP sıralarından bir grup
milletvekili ayağa kalktı) 
FETHULLAH ERBAŞ (Van) -
Sayın Başkan, yoklama yapılmasını istiyoruz. 
BAŞKAN - Bir kez daha
yoklama istiyorsunuz... Hayhay; peki. 
Lütfen, 20 arkadaşımı
ayakta rica edeyim. 
MEHMET EMREHAN HALICI
(Konya) - Sayı eksik efendim, devam edin.
BAŞKAN - Sayın Hatiboğlu,
Sayın Çelik, Sayın Yalman, Sayın Erbaş, Sayın Ulucak, Sayın Kukaracı, Sayın
Kamalak, Sayın Budak, Sayın Bekâroğlu, Sayın Öztek, Sayın Ayhan, Sayın Gören,
Sayın Okudan, Sayın Batuk, Sayın Canbay, Sayın Günbey, Sayın Alçelik, Sayın
Polat, Sayın Kalkan, Sayın Güneri.
Yoklama için 3 dakika
süre veriyorum ve süreyi başlatıyorum. 
(Elektronik cihazla
yoklama yapıldı)
BAŞKAN - Yeterli
çoğunluğumuz vardır. 
VI.- KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
4. - Radyo ve Televizyonların Kuruluş ve Yayınları Hakkında
Kanun, Basın Kanunu, Gelir Vergisi Kanunu ile Kurumlar Vergisi Kanununda
Değişiklik Yapılmasına Dair 7.6.2001 Tarihli ve 4676 Sayılı Kanun ve Anayasanın
89 uncu Maddesi Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ve Anayasa Komisyonu Raporu (1/878) (S. Sayısı : 850)
(Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Geçici 4 üncü maddenin
oylamasından önce, bir yoklama talebi daha var; işleme alayım mı?
HÜSEYİN ÇELİK (Van) -
Evet, sizin tavrınıza karşı, alın...
BAŞKAN - Şimdi, yoklama
talebinde bulunan arkadaşların salonda bulunup bulunmadıklarını arayacağım: 
Sayın Mahmut Göksu?..
Burada. 
Sayın Maliki Ejder
Arvas?.. Burada. 
Sayın Mehmet Çiçek?..
Burada. 
Sayın Eyyüp Sanay?..
Burada. 
Sayın Şükrü Ünal?..
Burada. 
Sayın Ali Sezal?..
Burada. 
Sayın Nurettin Aktaş?..
Burada. 
Sayın Osman Pepe?..
Burada.
Sayın Tevhit Karakaya?..
Burada.
Sayın Mahfuz Güler?..
Burada.
Sayın Mustafa Baş?..
Burada.
Sayın Faruk Çelik?..
Burada.
Sayın İsmail Özgün?..
Burada.
Sayın Ali Coşkun?..
Burada.
Sayın Özkan Öksüz?..
Burada.
Sayın Hüseyin Çelik?..
Burada.
Sayın Osman Aslan?..
Burada.
Sayın İlyas Arslan?..
Burada.
Sayın Zülfükar İzol?..
Burada.
Osman Aslan iki kez
imzalamış, verdiğiniz önergede imza eksik; 19 kişi...
YAHYA AKMAN (Şanlıurfa) -
Tekabbül ediyorum.
MUSA UZUNKAYA (Samsun) -
Tekabbül ediyorum. 
BAŞKAN - Tekabbül olmaz,
işleme koymuyorum. 
Geçici 4 üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
HÜSEYİN ÇELİK (Van) -
Muzaffer bir komutan edasıyla!..
BAŞKAN - Sayın
milletvekilleri, İçtüzüğümüzün 86 ncı maddesine göre söz talepleri var.
Lehte olmak üzere, Sinop
Milletvekili Sayın Yaşar Topçu söz istediler. 
Aleyhte olmak üzere, iki
sayın milletvekili aynı anda müracaat ettiler; İstanbul Milletvekili Sayın
Mehmet Ali İrtemçelik ve Ankara Milletvekili Sayın Uluç Gürkan. 
Aralarında kura
çekiyorum: Ankara Milletvekili Sayın Uluç Gürkan.
Lehinde olmak üzere,
Sinop Milletvekili Sayın Yaşar Topçu; buyurunuz. (ANAP sıralarından alkışlar)
YAŞAR TOPÇU (Sinop) -
Sayın Başkan, Yüce Meclisin değerli üyeleri; sabahın bu erken saatinde, oyumun
rengi vesilesiyle de olsa, sözü fazla uzatmak istemiyorum.
İki haftadır -geçen
haftada da, bu konuda, bu kürsüden bir konuşma yapmıştım- büyük bir dikkatle
arkadaşlarımızı dinledim. 
RAMAZAN TOPRAK (Aksaray)
- Sayın Başkan, elini cebinden çıkarsın.
YAŞAR TOPÇU (Devamla) -
Ben, nasıl konuşma yapılacağını bilirim; sizden öğrenmedim, ben onbeş senedir
bu Parlamentodayım. Terbiyenizi takının...
RAMAZAN TOPRAK (Aksaray)
- Aynen iade ediyorum.
YAŞAR TOPÇU (Devamla) -
İade etmek, sizin durumunuzu değiştirmez.
BAŞKAN - Sayın Toprak,
hatibe karışma hakkınız yok.
Sayın Topçu, lütfen siz
devam ediniz.
RAMAZAN TOPRAK (Aksaray)
- Meclise saygı gösterin; saygılı olun millete.
YAŞAR TOPÇU (Devamla) -
Muhalefet partisine mensup değerli arkadaşlarımız bu kürsüye geldiler -Hocam
beni bağışlasın- Değerli Hocam da dahil, hiçbirisi, söz aldıkları madde
üzerinde en küçük bir fikir belirtmeksizin -2 saat kadar önce geçen bu yasanın
26 ncı maddesiyle düzenlenen ek 9 uncu madde dışında, internet tartışması
dışında- en küçük bir eleştiri getirmeksizin, madde eleştirisi getirmeksizin...
(AK Parti ve SP sıralarından gürültüler)
BAŞKAN - Sayın
milletvekilleri...
YAŞAR TOPÇU (Devamla) -
Arkadaşlarımız dedi ki "bu kanun Anayasaya aykırı.
MUSA UZUNKAYA (Samsun) -
Anayasaya aykırı.
YAŞAR TOPÇU (Devamla) -
"Anayasayı açıkça çiğniyorsunuz, hukuk cinayetinde bulunuyorsunuz, medya
tekeli yaratacaksınız; medya patronlarının talimatıyla bu yasayı
çıkarıyorsunuz..." (AK Parti ve SP sıralarından gürültüler)
AHMET ÇAKAR (İstanbul) -
Konuşmayınca niye konuşmuyorsun diyorsunuz, konuşana da müdahale ediyorsunuz;
ayıptır yahu!..
BAŞKAN - Sayın Çakar...
Sayın milletvekilleri... Sonuna geldik... Lütfen...
YAŞAR TOPÇU (Devamla) -
"Halkın karşısına çıkamıyorsunuz, halkla konuşamıyorsunuz; sizi, seçimde
sandığa gömeceğiz..." Bu laflar da, üç gün evvel yapılan seçimden sonra
söylendi. (ANAP sıralarından "Bravo" sesleri, alkışlar) Hatta, bir
arkadaşımız çıktı, çok yadırgadığım bir şekilde -onbeş senedir bu
Parlamentodayım- efendim "biz sizi itham ediyoruz, suçluyoruz; siz bu
suçları niye kabul ediyorsunuz, niye çıkıp itiraz etmiyorsunuz..." dedi.
Siz savcı mısınız beyler?!
ÖZKAN ÖKSÜZ (Konya) - Sen
hâkim misin?!
YAŞAR TOPÇU (Devamla) -
Siz savcı mısınız?! Sizin her söylediğinize, burada herkes cevap vermek zorunda
mı?! Sizin her söylediğiniz gerçek mi?!
MAHMUT GÖKSU (Adıyaman) -
Seninki gerçek mi?!
YAŞAR TOPÇU (Devamla) -
Hatta, çok ağır hakaretler...
Burada, bir arkadaşımız,
sanıyorum Türker arkadaşımız çıktı, "bu kanun, rejim aleyhi yayınları
önleyecektir" dedi, arkadaşlarımızdan alınanlar oldu.
MAHMUT GÖKSU (Adıyaman) -
Yorum yapma!.. Yorum yapma!..
YAŞAR TOPÇU (Devamla) -
Ama, siz çıkıp dediniz ki burada "medya patronlarının talimatıyla siz
parmak kaldırıyorsunuz..."
MEHMET BEKÂROĞLU (Rize) -
Aynen öyle!.. 
YAŞAR TOPÇU (Devamla) -
Bütün bu gruplara hakaret ettiniz.
MEHMET BEKÂROĞLU (Rize) -
Aynen öyle...
YAŞAR TOPÇU (Devamla) -
Bak işte, gördünüz mü... Size söylenince dayanamıyorsunuz. Aynen doğruysa, o
zaman, bakınız, rüzgâr eken fırtına biçermiş; bunlara muhatap olursunuz; bir.
Bu yaptıklarınızı kimse kabul etmiyor; hatta -geçen hafta söyledim- kendi
arkadaşlarınız kabul etmiyor.
RAMAZAN TOPRAK (Aksaray)
- Yasadan bahset.
YAŞAR TOPÇU (Devamla) -
Eğer, bu iktidar, bu gruplar, bu 333 kişi, bu ülkeyi, bu kadar, sizin
söylediğiniz gibi, satıyorsa, atıyorsa, hukuk katliamında bulunuyorsa sizin
arkadaşlarınız nerede; niye onları sedyeyle getirmiyorsunuz -hastaları dahil-
sizin göreviniz ne?! Demek ki, kendi arkadaşlarınız inanmıyor; sizin
söylediklerinize kendi arkadaşlarınız inanmıyor, inanmadı.
HÜSEYİN ÇELİK (Van) -
Sayın Topçu, demagoji yapıyorsunuz.
YAŞAR TOPÇU (Devamla) -
Şimdi, ben, burada bir şey söyleyeceğim; sizin niye bağırdığınızı halk anlasın
diye söyleyeceğim. Ben, burada, iki saat evvel, RTÜK Başkanı değerli
arkadaşımıza gittim, dedim ki, Sayın Başkan, bugüne kadar, RTÜK kurulduğundan
bugüne kadar... Türkiye'de 300'e yakın televizyon var; dünyanın hiçbir
ülkesinde böyle bir şey yok.
MAHMUT GÖKSU (Adıyaman) -
Fazla geliyor!
RAMAZAN TOPRAK (Aksaray)
- 2 tane yeter!
YAŞAR TOPÇU (Devamla) -
Yüzlerce, binlerce radyo var. Dedim ki, bugüne kadar bu radyo ve televizyonlara
uyguladığınız kapatma cezasının miktarı ve nedenlerini bana kısa bir ayrıntıyla
verebilir misiniz? "Evet" dedi. Bugüne kadar, RTÜK kurulduğundan
bugüne kadar, Türkiye'deki radyo ve televizyonlara 18 500 gün... 
(Mikrofon otomatik cihaz
tarafından kapatıldı)
SALİH KAPUSUZ (Kayseri) -
Kaç dakika süre verdiniz Sayın Başkan?
BAŞKAN - Size ne kadar
veriyorsam oraya da o kadar veriyorum. Lütfen...
Buyurunuz.
YAŞAR TOPÇU (Devamla) -
RTÜK kurulduğundan bugüne kadar, Türkiye'deki ulusal, bölgesel veya
şehirlerdeki radyo ve televizyonların tümüne 18 500 gün kapatma cezası
verilmiştir. Bunların 10 000 adedinin gerekçesi bölücü yayındır. (ANAP, DSP ve
MHP sıralarından alkışlar) 6 000 adedi de irticaî yayındır. (ANAP, DSP ve MHP
sıralarından alkışlar) 2 500 adedi de kişilik haklarına saldırı, çocukları ve
gençleri olumsuz etkileyen gayriahlakî yayındır. 
Şimdi, arkadaşlarımızın,
özellikle "mahallî televizyonlar bu cezaları kaldıramaz" diye
bağırmalarının nedeni budur. (ANAP sıralarından "Bravo" sesleri,
alkışlar) Çünkü, bu kadar, 16 000 kapatma cezasına... 16 000 günlük kapatmayı
paraya çevirirseniz, ödeyemezler.
MEHMET ALİ ŞAHİN
(İstanbul) - Aynı kanun devam etsin, aynı cezalar devam etsin.
MEHMET BEKÂROĞLU (Rize) -
Saçmalıyorsun...
YAŞAR TOPÇU (Devamla) -
Ama, gün olarak kapattığınızda, bir gün kapanıyor, iki gün kapanıyor, üçüncü,
dördüncü, beşinci, onbeşinci, yüzonbeşinci gün melanetine devam ediyor; olay
bu, olayın kökü bu. Benim, bu kanunun
tümü üzerinde lehinde söz alışımın sebebi, bunu belirtmek içindi; öbürküleri
zaten halk gördü.
MEHMET BEKÂROĞLU (Rize) -
Harbi temiz adama bak!.. Temize bak, temize!.. 
MAHFUZ GÜLER (Bingöl) -
Karadeniz otobanını anlat.
SALİH KAPUSUZ (Kayseri) -
Sizi soygunlar ilgilendirmiyor mu?!
YAŞAR TOPÇU (Devamla) -
Yalnız, benim size naçizane tavsiyem...
SALİH KAPUSUZ (Kayseri) -
Kaç dakika verdiniz Sayın Başkan?
MAHFUZ GÜLER (Bingöl) -
Çekilmez bu saatte...
BAŞKAN - Sayın Topçu...
YAŞAR TOPÇU (Devamla) -
Tamamlıyorum efendim, özür dileyerek tamamlıyorum. 
BAŞKAN - Lütfen...
Lütfen... (SP ve AK Parti sıralarından gürültüler)
Sayın milletvekilleri,
lütfen...
YAŞAR TOPÇU (Devamla) -
Benim size naçizane tavsiyem...
MEHMET BEKÂROĞLU (Rize) -
Süresi ne kadar, süresi?
BAŞKAN - Sayın Bekâroğlu,
ne dediniz?.. Ne dediniz Sayın Bekâroğlu?
MEHMET BEKÂROĞLU (Rize) -
Süreyi ne kadar veriyorsunuz?
BAŞKAN - Size mi
soracağım?!
MEHMET BEKÂROĞLU (Rize) -
86'dan söz aldı.
BAŞKAN - Bütün
arkadaşlarınıza uyguladığım muameleyi uyguluyorum. Allahaşkınıza!.. Size de 2
dakika verdim Sayın Bekâroğlu.
Lütfen Sayın Topçu...
YAŞAR TOPÇU (Devamla) -
Muhalefet, yapılanı beğenmek zorunda değildir... (AK Parti ve SP sıralarından
gürülüler)
BAŞKAN - Sayın Topçu, siz, Genel Kurula...
YAŞAR TOPÇU (Devamla) -
Obstrüksiyon yapmak, muhalefetin hakkıdır. Muhalefetin eleştirmek, muhalefetin
engellemek hakkıdır. Yalnız, benim size naçizane tavsiyem, burada, eski bir
arkadaşınız olarak, lütfen, bu işleri yaparken, biraz daha -geçen defa da
söyledim- parti kültürünü aşın, çalışın, buraya gelin.
ÖZKAN ÖKSÜZ (Konya) - Sen
kim oluyorsun be?!
YAŞAR TOPÇU (Sinop) -
Oyumuzun rengi olumludur.
Hepinize teşekkür ederim.
(ANAP, DSP ve MHP sıralarından alkışlar)
BAŞKAN - Teşekkürler
Sayın Topçu.
Sayın Uluç Gürkan?..
TURHAN GÜVEN (İçel) -
Sayın Başkan, o zaman niye RTÜK Başkanını değiştiriyorsunuz?! Madem güzel
kararlar vermiş, niye değiştiriyorsunuz o zaman RTÜK Başkanını?! Niye aleyhinde
konuşma yapıyorlar?!
BAŞKAN - Sayın Gürkan,
karşıdan bir işaretiniz gözüküyor; ne anlama geldiğini bilmediğim için... Sayın
Mehmet Ali İrtemçelik'e mi devrediyorsunuz söz hakkınızı?
H. ULUÇ GÜRKAN (Ankara) -
Evet efendim.
BAŞKAN - Peki, buyurun
Sayın İrtemçelik.
TURHAN GÜVEN (İçel) - Hem
adamı görevden almanın hazırlığını yapıyorsunuz...
MEHMET ALİ İRTEMÇELİK
(İstanbul) - Teşekkür ederim Sayın Başkan. 
Sözlerimin başında, söz
hakkını bana devretme inceliğini gösteren Sayın Gürkan'a çok teşekkürlerimi
ifade ederim. 
Değerli arkadaşlarım,
önümüzdeki yasanın nesep, usul ve esas yönünden sözü edilmedik noktası kalmadı
ve artık, sözün tükendiği noktaya gelmiş bulunuyoruz. Yaşadığımız tartışma
süreci sonunda açıklıkla görülüyor ki, birbirimizden ayrıldığımız ikincil
değerlendirmeler bir yana bırakılırsa, en temel, en duyarlı bir noktada -Sayın
Erol Al müstesna- hepimiz mutabıkız. O mutabakat noktası da, bu yasanın birçok
açıdan Anayasaya açık aykırılıklarla malul olduğudur. Oylamaya geçilirken
hepimizin gözlerimizin içine bakan gerçeklik budur. Hal böyle olduğuğu ve bu
kadar açık olduğu içindir ki, oy vermeden önce, parmağımızı, irademizi,
kişiliğimizi oylama cihazına basmadan önce durup düşünmek, hem isabetli hem de
tek tek ve topluca hayrımıza olacaktır. 
Kendimize sormak
mecburiyetindeyiz değerli arkadaşlarım; milletvekilleri olarak, halkımızdan
belirli bir süre için aldığımız görev ve yetkileri, kişisel veya partisel
hesaplarımız doğrultusunda, dilediğimiz gibi veya işimize geldiği gibi kullanma
hakkımız, özgürlüğümüz var mıdır; yoksa, bize emanet edilmiş olan bu görev ve
yetkiler, iyi niyetle, emanete sadakat terbiyesiyle, tarih ve millet önünde
sorumluluk duygusuyla ve 2 Mayıs 1999 günü bu kürsüden ettiğimiz yemin
çerçevesinde kullanılma mutlak koşuluna mı bağlıdır?
Değerli milletvekilleri,
kendimize sormak ve aklı başında ve sorumluluklarının bilincinde insanlar
olarak yanıtlamak mecburiyetindeyiz. Anayasaya sadakatten ayrılmamak kesin
taahhüdünü de içeren yeminimizi, bilerek ve isteyerek çiğnersek, yapılan tüm
uyarılara rağmen çiğnersek, Türkiyemizi, yasama organı, Anayasasına itibar
etmez bir ülke konumuna düşürmekte beis görmez isek, kendimizi Anayasaya aykırı
yasa koymakta serbest addeder isek, milletvekilleri olarak taşıdığımız
demokratik meşruiyet ve yalnız bizim meşruiyetimiz değil, onurunu ve
işlevselliğini korumakla yükümlü olduğumuz Yüce Meclisin meşruiyeti, yine de
yerli yerinde kalır mı; yoksa, sorgulanmaya açık hale mi gelir; kendimize
sormak ve yanıtlamak mecburiyetindeyiz değerli arkadaşlarım. 
Bizler, kimin için ve
hangi hesapla olursa olsun, Anayasaya aykırı yasa koyma cüretini kendimizde
bulursak, kişiler, zümreler, kurumlar, yasa ve kural tanımamakta kendilerini
serbest addetmezler mi? Eğer, pekâlâ addebilirlerse, bu anlayışın tetikleyeceği
süreçlerin toplum ve devlet olarak Türkiyemizi götüreceği yer için
"sonuçları öngörülemeyecek fevkalade tehlikeli bir kaos"tan başka bir
tanım bulunabilir mi? Türkiye'nin böyle bir geleceğe yöneltilmesinin
sorumluluğunu tarih ve millet önünde almaya bizler hazır olabilir miyiz? 
Değerli milletvekilleri,
kuşkusuz hatırlayacaksınız, yine 2 Mayıs 1999 akşamı Merve Kavakçı'nın bu
kürsüden yemin etmesine, o da bizler gibi seçilmiş olduğu halde, aramıza
katılmasına izin vermedik. İzin vermedik; çünkü, burası, canımız nasıl isterse
öyle davranabileceğimiz, kuralları yok farz edebileceğimiz bir yer değildir.
İzin vermedik; çünkü, buradan şifa dileklerimi sunmak istediğim Sayın Başbakan
Ecevit'in o akşam belirttiği gibi, haklı olarak belirttiği gibi, Türkiye Büyük
Millet Meclisi devlete meydan okunacak yer değildir...
(Mikrofon otomatik cihaz
tarafından kapatıldı) 
BAŞKAN - Lütfen
sözlerinizi tamamlayınız...
MEHMET ALİ İRTEMÇELİK
(Devamla) - Bana da 2 dakika ilave müddet vereceğiniz varsayımıyla devam
ediyorum Sayın Başkanım.
BAŞKAN - Onun pazarlığı
olmaz. Ben, lütfen sözlerinizi tamamlayın dedim...
MEHMET ALİ İRTEMÇELİK
(Devamla) - Adil davranacağınızdan emin olduğum için öyle söyledim.
BAŞKAN - Takdir yetkisi
bizdedir. 
Lütfen devam ediniz...
MEHMET ALİ İRTEMÇELİK
(Devamla) - Adil davranacağınızdan emin olduğum için öyle söyledim Sayın
Başkan.
BAŞKAN - Lütfen devam
ediniz...
MEHMET ALİ İRTEMÇELİK
(Devamla) - Şimdi, değerli arkadaşlarım, yine, kendimize sormamız ve sormakla
yetinmeyip asgarî bir tutarlılık kaygısıyla yanıtlamamız lazımdır. Yüce Meclis,
Anayasaya meydan okunacak yer midir? Devlete meydan okunacak yer olmayan Yüce
Meclis, Anayasaya meydan okunabilecek bir yer midir? 
HASAN AKGÜN (Giresun) -
Anayasa yapılacak yerdir.
MEHMET ALİ İRTEMÇELİK
(Devamla) - Değerli milletvekilleri, işte, her birimiz, birazdan, oylarımızla,
RTÜK yasasından önce, sizlerle paylaştığım bu sorular karşısında tutum
koyacağız. İktidarı ve muhalefetiyle hepimiz bunu çok iyi bilmek ve bu şuurla
davranmak durumundayız.
Ne mutlu ki, arşivler
-çocuklarımız da dahil- merak edebilecekler için sicillerimizi sadakatle hep saklayacaktır
ve yine, ne mutlu ki, hepimiz, her birimiz, o arşivler sayesinde, hatırlanmayı
temenni edeceğimiz gibi değil, hatırlanmayı hak ettiğimiz gibi hatırlanacağız.
Yüce Meclise saygılar
sunarım. (DYP ve AK Parti sıralarından alkışlar)
BAŞKAN - Teşekkürler
Sayın İrtemçelik.
ASLAN POLAT (Erzurum) -
Sayın Başkanım, bir şey söyleceğim...
BAŞKAN - Hayır, bir şey
değil... Değil efendim...
ASLAN POLAT (Erzurum) -
Sayın Yaşar Topçu, burada, sanki yeni bulmuş gibi, RTÜK'le ilgili birtakım
rakamlar söyledi; bu rakamları herkes internetten bulabilir.
BAŞKAN - Lütfen
oturunuz...
Sayın milletvekilleri,
tasarının tümünün oylanmasının açık oylama şeklinde yapılmasına dair önerge
vardır; önergeyi okuyup imza sahiplerini arayacağım.
"Türkiye Büyük
Millet Meclisi Başkanlığına
850 sıra sayılı kanun
tasarısının İçtüzüğün 143/1 inci maddesi uyarınca oylamasının açık oylama
şeklinde yapılmasını saygıyla arz ve talep ederiz."
Ramazan Toprak?.. Burada.
Mehmet Ali Şahin?..
Burada.
Hüseyin Çelik?.. Burada.
Nevzat Yalçıntaş?..
Burada.
Maliki Ejder Arvas?
Burada.
Şükrü Ünal?.. Burada.
Mehmet Çiçek?.. Burada.
Sait Açba?.. Burada.
Altan Karapaşaoğlu?..
Burada.
Osman Pepe?.. Burada.
Mustafa Baş?.. Burada.
Hüseyin Kansu?.. Burada.
Ali Sezal?.. Burada. 
Faruk Çelik?.. Burada.
Zeki Ünal?.. Burada.
Mehmet Elkatmış?..
Burada.
İlyas Arslan?.. Burada.
Eyüp Fatsa?.. Burada.
Tevhit Karakaya?..
Burada.
Osman Aslan?.. Burada.
Musa Uzunkaya?..Burada.
Açık oylamanın şekli
hakkında Genel Kurulun kararını alacağım.
Açık oylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Alınan karar gereğince,
açık oylama elektronik cihazla yapılacaktır.
Oylama için 3 dakika süre
vereceğim. Bu süre içinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin oy pusulalarını
oylama için öngörülen 3 dakikalık süre içinde Başkanlığa ulaştırmalarını rica
ediyorum.
Ayrıca, vekâleten oy
kullanacak sayın bakanlar varsa, hangi bakana vekâleten oy kullandığını, oyunun
rengini ve kendisinin ad ve soyadı ile imzasını da taşıyan oy pusulasını yine
oylama için öngörülen 3 dakikalık süre içerisinde Başkanlığa ulaştırmalarını
rica ediyorum.
Oylama işlemini başlatıyorum.

(Elektronik cihazla
oylama yapıldı)
BAŞKAN - Radyo ve
Televizyonların Kuruluş ve Yayınları Hakkında Kanun, Basın Kanunu, Gelir
Vergisi Kanunu ile Kurumlar Vergisi Kanununda Değişiklik Yapılmasına Dair
Kanunun açıkoylama sonucu:
Oy sayısı : 292
Kabul : 201
Ret :
87
Çekimser : 3
Mükerrer : 1
Böylece, kanun kabul
edilmiştir; ülkemize hayırlı ve uğurlu olmasını diliyorum.
Sayın milletvekilleri,
alınan karar gereğince, kanun tasarı ve tekliflerini sırasıyla görüşmek için,
15 Mayıs 2002 Çarşamba günü saat 15.00'te toplanmak üzere birleşimi
kapatıyorum.

Kapanma Saati : 03.50





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












