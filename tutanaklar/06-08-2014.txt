



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

130’uncu Birleşim
6 Ağustos 2014 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gümüşhane Milletvekili Kemalettin Aydın'ın,
demokrasilerde muhtarların yerine ilişkin gündem dışı konuşması
2.- Manisa Milletvekili Sakine Öz'ün, üzüm sezonunda
üreticilerin taleplerine ilişkin gündem dışı konuşması
3.- Mardin Milletvekili Erol Dora'nın, cezaevlerinde
yaşanan olaylara ilişkin gündem dışı konuşması
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Batman Milletvekili Ayla Akat Ata ve 21
milletvekilinin, üniversite öğrencileri hakkında başlatılan soruşturma ve kovuşturmalar
ile bunların yol açtığı mağduriyetlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1049)
2.- HDP Grubu adına, Grup Başkan Vekili Bingöl
Milletvekili İdris Baluken’in, Hükûmetin izlediği politikaların yol açtığı siyasal,
ekonomik ve toplumsal sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1050) 
3.- Diyarbakır Milletvekili Altan Tan ve 21
milletvekilinin, işitme engelli öğrencilerin yaşadıkları sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1051)
B) Meclis Soruşturması Önergeleri
1.-Yalova Milletvekili Muharrem İnce ve 60 milletvekilinin,
kendisine verilen MİT raporuna rağmen suç işlediği iddia edilen bazı bakanları
görevde tutarak haksız çıkar sağlamalarına ve kamunun zararına neden olduğu,
görevleri sırasında suç işlediği iddia edilen bakanların eylemlerini öğrendiği
hâlde yetkili mercilere bildirmediği, yürütülmekte olan bazı soruşturmaları
etkileyen girişimlerde bulunduğu, oğlunu ve şüpheli sıfatındaki iş adamlarını
kayırmaya yönelik fiillerinin bulunduğu, hakkında Meclis soruşturması açılan
eski bir bakana Meclis soruşturmasına konu eylemleriyle ilgili talimat verdiği,
kamuya açık mal bildiriminde açıklanmayan parayı yasa dışı yollarla elde
ettiği; bu eylemlerinin Türk Ceza Kanunu’nun 257’nci maddesinde düzenlenen
görevi kötüye kullanma, 279’uncu maddesinde düzenlenen kamu görevlisinin suçu
bildirmemesi, 277’nci maddesinde düzenlenen yargı görevi yapanı etkilemeye
teşebbüs, 283’üncü maddesinde düzenlenen suçluyu kayırma ve 255’inci maddesinde
düzenlenen nüfuz ticareti suçları ile Mal Bildiriminde Bulunulması, Rüşvet ve
Yolsuzluklarla Mücadele Kanunu’nun 4 ve 13’üncü maddelerinde düzenlenen haksız
mal edinme, mal kaçırma veya gizleme suçlarına uyduğu iddiasıyla Anayasa’nın
100’üncü ve TBMM İçtüzüğü’nün 107’nci maddeleri uyarınca Başbakan Recep Tayyip
Erdoğan hakkında bir Meclis soruşturması açılmasına ilişkin önergesi (9/10)
VI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Durmuşali Torlak ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir Milletvekili
Rahmi Aşkın Türeli'nin; Balıkesir Milletvekili Ayşe Nedret Akova'nın; İstanbul
Milletvekili Abdullah Levent Tüzel'in; İzmir Milletvekili Aytun Çıray'ın;
Balıkesir Milletvekili Ayşe Nedret Akova'nın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ayşe Nedret Akova'nın; Balıkesir Milletvekili Ayşe Nedret
Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)
5.- Engellilerin Haklarına İlişkin Sözleşmeye Ek
İhtiyari Protokolün Onaylanmasının Uygun Bulunduğuna Dair Kanun Tasarısı ile
İnsan Haklarını İnceleme Komisyonu ve Dışişleri Komisyonu Raporları (1/892) (S.
Sayısı: 605)
VII.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın'ın, Kocaeli
Milletvekili Haydar Akar’ın 639 sıra sayılı Kanun Tasarısı’nın 83’üncü
maddesiyle ilgili önerge üzerinde yaptığı konuşması sırasında AK PARTİ Grup
Başkanına sataşması nedeniyle konuşması
2.- Kocaeli Milletvekili Haydar Akar'ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına sataşması nedeniyle konuşması
3.- Adıyaman Milletvekili Ahmet Aydın'ın, Kocaeli
Milletvekili Haydar Akar’ın sataşma nedeniyle yaptığı konuşması sırasında AK
PARTİ Grup Başkanına sataşması nedeniyle konuşması
4.- İstanbul Milletvekili Osman Oktay Ekşi'nin, Oturum
Başkanı TBMM Başkan Vekili Ayşe Nur Bahçekapılı’nın şahsına sataşması nedeniyle
konuşması

VIII.- AÇIKLAMALAR
1.- Tunceli Milletvekili Kamer Genç'in, 639 sıra sayılı
Kanun Tasarısı’nın 84’üncü maddesiyle ilgili Giresun Milletvekili Nurettin
Canikli ve arkadaşlarının verdiği önergede devleti zarara sokan konular
olduğuna ve Başkanlık Divanının önergeleri daha iyi incelemesi gerektiğine
ilişkin açıklaması
2.- Tunceli Milletvekili Kamer Genç'in, 639 sıra sayılı
Kanun Tasarısı’nın 91’inci maddesiyle ilgili Giresun Milletvekili Nurettin
Canikli ve arkadaşlarının verdiği önergede yer alan bazı ifadelere ilişkin
tekraren açıklaması
3.- Millî Savunma Bakanı İsmet Yılmaz'ın, Tunceli
Milletvekili Kamer Genç’in yaptığı açıklamasındaki bazı ifadelerine ilişkin
açıklaması

IX.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun, 7 Ağustos 2014
Perşembe günü toplanmamasına ve haftalık çalışma günleri dışında daha önceden
çalışılmasına karar verilen 8 Ağustos 2014 Cuma günü çalışmamasına ilişkin
önerisi 

X.- YAZILI SORULAR VE CEVAPLARI
1.- İstanbul Milletvekili Mahmut Tanal'ın, bir
bürokrata ve TBMM Personeli Biriktirme ve Yardımlaşma Sandığına ilişkin sorusu
ve Türkiye Büyük Millet Meclisi Başkan Vekili Sadık Yakut’un cevabı (7/46731)
2.- İstanbul Milletvekili Mahmut Tanal'ın, personele
tahsis edilen araçlara ilişkin sorusu ve Türkiye Büyük Millet Meclisi Başkan
Vekili Sadık Yakut’un cevabı (7/46740)

3.- İstanbul Milletvekili Ali Özgündüz'ün, Kars'ın
Selim ilçesindeki bir köyün mera alanının yetersizliğine,
-Adana Milletvekili Ümit Özgümüş'ün, Çukurova'daki
kuraklıktan olumsuz etkilenen buğday üretimine,
-Tekirdağ Milletvekili Emre Köprülü'nün, Tekirdağ
Muratlı'da etkili yağmur ve dolu sonrası mağdur olan çiftçilere,
-Ardahan Milletvekili Ensar Öğüt'ün, Bingöl, Bitlis ve
Batman'da yağan yağmur ve dolu sonrası çiftçilerin yaşadıkları sorunlara,
Van, Siirt ve Adıyaman'da yağan yağmur ve dolu sonrası
çiftçilerin yaşadıkları sorunlara,
Erzurum, Gümüşhane ve Bayburt'ta yağan yağmur ve dolu
sonrası çiftçilerin yaşadıkları sorunlara,
Kars, Iğdır ve Ağrı'da yağan yağmur ve dolu sonrası
çiftçilerin yaşadıkları sorunlara,
Ardahan'da yağan yağmur ve dolu sonrası çiftçilerin
yaşadıkları sorunlara,
-İstanbul Milletvekili Ali Özgündüz'ün, Aras Nehri
üzerinde inşa edilmesi planlanan HES'lere,
-Bilecik Milletvekili Bahattin Şeker'in, Bakanlık
bütçesinden verilen yardım, destek ve ödeneklere,
-Kastamonu Milletvekili Emin Çınar'ın, hayvancılık
projeleri ile ilgili verilen desteklere,
-Yozgat Milletvekili Sadir Durmaz'ın, besi materyali
üretimi için verilecek hibe desteğine
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/46988), (7/46989), (7/46990), (7/46991),
(7/46992), (7/46993), (7/46994), (7/46995), (7/46996), (7/46997), (7/46998),
(7/46999)
4.- Gaziantep Milletvekili Mehmet Şeker'in, Gaziantep
Şahinbey Esnaf ve Sanatkârlar Kredi ve Kefalet Kooperatifi Başkanı hakkındaki
iddialara ve yapılan denetimlere ilişkin sorusu ve Gümrük ve Ticaret Bakanı
Hayati Yazıcı’nın cevabı (7/47001)
5.-İzmir Milletvekili Birgül Ayman Güler'in, Sulak
Alanların Korunması Hakkında Yönetmelik'e ilişkin sorusu ve Orman ve Su İşleri
Bakanı Veysel Eroğlu’nun cevabı (7/47122)
6.- İstanbul Milletvekili Mahmut Tanal'ın, gıda
ürünleri alımına ve gıda malzemelerinin özel bir lokantaya taşındığı iddialarına
ilişkin sorusu ve Türkiye Büyük Millet Meclisi Başkan Vekili Sadık Yakut’n
cevabı (7/47234)
7.-İstanbul Milletvekili Mahmut Tanal'ın, personele
tahsisli araçlardaki GPRS sistemine ilişkin sorusu ve Türkiye Büyük Millet
Meclisi Başkan Vekili Sadık Yakut’un cevabı (7/47235)
8.- İstanbul Milletvekili Mahmut Tanal'ın, bir
bürokratın personele yönelik uygulamalarına ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/47236)
9.- İstanbul Milletvekili Mahmut Tanal'ın, TBMM'ye ait
taşınmazlara ilişkin sorusu ve Türkiye Büyük Millet Meclisi Başkan Vekili Sadık
Yakut’un cevabı (7/47237)
10.- İstanbul Milletvekili Mahmut Tanal'ın, bazı çalışanların
yaptığı işlere ilişkin sorusu ve Türkiye Büyük Millet Meclisi Başkan Vekili
Sadık Yakut’un cevabı (7/47238)
11.- Gaziantep Milletvekili Ali Serindağ'ın, Karkamış
Gümrük Kapısı'ndan bazı Suriyelilerin özel izinle giriş-çıkış yaptığı iddiasına
ilişkin sorusu ve Gümrük ve Ticaret Bakanı Hayati Yazıcı’nın cevabı (7/47279)
12.- Manisa Milletvekili Hasan Ören'in, 2010-2014
yılları arasında kıymetli ve yarı kıymetli taş ürün ithalatına ilişkin sorusu
ve Gümrük ve Ticaret Bakanı Hayati Yazıcı’nın cevabı (7/47280)
13.- İstanbul Milletvekili Osman Oktay Ekşi'nin, bir
soru önergesine verdiği cevaba ilişkin sorusu ve Türkiye Büyük Millet Meclisi
Başkan Vekili Sadık Yakut’un cevabı (7/47336)
14.- Kütahya Milletvekili Alim Işık'ın, idari yargıda
açılan davalara ilişkin sorusu ve Ekonomi Bakanı Nihat Zeybekci'nin cevabı
(7/47525)
15.- Kütahya Milletvekili Alim Işık'ın, Bakanlık ile
bağlı, ilgili ve ilişkili kurum ve kuruluşlar aleyhine açılan tazminat davalarına
ilişkin sorusu ve Ekonomi Bakanı Nihat Zeybekci'nin cevabı (7/47811)
16.- Kocaeli Milletvekili Haydar Akar'ın, Kocaeli'nin
Dilova ilçesindeki çevre kirliliğine ve alınan önlemlere ilişkin sorusu ve
Ekonomi Bakanı Nihat Zeybekci'nin cevabı (7/47812)
17.- Kütahya Milletvekili Alim Işık'ın, Hükümet
tarafından Gülen Cemaatine yönelik hazırlandığı iddia edilen eylem planına
ilişkin sorusu ve Ekonomi Bakanı Nihat Zeybekci'nin cevabı (7/48015)
18.- Kütahya Milletvekili Alim Işık'ın, iade edilen
yazılı ve sözlü soru önergelerine ilişkin sorusu ve Türkiye Büyük Millet
Meclisi Başkan Vekili Sadık Yakut’un cevabı (7/48245)
19.- Kütahya Milletvekili Alim Işık'ın, yazılı ve sözlü
soru önergeleri ile ilgili çeşitli verilere ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/48246)
6 Ağustos 2014 Çarşamba
BİRİNCİ OTURUM
Açılma Saati: 13.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Muhammet Rıza YALÇINKAYA (Bartın)
----- 0 -----
BAŞKAN – Türkiye
Büyük Millet Meclisinin 130’uncu Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk söz, demokrasilerde
muhtarların yeri hakkında söz isteyen Gümüşhane Milletvekili Kemalettin Aydın’a
aittir.
Buyurun Sayın Aydın. (AK PARTİ
sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Gümüşhane Milletvekili
Kemalettin Aydın'ın, demokrasilerde muhtarların yerine ilişkin gündem dışı
konuşması
KEMALETTİN AYDIN (Gümüşhane) – Sayın
Başkan, değerli milletvekili arkadaşlarım; demokrasilerde muhtarlarımızın yeri,
görev ve sorumlulukları üzerine gündem dışı söz almış bulunuyorum.
Demokrasi, halkın kendi kendisini
yönetme biçimidir ve halk kendisini yönetecek kişileri seçer. Muhtarlık da
demokrasinin en temel ve en önemli köşe taşlarını oluşturur. Milletin yereldeki
ilk temsilcisidir ve kendi alanında demokrasinin sandıkta ilk çıkardığı
kişidir. Muhtarlar, Anadolu’da mahalle ve köylerimizde asli ve asil bir görev
icra etmektedirler. Köyümüzün ve mahallelerimizin birçok sorununu devletin kapısına,
kendi cebinden para pul, arabası ve zamanını harcayarak ulaştırmaktadırlar.
Ulaştırdıkları bu sorunlarını çözerken özel idarede, Devlet Su İşlerinde, Tapu Kadastroda
ya da birçok noktada bir sürü sorunla uğraşmakla beraber, millete karşı olan
sorumlulukları ve milletin onları sandıkta görevlendirmeleri nedeniyle de -hiçbir
eziyetle ya da hiçbir güçlükle, zorlukla karşılaşmadan- onları sıkıntı saymadan
çözmeye çalışmaktadırlar. 
Muhtarlarımız
sorunlarını on iki yılda önemli bir oranda aşmış olup, özel idarelerde, Köylere
Hizmet Götürme Birliğinde yerelde yönetim anlamında kendilerine görev verilmiş,
köylerin tüm sorunlarını, bir bir, devletin kamu idaresiyle aynı masada
oturarak çözme çabalarını sarf etmektedirler. 
Yine, muhtarlar için önemli bir sorun
gibi olan ve devletin kapısına gidip gelirken harcamış oldukları maliyetleri
karşılama adına az da olsa maaşlarında bir iyileşme olmuş, 2002’de yaklaşık 100
TL’den 2014’te 870 TL’ye ulaştırılmıştır. 
İlimizin muhtarlarıyla da, milletin
temsilcisi olan ve bu asli görevi yapan muhtarlarımızla da her yıl siyasi erk
olarak bir araya gelip köylerinin ve mahallelerinin sorunları tartışılmış ve
devletin kapısında onurlu bir karşılama ile kendilerine muamele edilmesi
sağlanmıştır. 30 Mart sonrasında da yeni seçilen muhtarlarımız, 27 Mayıs 1960
darbesinin yıl dönümünde ilimizin muhtarları Ankara’da ağırlanmış olup,
Ankara’daki Türkiye Büyük Millet Meclisinde, “Egemenlik kayıtsız şartsız
milletindir.” yazan bu yüce binada kendilerinin bu görevin içerisinde millet
olarak var olduğunu kendileriyle paylaştık. Ayrıca, elbette ki Ankara’nın güzel
yerleri olan Çankaya’yı, Anıtkabir’i, Hacı Bayram’ı ve diğer alanları da
kendilerine gezdirmiş bulunmaktayız.
Bu arada 28 Şubat sürecinde “Muhtar
bile olamaz.” diyerek hem muhtarlık makamını aşağılayan zihniyete hem de o
“bile” kelimesindeki şahsiyeti hor görme amacında olunan o sürecin, bin yıl
sürecek olan sürecin miadını tamamlamış olduğunu, o “Muhtar bile olamaz.”
denilen kişinin milletin adamı olarak milletin en üst makamı ve en büyük
muhtariyesi olan Cumhurbaşkanlığı sürecinde değerli muhtarlarımızın da kendi
liderlerine sahip çıkacağı bir sürecin içerisindeyiz ve çok sevgili
muhtarlarımız bu, milletin adamına, milletin en üst makamına giderken
“Türkiye'nin gücüne güç katıyorum.” mantığıyla, biz milletvekili
arkadaşlarımızın ve tüm muhtarlarımızın kendi liderlerine sahip olacağı bir 10
Ağustos süreci içerisindeyiz. Yani muhtarlarımızın, 10 Ağustos sürecinde hem milletin
temsilcileri olarak, sandıktan çıkan ilk temsilciler olarak son sandık olan
Cumhurbaşkanlığı sürecinde üzerlerine düşeni yapacaklarına…
MUSA ÇAM (İzmir) – Ne alakası var,
muhtarların şimdi Cumhurbaşkanlığıyla ne alakası var ?
KEMALETTİN AYDIN (Devamla) - …ve
kendilerini yönetecek o güçlü lideri seçeceklerine inanıyor ve muhtarlarımızla
beraber, bu Meclis salonunda milletin temsilcisi olarak buraya gelmiş olan 313
ak yürekli ve ak alınlı milletvekilleri olarak, milletin adamının millete
hizmet yolunda yanında ve arkasında olduğumuzu tüm Türkiye’nin bilmesini arzu
ediyor, hepinizi saygı ve sevgiyle selamlıyorum. (AK PARTİ sıralarından
alkışlar)
BAŞKAN – Teşekkür ederim.
MUSA ÇAM (İzmir) – Muhtarların sosyal
güvenlik primlerini Meclisten çıkartalım. Hadi getirin! 
KEMALETTİN AYDIN (Gümüşhane) – Önce
muhtar ol! Önce muhtar seçil de gel!
MUSA ÇAM (İzmir) – Muhtarların sosyal
güvenlik primleri devlet bütçesinden karşılansın. Hadi bakalım, getirelim! Hadi
getirin! Muhtarları konuşuyorsunuz, oy deposu görüyorsunuz. 
BAŞKAN – Sayın milletvekilleri…
MUSA ÇAM (İzmir) – Getirin, sosyal
güvenlik primleri devlet bütçesinden karşılansın.
BAŞKAN - Herkes Sayın Çam’ı dinliyor.
Sayın Çam, bitti mi?
MUSA ÇAM (İzmir) – Saygılar efendim.
BAŞKAN - Teşekkür ederim.
Gündem dışı ikinci söz, üzüm sezonunda
üreticilerin talepleri hakkında söz isteyen Manisa Milletvekili Sakine Öz’e
aittir.
Buyurun Sayın Öz. (CHP sıralarından
alkışlar)
2.- Manisa Milletvekili
Sakine Öz'ün, üzüm sezonunda üreticilerin taleplerine ilişkin gündem dışı
konuşması
SAKİNE ÖZ (Manisa) – Sayın Başkan,
değerli milletvekilleri; üzüm sezonunun açılmasıyla birlikte üreticilerimizin,
ihracatçılarımızın beklentilerini aktarmak, sorunlara doğru ve zamanında çözüm
sunmak için söz aldım. Hepinizi saygıyla selamlıyorum.
Sayın milletvekilleri, Manisa’mız için
ülkemizin ihracat yaptığı önemli tarım ürünlerinin başında olan Sultaniye
çekirdeksiz kuru üzümün hasat mevsimindeyiz. Son yıllarda sofralık cinsleri de
ekonomik anlamda piyasalarda yer alsa da bağcının asıl geliri kuru üzüm
hasatındadır. Bağcılarımızın ise, son yıllarda, her türlü emeklerle ürettiği
üzümünün satış zamanında ne yazık ki yüzü gülmez hâle gelmiştir. Dünya
çekirdeksiz kuru üzüm ihracatının yüzde 45’lik payına sahip olan ülkemizde,
ürettiğimiz kuru üzümün yaklaşık yüzde 90’ını ihraç ettiğimizi düşünürsek
üreticiden ihracatçıya ve TARİŞ’e, yurt ve dünya borsalarında tüketiciye kadar
uzanan zincirin denetimi ve şeffaflığa dayalı, küçük üreticiyi ezmeden,
spekülasyonlara ve tekelci bir anlayışa geçit vermeden, doğru rekolte tahmini
ve düzgün işleyen stok sistemiyle, devlet destekleriyle güçlenip ilerlenmesi
gerektiği açıktır. Küçük üreticimizin, dolu, sel, banka kredisi, TARSİM, Türk
etiketi vurulmuş İran üzümü gibi, tarımsal sulamadaki elektrik sıkıntıları ve
satıştaki sıkıntıları, ürün tesliminden sonra parasını firmalardan tahsil etme
gibi sorunları devam ederken devlet desteklemesinden yeterince yararlanamaması,
stok kurulunun oluşmaması, TARİŞ’in etkisiz hâle sürüklenmesi, rekolte
üzerinden oynanan olası oyunlar, piyasada belli firmaların sivrilmesi üzüm
piyasasında adil bir fiyatın oluşmasını engellemektedir.
Eskiden dönemlik
olarak tahsil edilen tarımsal sulama elektriği faturalarının, özelleştirmenin
ardından aydan aya kesilmesi, aylık geliri olmayan tüm çiftçimiz gibi üzüm
üreticimizi de tam anlamıyla perişan etmiştir. Ürününü henüz bağda toplamadan
kapısında borçla karşılaşan çiftçimiz, kesilen elektriği nedeniyle ya faizle
borç arayışına girmiş ya da çaresizce ürününü yok olmaya terk etmiştir.
Ödenemeyen
faturaların sonucu kesilen elektriğin bağcımızı iyice borç batağına
sürüklediğini hatırlatıyor, fatura dönemlerinin eskiden olduğu gibi altı aydan
altı aya uzamasını Hükûmetten talep ediyorum.
Sayın
milletvekilleri, geçen yıl afet oldu, çiftçimiz mağdur oldu, üstelik piyasada
üzüm olmamasına rağmen tarihin en kötü sezonunu geçiren üreticimiz, yılı
zararla kapattı.
Birlik ve
odaların farklı rekolte tahminleriyle piyasa speküle edilerek üreticimiz mağdur
edildi. Rekolte tahminleriyle üzüm piyasasını elinde tutan birkaç yandaş firma,
çiftçinin binbir emekle ve umutla ürettiği üzümü, ellerinden yok pahasına yani
gerçek değeri 5 liranın üstünde olması gerekirken 2 lira 80 kuruş gibi bir
fiyatla topladı. Buna direnen, “Maliyetinin altında satmayacağım.” diyen
çiftçiyse yeni sezon başlamasına rağmen elindeki üzümü satamadı, hâlâ elinde
bekletmek zorunda kaldı. Çiftçimiz bu yıl da aynı duruma gelmesinin endişesiyle
durumu izlemektedir. Manisalı üreticimiz, rekoltenin açıklanması döneminde
düşen fiyatların ardından piyasaya olan güvenini yitirmekte, devletin
düzenleyen ve denetleyen, destekleme yoluyla kayıpları onaran müdahalesini
talep etmektedir. 
Değerli milletvekilleri, ben, geçen yıl
bu anlık olarak yükselen üzüm fiyatlarından sonra gazetelere ilan veren, bana
da mesaj atan “Üzüm 3,5 liranın altına düşerse ben alacağım.” diyen, yalancı
pehlivan gibi dolaşan AKP’nin Manisa milletvekillerine sesleniyorum: Manisa
çiftçisi sizden sadaka istemiyor, alın terinin karşılığını istiyor. Manisa
çiftçisi sizden gemi sahiplerine verdiğiniz ucuz mazotu istiyor, diğer
ülkelerde olduğu gibi gübreye destek istiyor. Manisa çiftçisi borcuna sadıktır;
ürününü satamadığı için ödeyemediği elektriğinin kesilmesini istemiyor, hangi
yanlışınızla hangi şartlarda verdiğinizi bilmediğimiz elektrik
özelleştirmesinden mağdur olduğu için ay sonunda elektriğinin kesilmesini
istemiyor. 
AKP’nin Manisa milletvekilleri, üzüm
üreticileri sizlerden sorunlarına sahip çıkmanızı istiyor, kurak geçen yıllarda
bağlarının kurumaması için Yeşilkavak barajının yapılmasına destek istiyor. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın Öz.
Gündem dışı üçüncü söz, cezaevlerinde
yaşanan olaylar hakkında söz isteyen Mardin Milletvekili Erol Dora’ya aittir. 
Buyurun Sayın Dora. (HDP sıralarından
alkışlar)
3.- Mardin Milletvekili Erol
Dora'nın, cezaevlerinde yaşanan olaylara ilişkin gündem dışı konuşması
EROL DORA (Mardin) – Sayın Başkan,
değerli milletvekilleri; cezaevlerinde yaşanan sorunlar hakkında gündem dışı
konuşma yapmak üzere söz almış bulunuyorum. Genel Kurulu saygıyla selamlıyorum.
Cezaevi binalarının insan sağlığı
açısından yarattığı olumsuzluklar, riskler, cezaevlerinde kalan tutuklu ve
hükümlülerin yaşadıkları hijyen, beslenme, sağlık, aileleriyle görüşebilme
imkânları, ağır hasta tutsakların özgün sorunları, kadın mahpuslar ve kadın
mahpuslarla birlikte cezaevlerinde kalmak zorunda bırakılan çocuklar, ayrıca
çocuk tutuklu ve hükümlüler konularında gerek şahsım gerek diğer milletvekili
arkadaşlarım bu kürsüden fırsat bulabildikçe gerek sorunların dile getirilmesi
ve gerekse çözüm önerileri konusunda çokça konuşmalar yaptık. Bunun yanında,
yine cezaevlerinin durumu ile tutuklu ve hükümlülerin kötü koşullarına ilişkin
çok sayıda soru önergesi ve Meclis araştırması açılmasına ilişkin önergeler
verdik. Ne yazık ki bunların neredeyse hiçbiri Hükûmetçe layıkıyla dikkate
alınmadı ve sorunlar çözülmedi. 
Değerli milletvekilleri, konuşmama
Midyat Açık Cezaevinde hâlen devam eden bir soruna dikkatinizi çekerek devam
etmek istiyorum. Mardin’in Midyat ilçesinde, Midyat Belediyesinin çöp
biriktirme alanının cezaevine çok yakın bir nokta olmasından kaynaklı tutuklu
ve hükümlülerin sağlıksız koşulları daha da ağırlaşmış vaziyettedir. Zaman
zaman alev alan çöp yığınlarının çıkardığı kötü kokulu dumanın cezaevine
girmesi yaz aylarının bunaltıcı havalarıyla birleşince mahpusları büyük çapta
rahatsız etmektedir. Tutuklu ve mahkûmların ciddi solunum sorunları
yaşadıkları, geceleri kokudan uyuyamadıkları ve mahpusları ziyarete giden ziyaretçilerin
de aynı biçimde koku ve dumandan etkilendiği belirtilmektedir. 
Değerli milletvekilleri, özellikle yaz
aylarında çöp yığınlarında oluşan koku ve yakılan çöplerden çıkan dumanlardan
etkilenen başta Midyat Açık Cezaevinde bulunan yaklaşık 250 mahpusun yanı sıra,
devlet hastanesinde yatan hastalar ile kentin çeşitli mahallelerinde yaşayan
vatandaşlar da ciddi risk altındadır. İstiflenen çöp yığınlarında yangın
çıktığında bu yangına müdahale edilmediği ve bu yanma durumunun günlerce devam
ettiği bildirilmektedir. Çöp yanmaları süresince koku ve dumandan etkilenen çok
sayıda tutuklu ve hükümlünün devlet hastanesine kaldırıldığı da bilinmektedir.
Ayrıca, cezaevinde bulunan tutuklu ve hükümlülerin, yetkililere cezaevi
etrafında bulunan çöplerin kaldırılması için verdikleri dilekçelere rağmen
herhangi bir sonuç alamadıkları da aldığımız bilgiler arasındadır.
Değerli milletvekilleri, uzmanlar, çöp
ve katı atıklar aracılığı ile 200 çeşit bulaşıcı hastalığın taşınıp yayıldığını
ve çöplüklerin insan sağlığı üzerinde ciddi bir tehdit olduğunu her defasında
dile getirmektedir. Çöplerin ayrışmasından dolayı ortaya çıkan karbonmonoksit
gazıyla tutuklular temas hâlinde olacak ve bu durumda kronik hastalıklar ortaya
çıkabilecektir. Yine uzmanlara göre, çöplerde üreyen böcek ve hayvanlar,
özellikle sıtma, ishal ve besin zehirlenmesine yol açabilecektir. Ayrıca,
çöplerin içinde kimyasal atık da varsa cezaevinde bulunan insanlar üzerinde
uzun dönemde kansere bile yol açabileceği ihtimali uzak değildir. 
Değerli milletvekilleri, Türkiye,
Avrupa Konseyinin üyesidir. Bu üyeliğin doğal sonucu olarak hem Avrupa İnsan
Hakları Sözleşmesi’nin hem de Avrupa İşkencenin ve İnsanlıkdışı veya Onurkırıcı
Ceza veya Muamelenin Önlenmesi Sözleşmesi’nin tarafıdır. Bu sözleşme uyarınca, kurulan
komitenin temel görevi de, hürriyetinden yoksun bırakılan kişilerin
cezaevlerinde uygun koşullarda tutulup tutulmadığını izlemektir. Türkiye’nin bu
anlamıyla imzalamış bulunduğu uluslararası sözleşmeler gereğince temel
yükümlülükleri bulunmaktadır. 
Değerli milletvekilleri, mahkûm
kişilerin sağlık hakkı gibi temel bir haktan yararlanması açısından devletin
pozitif yükümlülüğü dışarıdaki yurttaşa göre 2 kat fazladır. Çünkü, bu hakka
ulaşması için mahpusun kendi iradesi yeterli olmamaktadır. Mahpus bir anlamıyla
devlete emanet edilmiştir. Onun vücut sağlığı ve beden bütünlüğünden birinci
derecede devlet sorumludur. Devlet, mahpusun sağlığı konusunda hiçbir bahanenin
veya gerekçenin arkasına sığınamaz. 
Buradan Midyat Belediyesine
sesleniyorum: Derhâl konumuza konu çöp yığınının cezaevinin yanından
kaldırılmasını, insan sağlığı konusunda gereken duyarlılığı göstererek gereken
önlemleri almasını buradan bütün halkın önünde kamuoyuna bildirmek durumunda
kaldım. İnanıyorum ki bundan sonra Midyat Belediyesi de bu konuda gereken
duyarlılığı gösterecektir. 
Bu duygu ve düşüncelerle tekrar
hepinizi saygıyla selamlıyorum, sağ olun, var olun. (HDP sıralarından alkışlar)
BAŞKAN – Teşekkür ederim. 
Gündeme geçiyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, okutuyorum:
V.- BAŞKANLIĞIN GENEL KURULA
SUNUŞLARI
A) Meclis Araştırması
Önergeleri
1.- Batman Milletvekili Ayla
Akat Ata ve 21 milletvekilinin, üniversite öğrencileri hakkında başlatılan
soruşturma ve kovuşturmalar ile bunların yol açtığı mağduriyetlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1049)
Türkiye Büyük
Millet Meclisi Başkanlığına
Üniversite öğrencileri hakkında
başlatılan soruşturma ve kovuşturmaların niteliği, bu soruşturma ve
kovuşturmaların yol açtığı mağduriyetlerin tespiti ve bu konuda alınacak
önlemlerin tespiti için 98’inci ve İç Tüzük’ün 104 ve 105’inci maddeleri
gereğince Meclis araştırması açılması için gereğini arz ederim. 24/9/2012
1)
Ayla Akat Ata  (Batman)
2)
Pervin Buldan  (Iğdır)
3)
Sırrı Sakık  (Muş)
4)
Halil Aksoy  (Ağrı)
5)
Hasip Kaplan  (Şırnak)
6)
Emine Ayna  (Diyarbakır)
7)
Altan Tan  (Diyarbakır)
8)
Esat Canan  (Hakkâri)
9)
Sebahat Tuncel  (İstanbul)
10)
Erol Dora  (Mardin) 
11)
İdris Baluken  (Bingöl)
12)
Murat Bozlak  (Adana)
13)
Hüsamettin Zenderlioğlu (Bitlis)
14)
Nursel Aydoğan  (Diyarbakır)
15)
Adil Zozani  (Hakkâri)
16)
Sırrı Süreyya Önder  (İstanbul)
17)
Mülkiye Birtane  (Kars)
18)
Ertuğrul Kürkcü  (Mersin)
19)
Demir Çelik  (Muş)
20)
Nazmi Gür  (Van)
21)
İbrahim Binici  (Şanlıurfa)
22)
Özdal Üçer  (Van) 
Gerekçe:
Üç yılı aşkın
bir süredir darbe dönemlerini aratmayacak yoğunlukta devam eden gözaltı ve
tutuklamalar, cumhuriyet tarihinde eşine ender rastlanılması sebebiyle emsal
teşkil etmektedir. Geniş kapsamlı ve doğası itibarıyla siyasi güdümlü ve zoraki
bu müdahalenin haksız ve antidemokratik olması toplumsal barışı da tehdit
etmektedir. Toplumun tüm muhalif kesimlerini hedef alan bu operasyonların,
özellikle geleceğimiz olarak kabul ettiğimiz çocuklar ve gençler üzerindeki
etkileri ise tahminimizin çok üstünde yıkıcı sonuçlar doğurabilecek
niteliktedir.
Özellikle uzun
ve muğlak bir sürecin "komplo teorisi" hâli ve niteliği kazanmış
iddiaları, öğrencileri eğitim hayatlarından kopartmakla kalmayıp taleplerin
azaltılması amacı taşıyan kaygı verici bir ortam yaratmıştır.
Toplumun
geleceği olan gençlerin demokrasi zemininde siyasal yapı ve yöntemleri
eleştirmeleri, gözaltı ve tutuklama işlemleriyle karşı karşıya kalmalarına
sebep olmuştur. Haklarında iddia edildiği gibi illiyet ve infial boyutu
taşımayan, özgün, fikrî hürriyetin yasal ve vicdani sınırları içerisinde kalan
düşüncelerin cezalandırılması, toplumu hukuk devleti olgusunu sorgulama
noktasına getirmiştir. Bu sebeple öğrenci ve yurttaş sorunlarını tüm barış ve iyi
niyet çabaları ile dile getirmeye çalışan gençlere yönelik antidemokratik
uygulamalara tepki ulusal boyutlara ulaşmıştır. Müdahale araçlarını
karşılaştıkları silahsız ve saldırısız eleştiri sahiplerine topyekûn uygulamakla
sorunlara çözüm bulunamayacağı gerçeği görmezden gelinmemelidir.
Bu
uygulamalardaki özensizlik toplumsal hayatın özüne zarar vermekte ve demokratik
refleksleri aşınmış bir toplum yaratmaktadır. Toplumun en dinamik kesimlerinden
olan üniversite öğrencilerinin apolitik bir noktaya sürüklenmesi demokrasinin
işleyişini yüzeyselleştirmektedir. Demokrasi öncellikle siyasal yaşama duyulan
ilgiyle paralel biçimde gelişir. Bu gelişimi cezai tedbirlerle durdurmaya
çalışmak aynı zamanda toplumun istenmeyen bir noktaya sürüklenmesi anlamına
gelecektir.
Tüm bu nedenler göz önüne alındığında
yasama organının bu noktada adım atması gerekliliği açığa çıkmaktadır.
Üniversite öğrencileri hakkında başlatılan soruşturma ve kovuşturmaların
niteliği, bu soruşturma ve kovuşturmaların yol açtığı mağduriyetlerin tespiti
ve bu konuda alınacak önlemlerin tespiti için bir Meclis araştırması açmak
gereklidir. 
2.-
HDP Grubu adına, Grup Başkan Vekili Bingöl Milletvekili İdris Baluken’in,
Hükûmetin izlediği politikaların yol açtığı siyasal, ekonomik ve toplumsal
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1050) 
Türkiye Büyük
Millet Meclisi Başkanlığına
Türkiye, AKP Hükûmetinin gerek iç
siyasette gerekse de dış siyasette izlediği yanlış politikalar sonucu siyasal
anlamda tıkanıklıklar yaşamaktadır. AKP, siyasal tıkanıklıkları gidermek için
ise askerî ve güvenlik eksenli politikalar üretmektedir. Bu politikalar
sonucunda Türkiye ekonomisi zor günler geçirmektedir. AKP Hükûmeti söz konusu askeri
ve güvenlik eksenli politikalarını finanse edebilmek için zam furyası
başlatmıştır. Söz konusu zamlar yurttaşların ekonomik tercih ve imkânları
düzeyinde ciddi sorunlar yaratmaktadır. AKP Hükûmeti tarafından başlatılan zam
furyasının nedenlerinin belirlenmesi, yurttaşların da söz konusu zam
furyasından korunmasının yollarının bulunması amacıyla Anayasa'nın 98’inci,
TBMM İçtüzüğü’nün 104 ve 105'inci maddeleri uyarınca Meclis araştırması
açılmasını arz ederim.
 İdris
Baluken 
  Halkların
Demokratik Partisi 
 Grup
Başkan Vekili 

Gerekçe: 
AKP'nin neoliberal ekonomi anlayışı,
toplumdaki gelir grupları arasındaki farkı arttırıcı etki doğurmaktadır. Deyim
yerindeyse, zengin daha fazla zenginleşirken fakir daha fazla
yoksullaşmaktadır. Bu yönüyle değerlendirildiğinde; sosyal devlet ilkesi,
neoliberal politikalar eşliğinde aşınmaya başlamıştır.
AKP'nin sıcak para girişine ve yabancı
yatırımına dayalı piyasa anlayışı, siyasal konjonktürle birleştiğinde büyük bir
açmaz yaşamaktadır. Özelleştirme ile gelinen süreçte, kamusal kaynaklarının
tüketilmeye yüz tutması, ABD'de başlayıp Avrupa ve tüm dünyaya yayılan ekonomik
kriz, Arap Baharı ile başlayan siyasi istikrarsızlığın piyasaları olumsuz
anlamda etkilemesi AKP'nin ekonomi tahayyülünde temel dayanak olarak kabul
ettiği parametrelerin tıkanmasına neden olmuştur. Bunun yanı sıra, yüz yıllık
bir mesele olan ve son otuz yılı çatışmalı sürece evrilen Kürt sorununa
yaklaşımda önceki iktidarların refleksif yaklaşımlarına teslim olarak güvenlik
eksenli politikaları uygulamaya koyan AKP Hükûmeti, çatışmalı süreçten dolayı
savaşa, silaha ve ölüme her geçen gün daha fazla harcama yapmaktadır. Gerek
küresel ölçekteki sorunlar gerekse de iç politikadaki güvenlik eksenli politikalar
bütçe açığının hızla artmasına neden olmaktadır.
Türkiye’de, başta Kürt sorununun olmak
üzere tüm iç dinamik sorunlarının çözümsüzlüğü derinleştiren politikaların
sahibi olan ve Orta Doğu'da tüm hesaplarında iflasa uğrayan AKP anlayışı, savaş
ve şiddette ısrar ederek askerî yollara başvurmaktadır. Askerî yöntemlerin
finanse edilmesi sonucunda bütçe açık vermekte, bütçe açığının tolere edilmesi
için de halka yük edilen zam furyaları uygulanmaktadır.
Savaşın finansmanı için son dönemde
birçok tüketim kaleminde Hükûmet tarafından gece yarısı zamları
gerçekleştirildi. Bu zamlar, akaryakıttan tapu harcına kadar geniş bir skalayı
kapsamaktadır. Savunma ve güvenlik alanında 2012 Ocak-Haziran dönemi için
toplam harcama 732,7 milyon lira iken, sadece 2012 Temmuz ve Ağustos
aylarındaki toplam harcama 846 milyon lira olarak gerçekleşmiştir. Yanlış
politikaların değerlendirilmesi sadece bütçedeki kalemler üzerinden değil, aynı
zamanda bütçe açığına sebep olan orta vadeli siyasal politikalar ve neoliberal
ekonomi politikaları üzerinden de bir değerlendirmeye tabi tutulmalıdır.
Yapılan son zamlarda dikkati çeken bir başka nokta ise, toplumdaki varsıl ile
yoksul arasındaki farkı artırmaya yönelik adımlar içeriyor olmasıdır.
Otomotivde yapılan zamlara bakıldığında, alt ve orta gelirli hanelerin satın
alabileceği otomotiv modellerine zam yapılırken, daha yüksek gelirli hanelerin
genel olarak tercih ettikleri otomotiv modelleri zamdan muaf tutulmuştur.
Tüm bunlardan hareketle, AKP'nin gerek
makroekonomi politikaları gerekse de siyasal politikalarının halk üzerinde
yarattığı sorunları belirlemek, örtülü ödenek adı altında savaş bütçesinin
yarattığı siyasal, ekonomik ve toplumsal sorunları belirleyip gerekli çözüm
yollarının bulunması amacıyla bir Meclis araştırması açılmasını talep ediyoruz.
3.- Diyarbakır Milletvekili
Altan Tan ve 21 milletvekilinin, işitme engelli öğrencilerin yaşadıkları
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1051)
Türkiye Büyük
Millet Meclisi Başkanlığına
İşitsel engelli öğrencilerin yaşadığı
sorunlar ve okullarının yetersiz olmasına bağlı olarak işitsel engelliler
öğretmenlerinin de yeterli sayıda kontenjan ile istihdam edilememesi
nedenleriyle Anayasa'nın 98'inci, İç Tüzük’ün 104'üncü ve 105'inci maddeleri
gereğince Meclis araştırması açılmasını arz ederim.
1) Altan Tan  (Diyarbakır)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata  (Batman)
8) Hasip Kaplan  (Şırnak)
9) Hüsamettin Zenderlioğlu  (Bitlis)
10) Emine Ayna  (Diyarbakır)
11) Nursel Aydoğan  (Diyarbakır)
12) Adil Zozani  (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel  (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik  (Muş)
20) İbrahim Binici  (Şanlıurfa)
21) Nazmi Gür  (Van)
22) Özdal Üçer  (Van)
Gerekçe:
Bütün dünyada olduğu gibi ülkemizde de
artık özel eğitim hizmetleri ayrıştırma eğitiminden ziyade bütünleştirme
eğitimine doğru gitmektedir. Bu doğrultuda artık engellilerin akranlarıyla
birlikte aynı ortamlarda eğitim görmeleri görüşü ağırlık basmaktadır. İşitme
engelli öğrencilerin artık işitme engelliler ilköğretim okulu yerine normal
ilköğretim okullarında kaynaştırma eğitimine yönlendirilmesi gerekmektedir.
İşitme engelli çocuklar için her
ilköğretim okulunda özel alt sınıflar, kaynaştırma sınıfları ve ana sınıfları
açılması, bu açılan sınıflarda işitme engelli kalifiye eğitim almalarının
sağlanması için işitme engelliler öğretmenlerinin atanmasının sağlanması
gerekmektedir. Hem böylece işitme engelli çocukların sadece işitme engelliler
için açılmış okullarda işaret diline yönlendirilmemesi ve kamplaşma şekline
dönmüş okullarda sosyal hayattan kopmamaları sağlanacaktır.
Bu açılacak olan kaynaştırma
sınıflarıyla işitme engelliler öğretmenleri için yeni bir istihdam alanı
olabilecek ve sayıları yılda 30 civarı olan atamaların sayısını daha makul bir
seviyeye çekmiş olacaktır. Bunun yanı sıra da bu kaynaştırma sınıfları ile bu
engelli öğrenciler diğer öğrenciler ile belli saatler içerisinde aynı
ortamlarda eğitim alarak gelişimlerini hızlandıracaktır. Toplumdan
soyutlanmamalarını sağlayacaktır.
İşitme engelliler öğretmenlerimizin
yaşadığı bu kontenjan sorununu çözmek adına bir diğer yol ise bu öğretmenlerin
özel eğitimci sıfatlarıyla aldıkları ders kredileri temel alınarak zihinsel
engelliler okullarında öğretmen olarak atanabilmeleridir. Bu konularda hem
öğrencilerimizin hem de öğretmenlerimizin sorunlarını çözmek için neler
yapılabileceği iyice tartışılıp kararlaştırılmalıdır.
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
Sayın milletvekilleri, bir Meclis
soruşturması önergesi vardır. Önerge bastırılıp sayın üyelere bugün
dağıtılmıştır.
Şimdi önergeyi okutuyorum:
B) Meclis Soruşturması
Önergeleri
1.-Yalova
Milletvekili Muharrem İnce ve 60 milletvekilinin, kendisine verilen MİT
raporuna rağmen suç işlediği iddia edilen bazı bakanları görevde tutarak haksız
çıkar sağlamalarına ve kamunun zararına neden olduğu, görevleri sırasında suç
işlediği iddia edilen bakanların eylemlerini öğrendiği hâlde yetkili mercilere
bildirmediği, yürütülmekte olan bazı soruşturmaları etkileyen girişimlerde
bulunduğu, oğlunu ve şüpheli sıfatındaki iş adamlarını kayırmaya yönelik
fiillerinin bulunduğu, hakkında Meclis soruşturması açılan eski bir bakana
Meclis soruşturmasına konu eylemleriyle ilgili talimat verdiği, kamuya açık mal
bildiriminde açıklanmayan parayı yasa dışı yollarla elde ettiği; bu
eylemlerinin Türk Ceza Kanunu’nun 257’nci maddesinde düzenlenen görevi kötüye
kullanma, 279’uncu maddesinde düzenlenen kamu görevlisinin suçu bildirmemesi,
277’nci maddesinde düzenlenen yargı görevi yapanı etkilemeye teşebbüs, 283’üncü
maddesinde düzenlenen suçluyu kayırma ve 255’inci maddesinde düzenlenen nüfuz
ticareti suçları ile Mal Bildiriminde Bulunulması, Rüşvet ve Yolsuzluklarla
Mücadele Kanunu’nun 4 ve 13’üncü maddelerinde düzenlenen haksız mal edinme, mal
kaçırma veya gizleme suçlarına uyduğu iddiasıyla Anayasa’nın 100’üncü ve TBMM
İçtüzüğü’nün 107’nci maddeleri uyarınca Başbakan Recep Tayyip Erdoğan hakkında
bir Meclis soruşturması açılmasına ilişkin önergesi (9/10)
Türkiye Büyük
Millet Meclisi Başkanlığına
Anayasa'nın 100’üncü ve Türkiye Büyük
Millet Meclisi İçtüzüğü'nün 107’nci maddeleri uyarınca aşağıda yer alan
gerekçeler çerçevesinde, Başbakan Recep Tayyip Erdoğan hakkında Meclis soruşturması
açılmasını arz ve teklif ederiz.
 Muharrem
İnce Engin Altay Mehmet
Akif Hamzaçebi
 Yalova Sinop İstanbul
 Ali
Demirçalı Turgay Develi Osman
Faruk Loğoğlu
 Adana Adana Adana
 Ümit
Özgümüş Ramis Topal S.
Sencer Ayata
 Adana Amasya Ankara
 Sinan
Aydın Aygün Ayşe Gülsün Bilgehan İzzet
Çetin
 Ankara Ankara Ankara
 Mehmet
Emrehan Halıcı Arif Bulut Osman
Kaptan
 Ankara Antalya Antalya
 Yıldıray
Sapan Ensar Öğüt Osman
Aydın
 Antalya Ardahan Aydın
 Metin
Lütfi Baydar Haluk Ahmet Gümüş Muhammet
Rıza Yalçınkaya
 Aydın Balıkesir Bartın
 Ramazan
Kerim Özkan İlhan Demiröz Kemal
Ekinci
 Burdur Bursa Bursa
 Sena
Kaleli Turhan Tayan Ali
Sarıbaş
 Bursa Bursa Çanakkale
 Mustafa
Serdar Soydan Adnan Keskin Kemal
Değirmendereli
 Çanakkale Denizli Edirne
 Muharrem
Işık Mehmet Şeker Selahattin
Karaahmetoğlu
 Erzincan Gaziantep Giresun
 Hasan
Akgöl Mehmet Ali Ediboğlu Aydın
Ağan Ayaydın
 Hatay Hatay İstanbul
 Ayşe
Eser Danışoğlu Haluk Eyidoğan Osman
Taney Korutürk
 İstanbul İstanbul İstanbul
 Sedef
Küçük Kadir Gökmen Öğüt Ali
Özgündüz
 İstanbul İstanbul İstanbul
 İhsan
Özkes Şafak Pavey Bihlun
Tamaylıgil
 İstanbul İstanbul İstanbul
 Binnaz
Toprak Erdoğan Toprak Faik
Tunay
 İstanbul İstanbul İstanbul
 Musa
Çam Hülya Güven Mustafa
Moroğlu
 İzmir İzmir İzmir
 Mehmet
Ali Susam Mehmet Şevki Kulkuloğlu Sakine
Öz
 İzmir Kayseri Manisa
 Tolga
Çandar Nurettin Demir Doğan
Şafak
 Muğla Muğla Niğde
 İdris
Yıldız Ahmet İhsan Kalkavan Mehmet
Volkan Canalioğlu
 Ordu Samsun
 Trabzon
  Mehmet
Haberal 
 Zonguldak
Gerekçe: 
A. Genel Hukuksal Değerlendirme
Türkiye Cumhuriyeti Anayasası’nın
başlangıç bölümünde “Millet iradesinin mutlak üstünlüğü, egemenliğin kayıtsız
şartsız Türk Milletine ait olduğu ve bunu millet adına kullanmaya yetkili
kılınan hiçbir kişi ve kuruluşun, bu Anayasa’da gösterilen hürriyetçi demokrasi
ve bunun icaplarıyla belirlenmiş hukuk düzenine çıkamayacağı;
Kuvvetler ayrımının, Devlet organları
arasında üstünlük sıralaması anlamına gelmeyip, belli Devlet yetki ve görevlerinin
kullanılmasından ibaret ve bununla sınırlı medenî bir işbölümü ve işbirliği
olduğu ve üstünlüğün ancak Anayasa ve kanunlarda bulunduğu” hususlarına yer
verilmiş, 2’nci maddesinde ise “hukuk devleti” ilkesi cumhuriyetin temel
nitelikleri arasında sayılmıştır. 
Anayasa Mahkemesinin yerleşik
kararlarına göre hukuk devleti, eylem ve işlemleri hukuka uygun olan, insan
haklarına dayanan, bu hak ve özgürlükleri koruyup güçlendiren, her alanda
adaletli bir hukuk düzeni kurup bunu geliştiren, sürdüren, Anayasa’ya aykırı
durum ve tutumlardan kaçınan, hukukun üstün kurumlarıyla kendini bağlı sayan,
yargı denetimine açık devlettir. 
Yine, Anayasa’nın 10’uncu maddesinin
birinci fıkrasında herkesin dil, ırk, renk, cinsiyet, siyasi düşünce, felsefi
inanç, din, mezhep ve benzeri sebeplerle ayrım gözetilmeksizin kanun önünde
eşit olduğu belirtilirken; dördüncü fıkrasında “hiçbir kişiye, aileye, zümreye
ve sosyal sınıfa imtiyaz tanınmayacağı” kuralına yer verilmiş; 36’ncı
maddesinin birinci fıkrasında ise eşitlik ilkesinin bir gereği olarak “Herkes
meşru vasıta ve yollardan faydalanmak suretiyle yargı mercileri önünde davacı
veya davalı olarak iddia ve savunma ile adil yargılanma hakkına sahiptir.”
denilerek adil yargılanma hakkı güvenceye bağlanmıştır.
Bu hükümler yanında, Anayasa’nın 38’inci
maddesinin dördüncü fıkrasında masumiyet karinesi yer almıştır. Anılan kurallar
birlikte değerlendirildiğinde, Türkiye Cumhuriyeti’nin bir hukuk devleti
olduğu, herkesin adil yargılanma hakkına sahip bulunduğu, hakkında verilen mahkûmiyet
kararı kesinleşinceye kadar sanığın masum sayılacağı, suç işlediği iddia edilen
kişiye ayrıcalık tanınmayacağı ve konumu ne olursa olsun yargılanmasının önünün
kesilemeyeceği Anayasa’nın temel ilkeleri arasında yer almaktadır.
Öte yandan, Anayasa’nın 71’inci
maddesinde kamu görevlileri yanında, yasama ve yürütme organlarında görev
alanların da mal bildiriminde bulunmaları zorunlu kılınmıştır. Anayasa’nın
112’nci maddesinin üçüncü fıkrasına göre başbakan, bakanların görevlerinin
Anayasa’ya ve kanunlara uygun olarak yerine getirilmesini gözetmek ve düzeltici
önlemler almakla yükümlüdür. Anayasa’nın 100’üncü maddesi, başbakan veya
bakanlar hakkında, Türkiye Büyük Millet Meclisinin önemli bir denetim
mekanizması olan Meclis soruşturmasını, Türkiye Büyük Millet Meclisi
İçtüzüğü’nün 107-113 maddeleri ise Meclis soruşturmasıyla soruşturma usulünü
düzenlemiştir. Türkiye Büyük Millet Meclisi İçtüzüğü’nün 107’nci maddesinde
Meclis soruşturması açılması önergesi koşulları;
“a) Görevde
bulunan veya görevinden ayrılmış başbakan veya bakan hakkında olması,
b) Önergenin
Türkiye Büyük Millet Meclisi üye tam sayısının en az onda 1’inin imzasını
içermesi,
c) Suç teşkil
eden eylemin görevle ilgili işlerden ve görev sırasında işlendiğinin
vurgulanması ve eylemlerin gerekçe gösterilerek maddesi de yazılmak suretiyle
hangi kanuna ve nizama aykırı olduğunun belirtilmesi” şeklinde belirlenmiştir.
17 Aralık 2013
ve 25 Aralık 2013 tarihlerinde başlayan rüşvet ve yolsuzluk soruşturmalarıyla
ilgili olarak İstanbul Cumhuriyet Başsavcılığı tarafından düzenlenen eski
İçişleri, Çevre ve Şehircilik ve Avrupa Birliği Bakanları ile Ekonomi Bakanı
hakkında çeşitli suç iddialarını konu alan fezlekeler Türkiye Büyük Millet
Meclisi Başkanlığına intikal etmiş ve adı geçen bakanlar için Meclis soruşturma
komisyonu kurulmasına karar verilmiştir. Ancak, hakkında en az bakanlar kadar
ciddi iddialar olan Başbakan Recep Tayyip Erdoğan ile ilgili herhangi bir suç
ihbarı, fezleke Türkiye Büyük Millet Meclisine ulaşmamıştır. Öte yandan,
yürütme organının yargı üzerinde kurduğu baskı ve yönlendirmeler dikkate
alındığında, söz konusu iddialar nedeniyle bundan sonraki süreçte de Başbakan
hakkında cumhuriyet savcılarınca hazırlanacak bir suç duyurusunun, fezlekenin
Türkiye Büyük Millet Meclisine intikal etmesi ihtimal dâhilinde
görülmemektedir.
Ceza Muhakemesi
Kanunu’nun 160’ıncı maddesinin (1)’inci fıkrası uyarınca cumhuriyet savcısı
tarafından bir suçun işlendiği izleniminin edinilmesi dahi soruşturma açılması
için yeterli bulunmaktadır. Anayasa ve TBMM İçtüzüğü'ne göre Meclis soruşturma
komisyonu, yapmış olduğu görev nedeniyle bir nevi iddia makamı işlevine
sahiptir.
Belirtilen nedenlerle, Başbakan Recep
Tayyip Erdoğan hakkındaki iddialar “bir suç izleniminin” de ötesinde ciddi
bulguları içerdiğinden bu önergenin düzenlenmesi gerekli görülmüştür. 
B) Başbakan Recep Tayyip Erdoğan'ın,
Hakkında Meclis Soruşturması Açılmasını Gerektiren Eylemleri
1) 17 Aralık 2013 tarihinde İstanbul
Cumhuriyet Başsavcılığınca; rüşvet almak ve vermek, resmî belgede sahtecilik, Kaçakçılık
Kanunu’na muhalefet gibi suçlardan dolayı gerçekleştirilen soruşturmalar
kapsamında gözaltı, arama ve yakalama işlemleri başlatılmış, gözaltı sonrası
aralarında görevdeki iki bakanın çocuklarının da olduğu kimi şüpheliler
hakkında tutuklama kararları verilmiştir. 
25 Aralık 2014 günü ise bazı işadamları
ile Başbakan Recep Tayyip Erdoğan’ın oğlu Necmettin Bilal Erdoğan'ın da
aralarında olduğu şüpheliler hakkında benzer suçlardan gözaltı, arama ve
yakalama işlemlerine ilişkin hâkim kararları verilmesine rağmen, bu kararlar
İstanbul Emniyet Müdürlüğünce uygulamaya konulmamıştır.
Öte yandan süreç içinde Millî
İstihbarat Teşkilatı'nın 18 Nisan 2013 gün ve 45650928 sayılı ve dağıtım
bölümünde "Başbakan" yazan Raporu kamuoyuna intikal etmiş, raporun
içeriği gerek Başbakanlık ve gerekse MİT tarafından yalanlanmamıştır.
Üç sayfadan ibaret raporda özetle;
"Kapalı Çarşı'da altın-döviz ticareti yapan İran asıllı TC vatandaşı Rıza
Sarraf, Ekonomi Bakanı Zafer Çağlayan ve İçişleri Bakanı Muammer Güler ile
yakın ilişkide olup, kardeşi Mohammed Sarraf’ın TC vatandaşlığına kabulü için
bazı girişimlerde bulunulduğu, gümrük kaçağı 1,5 ton altına el konması
işleminin Bakan Zafer Çağlayan tarafından engellendiği, rüşvet istendiği ve
uygun olmayan bu ilişkilerin ortaya çıkması hâlinde durumun Hükûmet aleyhine
kullanılabileceği" hususlarına ayrıntıya da girilerek yer verilmiştir.
İki bakanla ilgili oldukça ciddi iddia
ve somut verileri içeren ve dağıtım bölümünde “Başbakan” yazan bu raporun
Başbakana intikal etmemesi mümkün bulunmamaktadır. Kaldı ki, İstanbul
Cumhuriyet Başsavcılığının soruşturmasının kamuoyuna yansıyan içeriği, sekiz ay
kadar önce düzenlenen 18 Nisan 2013 tarihli MİT Raporu’nu birebir doğrular
maddi bulgulara sahip bulunmaktadır. Dolayısıyla, Başbakan Recep Tayyip
Erdoğan, haklarında Meclis soruşturması açılmasına karar verilen eski
bakanların suç ilişkisinden, 17 Aralık soruşturmasının kamuoyuna yansımasından
çok daha önce haberdar olmasına rağmen, bilerek ve isteyerek işlem yapmaktan
kaçınarak görevinin gereklerini yerine getirmemiştir. Zira kamuoyuna yansımış
bilgi ve belgelere göre Rıza Sarraf, Başbakan ile ilişki içinde olan biridir ve
eski bakanların bu kişiyle irtibatları Başbakan tarafından bilinmektedir.
Başbakan Recep Tayyip Erdoğan'ın bu
eylemi suç vasfının nitelendirilmesine göre iki ayrı suçun unsurları
oluşturmaktadır. Bunlar; a) Anayasa'nın 104’üncü maddesine göre bakanların
görevden alınmasını Cumhurbaşkanından isteme (bakanları azletme) yetki ve
görevi olan Başbakanın kendisine verilen MİT raporuna rağmen, görevini yapmayıp
adı geçen bakanları görevde tutarak bu kişilerin haksız çıkar sağlamalarına ve
kamunun zararına neden olduğu ve bu eyleminin TCK'nın 257’nci maddede tarif
edilen "görevi kötüye kullanma" suçu;
b)  Yine Başbakan olarak "görev
sırasında suç işleyen bakanların eylemlerini öğrendiği halde bu suçu yetkili
mercilere bildirmeyerek TCK'nın 279/1 maddesi kapsamına giren "suçu
bildirmeme" suçudur.
2)  Başbakan, 17 Aralık operasyonunun
kamuoyuna mal olmasından bir gün sonra soruşturmayı gerçekleştirenlerle ilgili
"çete" ve "paralel devlet" nitelemelerinde bulunmuş ve bu
yapının ortaya çıkarılacağını söylemiştir. 19 Aralık günü İstanbul Emniyet
Müdürü görevden alınmış ve yeni müdür Selami Altınok Başbakan ile birlikte Ana
uçağıyla İstanbul'a gelmiş ve aynı gün göreve başlamıştır.
18 Aralık gününden başlayarak İstanbul
Emniyet Müdürlüğünde görevden alma işlemleri gerçekleşmiştir.
Nihayet 25 Aralık 2013 günü Başbakan
Recep Tayyip Erdoğan'ın oğlu Necmettin Bilal Erdoğan'ın da şüpheliler arasında
bulunduğu yeni bir gözaltı, arama ve yakalama kararları infaz edilmek üzere
İstanbul Emniyet Müdürlüğüne gönderilmesine rağmen, bu kararların gereği
İstanbul Emniyet Müdürlüğü görevlilerince yerine getirilmemiş ve daha sonra
İstanbul Cumhuriyet Başsavcılığında yapılan görev değişikliği sonucunda bu
kararlar geri alınmıştır.
Bu kararların geri alınmasında hiç
kuşkusuz ki, Başbakanın oğlu ile kendisine yakın iş adamlarının suç
soruşturmasından kurtarılmalarını sağlama düşüncesi vardır. Bu yüzden deliller karartılmış
ve suç unsuru olabilecek veriler ortadan kaldırılmıştır.
Başbakan, yürütme organının başıdır ve
bu olaylar silsilesi içinde soruşturmayı doğrudan etkileyen girişimlerde
bulunmuştur. Açıkça soruşturmada yer alan yargı ve kolluk görevlilerine karşı
ithamda bulunmuş ve soruşturmadan el çektirilmeleri için gerekli mekanizmayı
oluşturmuştur.
Hiç kuşkusuz, kamu görevini ifa
sırasında hukuka aykırı bir işlemde bulunan yargı ve kolluk görevlilerinin
yasalar önünde hesap vermesi hukuk devleti ilkesinin gereğidir. Lakin bu konuda
mevzuatı bir yana bırakarak, soruşturmaya doğrudan etki eden girişimleri
aceleyle yerine getirmeye kalkışmak ve bu uğurda hakim kararlarını uygulatmamak
için açıkça tavır almak, nihayet yargı işlemi sırasında taraf olmak hukuken kabul
edilebilir bir davranış biçimi değildir.
Yolsuzluk soruşturmasının üstünün
örtülmesi ve bu amaçla yürürlükteki hukuk sisteminin baypas edilmesine yönelik
girişimlerde bulunulması ise tartışmasız bir suçtur.
Dolayısıyla Başbakan Recep Tayyip
Erdoğan gerek demeçleri, gerekse idari tasarruflarıyla Türk Ceza Kanunu’nun
277’nci maddesinin 1’inci fıkrasına uygun düşen yargı görevi yapanı etkilemeye
teşebbüs; oğlu ile şüpheli sıfatındaki iş adamlarını kayırmaya yönelik olarak
da Türk Ceza Kanunu’nun 283’üncü maddesinde tanımlanan "suçluyu
kayırma" suçlarını işlemiştir.
3)  Eski bakanlardan Erdoğan Bayraktar,
26 Aralık 2013 günü NTV televizyonuna yaptığı açıklamada "Soruşturma
dosyasında var olan ve yasalara uygun olarak onaylanan imar planlarının büyük
bir bölümünü Sayın Başbakanın talimatıyla yaptığını" belirttikten sonra
görevinden istifa ettiğini açıklamış ve sözlerini, "ancak bu millet ve
vatanı rahatlatmak için Sayın Başbakanın istifa etmesi gerektiğine inandığımı
ifade ediyor, yüce milletimize saygılar sunuyorum" diyerek tamamlamıştır.
Halen Erdoğan Bayraktar ile ilgili,
Türk Ceza Kanunu’nun 255 (nüfuz ticareti) ve 257’nci (görevi kötüye kullanmak)
maddelerine uygun düşen eylemleri dolayısıyla Meclis soruşturması açıldığına
göre, adı geçen eski bakana talimat veren Başbakan Recep Tayyip Erdoğan'ın da
nüfuz ticareti ve görevi kötüye kullanma suçlarına azmettiren sıfatıyla
katıldığı sonucu ortaya çıkmaktadır.
Zira 5237 sayılı Türk Ceza Kanunu’nun
24’üncü maddesinin 3’üncü fıkrası "Konusu suç teşkil eden emir hiçbir
surette yerine getirilemez. Aksi takdirde yerine getiren ile emir veren sorumlu
olur" ve aynı kanunun 38’inci maddesinin 1’inci fıkrası da "Başkasını
suç işlemeye azmettiren kişi, işlenen suçun cezası ile cezalandırılır"
şeklindedir.
4) 25 Şubat 2014 günü elektronik ortama
Başbakan Recep Tayyip Erdoğan ile oğlu Necmettin Bilal Erdoğan arasında geçtiği
ifade edilen telefon görüşmeleri düşmüştür.
Bu telefon görüşmelerindeki seslerin
Başbakan ve oğluna ait olduğu yönünde yaygın bir görüş ortaya çıkmış ise de;
konuşmalar, iktidar tarafınca montajlanmış olduğu gerekçesiyle yalanlanmıştır.
Lakin bu görüşmelerin montajlanmış olduğu yönündeki iddialara karşılık olarak
söz konusu konuşmaların tarafsız uzman bilirkişiler marifetiyle incelenmesi
yönündeki kamuoyundan gelen talepler göz ardı edilmiştir.
Ancak Başbakan Recep Tayyip Erdoğan, 22 Nisan 2014 günü
Adalet ve Kalkınma Partisinin grup toplantısında "Bunların elinde, hep
söyledim, meydanlarda da söyledim, şantaj kasetleri var. Bu devletin en
tepesinden en aşağısına kadar. Kaç kere söyledim. Cumhurbaşkanının da şantaj
kaseti bunlarda var, benim de vardı. Genelkurmay Başkanının da. Ama ben diyorum
ki, benimle ilgili varsa çıkın açıklayın diyorum, açıklamazsanız namertsiniz
diyorum, açıklayın diyorum. Tabii şahsımla alakalı aradıklarını bulamadılar,
bulamayacaklar. Benim bakanlarımla yaptığım görüşmeleri ancak verebildiler veya
eşimle, çocuğumla yaptıklarımı verebildiler; veremeyecekler, bulamayacaklar.
Çünkü bunlarda o şeref yok. Geçenlerde konuşmamda da söyledim ya, düşman bile
bu şerefsizliği yapmaz, bunlar bunu yaptılar.” demek suretiyle oğlu ile yaptığı
ve yukarıda belirtilen görüşmeleri kabul etmiş bulunmaktadır.
Öte yandan TBMM Başkanlığı da 03/06/2014 tarihli ve 180855
sayılı yazısında, Anayasa'nın haberleşmenin ve özel hayatın gizliliği ilkeleri
karşısında söz konusu dinleme kayıtlarının açıklanamayacağını vurgulayarak,
konuya ilişkin ilk Meclis soruşturma önergesini işleme koymayacağını bildirerek
bu görüşmelerin doğruluğunu kabul etmiş bulunmaktadır.
Telefon görüşmelerinin tümünün incelenmesi sonucu dikkati
çeken bazı hususlar vardır.
Başbakanın oğlunun evinde bulunan paranın Başbakana ait
olduğu, bu para miktarının Başbakanın olağan gelirleriyle uyumlu olmayacak
tutarda bulunduğu;
Yine bu paranın dışında, Başbakanın İstanbul'daki diğer
evlerinde, çocuklarında, damadında ve kardeşinde de yüklü miktarda paraların
saklandığı;
Konuşmalarda paraların Başbakanın talimatıyla Faruk, Mehmet
Gür, Tunç, Ahmet Çalık, Faik Işık ile Mehmet adlı kişilere gönderildiği ve
konutlarda bulunan paraların tümüyle başka yerlere aktarılması için Başbakanın
"sıfırlanması" yönünde talimat verdiği;
17 Aralık 2013 günü saat 15.39'da yapılan görüşmede,
paraların tahliye işlemlerinin saatlerdir sürmesine rağmen tamamlanamadığı ve
bütünüyle taşıma için havanın karanlık olmasının beklendiği;
Yine aynı gün, saat 23.15'te, yani ilk görüşmeden yaklaşık
15 saat sonra dahi evde kaldığı belirtilen para miktarının 30 milyon euro
olduğu, paranın bir türlü eritilemediği, örneğin Tunç adlı kişinin fazla yer
kaplaması nedeniyle 10 milyon euro parayı ancak kabul edebildiği;
Ertesi gün dahi paranın tahliye işleminin sürdürüldüğü,
Başbakan tarafından sıkça telefonla konuşulmamasının tembih edildiği;
anlaşılmaktadır.
Her şeyden önce, bir Başbakan bazı bakan
çocuklarına yönelik bir soruşturma dolayısıyla tedirgin biçimde, kendisi ve
yakınlarının uhdesinde bulunan paraları taşıtma gereğini neden görür? Neden bir
Başbakan, bankalar dururken, konutta para saklamaya kalkışır? Neden bir
Başbakan, işadamlarına milyonlarca euroluk para aktarımını alelacele yaptırmaya
girişir? Keza neden bir Başbakan, verdiği talimat doğrultusunda paranın
tahliyesi için kızını apar topar İstanbul'a gönderir?
Basına intikal eden bilgilerde, o
tarihte taşınan paranın 1 milyar ABD dolarının üzerinde olduğu  belirtilmektedir.
Hatta bu tahliye sürecinin görüntülü kayıtlarının olduğu öne sürülmüştür.
Böylesi miktarlardaki paraları, Başbakan'ın olağan gelirleriyle izah etmek
mümkün bulunmamaktadır.
Öte yandan eski bakanlarla olağan
sayılamayacak ilişki içinde olduğu anlaşılan İran asıllı Türk vatandaşı Rıza
Sarraf ile Başbakan arasındaki bağ da inkâr edilemeyecek düzeydedir.
Nitekim, Başbakan, Rıza Sarraf’ı
hayırsever bir iş adamı olarak tanıdığını söylemektedir. Rıza Sarraf’ın, cari
açığı kapatma adına daha fazla ihracat yapmak için çalıştığını, çünkü Başbakana
söz verdiğini Halkbank eski Genel Müdürü Süleyman Aslan ile yaptığı bir telefon
görüşmesinde belirtmektedir.
Yine Rıza Sarraf’ın kuryesi tarafından,
Başbakanın çocuklarının yöneticisi oldukları TURGEV'e para götürdüğü, M. Zafer
Çağlayan'ın telefonla para nakline aracılık ettiği görüntü ve telefon döküm
tutanaklarıyla basında yer almıştır. 1996 yılında kurulan İSEGEV (İstanbul
Eğitim ve Gençliğe Hizmet Vakfı), 2012 yılında adını TURGEV olarak değiştirmiş
olup, mütevelli heyetinde Başbakanın çocukları yer almaktadır.
Keza Royal Protocol adlı bir yurtdışı
kuruluştan, bu Vakfa yapılan bağış hem miktar ve hem de gönderen açısından
dikkat çekicidir. Zira 26 Nisan 2012 günü 99.999.990 dolar parayı bağış adı
altında gönderen bu kuruluşun adının Rıza Sarraf’ın Türkiye'deki işletmelerinin
adı olan Royal ile başlaması akla kuşkulu bir para akışını getirmektedir.
Bu noktadan bakıldığında, Rıza Sarraf
ile ilişkisi nedeniyle hakkında Meclis soruşturması açılan eski bakan M. Zafer
Çağlayan ile Başbakan arasında bir fark bulunmamaktadır.
Tüm bu kanıtlar birlikte
değerlendirildiğinde "sıfırlanmak" istenen ve Başbakan Recep Tayyip
Erdoğan'ın Mal Bildiriminde yer almayan söz konusu paraların, yasadışı yollardan
edinildiği sonucu kendiliğinden ortaya çıkmaktadır.
19.4.1990 tarihli ve 3628 sayılı Mal
Bildiriminde Bulunulması, Rüşvet ve Yolsuzluklarla Mücadele Kanunu'nun 4’üncü.
maddesinde, "Kanuna veya genel ahlaka uygun olarak sağlandığı ispat
edilmeyen mallar veya ilgilinin sosyal yaşantısı bakımından geliriyle uygun
olduğu kabul edilemeyecek harcamalar şeklinde ortaya çıkan artışlar, bu Kanunun
uygulanmasında haksız mal edinme sayılır." denilmiş; 13’üncü maddesinde
ise "Kanunun daha ağır bir cezayı gerektirmediği takdirde haksız mal
edinene üç yıldan beş yıla kadar hapis ve beş milyon liradan on milyon liraya
kadar ağır para cezası verilir. Haksız edinilen malı kaçıran veya gizleyene de
aynı ceza verilir." kuralına yer verilerek, haksız mal edinme ve haksız
edinilen malı kaçırma veya gizleme cezai yaptırıma bağlanmıştır.
Bu itibarla, Başbakan Recep Tayyip
Erdoğan'ın, sakladığı evlerden bir başka adrese kaçırmak suretiyle sıfırlamak
istediği paraları, olağan gelirleriyle elde etmesi mümkün olmadığı ve Başbakanlığın
İnternet sitesinde kamuya açılmış olan mal bildiriminde de yer almadığı için
yasadışı yollardan elde ettiği açık olduğundan, elde etme biçimine ilişkin
suçlar saklı kalmak üzere bu bölümdeki eylemleri, 3628 sayılı Mal Bildiriminde
Bulunulması, Rüşvet ve Yolsuzluklarla Mücadele Kanunu'nun 4’üncü maddesinde
tanımlanan haksız mal edinme kapsamına girdiğinden aynı Kanun’un 13’üncü
maddesinde yer alan haksız mal edinme, mal kaçırma veya gizleme suçuna uygun
düştüğünden, hakkında Meclis soruşturması açılmasına karar verilmesi
gerekmektedir.
C) Sonuç
Yukarıda belirtilen gerekçelerle;
Başbakan Recep
Tayyip Erdoğan'ın görevi sırasında ve görevindeki işlerden dolayı işlediği
fiilleri; 5237 sayılı Türk Ceza Kanunu’nun 257 (görevi kötüye kullanma), 279
(kamu görevlisinin suçu bildirmemesi), 277 (yargı görevini yapanı etkilemeye
teşebbüs), 283 (suçluyu kayırma), 255 (nüfuz ticareti) maddeleri ile 3628
sayılı Kanun’un 4’üncü ve 13’üncü maddelerinde tanımlanan (haksız mal edinme,
mal kaçırma, gizleme) suçlarına uygun düştüğünden, söz konusu eylemlerin
soruşturulması için hakkında Anayasa'nın 100’üncü ve Türkiye Büyük Millet
Meclisi İçtüzüğü’nün 107’nci maddeleri gereğince Meclis soruşturması açılmasını
arz ve teklif ederiz.
BAŞKAN –
Anayasa’nın 100’üncü maddesindeki “Meclis, bu istemi en geç bir ay içinde
görüşür ve karara bağlar.” hükmü uyarınca, Meclis soruşturması önergesinin
görüşülme gününe dair Danışma Kurulu önerisi daha sonra Genel Kurulun onayına
sunulacaktır.
Sayın
milletvekilleri, alınan karar gereğince sözlü soru önergelerini görüşmüyor ve
gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz.
1'inci sırada yer alan, Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ve Anayasa Komisyonu Raporu'nun
görüşmelerine kaldığımız yerden devam edeceğiz.
VI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı Kanunu Tasarısı ve Avrupa Birliği
Uyum Komisyonu ile Adalet Komisyonu Raporlarının görüşmelerine kaldığımız
yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Türkiye Sağlık Enstitüleri Başkanlığı Kurulması
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile Benzer Mahiyetteki Bir Kanun Teklifi ve Sağlık, Aile, Çalışma
ve Sosyal İşler Komisyonu Raporu’nun görüşmelerine kaldığımız yerden devam
edeceğiz.
3.- Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile,
Çalışma ve Sosyal İşler Komisyonu Raporu (1/937, 2/2229) (S. Sayısı: 615)
BAŞKAN – Komisyon? Yok. 
Ertelenmiştir. 
4’üncü sırada yer alan İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Benzer
Mahiyetteki 108 adet kanun teklifi ve Plan ve Bütçe Komisyonu Raporu’nun
görüşmelerine kaldığımız yerden devam ediyoruz.
4- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin'in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural'ın; İstanbul Milletvekili Abdullah Levent Tüzel'in; Bingöl Milletvekili
İdris Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Ankara Milletvekili İzzet Çetin'in; Zonguldak Milletvekili Ali İhsan
Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul Milletvekili
Abdullah Levent Tüzel'in; İstanbul Milletvekili Abdullah Levent Tüzel'in;
Kocaeli Milletvekili Haydar Akar'ın; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi ve İstanbul Milletvekili Ferit
Mevlüt Aslanoğlu'nun; İzmir Milletvekili Rahmi Aşkın Türeli'nin; Manisa
Milletvekili Özgür Özel'in; İzmir Milletvekili Rahmi Aşkın Türeli'nin; Batman
Milletvekili Ayla Akat Ata'nın; Bursa Milletvekili Sena Kaleli'nin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 3 Milletvekilinin; Diyarbakır Milletvekili Altan
Tan'ın; İzmir Milletvekili Rahmi Aşkın Türeli'nin; İzmir Milletvekili Hülya
Güven ve 34 Milletvekilinin; İstanbul Milletvekili Sebahat Tuncel'in; Balıkesir
Milletvekili Namık Havutça'nın; Trabzon Milletvekili Mehmet Volkan
Canalioğlu'nun; Trabzon Milletvekili Mehmet Volkan Canalioğlu'nun; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Bursa
Milletvekili Sena Kaleli'nin; İstanbul Milletvekili Mahmut Tanal'ın; Trabzon
Milletvekili Mehmet Volkan Canalioğlu'nun; Mersin Milletvekili Mehmet Şandır ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kütahya Milletvekili Alim Işık ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin Şimşek'in;
Balıkesir Milletvekili Ayşe Nedret Akova'nın; İzmir Milletvekili Rahmi Aşkın
Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın; Manisa
Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639)(x)
BAŞKAN
– Komisyon? Burada.
Hükûmet?
Burada.
25/07/2014 tarihli 126’ncı Birleşimde
İç Tüzük’ün 91’inci maddesine göre temel kanun olarak görüşülen tasarının
dördüncü bölümünde yer alan 82’nci madde kabul edilmişti, şimdi 83’üncü maddeyi
görüşeceğiz.
83’üncü madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; İstanbul Milletvekili Ali
Özgündüz'ün; Tekirdağ Milletvekili Bülent Belen ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; İstanbul Milletvekilleri Aydın Ağan Ayaydın ve Ercan Cengiz'in;
Kars Milletvekili Mülkiye Birtane'nin; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Ankara Milletvekili İzzet Çetin'in; Zonguldak
Milletvekili Ali İhsan Köktürk'ün; İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın Kanun
Teklifleri ile; Benzer Mahiyetteki Kanun Teklifleri ve Plan ve Bütçe Komisyonu
Raporunun çerçeve 83. maddesinin dördüncü fıkrasında yer alan "şartların
yanı sıra" ibaresinden sonra gelmek üzere; "bu kanunun yayımlandığı
tarihi izleyen ikinci ayın sonuna kadar" ibaresinin eklenmesini arz ve
teklif ederiz.
 Rahmi
Aşkın Türeli Ali Serindağ Haluk
Eyidoğan
 İzmir
 Gaziantep İstanbul
 Fatma
Nur Serter Haydar Akar Vahap
Seçer
 İstanbul Kocaeli Mersin
BAŞKAN – Sayın milletvekilleri, şimdi
okutacağım önerge 500 kelimeyi geçtiğinden İç Tüzük’ün 87’nci maddesi gereği
önergenin özeti okunacak, önergenin tamamı tutanağa eklenecektir.(x)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198.
83 üncü maddesinin aşağıdaki şekilde
değiştirilmesini arz teklif ederiz.

 Erkan Akçay S.
Nevzat Korkmaz Mesut Dedeoğlu
 Manisa Isparta Kahramanmaraş

 Emin Haluk Ayhan Özcan
Yeniçeri Mustafa Kalaycı
 Denizli Ankara Konya

 Kemalettin Yılmaz
 Afyonkarahisar
MADDE 83- (1) Gümrük ve Ticaret
Bakanlığına bağlı tahsil dairelerince, 31/5/2014 tarihinden (bu tarih dahil)
önce 27/10/1999 tarihli ve 4458 sayılı Gümrük Kanunu ve ilgili diğer kanunlar
kapsamında gümrük yükümlülüğü doğan ve 6183 sayılı Kanun hükümlerine göre takip
edilen gümrük vergileri, idari para cezaları, faiz, gecikme faizi ve gecikme
zammı alacaklarından kesinleşmiş olup bu Kanunun yayımlandığı tarih itibarıyla
yapılandırılmıştır. 
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı’nın 83’üncü maddesinin tasarı metninden çıkarılmasını arz ve teklif
ederiz. 
 İdris
Baluken Erol Dora Nazmi
Gür
 Bingöl Mardin Van
 Hasip
Kaplan  Pervin Buldan Sebahat
Tuncel
 Şırnak Iğdır İstanbul
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
İLKNUR DENİZLİ (İzmir) – Katılamıyoruz Sayın Başkan. 
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim.
BAŞKAN – Önerge üzerinde, Şırnak
Milletvekili Sayın Hasip Kaplan konuşacak.
Buyurun. (HDP sıralarından alkışlar)
HASİP KAPLAN (Şırnak) – Sayın Başkan,
değerli milletvekilleri; bu maddede, gümrükle ilgili vergilerin cezalarının
affı ve yapılandırması var. 
Şimdi, sorarım Alllah aşkına, hangi
gümrük vergisinden bahsediyorsunuz? Hangi gümrük kapısından bahsediyorsunuz?
Kevgire dönmüş Türkiye'nin sınırları, Kevgire dönmüş Türkiye'nin sınırları;
Antakya’dan Habur’a kadar, El Nusra’sı, El Kaidesi, IŞİD’i giriyor, mazotu
giriyor; vergisiz, istediği gibi giriyor çıkıyor. Şimdi de Zaho’nun dünyanın en
büyük ticaret kapısı olan Habur Sınır Ticaret Kapısı’nın 20 kilometre ötesinde
IŞİD çeteleri Sincar bölgesine, kadim adıyla Şengal bölgesine giriyor, Ezidi
yurttaşlarımıza katliam uyguluyor, yüzbinlerce insan tehcir ediliyor; orada
yaşayan Asuriler, orada yaşayan Türkmenler saldırı tehdidi altında katliamdan
geçiyor, öldürülüyor. Bağdat Parlamentosunda bir Ezidi kadının feryatları bütün
dünyada yankılanıyor ve orada, deniliyor ki: “Bir günde 70 tane bebek
susuzluktan öldü.” Sadece susuzluktan ölen bebeklerin, açlıktan ölen
insanların, 50 derece sıcaklıkta tehcir durumuna getirilmiş insanların…
Türkiye sınırında gerçekleşen bu manzara karşısında Dışişleri Bakanlığımızdan
bir ses çıkmıyor, Hükûmetten bir ses çıkmıyor, dikkat edin…
MUSA ÇAM (İzmir) – İçişleri Bakanı yok.
HASİP KAPLAN (Devamla) - …Meclis İnsan
Hakları Komisyonumuzdan bir çıt çıkmıyor, Meclis İnsan Hakları Komisyonumuz
uyuyor. Meclis Dışişleri Komisyonu sadece Gazze’yle ilgili… Ki biz Gazze
konusunda hassasiyetimizi en başından beri koyduk, ses çıkaran yok. Peki,
soruyorum size Allah aşkına: Hangi gümrük kapısı? Habur’dan İran’a, İran’dan
Antakya’ya… Hangisi? Uçaklarla gelen, havaalanı gümrük kapıları var, biliyoruz.
Denizden gelen gümrükleri biliyoruz. Biz Komisyonda bunu istedik, söyledik. 
Arkadaşlar, bunun görünürlüğünü bize
yansıtır mısınız? Türkiye’de ne kadar vergi cezası var, ne kadar ödenmemiş
gümrük var, ne kadar bir rakam, bunun fotoğrafını bize gösterseniz de bunun
gereği nedir çıkarın, anlayalım. 
Şimdi, gümrük kapılarını koruyamamış
bir ülkenin gümrükle ilgili bir düzenlemeyi Meclise getirmesi ama gümrük
kapılarında insanlık suçu işlenirken, insanlığa karşı soykırım suçu işlenirken
-Türk Ceza Kanunu’nda, Türkiye’nin taraf olduğu Cenevre Sözleşmesi’nde- bir
insanlık dramı yaşanırken, çok doğrusunu isterseniz, buradaki kadın
milletvekillerinin Kobani’de, Rojava’da saldırılarda çetelerin katliamına
uğrayan çocukların ve kadınların ölümleri karşısında da, Şengal bölgesinde
Ezidi yurttaşlarımızın ve kadim bir halkın Asurilerin, Türkmenlerin, oradaki
Kürtlerin saldırıya uğraması karşısında da ses vermesini isterdik. Acaba,
soruyorum yani, ses vermeyenler İŞID taraftarı mıdır, destekçi midir, bu
politikanın içinde midir, bu tezgâhın içinde midir, bu katliamın içinde midir?
Siz seyirci kalabilirsiniz ama Kürt halkı Orta Doğu’da seyirci kalmamıştır,
kalmayacaktır. Bakın, YPG, Rojava’dan Rabia kenti başta olmak üzere Sincar’a
girmiştir, Şengal’e girmiştir, Kandil’den de HPG gitmiştir, Peşmerge kuvvetleri
de girmiştir oraya. Elbette ki her halk kendini koruyacaktır. Böyle azgınca
saldırganlıkla camileri yerle bir eden, kadim ibadethaneleri bombalayan, bu
kadar vahşet uygulayan insanlara, cariye diye kadınları… 500 Ezidi kadının
cariye olarak alınması kadın hakları açısından kadın milletvekillerini hiç mi
ilgilendirmiyor? Afrika’da bir ülkede yaşanan bir dramı nasıl dile getirdiyse
Meclisteki kadın milletvekilleri bunu da dile getirmesi gerekmiyor mu, bunu
kınaması gerekmiyor mu? Ama anlaşılan odur ki, böylesi durumlarda, halkların, direnme
hakkını kullanıp bu saldırganları etkisiz hâle getirmekten başka bir yolu
yoktur. Orta Doğu da buna gidiyor. Türkiye’nin bütün sınırlarında, Habur’un 20
kilometre ötesinde, Dohuk’un 30 kilometre ötesinde, yakınımızda yaşanan bir
dram var. Biz buradan kınıyoruz. 
(Mikrofon otomatik cihaz tarafından
kapatıldı)
BAŞKAN – Teşekkür ederim Sayın Kaplan.
HASİP KAPLAN (Devamla) - Bütün dünyada
bütün ülkeler bu konuda ses verirken Türkiye Meclisinden bir kınama bildirisi
çıkması gerektiğini ifade etmek istiyorum. (HDP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum…
III.- YOKLAMA
(CHP sıralarından bir grup milletvekili
ayağa kalktı)
HAYDAR AKAR (Kocaeli) – Yoklama
istiyoruz Başkanım.
BAŞKAN – Toplantı yeter sayısı…
HAYDAR AKAR (Kocaeli) - Yoklama…
BAŞKAN - Yoklama yani aynı şeye
geliyor.
HAYDAR AKAR (Kocaeli) - Aynı şey değil.
BAŞKAN – Aynı şeye geliyor.
HAYDAR AKAR (Kocaeli) – Tartışmayalım,
neyse, biz yoklama istiyoruz.
BAŞKAN - Sayın Akar, Sayın Türeli,
Sayın Seçer, Sayın Susam, Sayın Kaplan, Sayın Taylan, Sayın Çam, Sayın Akova,
Sayın Eyidoğan, Sayın Öz, Sayın Güven, Sayın Genç, Sayın Özel, Sayın Demiröz,
Sayın Çetin, Sayın Koç, Sayın Haberal, Sayın Kaptan, Sayın Loğoğlu, Sayın
Keskin.
Yoklama için iki dakika süre veriyorum
ve süreyi başlatıyorum.
(Elektronik cihazla yoklama yapıldı) 
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati: 14.07
İKİNCİ OTURUM
Açılma Saati: 14.20
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Muhammet Rıza YALÇINKAYA (Bartın)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 130’uncu Birleşiminin İkinci
Oturumunu açıyorum.
III.- YOKLAMA
BAŞKAN – 83’üncü madde üzerinde Şırnak
Milletvekili Hasip Kaplan ve arkadaşlarının önergesinin oylamasından önce istem
üzerine yapılan yoklamada toplantı yeter sayısı bulunamamıştı. 
Şimdi yoklama işlemini tekrar
yapacağım.
Yoklama için üç dakika süre veriyorum
ve süreyi başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır. 
Bir tek pusulamız var, Sayın Gürsoy
Erol, o da burada, onu da belirtmek istedim. 
LÜTFÜ TÜRKKAN (Kocaeli) – Tescilli
sahtekârlık olunca… 
Yazın bunları tutanağa. 
VI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet Çetin’in;
İstanbul Milletvekili Ferit Mevlüt Aslanoğlu'nun; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural’ın; İstanbul Milletvekili Abdullah Levent Tüzel'in; Bingöl Milletvekili
İdris Baluken’in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin’in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural’ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa Çam'ın;
Hatay Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434, 2/439,
2/453, 2/524, 2/528, 2/555, 2/601, 2/640, 2/689, 2/691, 2/798, 2/885, 2/896,
2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217,
2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302,
2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437,
2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595,
2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794,
2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938,
2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056,
2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186,
2/2187, 2/2190, 2/2191, 2/2192, 2/2198) (S. Sayısı: 639) (Devam)
BAŞKAN- Şimdi önergeyi oylarınıza
sunacağım. 
Kabul edenler… Kabul etmeyenler… Önerge
kabul edilmemiştir. 
639 sıra sayılı Kanun Tasarısı’nın
görüşmelerine devam ediyoruz. 
Komisyon ve Hükûmet burada. 
Diğer önergeyi okutuyorum. 
Türkiye Büyük
Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 83 üncü maddesinin aşağıdaki şekilde değiştirilmesini arz teklif
ederiz.
MADDE 83- (1)
Gümrük ve Ticaret Bakanlığına bağlı tahsil dairelerince, 31/5/2014 tarihinden
(bu tarih dahil) önce 27/10/1999 tarihli ve 4458 sayılı Gümrük Kanunu ve ilgili
diğer kanunlar kapsamında gümrük yükümlülüğü doğan ve 6183 sayılı Kanun
hükümlerine göre takip edilen gümrük vergileri, idari para cezaları, faiz,
gecikme faizi ve gecikme zammı alacaklarından kesinleşmiş olup bu Kanunun yayımlandığı
tarih itibarıyla; yapılandırılmıştır. 
Erkan Akçay (Manisa) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İLKNUR DENİZLİ (İzmir) – Katılamıyoruz Sayın Başkan.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN – Önerge
üzerinde Denizli Milletvekili Sayın Emin Haluk Ayhan konuşacak.
Buyurun. (MHP
sıralarından alkışlar) 
Sayın milletvekilleri, lütfen…
EMİN HALUK AYHAN (Denizli) – Sayın
Başkan, sayın milletvekilleri; görüşülmekte olan tasarının 83’üncü maddesi
üzerine verdiğimiz değişiklik önergesi hakkında Milliyetçi Hareket Partisi
Grubunun görüşlerini arz etmek için söz aldım. Yüce heyeti saygıyla
selamlıyorum.
Temel olarak 4458 sayılı Kanun ile
diğer ilgili kanunlar kapsamında yükümlülük doğan ve 6183’e göre takip edilen
kamu alacaklarının tahsiline yönelik düzenlemeler var. Eğer tasarının maddesi
gerçekten hayırlı ise bizim verdiğimiz teklif muhatapları açısından daha
hayırlı bir teklif, daha fazla ne oluyor? Onlara yardım sağlamak amacıyla… Ama
dış ticaret olayı gerçekten sıkıntılı Türkiye'nin. Gümrük diye bir şey
kalmamış. AKP iktidara geldiğinden beri 2 trilyon dolar ithalat yapmışız; 1,3
trilyon dolar ihracat yapmışız; aradaki fark dış ticaret açığı. Cari işlemler
açığı dediğiniz zaman sıkıntı 355 milyar dolar AKP’nin iktidara geldiğinden bu
yana. Hatta Rıza Zarrab’ın yüzde 15’lik katkısı olmasa bu yaklaşık 400 milyar
dolar olacak. Sayın Bakana bir soru önergesi verdiler ama açıklık getirmedi.
Gerçekten Rıza Bey’in bu kadar bir katkısı var mı, yok mu; bu gerçekten çok
önemli. Hakikaten Türkiye’ye bu kadar faydası olan bir adama yakında madalya
falan verecek misiniz, merak ediyorum.
MUSA ÇAM (İzmir) – Diplomatik pasaport…
EMİN HALUK AYHAN (Devamla) – Şimdi, hakikaten
sıkıntılı bir şey. Türkiye Cumhuriyeti cari açığının yüzde 15’i kadar bir
miktarını Rıza Bey olmasa kapatamayacak. Buna Hükûmetten bir yetkili çıkıp da
“Ya, sen ne diyorsun? Ne yaptın?” veya “Doğru yaptın, teşekkür ederiz.” diyecek
cesareti gösteremiyor. Böyle bir rezillik, böyle bir şey olması mümkün değil.
Şimdi, ithalat avantajlı iş, AKP böyle
istiyor. Sanayi zaten harap olmuş vaziyette; millî gelir yüzde 25-30 arasından
gelmiş 20’lerin altına düşmüş vaziyette. Hizmet sektörünün millî gelir içindeki
payı giderek artıyor. Burada büyük bir sıkıntı var. AKP’nin yetkilileri dış
kredilerde… Hatta Sayın Başbakan Yardımcısı “Şehir içine AVM, lüks konut,
bunları yaparsan olmaz.” diyor, ekonomi savruluyor. “2015’e kadar özel sektör
yatırımı da yok.” diyor. Ekonomi iyi de bu kaçak göçek ne kardeşim? Bunları
nereden toparlamaya çalışıyorsunuz? Numan Kurtulmuş Bey de Sayın Başbakan
Yardımcısıyla aynı şeyleri söylüyor. Ya bunlar başka bir hükûmetin bakanı veya
başka bir iktidar partisinin genel başkan yardımcısı, burası da ekonomisi
yönetilen başka bir ülke. Konuştuğunuz zaman mali kural üzerine epey laf
söylüyordu Sayın Başbakan Yardımcısı, hâlâ soruyorum, o konuda bir cevap yok.
Şimdi, ithalat yok diye ne oluyor?
Bakın, terörist ihraç etmeye başladı Türkiye AKP döneminde. Bu da yetmiyor, nereye
gidiyor? PKK karşı tarafa, IŞİD’e karşı terörist gönderiyor. Hükûmetin buna
müdahale etme şansı yok. Hükûmet iki dostu arasında –IŞİD’le PKK arasında-
gayet sıkıntılı neye girdi? Bir döneme girdi. Gerçekten bu sıkıntılı. 
Bir diğer olay: “Nereden bakarsanız
bakın, bu faizler hakikaten düşük olsa Türkiye abat olacak, yatırımlar
dolacak.” Başbakan bunu böyle söylüyor. Niye Merkez Bankası Başkanını iki satır
bir kanunla değiştirip Türkiye’yi abat etmekten mahrum bırakıyorsunuz? Bakın,
bugün bir konuştunuz, ne oldu? Dolar fırladı. Ne oldu? Faiz yukarı çıktı.
Merkez Bankasını değiştirin, sıfırlayın, hatta negatif faiz olsun. Ne yapın? Bu
işler düzelsin. Ya siz bu işleri bilmiyorsunuz yahut da bu işler sizin
bildiğinizin neyine gelişiyor? Tersine gelişiyor. Burada dört, beş çeşit faiz
koymuşsunuz. Gelin, bu vatandaşı rahatlatın, faizciliğinizi iki, üç tane daha
basamak olarak artırın, farklılaşsın, ödeyemeyenlere de biraz daha kolaylık
olsun.
Yüce heyeti saygıyla selamlıyorum. Teşekkür
ederim. (MHP sıralarından alkışlar)
BAŞKAN – Teşekkür ederim.
Önergeyi oylarınıza sunacağım: Kabul
edenler… Kabul etmeyenler… Önerge kabul edilmemiştir.
Diğer önergeyi okutacağım. 
Yalnız, bir şey söylemek istiyorum
sayın milletvekilleri: Defalarca buradan sessiz olmanızı rica ettim. Siz belki
oturduğunuz yerden fark etmiyorsunuz ama bu gürültü toplanıp bir uğultu hâlinde
kürsüye geliyor ve biz kürsüden ne konuşmacıyı dinleyebiliyoruz ne okunanı
dinleyebiliyoruz ve bir uğultu olarak kulaklarımızda çınlıyor. Lütfen, sağlıklı
çalışmamız için bize yardımcı olun. Biraz daha sessiz konuşursanız fiziki
olarak da rahatsız olmamızı engellersiniz, lütfen.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; İstanbul Milletvekili Ali
Özgündüz'ün; Tekirdağ Milletvekili Bülent Belen ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; İstanbul Milletvekilleri Aydın Ağan Ayaydın ve Ercan Cengiz'in;
Kars Milletvekili Mülkiye Birtane'nin; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Ankara Milletvekili İzzet Çetin'in; Zonguldak
Milletvekili Ali İhsan Köktürk'ün; İstanbul Milletvekili Mustafa Sezgin Tanrıkulu'nun;
İstanbul Milletvekili Mahmut Tanal'ın; İstanbul Milletvekili Mahmut Tanal'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Barış ve
Demokrasi Partisi Grup Başkanvekili Iğdır Milletvekili Pervin Buldan'ın; Burdur
Milletvekili Ramazan Kerim Özkan'ın; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın Kanun Teklifleri ile; Benzer Mahiyetteki
Kanun Teklifleri ve Plan ve Bütçe Komisyonu Raporunun çerçeve 83. maddesinin
dördüncü fıkrasında yer alan "şartların yanı sıra" ibaresinden sonra
gelmek üzere; "bu kanunun yayımlandığı tarihi izleyen ikinci ayın sonuna
kadar" ibaresinin eklenmesini arz ve teklif ederiz.
Rahmi Aşkın
Türeli (İzmir) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ İLKNUR
DENİZLİ (İzmir) – Katılamıyoruz Sayın Başkan.
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim.
BAŞKAN – Önerge üzerinde Kocaeli
Milletvekili Sayın Haydar Akar konuşacak.
Buyurun. (CHP sıralarından alkışlar)
HAYDAR AKAR (Kocaeli) – Sayın Başkan,
değerli milletvekilleri; evet, bayram sonrası, döndük, milletin beklediği torba
yasayı üçüncü gün de konuşmaya çalışıyoruz, çıkarmaya çalışıyoruz. “Milletin
beklediği.” diyorum çünkü bayram süresince de size sormuşlardır “Bu torba yasa
niye çıkmıyor?” diye. Ben, geçen konuşmamda da torba yasanın niye çıkmadığını,
Mecliste istenen karar yeter sayılarına ne kadar katılıp katılmadığınızı, boş
geçen süreleri anlattım. Anlamadığım bir tavrınız da var iki gündür, bu yasanın
çıkmaması için saldırgan bir tutum içerisinde muhalefet partilerine
saldırıyorsunuz. Bu da anlaşılır gibi değil, her gün bu yasanın çıkmasını biraz
daha engelliyorsunuz. Aslında, yasanın içerisine gömmüş olduğunuz hepinizin
bildiği gibi güzel şeyler var, hani bu sermayedarlarınıza, yandaşlarınıza
sunacağınız güzel şeyler var(!) Ama, ben diyorum ki, bunu yapmanıza gerek yok.
Bugün, şimdi, bu maddede, gümrükteki cezaların veya işte gümrükteki birtakım
vergilerin affedilmesi konuşuluyor ama siz zaten bunu yapıyorsunuz, yandaş 3-5
şirket için bunu yapmışsınız ve yapmaya da devam ediyorsunuz ama Soma’da
bekleyenler için bu kadar aceleci davranmıyorsunuz. Soma’da bekleyen acılı
annelerin acılarına derman olmak için, bir an evvel bu tasarının yasalaşması
için muhalefetin sunmuş olduğu tüm önerileri reddediyorsunuz. Soma’da yaşayan
yetim çocukların beklentilerini veya madencilerimizin beklentilerini boşa
çıkartmak için her şeyi yapıyorsunuz, bir de sokağa çıkıp bizi şikâyet etmeye
kalkıyorsunuz. 
Biz bir kez daha yineliyoruz, diyoruz
ki: “Belli 3-5 maddeyi çekin, hepsini bir günde çıkartalım.” ama buna
gelmiyorsunuz. Şimdi, diyorsunuz ki: “Halk bunu bekliyor, vatandaş bunu
bekliyor, küçük esnaf bunu bekliyor.” Doğru, bekliyor. Küçük esnaf 3 bin TL
vergi borcunu ödeyemediği için, cezaya çarptırıldığı için, trafik cezasını
ödeyemediği için… 17’nci büyük ekonomi diye övündüğünüz ama cumhuriyet
tarihindeki büyüme hızını bile yakalayamadığınız Türkiye Cumhuriyeti’nde
herkesi yoksul bıraktınız, vergi borçlarını ödeme şanslarına bile sahip
değiller, bu nedenle de sürekli af çıkartıyorsunuz. Ama vatandaşın bilmediği
bir şey var, hani o millete küfreden vardı ya, millete nokta nokta koyan vardı
ya, onun ne kadar vergisini, ne kadar cezasını affettiğinizi -bir kanunla bile
affedilmeyen- kanun çıkartmadan affettiğinizi niçin söylemediğinizi de çok
merak ediyorum. 
Bakın, Cengiz İnşaat, ismini veriyorum;
bakın, Kanal A… Kim biliyor musunuz bu? Elektromed şirketi, Ankaralılara pahalı
sayaç satan şirket. Yeni Şafak gazetesi, kim bu? Albayraklar. Toplamda ödemesi
gereken 615 milyon TL yeni parayla -615 trilyon eski parayla- olan borcu kaça
indiriyorsunuz? Toplamda 7 milyona indiriyorsunuz, 608 milyonunu
affediyorsunuz. Şimdi, ondan sonra burada çıkıyorsunuz, diyorsunuz ki:
“Vatandaş bu yasayı bekliyor. Biz, küçük esnafın, kasabın, berberin,
minibüsçünün vergilerini affedeceğiz, trafik cezalarını affedeceğiz.” Onların
toplamının 3 katı, onların toplamının 5 katını kimseye sormadan affediyorsunuz.
Hatta daha ileri gidiyorsunuz, 87 holdingin 2,4 milyarlık borcunu siliyorsunuz.
Bakana soruyoruz, kim bu 87 holding? Ama bakan cevap vermiyor. 
Anlatacak çok şey var ama dün akşamdan
bahsetmek istiyorum. Biraz evvel arkadaşım “Muhtarlar milletin adamı.” dedi ya
dün akşam milletin adamı televizyona çıktı, önünde “prompter” yoktu, o kayan
yazı yoktu. Sordu yandaş gazeteci ona ve açıklıyor, diyor ki: “Benim için çıktı
birisi Gürcü olduğumu söyledi. Daha da kötüsü, daha da çirkini, affedersiniz,
Ermeni olduğumu söyledi.” Evet arkadaşlar, ben bir Gürcü’yüm, ben bir
Ermeni’yim, ben bir Çerkez’im, ben bir Laz’ım, ben bir Kürt’üm, ben bir Türk’üm.
(CHP sıralarından alkışlar) 
YILMAZ TUNÇ (Bartın) – Çarpıtıyorsun!
HAYDAR AKAR (Devamla) - Ben Sünni’yim
arkadaşlar, ben Alevi’yim, ben Şii’yim, ben Caferi’yim, ben Türk’üm ve
Müslüman’ım arkadaşlar. 
AHMET YENİ (Samsun) – Çarpıtma, uydurma
Haydar!
HAYDAR AKAR (Devamla) - Bu kadar
ırkçılığı Hitler dahi yapmadı arkadaşlar, Hitler dahi yapmadı. 
Bakın, aynı uzun adam, aynı milletin
adamı 11 Ağustos 2004’te şunu söylüyordu Gürcistan’da: “Ben Batum göçmeni Gürcü
bir ailenin çocuğuyum, Rize’ye göçmüşüz 93 muhacirleri olarak.” Bunu söylüyordu
ama akşam Gürcülüğün ne kadar kötü, Ermeniliğin ne kadar kötü olduğunu ifade
ediyordu. 
AHMET YENİ (Samsun) – Uydurma Haydar!
HAYDAR AKAR (Devamla) - Yazıklar olsun
diyorum, Gürcülerden, Ermenilerden, tüm ırklardan, tüm mezheplerden özür
dilemeye davet ediyorum. (CHP sıralarından alkışlar) Özür dileyecek
Gürcülerden, Gürcüler onu affetmeyecek. 
Sizin grubunuzda 10 tane Gürcü, CHP
Grubunda 4 tane Gürcü, Türkiye’de 3 milyon Gürcü yaşıyor. Gürcülere hakaret
edilemez, kimse de ona hakaret etmesine müsaade etmez diyor, saygılar
sunuyorum. (CHP sıralarından alkışlar)
BAŞKAN – Teşekkür ederim.
Buyurun Sayın Aydın.
AHMET AYDIN (Adıyaman) – Sayın hatip
konuşmasında Gürcülere, Ermenilere hakaret ettiğini ifade etti.
BAŞKAN – Sayın milletvekilleri,
duymuyorum, korkunç bir uğultu geliyor, niçin, rica ediyorum sizden, anlayış
göstermiyorsunuz?
AHMET AYDIN (Adıyaman) – Sayın
Başkanım, sayın hatip konuşmasında Grup Başkanımız, Başbakanımızın Gürcülere,
Ermenilere hakaret ettiğini ifade etti efendim. 
ÖZGÜR ÖZEL (Manisa) – Etmedi, etmedi,
insaf ya!
BAŞKAN – Buyurun, iki dakika…
VII.- SATAŞMALARA İLİŞKİN
KONUŞMALAR
1.- Adıyaman Milletvekili
Ahmet Aydın'ın, Kocaeli Milletvekili Haydar Akar’ın 639 sıra sayılı Kanun
Tasarısı’nın 83’üncü maddesiyle ilgili önerge üzerinde yaptığı konuşması
sırasında AK PARTİ Grup Başkanına sataşması nedeniyle konuşması
AHMET AYDIN (Adıyaman) – Çok değerli
arkadaşlar…
YUSUF HALAÇOĞLU (Kayseri) – Konuşması
var ya, televizyonda konuştu açık açık. 
SAKİNE ÖZ (Manisa) – Televizyonda
konuşulanları anlattı. 
AHMET AYDIN (Devamla) - Efendim, bir
dakika dinleyebilirseniz… Tabii, ırkçılığın ne manaya geldiğini, kimlerin
yaptığını siz çok daha iyi bilirsiniz.
Değerli arkadaşlar, her kesimi
kucaklayan, yaratılanı Yaradan’dan ötürü seven bir Sayın Başbakan var. 
ÖZGÜR ÖZEL (Manisa) – Yapma Başkan,
yapma!
AHMET AYDIN (Devamla) - Bakın, şunu
söylüyor… 
SAKİNE ÖZ (Manisa) – Affedersin, belli!
AHMET AYDIN (Devamla) - Tam olarak
açıklamasını yapıyorum: Çıktı, bir tanesi…
HALUK EYİDOĞAN (İstanbul) – Hiç
inandırıcı değilsiniz.
AHMET AYDIN (Devamla) - …affedersiniz,
çok daha çirkin şeylerle… Şimdi, burada çok daha çirkin nitelemeler yapıldı
Sayın Başbakanımıza, çok daha olumsuz hakaretler yapıldı ve Sayın
Başbakanımızın onu söylemeye dili varmadı.
SAKİNE ÖZ (Manisa) – Ne gibi?
AHMET AYDIN (Devamla) - Onun yerine
“Affedersiniz.” dedi ya! Bu kadar çarpıtmaya, bu kadar cımbızla alıp…
ÖZGÜR ÖZEL (Manisa) – Allah Allah!
AHMET AYDIN (Devamla) - …Sayın
Başbakanı ırkçı göstermeye… Kusura bakmayın, Hitlerse, ırkçılıksa onu siz çok
iyi bilirsiniz. 
HALUK EYİDOĞAN (İstanbul) – Fıtratında
var, fıtratında!
AHMET AYDIN (Devamla) - Onu çok iyi
bilirsiniz. Aynaya bakın! 
Bakın değerli arkadaşlar, 1915
yılındaki olaylardan dolayı hayatını kaybeden tüm Osmanlı tebaası ve bu arada
Ermeniler için, ilk defa, acıları paylaşan bir Başbakan var ya, el insaf! 
Yine, sizin devriiktidarınız döneminde
Dersim katliamı yapıldı. Ondan dolayı çıkın… Dersim’den dolayı özür dileyen bir
Başbakan var. 
HALUK EYİDOĞAN (İstanbul) – Bugünü
konuş, bugünü!
AHMET AYDIN (Devamla) - İlk defa “Bu
ülkede Kürt sorunu vardır.” diyen…
SAKİNE ÖZ (Manisa) – Elinizden alan mı
vardı siz yapsaydınız!
AHMET AYDIN (Devamla) - …ve “benim Kürt
kardeşim” deyip bütün 77 milyonu kucaklayan bir Başbakan var. Kusura bakmayın,
doğru şeyler konuşacaksınız. Kimin ırkçı kimin olmadığını bu millet çok iyi
biliyor. 
HALUK AHMET GÜMÜŞ (Balıkesir) –
Başbakan ne derse inanacaksın!
AHMET AYDIN (Devamla) - Bayramdan sonra
bu tür konuşmalar, burada söylenenler, değerli arkadaşlar, yakışık almıyor.
Eleştireceksiniz diye ötekileştirmemelisiniz. Eleştireceksiniz diye söylenmemiş
sözleri söylenmiş gibi gösteremezsiniz. Cımbızlayacaksınız, “Burada böyle
dedi.” diyeceksiniz. Ya, o kadar nokta nokta ifadeler kullanıldı ki ve bunu
söylemeye Sayın Başbakanın dili varmadı. 
ÖZGÜR ÖZEL (Manisa) – Allah, Allah!
AHMET AYDIN (Devamla) – “Affedersiniz,
çok çirkin şeyler kullanıldı.” diyor. 
YILMAZ TUNÇ (Bartın) – Bu kadar
çarpıtma olmaz!
AHMET AYDIN (Devamla) - Bu kadar
çarpıtma… Yazıklar olsun Haydar Bey!
(Mikrofon otomatik cihaz tarafından
kapatıldı) 
AHMET AYDIN (Devamla) – Özür dilemesi
gereken biri varsa o da sizsiniz. (AK PARTİ sıralarından alkışlar)
BAŞKAN – Teşekkür ederim Sayın Aydın. 
Buyurun Sayın Akar. 
HAYDAR AKAR (Kocaeli) – “Aynaya bakın,
aynaya bakın.” diyerek sataşmada bulundu, hakaret etti. Ben de cevap vermek
istiyorum. 
BAŞKAN – Buyurun, iki dakika… (CHP
sıralarından alkışlar)
AHMET YENİ (Samsun) – Çarpıtma,
çarpıtma!
2.- Kocaeli Milletvekili
Haydar Akar'ın, Adıyaman Milletvekili Ahmet Aydın’ın sataşma nedeniyle yaptığı
konuşması sırasında şahsına sataşması nedeniyle konuşması
HAYDAR AKAR (Kocaeli) – Evet, millet, milletin
tanımına bir bakmak lazım: Aynı topraklar üzerinde yaşayan, aralarında dil,
duygu, ülkü, tarih, kültür ve çıkar birliği olan insanlar topluluğudur. Siz
iktidar olana kadar, on iki yıla kadar, kimse bu ülkede Sünni’den, Alevi’den
bahsetmiyordu. Kimse, bayram namazlarını kıldıktan sonra… (AK PARTİ
sıralarından “Haydi oradan” sesleri) 
BAŞKAN – Sayın milletvekilleri… 
HAYDAR AKAR (Devamla) - … komşusuna
bayrama giderken “Komşum Alevi midir?” diye bakmıyordu. Siz… 
İHSAN ŞENER (Ordu) – Kimse
söyleyemiyordu ne olduğunu. 
YILMAZ TUNÇ (Bartın) – Dersim’de ne
oldu?
HAYDAR AKAR (Devamla) - Dersimle hesaplaşırız.
Biz, Dersim’le hesaplaştık, Dersim’de doğmuş, fakir bir ailenin çocuğunu Genel
Başkan yaparak hesaplaştık. 
RECEP ÖZEL (Isparta) – Allah, Allah!
HAYDAR AKAR (Devamla) - Dersimliler
hesaplaştı, evlerine Atatürk resmi asarak, cemevlerine Atatürk resmi asarak
hesaplaştı ama anlamak mümkün değil, bu Başbakan kiminle hesaplaşmak istiyor,
niçin hesaplaşmak istiyor? Bir de bir kez bunu sorgulamak isteyin. 
İDRİS ŞAHİN (Çankırı) – Yazık, yazık!
HAYDAR AKAR (Devamla) - Sürekli
ayrıştırmaya, sürekli Alevi, Sünni, Caferi diye vurgu yaparken, Orta Doğu’daki
Sünnilere silah yardımı yaparken, Aleviler öldürülürken, Alevi annesini
meydanlarda yuhalatırken, 15 yaşındaki Alevi çocuğu…. 
YILMAZ TUNÇ (Bartın) – Çarpıtma.
HAYDAR AKAR (Devamla) - … ekmek almaya
giden Alevi çocuğu terörist ilan eden bir Başbakanın kalkıp “Gürcülük kötü,
ondan daha kötüsü Ermeniler.” demesini esefle kınıyorum. 
YILMAZ TUNÇ (Bartın) – Kimse inanmaz bu
dediğine Haydar. 
İDRİS ŞAHİN (Çankırı) – 93’te iktidarda
kim vardı? 
HAYDAR AKAR (Devamla) – Burada,
gelecek, Türkiye Cumhuriyeti’nde yaşayan tüm Gürcülerden, tüm Ermenilerden, tüm
Türklerden, tüm Kürtlerden bu ayrışmayı yaptığı için özür dilemesi gerekiyor. 
YILMAZ TUNÇ (Bartın) – Sen özür dile. 
HAYDAR AKAR (Devamla) - Bunu söylemeniz
gerekiyor, bunu. Daha fazla söylemeye gerek yok. Akşam dinleseydiniz, ki
dinlemediğiniz belli oluyor. Söylüyorum: “Benim için çıktı bir tanesi
‘Gürcü’dür.’ dedi, hatta çok daha çirkin şeyler söyleyenler oldu, affedersiniz ‘Ermeni’
bile diyen oldu.” diyor. 
YILMAZ TUNÇ (Bartın) – Birleştiriyor. 
AHMET AYDIN (Adıyaman) – Öyle değil,
yanlış söylüyorsun. 
HAYDAR AKAR (Devamla) – Bu, ayıptır,
günahtır, yazıktır! 
OSMAN BOYRAZ (İstanbul) – Uzatma Haydar
Bey. 
HAYDAR AKAR (Devamla) - Bu ülkeyi
ayrıştırmayın diyor, hepinize saygılar sunuyorum. (CHP sıralarından alkışlar) 
YILMAZ TUNÇ (Bartın) – Hâlâ
anlayamamışsın be!
HAYDAR AKAR (Kocaeli) – Çık da orada
konuş. 
İDRİS ŞAHİN (Çankırı) – Sivas katliamı
bile sizin döneminizde oldu. 
AHMET AYDIN (Adıyaman) – Sayın Başkan… 
BAŞKAN – Arkadaşlar, lütfen… 
Bunun sonu gelmeyecek. 
AHMET AYDIN (Adıyaman) – Sayın Başkan,
sataşmayacağım, bir açıklama yapacağım. 
Lütfen, sataşmadan, iki dakika. 
HAYDAR AKAR (Kocaeli) – Televizyonu
dinleyin kardeşim. Dinleyin, Allah aşkına dinleyin. 
BAŞKAN - Dün, 7 kere söz vermişiz bir
sataşmadan dolayı, 7 kere. 
SAKİNE ÖZ (Manisa) – Aynı şeyleri
söyleyecek, tekrar dinlemenin anlamı yok.
3.- Adıyaman Milletvekili
Ahmet Aydın'ın, Kocaeli Milletvekili Haydar Akar’ın sataşma nedeniyle yaptığı
konuşması sırasında AK PARTİ Grup Başkanına sataşması nedeniyle konuşması
AHMET AYDIN (Adıyaman) – Teşekkür
ediyorum Sayın Başkanım. 
Haydar Bey, eğer o sözü gerçekten
olduğu gibi, doğru bir şekilde ifade etseydi amenna derdim, bu şekilde değil. 
HAYDAR AKAR (Kocaeli) – Burada
dinletelim, kürsüden dinletelim. 
ÖZGÜR ÖZEL (Manisa) – Kürsüden dinlet. 
AHMET AYDIN (Devamla) - Aç, bak iyice;
birincisi bu. 
İkincisi, değerli arkadaşlar, AK PARTİ
Hükûmetine kadar kimse Sünni, kimse Alevi olduğunu söylemiyordu değil de
söyleyemiyordu…
HAYDAR AKAR (Kocaeli) – Yo, niye
söyleyemiyordu?
AHMET AYDIN (Devamla) - Söyleyemiyordu.

HAYDAR AKAR (Kocaeli) – Ben Gürcü
olduğumu söylüyordum. 
AHMET AYDIN (Devamla) - “Ben Kürt’üm.”
diyemiyordu, “Ben Aleviyim.” diyemiyordu, kendini ifade edemiyordu insanlar.
HAYDAR AKAR
(Kocaeli) – Şimdi ben cevap vereceğim buna.
AHMET AYDIN
(Devamla) - Ve Sayın Başbakanımız şunu söyledi: “Herkes olduğu gibi görünsün ya
da göründüğü gibi olsun. Herkes kendini olduğu gibi ifade etsin, neye
inanıyorsa, kendisini nasıl hissediyorsa –kendisini ifade etti, kendi
duygularını da ifade etti- kim kendini nasıl hissediyorsa…” Bu bir ayrıştırma
değil, bu bir bütünleştirme. 
MEHMET GÜNAL
(Antalya) – Sizin döneminizde de “Türk’üm.” demek suç oldu.
ALİM IŞIK (Kütahya) – Ahmet Bey, hadi,
“Türk’üm.” de, şu milletin adını bir söyleyiver de geçsin tutanaklara.
AHMET AYDIN (Devamla) – “Ve 77 milyon
olarak, Kürt’üyle, Türk’üyle, Alevi’siyle, Sünni’siyle, Gürcü’süyle,
Boşnak’ıyla, Pomak’ıyla bu ülkede yaşayan 77 milyon tek millettir.” dedi, tek
milletin tanımı olarak da Türkiye Cumhuriyeti vatandaşlığını ifade etti. Eğer
bilebilirseniz, bu bir bütünleştirmedir, bu bir kardeşlik projesidir, bu bir
çözüm projesidir ve bu ülkede yaşayan herkesin inandığı şekilde yaşamasıdır,
inancını yaşamasıdır, dilini konuşmasıdır, kendini ifade ettiği şekliyle
yaşamasıdır, bundan daha öte, bundan daha doğal ne olabilir? 
ALİM IŞIK (Kütahya) – Hadi söyleyiver
Ahmet Bey, şu milletin adını bir söyle de senin ağzından tutanaklara bir
geçsin.
AHMET AYDIN (Devamla) – “AK PARTİ bunun
önünü açtı, AK PARTİ baskılanmış kimlikleri ortadan kaldırdı, baskılanmış
inançları. Bu ülkede herkes, 77 milyon, özgür bir insan olarak, özgür birer
birey olarak yaşasın” dedi ve bunun önünü açan, bunun yolunu getiren de AK
PARTİ’dir diyorum.
Teşekkür
ediyorum. (AK PARTİ sıralarından alkışlar)
BAŞKAN -
Teşekkür ediyorum.
VI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4- İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili Aytuğ
Atıcı'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuşali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; İzmir Milletvekili Musa Çam'ın; Hatay Milletvekili
Adnan Şefik Çirkin'in; Manisa Milletvekili Sakine Öz'ün; Diyarbakır
Milletvekili Emine Ayna'nın; İstanbul Milletvekilleri Gürsel Tekin ve Mahmut
Tanal'ın; Erzincan Milletvekili Muharrem Işık'ın; İstanbul Milletvekili
Abdullah Levent Tüzel'in; İstanbul Milletvekili Abdullah Levent Tüzel'in;
Kocaeli Milletvekili Haydar Akar'ın; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi ve İstanbul Milletvekili Ferit
Mevlüt Aslanoğlu'nun; İzmir Milletvekili Rahmi Aşkın Türeli'nin; Manisa
Milletvekili Özgür Özel'in; İzmir Milletvekili Rahmi Aşkın Türeli'nin; Batman Milletvekili
Ayla Akat Ata'nın; Bursa Milletvekili Sena Kaleli'nin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir
Milletvekili Ayşe Nedret Akova'nın; İstanbul Milletvekili Abdullah Levent
Tüzel'in; İzmir Milletvekili Aytun Çıray'ın; Balıkesir Milletvekili Ayşe Nedret
Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639) (Devam) 
BAŞKAN - Önergeyi
oylarınıza sunuyorum…
MUHARREM İNCE
(Yalova) – Karar yeter sayısı…
BAŞKAN - Karar
yeter sayısı arayacağım.
Kabul edenler...
Kabul etmeyenler…
Elektronik
cihazla oylama yapalım, iki dakika süre veriyorum.
(Elektronik
cihazla oylamaya başlandı)
BAŞKAN – Sayın
milletvekilleri, Sayın Kalaycı, yeni önergeyi inceleme olanağınız varsa devam
edeceğim, yoksa ara vereceğim, incelemenizi bitirdiniz mi, ara vereyim mi? 
MUSTAFA KALAYCI
(Konya) – Bir dakika Sayın Başkan…
BAŞKAN - Sayın
İnce, sizin için de geçerli bu, incelediniz mi önergeyi, süre vereyim mi, yeni
bir önerge var da o yüzden.
YUSUF HALAÇOĞLU
(Kayseri) - Beş dakika ara verseniz yeterli.
(Elektronik cihazla oylamaya devam
edildi)
BAŞKAN – Sayın Halaçoğlu, vereyim
isterseniz on dakika, rahat bakın.
YUSUF HALAÇOĞLU (Kayseri) – Beş dakika.
BAŞKAN – Tamam.
(Elektronik cihazla oylamaya devam
edildi)
BAŞKAN – Karar yeter sayısı vardır,
önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Beş dakika ara veriyorum.
Kapanma Saati:
14.54
ÜÇÜNCÜ OTURUM
Açılma Saati: 15.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Muhammet Rıza YALÇINKAYA (Bartın)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 130’uncu Birleşiminin Üçüncü
Oturumunu açıyorum.
639 sıra sayılı
Kanun Tasarısı’nın görüşmelerine devam edeceğiz. 
Komisyon ve
Hükûmet burada.
84’üncü madde
üzerinde dört adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının çerçeve 84 üncü maddesi ile 5510 sayılı Kanuna eklenen Geçici 60
ıncı maddenin birinci fıkrasına aşağıdaki (e) bendinin, onbeşinci fıkradan
sonra gelmek üzere aşağıdaki fıkraların eklenmesini, dördüncü fıkranın (a)
bendi ile 5 inci ve 6 ncı fıkraların aşağıdaki şekilde değiştirilmesini arz ye
teklif ederiz.
 Nurettin
Canikli Ahmet Aydın Recep
Özel
 Giresun Adıyaman Isparta
 Hüseyin
Şahin Yılmaz Tunç İdris
Şahin
 Bursa Bartın Çankırı
 Mehmet
Doğan Kubat
 İstanbul
"e) Sosyal güvenlik kanunlarına
göre emeklilik veya yaşlılık aylığı almakta iken 5335 sayılı Kanunun 30 uncu
maddesinin ikinci fıkrası kapsamına giren kurum ve kuruluşlara ait işyerlerinde
çalışmaları nedeniyle aylıkları kesilmesi gerekenlere, bu maddenin yürürlüğe
girdiği tarihi takip eden ödeme dönemine kadar yersiz olarak ödendiği tespit
edilen aylıklara ilişkin borç,"
"(4) a) Kanunun 60 ıncı maddesinin
birinci fıkrasının (g) bendi kapsamındaki sigortalılık statüsünden kaynaklanan
prim borcu hariç diğer borçların bu madde hükümlerine göre hesaplanan tutarının
ilk taksit ödeme süresi içerisinde tamamen ödenmesi halinde, bu tutara bu
maddenin yayımlandığı tarihten ödeme tarihine kadar geçen süre için herhangi
bir faiz uygulanmaz. Kanunun 60 ıncı maddesinin birinci fıkrasının (g) bendi
kapsamındaki sigortalılık statüsünden kaynaklanan prim borcu aslının ilk taksit
ödeme süresi içerisinde tamamen ödenmesi halinde ödeme tarihine kadar sosyal
güvenlik mevzuatına göre hesaplanan gecikme cezası ve gecikme zammı tahsil
edilmez."
"(5) Kendi adına ve hesabına
bağımsız çalışanlar ile tarımda kendi adına ve hesabına bağımsız çalışanlardan
2/9/1971 tarihli ve 1479 sayılı Esnaf ve Sanatkarlar ve Diğer Bağımsız
Çalışanlar Sosyal Sigortalar Kurumu Kanunu mülga hükümlerine ve mülga
17/10/1983 tarihli ve 2926 sayılı Tarımda Kendi Adına ve Hesabına Çalışanlar
Sosyal Sigortalar Kanununa göre tescilleri yapıldığı halde prim borçları
nedeniyle daha önceki ilgili kanunları uyarınca sigortalılık süreleri
durdurulmuş olanlardan bu maddenin yayımlandığı tarih itibarıyla ihya edilmemiş
olanların kendileri veya hak sahipleri, bu maddenin yürürlüğe girdiği tarihi
takip eden ay başından itibaren üç ay içerisinde Kuruma müracaat ederek,
durdurulan sigortalılık süreleri için ödeyecekleri prim tutarının, sigortalılık
süreleri durdurulmamış gibi değerlendirilerek bu madde kapsamında hükümlerine
göre hesaplanmasını talep edebilirler. Hesaplanan borcun tamamının ilk taksit
ödeme süresi içinde ödenmesi halinde durdurulan süreler sigortalılık süresi
olarak değerlendirilir. Hesaplanan borcun tamamının ilk taksit ödeme süresi
içinde ödenmemesi halinde ihya işlemi geçerli sayılmaz ve bu madde kapsamında
ödenmiş olan tutarlar ilgilinin bu madde kapsamı haricinde başkaca prim
borcunun bulunmaması kaydıyla faizsiz olarak iade edilir."
"(6) Bu maddeye göre ödenmesi
gereken taksitlerden; bir takvim yılında iki veya daha az taksitin, süresinde
ödenmemesi veya eksik ödenmesi halinde, ödenmeyen veya eksik ödenen taksit
tutarlarının son taksiti izleyen ayın sonuna kadar, gecikilen her ay ve kesri
için 6183 sayılı Kanunun 51 inci maddesine göre belirlenen gecikme zammı
oranında hesaplanacak geç ödeme zammı ile birlikte ödenmesi şartıyla bu madde
hükümlerinden yararlanılır. Süresinde ödenmeyen veya eksik ödenen taksitlerin
belirtilen şekilde de ödenmemesi veya bir takvim yılında ikiden fazla taksitin
süresinde ödenmemesi veya eksik ödenmesi halinde bu madde hükümlerinden
yararlanma hakkı kaybedilir. Bu hüküm alacakları tahsil daireleri açısından
taksitlendirilen alacaklar için ayrı ayrı uygulanır.
(16)  Bu madde kapsamında ödenmesi
gereken tutarlar, il özel idareleri, belediyeler ve bunlara bağlı müstakil
bütçeli ve kamu tüzel kişiliğini haiz kuruluşlarca ikişer aylık dönemler
halinde azami otuzaltı eşit taksitte, bu madde ile bu maddeyi ihdas eden
Kanunun 75 inci maddesi kapsamında ödenmesi gereken tutarlar, Gençlik ve Spor
Bakanlığı, Türkiye Futbol Federasyonu ve özerk spor federasyonlarına tescil
edilmiş olan ve Türkiye'de sportif alanda faaliyette bulunan spor kulüplerince
ikişer aylık dönemler halinde azami kırkiki eşit taksitte ödenebilir. Bu
takdirde bu bent hükmüne göre hesaplanacak katsayı yirmidört eşit taksit için
(1,20), otuz eşit taksit için (1,25), otuzaltı eşit taksit için (1,30) ve
kırkiki eşit taksit için (1,35) olarak uygulanır."
(17)  Bu madde kapsamına giren
alacakların; asıllarının bu maddenin yayımlandığı tarihten önce ödenmiş olması
şartıyla, bu maddenin yayımlandığı tarih itibarıyla aslı ödenmiş fer'i alacağın
% 40'ının ilk taksit ödeme süresi içinde ödenmesi halinde kalan % 60'ının
tahsilinden vazgeçilir. Aslı ödenmiş fer'i alacağın %40'ının taksitle ödenmek
istenmesi halinde ise bu maddenin 4 fıkrasının (c) bendine göre
taksitlendirilir.
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 31/5/2006 tarihli ve 5510 sayılı Kanuna geçici madde eklemeyi
öngören 84'üncü maddesinde geçen "yedi ay" ibaresinin "oniki
ay", "üç ay" ibaresinin "altı ay", "sekiz
ay" ibaresinin "oniki ay", "dört ay" ibaresinin
"sekiz ay", "ikişer" ibaresinin "üçer" ve
"onsekiz" ibaresinin "yirmidört" şeklinde değiştirilmesini
arz ve teklif ederiz.
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Sebahat Tuncel Hasip
Kaplan
 Van İstanbul Şırnak
Türkiye Büyük Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet Çetin'in;
Tekirdağ Milletvekili Candan Yüceer ve 3 Milletvekilinin; Kahramanmaraş
Milletvekili Mesut Dedeoğlu ile Milliyetçi Hareket Partisi Grup Başkanvekili
İzmir Milletvekili Oktay Vural'ın; Kırklareli Milletvekili Mehmet Siyam
Kesimoğlu ve 4 Milletvekilinin; Mersin Milletvekili Aytuğ Atıcı'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; İstanbul Milletvekili Ali
Özgündüz'ün; Tekirdağ Milletvekili Bülent Belen ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; İstanbul Milletvekilleri Aydın Ağan Ayaydın ve Ercan Cengiz'in;
Kars Milletvekili Mülkiye Birtane'nin; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Ankara Milletvekili İzzet Çetin'in; Zonguldak
Milletvekili Ali İhsan Köktürk'ün; İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuşali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri ile;
Benzer Mahiyetteki Kanun Teklifleri ve Plan ve Bütçe Komisyonu Raporunun
çerçeve 84. maddesi ile 5510 sayılı kanuna eklenmesi öngörülen geçici 60 ıncı
maddesinin birinci fıkrasına (e) bendinin eklenmesini arz ve teklif ederiz.
 Rahmi
Aşkın Türeli Ali Serindağ Haluk
Eyidoğan
 İzmir
 Gaziantep İstanbul
 Fatma
Nur Serter Haydar Akar Vahap
Seçer
 İstanbul Kocaeli Mersin
"e) İşverenlere sağlık, analık, iş
göremezlik, iş kazası, meslek hastalığı gibi sebeplerle kurumun rücu ettiği
alacaklar
BAŞKAN – Sayın milletvekilleri, şimdi
okutacağım önerge 500 kelimeyi geçtiğinden İç Tüzük’ün 87’nci maddesi gereği
önergenin özeti okunacak, önergenin tamamı tutanağa eklenecektir.(x)
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555, 2/601,
2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498, 2/1506,
2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688,
2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869,
2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997,
2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146,
2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/2198)
84 üncü maddesinin aşağıdaki şekilde değiştirilmesini arz ve teklif ederiz.
 Erkan
Akçay S. Nevzat Korkmaz Kemalettin
Yılmaz
 Manisa Isparta Afyonkarahisar
 Mesut
Dedeoğlu Mustafa Kalaycı Özcan
Yeniçeri
 Kahramanmaraş Konya Ankara
Madde 84- 31/5/2006 tarihli ve 5510 sayılı Kanuna aşağıdaki
geçici madde eklenmiş ve borçlar yeniden yapılandırılmıştır.
BAŞKAN – Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ İLKNUR DENİZLİ (İzmir) –
Katılamıyoruz Sayın Başkan.
BAŞKAN – Hükûmet?
ÇEVRE VE ŞEHİRCİLİK BAKANI İDRİS GÜLLÜCE (İstanbul) – Katılmıyoruz
efendim.
BAŞKAN – Önerge üzerinde Konya Milletvekili Sayın Mustafa
Kalaycı konuşacak. (MHP sıralarından alkışlar)
MUSTAFA KALAYCI (Konya) – Sayın Başkan, değerli
milletvekilleri; hepinizi saygılarımla selamlıyorum.
Tasarının bu maddesiyle 2014 Nisan ve önceki aylara ait
sigorta primi borçlarına yapılandırma imkânı getirilmektedir. AKP Hükûmetinin
yüksek prim borçları çıkardığı ve sağlık yardımı vermeyerek mağdur ettiği
milyonlarca vatandaşımızın genel sağlık sigortası prim borçları da bu maddeyle
yapılandırılmaktadır. 
Sayın Başbakanın “Cebine nüfus cüzdanını koyan herkes bu
ülkede istediği hastaneye, istediği zaman, para ödemeden gidebilecek.”
sözlerinin yalan olduğunu bu uygulama açıkça göstermiştir. Bırakın para
ödememeyi, vatandaşımıza sağlık yardımı alamadığı dönemlere ilişkin borçlar
bile ödettirilmektedir. Bu haksızlık mutlaka düzeltilmelidir. 
Yine, Hükûmet, emekli esnafımıza
üstesinden gelemeyeceği boyutta geçmiş yıllara ait sosyal güvenlik destek primi
borçları çıkarmıştır. Bu maddeyle anılan borçlara yapılandırma imkânı verilse
de esnafımızın bu borçları ödemekte zorlanacağı açık olup ayrıca emekli
aylığından yüzde 15 prim kesilmesi aynen devam ettirilmektedir. Esnaf ve
sanatkârımızı cezalandıran bu sistemden vazgeçilerek esnafın emekli aylığından
kesinti yapılmamalı ve geçmiş yıllara ilişkin borçlar da tümüyle silinmelidir. 
Diğer taraftan, birçok vatandaşımız
geçmişte vergi mükellefiyeti ve oda kaydı olan çalışma sürelerinin hizmetine
sayılmasını, hizmet borçlanması imkânı verilmesi yönünde düzenleme yapılmasını
beklemektedir. Ancak, Milliyetçi Hareket Partisi olarak tüm çabalarımıza rağmen
bu yönde bir düzenleme AKP Grubuna kabul ettirilememiştir. Esnafımızın,
çiftçimizin hakkı olan bu hizmetlerin daha önce kayıt ve tescil edilmiş olma şartı
aranmadan sigortalılık süresi olarak değerlendirilmesi ve bu sürelere borçlanma
imkânı verilmesi gerekmektedir. AKP’yi hakkın ve haklının yanında olmaya davet
ediyorum.
Değerli milletvekilleri, kamuoyuna
tarihin en kapsamlı af yasası olarak takdim edilen bu tasarı, iddia edildiğinin
aksine, 2011 yılında çıkarılan 6111 sayılı Kanun’a göre daha dar kapsamlı olup
vergi ve sigorta primi dışındaki kamuya olan borçlarda bir yapılandırma
getirmemektedir. Dolayısıyla, bu tasarı birçok kesimde oluşturulan beklentileri
karşılamamaktadır. Hâlbuki, gerek sanayi ve ticaret erbabı ile çiftçilerden
gerekse odalar, birlikler ve kooperatiflerden gelen talepler kapsamlı bir
düzenleme beklendiğini ortaya koymaktadır.
Bakınız, gelen taleplerde DSİ’nin
sulama kooperatiflerini icraya verdiği, bu itibarla DSİ’ye olan borçların
kapsama alınması, yine tarımsal sulamadan olan çiftçi ve kooperatif borçlarının
faizlerinin terkin edilerek uzun vadeli yapılandırılması istenmektedir. Ancak,
bu yıl peş peşe yaşadığı afetler nedeniyle iyice zor duruma düşen çiftçimizin
ve üreticimizin sorunlarına AKP Hükûmeti duyarsız kalmaktadır. Üstelik,
çiftçiler elektrik borçlarına kolaylık getirilmesini beklerken AKP Hükûmeti tam
tersine elektrik borcu nedeniyle tarımsal desteklerin verilmemesini kararlaştırmıştır.

Büyük bir borç sarmalı içine giren
şirketler ve KOBİ’ler finansman sıkıntısı nedeniyle vergi ve prim affının otuz
altı ay yerine, altmış ay vadeye yayılmasını, daha önce kara listeye alınan
dürüst ticari işletmelerin ayakta kalabilmesi ve kredi kullanabilmesi için
sicil affı getirilmesini beklemektedir. Yine, vergi ve sigorta prim borçlarıyla
ilgili olarak adliyeye intikal etmiş dosyaların kapsama alınması, matrah
artırımı imkânı verilmesi, dağıtılmamış kârlara ilişkin stopajın düşürülmesi, stok
affının kapsama alınması, 31/12/2013 bilançolarının tüm kalemlerini fiilî
duruma göre düzeltme imkânı verilmesi gibi birçok talep ve beklenti
bulunmaktadır. Ancak, bu tasarıyla sadece kasa affı getirilmekte, ortakların
borçlarıyla ilgili düzeltme yapmaya imkân verilmektedir. 
Buradan soruyorum: Neden özellikle kasa
açıklarına, patronların açıklarına düzeltme imkânı getirilmektedir? Öyle ya,
eğer amaç vergi barışı ise yapılan düzenleme neden bilançonun tüm kalemlerini
değil de sadece kasa ve şirket ortaklarının borç, alacak hesaplarını
kapsamaktadır? Bu düzenleme 17-25 Aralık soruşturmalarıyla ortaya çıkan
rüşvetlere yönelik midir? Ödenen rüşvetleri mi kayda alıyorsunuz? Havuz
medyasına aktarılan, ayakkabı kutularına saklanan, yatak odalarında para kasalarına
istiflenen, soruşturma korkusuyla sıfırlayabilmek için bir hayli uğraşılarak
villadan kaçırılan milyarlarca dolarlık paraları veren rüşvetçiler için mi bu
düzenlemeyi yapıyorsunuz?
Teşekkür ederim.
(MHP sıralarından alkışlar) 
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; İstanbul Milletvekili Abdullah
Levent Tüzel'in; Bingöl Milletvekili İdris Baluken'in; Bursa Milletvekili Sena
Kaleli ve 5 Milletvekilinin; Ankara Milletvekili İzzet Çetin'in; Tekirdağ
Milletvekili Candan Yüceer ve 3 Milletvekilinin; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Kırklareli Milletvekili Mehmet Siyam Kesimoğlu ve
4 Milletvekilinin; Mersin Milletvekili Aytuğ Atıcı'nın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; İstanbul Milletvekili Ali
Özgündüz'ün; Tekirdağ Milletvekili Bülent Belen ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; İstanbul Milletvekilleri Aydın Ağan Ayaydın ve Ercan Cengiz'in;
Kars Milletvekili Mülkiye Birtane'nin; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Ankara Milletvekili İzzet Çetin'in; Zonguldak
Milletvekili Ali İhsan Köktürk'ün; İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan’ın; Hatay Milletvekili Mevlüt Dudu’nun;
Ankara Milletvekili Levent Gök’ün; Ankara Milletvekili Levent Gök’ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova’nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam’ın; Hatay Milletvekili Adnan Şefik Çirkin‘in; Manisa Milletvekili Sakine
Öz’ün; Diyarbakır Milletvekili Emine Ayna’nın; İstanbul Milletvekilleri Gürsel
Tekin ve Mahmut Tanal’ın; Erzincan Milletvekili Muharrem Işık’ın Kanun
Teklifleri ile; Benzer Mahiyetteki Kanun Teklifleri ve Plan ve Bütçe Komisyonu
Raporunun çerçeve 84. maddesi ile 5510 sayılı kanuna eklenmesi öngörülen geçici
60 ıncı maddesinin birinci fıkrasına (e) bendinin eklenmesini arz ve teklif
ederiz.
Rahmi Aşkın
Türeli (İzmir) ve arkadaşları
"e) İşverenlere sağlık, analık, iş
göremezlik, iş kazası, meslek hastalığı gibi sebeplerle kurumun rücu ettiği
alacaklar
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ İLKNUR
DENİZLİ (İzmir) – Katılamıyoruz Sayın Başkan.
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim.
BAŞKAN – Önerge üzerinde Ankara
Milletvekili Sayın İzzet Çetin konuşacak. 
Buyurun. (CHP sıralarından alkışlar) 
İZZET ÇETİN (Ankara) – Sayın Başkan,
değerli milletvekilleri; hepinizi saygıyla selamlıyorum. 
Değerli arkadaşlar, gerçekten, bu torba
kanunun daha maddeleri görüşülmeden maddeleri üzerinde değişiklik önergeleri
verilmeye başlandı. Son derece ilginç. 
Biraz önce okunan, iktidar partisi
tarafından verilen önergede, alt komisyon ve üst komisyona gelip daha orada
kabul edilmediği hâlde (d) fıkrasından sonra (1)’inci fıkraya ilave edilen (e)
fıkrasıyla başlandı işe, ben oradan girmek istiyorum. 
Bu düzenleme 21/4/2005 tarihinde 5335
sayılı Kanun’la, AKP’nin acemilik döneminde yapmış olduğu bir torba kanunla,
iktidar tarafından belli yerlere atanan kişilere, emekli olduktan sonra atanan
kişilere fazladan ödeme yapılmışsa onlara af getiren bir düzenleme. Kabul
edilmesi gerçekten olanaklı değil. 
Bu torba kanun, ne yazık ki bir kez
daha söyleyeyim, Soma’da ölen 301 madencinin geride kalanlarını ve azgınlaşan
taşeron sistemini içeren bir torba kanundan çok, AKP’nin kendi yandaşlarını,
kendi müteahhitlerini, kendi çıkar çevrelerini koruyan, kollayan bir torba
kanun hâline iyice dönüştürülüyor. Ben buraya dikkatinizi çekmek istedim. 
Bu madde gerçekten, biraz evvel
Milliyetçi Hareket Partisinden konuşan değerli arkadaşımızın da söylediği gibi,
beklentilere cevap veren bir madde değil. Sadece maddenin önemli kısımlarını
söylemeye kalkışsak beş dakikalık önerge süresinin bunu sıralamamıza imkân
vermeyeceği açık ama ben 2014 Nisan ayından önceki aylara ilişkin olup da bu
maddenin yayımlandığı tarihten önce tahakkuk ettiği hâlde ödenmemiş olan
kurumun alacaklarının büyük bir kısmının faizlerinin silinerek, TEFE-TÜFE
farkına göre, bu madde içinde yazılan belli oranlarda, sürelere bağlı olarak
belirlenen oranlarda yeni bir faiz yöntemiyle yapılandırılmasını sağlayan bir
düzenleme. Buna katılmak ya da katılmamak çok önemli değil çünkü iktidar
olduğunuzdan bugüne kadar geçen süre içerisinde vergi aflarıyla, sigorta prim
aflarıyla dürüst ve namuslu esnafı, sanatkârı, serbest meslek erbabını
cezalandırırken; yükümlülüğünü yerine getirmeyen, vergisini zamanında ödemeyen,
prim borcunu zamanında vermeyen “uyanık” -diyeyim- ya da yandaşlarınızı hep
“Nasıl olsa af gelecek.” beklentisine soktunuz ve her seferinde de torba
kanunlarla bunları yapıyorsunuz. 
Şimdi, bu torba kanunun bu maddesinin
içerisinde, gerçekten vergi mükellefi olduğu hâlde bir türlü BAĞ-KUR esnafı
konumuna gelemeyen esnafın sorunlarına çözüm yok; kurumlarda, sosyal güvenlik
kurumları içerisinde memur olarak, işçi olarak ya da BAĞ-KUR’lu olarak çalışıp
da yaşı tamamladığı hâlde prim ödeme gün sayısındaki eksiklik nedeniyle maaşa
erişemeyen yurttaşların beklentilerine cevap veren bir düzenleme yok; devlet
olarak 1999’da yapmış olduğumuz bir kanunla kendilerini cezalandırdığımız,
tuzak kurup emekliye sevk ettiğimiz, daha sonra da iktidarlarınız döneminde
“Ödül olarak emekli ikramiyenizi ya da kıdem tazminatınızı yüzde 25, yüzde 40
zamlı ödeyeceğiz.” diyerek emekliye sevk ettiğiniz ve kamuoyunda “yaşa
takılanlar” diye bilinen emekçilerin dertlerine deva olacak bir düzenleme yok.
Ee, ne var? Yandaşlarınızdan ödemeyenlere, “Ödemeyin.” dediklerinize yine af
var. Bu, hakkaniyete uygun değil, dürüstlüğe uygun değil, gerçekten, kanun
yapma tekniğine de uygun değil.
Değerli arkadaşlar, biraz evvel verilen
bir önergede, yine o kalın kitaptaki -getirmedim buraya- bir düzenlemeyi
bertaraf ediyorsunuz. Oradaki 17’nci madde burada değiştiriliyor, deniyor ki:
“Anapara ödenmişse gecikme zammı ve faizlerinin yüzde 40’ını ver, yüzde 60’ını
affedeyim.” Ne olur ya, bir de borçlarını zamanında ödeyen, vergisini zamanında
ödeyen, primlerini zamanında ödeyen insanlarımızı düşünerek, onların
kendilerinin enayi yerine konulmadıklarını anlamaları ve dürüstlüğün de
ödüllendirilmesi için onların da vergilerini, sigorta primlerini yüzde 5, yüzde
10 oranında indirelim de hiç olmazsa hakkaniyeti sağlayalım, dürüst ve
namuslular da hiç olmazsa “Biz ödüllendirildik.” diyebilsin. 
Teşekkür ediyorum. (CHP sıralarından
alkışlar)
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum…
KAMER GENÇ (Tunceli) – Sayın Başkan,
AKP’nin verdiği önergeyle ilgili olarak 63’üncü maddeye göre yerimden çok kısa
söz istiyorum.
BAŞKAN – Bir dakika, işlem bitsin.
KAMER GENÇ (Tunceli) – Ama daha önce
ben…
BAŞKAN – Bir dakika, işlem bitsin.
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı'nın, 31/5/2006 tarihli ve 5510 sayılı Kanuna geçici madde eklemeyi
öngören 84'üncü maddesinde geçen "yedi ay" ibaresinin "oniki
ay", "üç ay" ibaresinin "altı ay", "sekiz
ay" ibaresinin "oniki ay", "dört ay" ibaresinin
"sekiz ay", "ikişer" ibaresinin "üçer" ve
"onsekiz" ibaresinin "yirmidört" şeklinde değiştirilmesini
arz ve teklif ederiz.
Erol Dora
(Mardin) ve arkadaşları
BAŞKAN – Bir dakika. 
Siz ne demiştiniz Sayın Genç?
KAMER GENÇ (Tunceli) – Efendim, şimdi,
AKP’nin verdiği önerge var burada. Şimdi, evvela siz bu önergeyi anladınız mı?
Çünkü Meclisi yöneten Başkanın burada verilen konuları öğrenmesi lazım. Neyse,
öğrenmediniz. 
Şimdi, şöyle bir önerge veriliyor…
BAŞKAN – Şimdi, beni karıştırmadan
konuşun lütfen, beni karıştırmayın, benimle ilgili hiçbir şey söylemeyin
lütfen. 
Buyurun.
KAMER GENÇ (Tunceli) – Rica ediyorum…
Ben de orada yedi sene Meclisi yönettiğim için, burada, gelen kanun tasarı ve
tekliflerinin en azından Meclis Başkanlık Divanınca anlaşılması lazım çünkü
buraya gelen önergelerle devlet büyük bir yük altına sokuluyor. 
Şimdi, AKP’nin verdiği önergede,
efendim, sosyal güvenlik kurumlarından emekli olup da çalışan kişilerin
kendilerine haksız maaş ödenmiş. Bu, tabii, AKP’lilerin yandaşlarına ödenen bir
şey. 
BAŞKAN – Sayın Genç…
KAMER GENÇ (Tunceli) – Bir dakika…
BAŞKAN – Ama bitirin, böyle bir
usulümüz yok. 
KAMER GENÇ (Tunceli) – Efendim, bir şey
söylüyorum Sayın Başkan.
BAŞKAN – Evet ama çabuk olun siz de.
KAMER GENÇ (Tunceli) – Niye
yolsuzlukları örtmek için bu kadar gayret sarf ediyorsunuz? 
BAŞKAN – Tamam, bir dakika veriyorum
size. 
VIII.- AÇIKLAMALAR
1.- Tunceli Milletvekili
Kamer Genç'in, 639 sıra sayılı Kanun Tasarısı’nın 84’üncü maddesiyle ilgili
Giresun Milletvekili Nurettin Canikli ve arkadaşlarının verdiği önergede
devleti zarara sokan konular olduğuna ve Başkanlık Divanının önergeleri daha
iyi incelemesi gerektiğine ilişkin açıklaması
KAMER GENÇ (Tunceli) – Diyorum ki:
Bakın, getirilen bu önergede, sosyal güvenlik kurumlarından emekli olduğu hâlde
devletten maaş almaması gereken kişiler haksız olarak devletten maaş almışlar
ve bu paraların üzerine yatmışlar. Şimdi, getiriyor önergeyle onun yüzde 40’ını
alıyor, yüzde 60’ını affediyor. 
Şimdi, bundan önce ne kadar imar affı
varsa, ne kadar kaçakçıların vergi affı varsa, onun gibi ne kadar devleti
zarara sokan konular varsa, son anda AKP grup başkan vekilleri, özellikle
Nurettin Canikli buraya önerge getiriyor, bunları affediyor. 
Yazık bu devlete efendim! Yazık bu
millete ya!
BAŞKAN – Sayın Genç… Sayın Genç…
KAMER GENÇ (Tunceli) – Evet. 
BAŞKAN – Biz Divan olarak önergeleri
şeklî ve usulü açısından inceliyoruz. 
KAMER GENÇ (Tunceli) – Şeklî değil
efendim, özüne de gireceksiniz. 
BAŞKAN – Lütfen… Bir dakika beni dinler
misiniz?
KAMER GENÇ (Tunceli) – Evet.
BAŞKAN – Kaldı ki bu önergeyle ilgili
olarak ben grup başkan vekillerinin ortak talebi yüzünden ara verdim. Ara
verdim, grup başkan vekilleri önergeyi incelediler ki, imzalı olarak buraya
geldi. Bundan sonra bizim yapacak hiçbir şeyimiz yok. Kaldı ki şu anda
Halkların Demokratik Partisinin önergesini görüşeceğiz.
Teşekkür ederim.
Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ VEDAT DEMİRÖZ
(Bitlis) – Katılmıyoruz. 
BAŞKAN – Hükûmet…
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim.
BAŞKAN – Gerekçeyi okutuyorum: 
Gerekçe: 
Değişiklik ile maddenin yasalaşmasından
sonra yararlanma süresine dair borçlulara daha geniş bir zaman tanınması
amaçlanmıştır.
BAŞKAN – Önergeyi oylarınıza sunuyorum:
Kabul edenler…
KAMER GENÇ (Tunceli) – Karar yeter
sayısı…
BAŞKAN – Karar yeter sayısı arayacağım.
Kabul etmeyenler… Karar yeter sayısı
yoktur. Elektronik yapıyorum. (CHP sıralarından gürültüler) 
KAMER GENÇ (Tunceli) – Yok efendim
“karar yeter sayası yok” dediniz niye yapıyorsunuz? Niye yapıyorsun elektronik
cihazla?
BAŞKAN – Tamam tamam, peki tamam. 
“Yoktur” dedim, ara vermem gerekiyor.
On dakika ara veriyorum. 
Kapanma Saati :
15.32
DÖRDÜNCÜ OTURUM
Açılma Saati:
15.43
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Fehmi KÜPÇÜ (Bolu), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 130’uncu Birleşiminin Dördüncü Oturumunu açıyorum. 
84’üncü madde üzerinde İzmir
Milletvekili Rahmi Aşkın Türeli ve arkadaşlarının önergesinin oylanmasında
karar yeter sayısı bulunamamıştı. Şimdi önergeyi tekrar oylarınıza sunacağım ve
karar yeter sayısı arayacağım. 
Kabul edenler… Kabul etmeyenler… Önerge
kabul edilmemiştir, karar yeter sayısı vardır. 
639 sıra sayılı Kanun Tasarısı’nın
görüşmelerine devam edeceğiz. 
Komisyon? Burada. 
Hükûmet? Burada. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının çerçeve 84 üncü maddesi ile 5510 sayılı Kanuna eklenen Geçici 60
ıncı maddenin birinci fıkrasına aşağıdaki (e) bendinin, onbeşinci fıkradan
sonra gelmek üzere aşağıdaki fıkraların eklenmesini, dördüncü fıkranın (a)
bendi ile 5 inci ve 6 ncı fıkraların aşağıdaki şekilde değiştirilmesini arz ve
teklif ederiz.
 Nurettin
Canikli Ahmet Aydın Recep
Özel
 Giresun Adıyaman Isparta
 Hüseyin
Şahin Yılmaz Tunç İdris
Şahin
 Bursa Bartın Çankırı
 Mehmet
Doğan Kubat
 İstanbul
"e) Sosyal güvenlik kanunlarına
göre emeklilik veya yaşlılık aylığı almakta iken 5335 sayılı Kanunun 30 uncu
maddesinin ikinci fıkrası kapsamına giren kurum ve kuruluşlara ait işyerlerinde
çalışmaları nedeniyle aylıkları kesilmesi gerekenlere, bu maddenin yürürlüğe
girdiği tarihi takip eden ödeme dönemine kadar yersiz olarak ödendiği tespit
edilen aylıklara ilişkin borç,"
"(4) a) Kanunun 60 ıncı maddesinin
birinci fıkrasının (g) bendi kapsamındaki sigortalılık statüsünden kaynaklanan
prim borcu hariç diğer borçların bu madde hükümlerine göre hesaplanan tutarının
ilk taksit ödeme süresi içerisinde tamamen ödenmesi halinde, bu tutara bu
maddenin yayımlandığı tarihten ödeme tarihine kadar geçen süre için herhangi
bir faiz uygulanmaz. Kanunun 60 ıncı maddesinin birinci fıkrasının (g) bendi
kapsamındaki sigortalılık statüsünden kaynaklanan prim borcu aslının ilk taksit
ödeme süresi içerisinde tamamen ödenmesi halinde ödeme tarihine kadar sosyal
güvenlik mevzuatına göre hesaplanan gecikme cezası ve gecikme zammı tahsil
edilmez."
"(5) Kendi adına ve hesabına
bağımsız çalışanlar ile tarımda kendi adına ve hesabına bağımsız çalışanlardan
2/9/1971 tarihli ve 1479 sayılı Esnaf ve Sanatkarlar ve Diğer Bağımsız
Çalışanlar Sosyal Sigortalar Kurumu Kanunu mülga hükümlerine ve mülga
17/10/1983 tarihli ve 2926 sayılı Tarımda Kendi Adına ve Hesabına Çalışanlar
Sosyal Sigortalar Kanununa göre tescilleri yapıldığı halde prim borçları
nedeniyle daha önceki ilgili kanunları uyarınca sigortalılık süreleri
durdurulmuş olanlardan bu maddenin yayımlandığı tarih itibarıyla ihya edilmemiş
olanların kendileri veya hak sahipleri, bu maddenin yürürlüğe girdiği tarihi
takip eden ay başından itibaren üç ay içerisinde Kuruma müracaat ederek,
durdurulan sigortalılık süreleri için ödeyecekleri prim tutarının, sigortalılık
süreleri durdurulmamış gibi değerlendirilerek bu madde kapsamında hükümlerine
göre hesaplanmasını talep edebilirler. Hesaplanan borcun tamamının ilk taksit
ödeme süresi içinde ödenmesi halinde durdurulan süreler sigortalılık süresi
olarak değerlendirilir. Hesaplanan borcun tamamının ilk taksit ödeme süresi
içinde ödenmemesi halinde ihya işlemi geçerli sayılmaz ve bu madde kapsamında
ödenmiş olan tutarlar ilgilinin bu madde kapsamı haricinde başkaca prim
borcunun bulunmaması kaydıyla faizsiz olarak iade edilir."
"(6) Bu maddeye göre ödenmesi
gereken taksitlerden; bir takvim yılında iki veya daha az taksitin, süresinde
ödenmemesi veya eksik ödenmesi halinde, ödenmeyen veya eksik ödenen taksit
tutarlarının son taksiti izleyen ayın sonuna kadar, gecikilen her ay ve kesri
için 6183 sayılı Kanunun 51 inci maddesine göre belirlenen gecikme zammı
oranında hesaplanacak geç ödeme zammı ile birlikte ödenmesi şartıyla bu madde
hükümlerinden yararlanılır. Süresinde ödenmeyen veya eksik ödenen taksitlerin
belirtilen şekilde de ödenmemesi veya bir takvim yılında ikiden fazla taksitin
süresinde ödenmemesi veya eksik ödenmesi halinde bu madde hükümlerinden
yararlanma hakkı kaybedilir. Bu hüküm alacakları tahsil daireleri açısından
taksitlendirilen alacaklar için ayrı ayrı uygulanır.
(16)  Bu madde kapsamında ödenmesi
gereken tutarlar, il özel idareleri, belediyeler ve bunlara bağlı müstakil
bütçeli ve kamu tüzel kişiliğini haiz kuruluşlarca ikişer aylık dönemler
halinde azami otuzaltı eşit taksitte, bu madde ile bu maddeyi ihdas eden
Kanunun 75 inci maddesi kapsamında ödenmesi gereken tutarlar, Gençlik ve Spor
Bakanlığı, Türkiye Futbol Federasyonu ve özerk spor federasyonlarına tescil
edilmiş olan ve Türkiye'de sportif alanda faaliyette bulunan spor kulüplerince
ikişer aylık dönemler halinde azami kırkiki eşit taksitte ödenebilir. Bu
takdirde bu bent hükmüne göre hesaplanacak katsayı yirmidört eşit taksit için
(1,20), otuz eşit taksit için (1,25), otuzaltı eşit taksit için (1,30) ve
kırkiki eşit taksit için (1,35) olarak uygulanır."
(17)  Bu madde kapsamına giren
alacakların; asıllarının bu maddenin yayımlandığı tarihten önce ödenmiş olması
şartıyla, bu maddenin yayımlandığı tarih itibarıyla aslı ödenmiş fer'i alacağın
% 40'ının ilk taksit ödeme süresi içinde ödenmesi halinde kalan % 60'ının
tahsilinden vazgeçilir. Aslı ödenmiş fer'i alacağın %40'ının taksitle ödenmek
istenmesi halinde ise bu maddenin 4 fıkrasının (c) bendine göre
taksitlendirilir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) -Takdire bırakıyoruz Sayın Başkanım.
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılıyoruz efendim.
BAŞKAN – Gerekçeyi okutuyorum:
Gerekçe: 
Sosyal güvenlik kurumlarından emekli
olup kamu idarelerinde çalışmaları nedeniyle aylıkları kesilmesi gerekenlere
ödenen yersiz aylıkların yapılandırılması ile Kanunun 4 üncü maddesinin birinci
fıkrasının (b) bendi kapsamındaki sigortalıların prim borçlarının
yapılandırılmasında, kapsamdaki diğer borçlara uygulanan yapılandırma koşulları
uygulanarak eşitliğin sağlanması ödeme yükümlülüklerini aksatan borçluların
Kanun maddesi karşısındaki durumlarının Maliye Bakanlığına olan borçlarını
yapılandıran borçlular ile aynı şartlara getirilmesi, borç aslı bulunmadığı
halde gecikme zammı ve gecikme cezası borcu bulunanların bu borçlarının
%40'ının ödenmesi halinde kalan %60'ının tahsilinden vazgeçilmesi, ayrıca il
özel idareleri, belediyeler ve bunlara bağlı müstakil bütçeli ve kamu tüzel
kişiliğini haiz kuruluşların madde kapsamındaki borçlarını otuzaltı eşit
taksitte ödeme imkanının sağlanması amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Maddeyi kabul edilen önerge
doğrultusunda oylarınıza sunuyorum: Kabul edenler… Kabul etmeyenler… Madde
kabul edilmiştir.
KAMER GENÇ (Tunceli) – Sayın Başkan…
BAŞKAN - Sayın milletvekilleri, yeni
madde ihdasına dair bir önerge vardır.
KAMER GENÇ (Tunceli) – Sayın Başkan,
biraz önce… Bir dakika…
BAŞKAN – Sayın milletvekilim müsaade
eder misiniz, ben burada bir işlem yapıyorum.
KAMER
GENÇ (Tunceli) – İşlem yapıyorsunuz ama işlemi bitirdiniz.
BAŞKAN
– Her söz istediğiniz zaman size, istediğiniz anda söz vermek mecburiyetinde
değilim. (AK PARTİ sıralarından alkışlar) 
KAMER
GENÇ (Tunceli) – Maddeden sonra yeni işleme geçiyorsunuz.
BAŞKAN
– Lütfen…
KAMER
GENÇ (Tunceli) – Bir şey söylüyorum size.
BAŞKAN
– Ben işleme başladım.
KAMER
GENÇ (Tunceli) – Hayır başlamadın. Önerge oylamasından sonra ben söz istedim.
BAŞKAN
– Yeni madde ihdasına dair bir önerge vardır. Önergeleri okutup Komisyona
soracağım…
KAMER
GENÇ (Tunceli) – Ya, bir dakika, ben senden söz istiyorum be! Sayın Başkan…
BAŞKAN
– …Komisyon önergeye salt çoğunlukla katılırsa önergeler üzerinde yeni bir
madde olarak görüşme açacağım. 
KAMER
GENÇ (Tunceli) – Sayın Başkan…
BAŞKAN
– Komisyonun salt çoğunlukla katılmaması hâlinde ise önergeleri işlemden
kaldıracağım.
KAMER
GENÇ (Tunceli) – Sayın Başkan, siz maddeyi oyladıktan sonra ben sizden söz
istedim.
BAŞKAN
– Bir dakikanızı rica ediyorum, lütfen. Ben size söz vereceğim ama benim
kararım geçerli burada sizin talebiniz değil.
KAMER
GENÇ (Tunceli) – Benim sözümü dinlemek zorundasın. Böyle bir şey olur mu yani
ya?
BAŞKAN
– Ben istediğim zaman dinlerim, lütfen.
KAMER
GENÇ (Tunceli) – Efendim hayır, biraz önce ben burada konuşurken televizyon benim
sözümü vermiyordu, böyle bir şey olur mu yani ya? AKP’nin yolsuzluklarını dile
getiriyoruz, kısıyorsunuz sesimizi ya! 
BAŞKAN
– Size söz vereceğim ama sizin istediğiniz zaman değil, ben istediğim zaman
vereceğim size söz.
KAMER
GENÇ (Tunceli) – Hayır, biraz önce burada bakın, getiriyorsunuz, haksız
önergeleri oyluyorsunuz. Yazık size be!
BAŞKAN
– Şimdi önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısına 84. maddeden sonra gelmek üzere aşağıdaki
maddenin eklenmesini arz ve teklif ederiz.
 Rahmi
Aşkın Türeli Engin Altay 
Ali Serindağ İzmir  Sinop Gaziantep
 Ümit
Özgümüş  Haydar Akar
 Adana Kocaeli
MADDE
- 85 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanuna aşağıdaki Geçici madde eklenmiştir.
GEÇİCİ
MADDE 61- Türk Silahlı Kuvvetlerinde 3466 sayılı Uzman Jandarma Kanununa
tabi olarak görev yapan, statü değiştirerek astsubaylığa veya subaylığa geçen
veya bu Kanuna tabi olup ta herhangi bir nedenle Türk Silahlı Kuvvetlerinden
ilişiği kesilenlerden, Kanunun yürürlük tarihinden itibaren 6 ay içerisinde
başvuranların, Uzman Jandarma Okulunda geçen adaylık süreleri, Kanunun 4.ncü
maddesinin birinci fıkrasının (c) bendi kapsamında sigortalılık süresinden
sayılır. Bu sürelere ait pirimler başvuru tarihinden itibaren 6 ay içerisinde
uzman jandarma çavuşun pirime esas kazancı üzerinden hesaplanarak Jandarma
Genel Komutanlığınca kuruma ödenir.
BAŞKAN
– Komisyon, önergelere salt çoğunlukla katılıyor musunuz acaba?
PLAN
VE BÜTÇE KOMİSYONU SÖZCÜSÜ VEDAT DEMİRÖZ (Bitlis) – Plan ve Bütçe Komisyonu
üyelerini lütfen davet ediyorum yeni madde ihdası gereği için.
Sayın Başkanım, salt çoğunluğumuz
yoktur, katılamıyoruz. 
BAŞKAN – Komisyon aynı mahiyetteki
önergeye salt çoğunlukla katılamadığı için önergeyi işlemden kaldırıyorum. 
Evet, buyurun. 
KAMER GENÇ (Tunceli) – Sayın Başkanım,
biraz önce AKP Grubunun verdiği, Nurettin Canikli’nin verdiği önergede, AKP’li
olup da… Yani normal olarak bizim kanunlarımıza göre bir kişi sosyal güvenlik kurumlarından
emekli olup da tekrar bir yerde çalışırsa emekli maaşı kesiliyor. Şimdi, biraz
önce Nurettin Canikli’nin…
BAŞKAN – Sayın Genç…
KAMER GENÇ (Tunceli) – Bir dakika, bir
dakika…
BAŞKAN – Sayın Genç, size bir şey
sorabilir miyim? 
KAMER GENÇ (Tunceli) – Efendim? 
BAŞKAN – Bir şey sorabilir miyim?
İZZET ÇETİN (Ankara) – Bir dinleyin
ama. 
KAMER GENÇ (Tunceli) – Evet. 
BAŞKAN – Şimdi, bu önergeyi oyladık. 
KAMER GENÇ (Tunceli) – Hayır, hayır ama
ben…
BAŞKAN – Genel Kurul karar verdi. 
KAMER GENÇ (Tunceli) – Ben orayı dile
getirmiyorum. 
BAŞKAN - Maddeyi oyladık. 
KAMER GENÇ (Tunceli) – Anladım, ama bir
dinleyin beni.
BAŞKAN – Madde de kabul edildi. Şimdi,
artık, önerge üzerinde niye görüşme istiyorsunuz? 
KAMER GENÇ (Tunceli) – Sayın Başkan,
bir beni dinleyin bakın, dinleyin, bir dinleyin. 
MUHARREM İNCE (Yalova) – Başkan, bir
dinle ya. Bir dinle Başkan. 
KAMER GENÇ (Tunceli) – Beni dinleyin
yani.
Ve ben bu konuyu… Yani normal olarak
burada maaş almaması gereken kişilere maaş verilmiş ve ondan sonra, bu, tabii,
AKP’liler… Şimdi, o maaşın yüzde 40’ından alınıyor yüzde 60’ından vazgeçiliyor.

BAŞKAN – Peki ne yapalım şimdi? 
KAMER GENÇ (Tunceli) – Bir dakika,
söylüyorum. 
Ben bunu dile getirirken -bakın, ben
sizden söz istedim- yerimde bunu ifade ederken benim bu sözlerimi televizyon
vermiyor. Yani böyle bir şey olur mu? Siz Meclis Başkan Vekilisiniz. Burada bir
dakikalık bir konuşmayı dile getirdiğimiz zaman…
BAŞKAN – Ne söyleyecekseniz söyleyin
işleme geçeceğim. 
KAMER GENÇ (Tunceli) - …sırf AKP’lilere
dokunuyor diye, yolsuzlukları dile getiriyoruz diye sesimizi kısıyorsunuz.
Böyle bir şey olmaz. 
BAŞKAN – Teşekkür ederim. 
Şimdi, 85’inci maddede üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı'nın, 1/7/1976 tarihli ve 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanuna geçici
madde eklemeyi öngören 85'inci maddesinde geçen "iade edilmez” ibaresinin
"iade edilir" şeklinde değiştirilmesini arz ve teklif ederiz
 İdris
Baluken Nazmi Gür Erol
Dora
 Bingöl
 Van Mardin
 Hasip
Kaplan Pervin Buldan 
 Şırnak Iğdır

Türkiye Büyük Millet Meclisi
Başkanlığına
Görüşülmekte
olan 639 sıra sayılı Kanun Tasarısı’nın 85’inci maddesinin aşağıdaki şekilde
değiştirilmesini arz ve teklif ederiz. 

 Rahmi
Aşkın Türeli Ali Serindağ Vahap
Seçer 
 İzmir
 Gaziantep Mersin
 Fatma
Nur Serter Haluk Eyidoğan Haydar
Akar
 İstanbul İstanbul Kocaeli
 Ayşe
Nedret Akova
 Balıkesir
MADDE 85- 1/7/1976 tarihli ve 2022
sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanuna aşağıdaki geçici madde eklenmiştir.
"GEÇİCİ MADDE 4- Bu Kanun
kapsamındaki kişilere bu maddenin yürürlüğe girdiği tarihe kadar yersiz ödenen
ve geri alınması gereken aylıklar ile bunlardan doğan ceza ve faizler terkin
edilmiştir. İlgililer hakkında herhangi bir adli, idari ve icrai takibat
yapılmaz. Yersiz ödemeler kapsamında maddenin yürürlüğe girmesinden önce idare
tarafından yapılan tahsilatlar, ilgililerine iade edilir."
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 85 inci maddesinin aşağıdaki şekilde değiştirilmesini arz teklif
ederiz.
 Erkan
Akçay  S. Nevzat Korkmaz  Kemalettin
Yılmaz
 Manisa Isparta Afyonkarahisar
 Özcan
Yeniçeri Mustafa Kalaycı  
 Ankara Konya

MADDE 85 – 1/7/1976 tarihli ve 2022
sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanuna aşağıdaki geçici madde eklenmiştir.
"GEÇİCİ MADDE 4 - Bu Kanun
kapsamındaki kişilere bu maddenin yürürlüğe girdiği tarihe kadar yersiz ödenen
ve geri alınması gereken aylıklar ile bunlardan doğan ceza ve faizler terkin
edilmiştir. İlgililer hakkında herhangi bir adli, idari ve icrai takibat yapılmaz.
Yersiz ödemeler kapsamında maddenin yürürlüğe girmesinden önce idare tarafından
yapılan tahsilatlar, ilgililerine iade edilmez. Yersiz ödemeler kapsamında
30/5/2014 tarihinden sonra idare tarafından yapılan tahsilatlar ilgililere iade
edilir. 
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkanım. 
BAŞKAN – Hükûmet? 
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim. 
BAŞKAN – Önerge üzerinde Konya Milletvekili
Sayın Mustafa Kalaycı konuşacak. 
Buyurun. (MHP sıralarından alkışlar) 
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum. 
Görüştüğümüz maddeyle, 65 yaş aylığı
ödendikten sonra şartları sağlamadığı ortaya çıkanlara yersiz ödenen aylıklar
ile bunlardan doğan ceza ve faizler terkin edilmektedir.
2022 sayılı Kanun’a göre hane içinde
kişi başına düşen aylık geliri net asgari ücretin üçte 1’inden az olan, 65
yaşını doldurmuş vatandaşlara ve engellilere aylık bağlanmaktadır. Ancak,
ödenen aylıklar bugünkü şartlarda çok yetersizdir. Bugün itibariyle 65 yaş
aylığı 140 lira, muhtaç, engelli ve 18 yaş altı engelli yakın aylığı 280 lira,
başkasının yardımına muhtaç engelli aylığı ise 420 lira düzeyindedir. Soruyorum,
muhtaç, engellilere ve yaşlılara reva görülen bu aylıklar sizce uygun mudur,
yaşlılarımıza günlük sadece 4,5 lira vermek vicdanınızı rahatsız etmiyor mu,
çocuğunuza harçlık olarak verseniz bu parayı alır mı? 
AKP Hükûmeti, bu yıl 65 yaş aylığına 10
lira, engelli ve engelli yakın aylığına 20 lira, başkasının yardımına muhtaç
engelli aylığına da 30 lira zam yapmıştır. Dikkatinizi çekerim bu komik zamlar
yıllıktır. Yaşlılar ve muhtaç engelliler geçen ay zam alamamıştır. Yaşlılarımız
ve muhtaç engellilerin aylıkları memur maaş kat sayısına göre artırıldığından
bu yıla kadar diğer ödemelerdeki artışlardan yararlanamadıkları için
aylıklarındaki artış çok düşük kalmış, yaşlılarımız ve engellilerimiz
enflasyona ezdirilmiştir. 65 yaş aylığı ve engelli aylıkları mutlaka
iyileştirilmelidir çünkü bu aylıklarla geçimlerini sağlamaları mümkün değildir.

Değerli milletvekilleri, AKP iktidarı,
asgari ücretlileri ve taşeron işçilerini de enflasyona ezdirmektedir. Asgari
ücrete geçen ay yapılan zam sadece 45 lira olup enflasyonun altında kalmıştır.
Asgari ücretliler ve taşeron işçiler aldığı ücretle ay sonunu getirememektedir.
Kamu çalışanları da ilk defa temmuz ayında ikinci yarı yıl zammını
alamamışlardır. Yılın başında verilen 123 liralık komik zam aylar öncesinden eriyip
gitmiş olup kamu çalışanları da enflasyona ezdirilmektedir. 
AKP Hükûmeti,
emekli, dul ve yetimlerin de aldığı aylıkla nasıl geçindiğini hiç
düşünmemektedir. Emeklilerimizi yoksulluğa mahkûm etmiş, yardıma muhtaç hâle
getirmiştir. Emeklilere güya sağlık harcamaları ücretsiz deniyor ama muayene
parası, fark ücreti, katılma payı, reçete parası, kutu parası, otelcilik
parası, ilaç fark parası diyerek yapılan kesintilerle maaşı kuşa
çevrilmektedir. Bir de çalışan emekli esnafa niye çalışıyorsun diye borç çıkarılmakta,
emekli aylığından prim kesilmektedir. AKP Hükûmeti emeklileri de enflasyona
ezdirmektedir. Gerçek enflasyonu yansıtan gıda, kira, ulaşım, su, elektrik ve
gaz gibi kalemleri açısından değerlendirme yapıldığında durumun vahim olduğu
anlaşılacaktır. Emekliler banka promosyonunu alabilmek için sekiz yıldır
mücadele veriyor ama AKP bunu bile becerememiştir. Memurlar, banka
promosyonundan yıllardır yararlanırken emekliler bu konuda üvey evlat muamelesi
görmektedir. AKP Hükûmeti emeklileri sürekli hayal kırıklığına uğratmıştır.
Emekliler arasındaki maaş adaletsizliğini gidereceğini vad etmesine karşın
yerine getirmemiştir. İntibak düzenlemesiyle sadece 2000 öncesi SSK emeklileri
için kısmi iyileştirme yapılmıştır. 2000 sonrası emekli olanların aylıklarındaki
eşitsizlik görmezden gelinmiştir. AKP Hükûmeti BAĞ-KUR emeklilerinin
mağduriyetini hiç dikkate almamıştır. Emekli aylıklarını yüksek gören AKP
Hükûmetinden zaten başka ne beklenir! Zaten emekli aylıklarındaki refah payını
yüzde 100’den yüzde 30’a düşüren, 2000 sonrası hizmetler için bugünkü
aylıkların yarısı kadar emekli aylığı bağlanmasını içeren kanunu çıkaran
AKP’dir. 
Değerli
milletvekilleri, aylıklarıyla geçinemeyen asgari ücretliler, taşeron işçiler,
kamu çalışanları ve emekliler AKP Hükûmeti tarafından faiz lobisinin kucağına
teslim edilmiş olup kredi kartı ve tüketici kredileri nedeniyle birçoğu borç ve
faiz batağına girmiştir. AKP Hükûmetini insafa davet ediyorum. Asgari ücretlilere,
taşeron işçilerine, kamu çalışanlarına, emeklilere, yaşlılara ve engellilere
bir nebze de olsa nefes aldıracak bir iyileştirmenin bu torba kanunda mutlaka
yapılması gerekmektedir. Hep kendi torbanızı dolduracağınıza biraz da asgari
ücretlinin, taşeron işçisinin hâlini bir düşünün; kamu çalışanlarının,
emeklilerin, yaşlıların ve engellilerin yaşadıkları sıkıntıları bir görün. 
Teşekkür
ediyorum. (MHP sıralarından alkışlar) 
BAŞKAN –
Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte
olan 639 Sıra Sayılı Kanun Tasarısı’nın 85. maddesinin aşağıdaki şekilde
değiştirilmesini arz ve teklif ederiz.
Rahmi Aşkın
Türeli (İzmir) ve arkadaşları
MADDE 85- 1/7/1976 tarihli ve 2022
sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanuna aşağıdaki geçici madde eklenmiştir.
"GEÇİCİ MADDE 4- Bu Kanun
kapsamındaki kişilere bu maddenin yürürlüğe girdiği tarihe kadar yersiz ödenen
ve geri alınması gereken aylıklar ile bunlardan doğan ceza ve faizler terkin
edilmiştir. İlgililer hakkında herhangi bir adli, idari ve icrai takibat
yapılmaz. Yersiz ödemeler kapsamında maddenin yürürlüğe girmesinden önce idare
tarafından yapılan tahsilatlar, ilgililerine iade edilir."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkanım.
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim.
BAŞKAN – Önerge üzerinde Sayın Ayşe
Nedret Akova konuşacak, Balıkesir Milletvekili.
Buyurun. (CHP sıralarından alkışlar) 
AYŞE NEDRET AKOVA (Balıkesir) – Sayın
Başkan, değerli milletvekilleri; 639 sıra sayılı Kanun Tasarısı’nın 85’inci
maddesi üzerinde konuşmak üzere söz almış bulunuyorum.
Hükûmet tarafından 30 Mayısta Türkiye
Büyük Millet Meclisine görüşülmek üzere sevk edilen ve 13 Mayısta elim bir kaza
sonucunda -hakikaten bir felaketle karşılaştık, bu felaketin sonucunda- 301
maden işçimizin şehit edilmesi neticesinde maden ocaklarının iyileştirilmesi,
şartlarının, yaşam koşullarının, işçilerin haklarının iyileştirilmesi için bir
yasa teklifi sunuldu. Bu yasa tasarısı 61 madde olarak sunuldu -çok iyi
niyetlerle sunulduğuna inanıyorum- ancak Plan Bütçe Alt Komisyonunda 106 maddeye,
bilahare Plan Bütçe Üst Komisyonunda da 148 artı 1 geçici madde ilavesiyle 149
maddeye çıktı. Yine, Türkiye Büyük Millet Meclisi çalışmaları sırasında da
madde ilaveleri yapılarak devam edildiğini görmekteyiz. 
Şimdi, bu torba yasa tasarısı bana Edip
Cansever’in bir şiirini hatırlattı. Şiir uzun ancak bir dörtlüğünü okumak
istiyorum çünkü onun bu torba yasa tasarısının ne hâle geldiğini kısaca bize
anlattığını düşünüyorum. “Adam masaya anahtarlarını koydu/Bakır kâseye
çiçekleri koydu/Sütünü, yumurtasını koydu/Pencereden gelen ışığı koydu/Bisiklet
sesini, çıkrık sesini/Ekmeğin, havanın yumuşaklığını koydu/Adam masaya aklında
olup bitenleri koydu…/Masa da masaymış ha/ Bana mısın demedi bu kadar yüke/Bir
iki sallandı, durdu/Adam ha babam koyuyordu.”
Saygıdeğer milletvekilleri, torba kanun
tasarısı 3 Haziran 2014 tarihinde Plan ve Bütçe Komisyonunda görüşülmeye
başlanırken maden işçilerimizin çalışma koşulları ve hakları için verilen
önergelerimiz reddedilmiştir. Madenciler için çıkılan yolun istikameti değiştirilmiş,
şu an içinde hukuku ihlal eden hükümlerin de olduğu anlaşılmaz bir metin
olmuştur. Doğal olarak maden işçilerimiz tepkilidir. Üstelik iktidar kamuoyunu
torba yasa ile oyalayarak gündemdeki çok önemli gelişmeler de es geçilmeye
çalışılmaktadır. 
Toplumun her kesimi torbadan kendi
yararına bir şey çıkacak diye beklerken içinde bulunduğumuz Orta Doğu bölgesi
kan ağlamaya devam etmektedir. Türk vatandaşları esirdir, kendilerinden haber
alınamamaktadır, bu konudaki haberler de sansürlü ve yanlıdır. Kanun
tasarısının tali komisyonlarda görüşülmemesi, sadece Plan ve Bütçe Komisyonunda
görüşülmesi yasama faaliyetinin ciddiyetiyle de bağdaşmaz. 
Kanun tasarısı, niteliği itibarıyla
2010 yılında yapılan Anayasa değişikliğiyle anayasal kurum hâline gelen Ekonomik
ve Sosyal Konseye sunulmamış, sivil toplum örgütlerinin, sendikaların görüşleri
alınmamış ve bu konuda bu görüşler alınmadan Plan ve Bütçe Komisyonuna
getirilmiştir, Türkiye Büyük Millet Meclisine getirilmiştir. Bizler “Soma
tasarısı” olarak adlandırılan bu tasarının taşeron sorununa çare olmasını ve
Soma faciasının yaralarının sarılmasını beklerken emeğin sömürüldüğü bir sistem
olan taşeronluğun da korunmaya devam edildiğini görüyoruz. Maalesef kamuoyunda
ciddi beklentilerin yaratıldığı bu yasa tasarısı üzerinde taşeronlaşmaya karşı
çıkılmamış, ilgisiz düzenlemelerin eklenmesiyle de konunun amacından
uzaklaşılmıştır. Ayrıca Anayasa’mızın hukuk devleti ilkesine ve güçler ayrılığı
prensiplerine aykırı birçok düzenleme de bu yasa tasarısına eklenmiştir.
Kanun tasarısı, Soma felaketinin acısı
üzerinden özelleştirmeye, kadrolaşmaya, taşeronlaşmaya ve sermayeye hizmet eden
bir torba tasarı hâline gelmiştir. Maden emekçilerimize verilen tüm sözler
unutturulmuştur. İktidar yetkilileri tarafından maden emekçilerine ve
yakınlarına 15 söz verilmiştir. Biz bunların 4’ünün tamamen yerine
getirildiğini, 3’ünün kısmen yerine getirildiğini, ancak 8’inin de yerine
getirilmediğini görmekteyiz. Hakikaten bizim Balıkesir’den de bu 301
vatandaşımızın arasında çok şehidimiz var. Sadece Savaştepe’den 85 şehit
verdik. Bu nedenle, bizlere ulaşıyorlar, dertlerini anlatıyorlar ve umdukları
yasa tasarısındaki değişikliklerin dertlerine çare olmadığını, mutlaka bunu da
kürsüden söylememiz gerektiğini beyan ediyorlar.
Anayasa’mızın 138’inci maddesi
mahkemelerimizin bağımsızlığını düzenlemektedir. Bu maddeye göre “Hiçbir organ,
makam, merci veya kişi, yargı yetkisinin kullanılmasında mahkemelere ve
hâkimlere emir ve talimat veremez; genelge gönderemez; tavsiye ve telkinde
bulunamaz.” demektedir.
Çok teşekkür ediyorum. Balıkesir’in
SEKA’sına bundan sonraki konuşmada değineceğim. (CHP sıralarından alkışlar)
BAŞKAN – Teşekkür ederim Sayın Akova.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 1/7/1976 tarihli ve 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanuna geçici
madde eklemeyi öngören 85'inci maddesinde geçen "iade edilmez” ibaresinin
"iade edilir" şeklinde değiştirilmesini arz ve teklif ederiz.
Erol Dora
(Mardin) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkanım.
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim.
BAŞKAN – Önerge üzerinde Mardin
Milletvekili Sayın Erol Dora konuşacak.
Buyurun.
EROL DORA (Mardin) – Sayın Başkan, değerli
milletvekilleri; 639 sıra sayılı İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 85’inci maddesi
üzerine Halkların Demokratik Partisi adına söz almış bulunuyorum, Genel Kurulu
saygıyla selamlıyorum.
Tasarının bu maddesiyle 2022 sıra
sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanun’a geçici bir madde eklenmesi öngörülmektedir. Kanuna
eklenecek geçici maddeye göre, bu kanun kapsamındaki kişilere bu maddenin
yürürlüğe girdiği tarihe kadar yersiz ödenen ve geri alınması gereken aylıklar
ile bunlardan doğan ceza ve faizler terkin edilmiştir. İlgililer hakkında
herhangi bir adli, idari ve icrai takibat yapılmaz. Yersiz ödemeler kapsamında,
maddenin yürürlüğe girmesinden önce idare tarafından yapılan tahsilatlar
ilgililerine iade edilmez.
Değerli milletvekilleri, 2022 sayılı
Kanun kapsamında, gerek 65 yaşını doldurmuş muhtaç yurttaşlarımıza ve gerekse
engelli bireylere bağlanan aylıkların AK PARTİ hükûmetleri döneminde daha
kapsamlı ele alındığı bir gerçekliktir. 2022 aylıklarından faydalanan vatandaş
sayısı da son on yılda gözle görülür bir artış sergilemiştir. Diğer taraftan,
2022 aylıkları henüz yeterli seviyelere ulaşamamıştır.Öyle ki 2022 aylığıyla
başka geliri olmayan bir vatandaşın hayatını idame ettirmesi mümkün değildir.
2022 aylığının hak sahibine bağlanması süreci de vatandaş açısından çok uzun ve
zahmetli olmaktadır. Gerek 2022 aylığı ve gerekse benzer diğer sosyal yardımlar
sosyal devlet ilkesinin önemli bir gereğidir ancak ne yazık ki AK PARTİ
Hükûmeti, her seçim döneminde, birçok konuda olduğu gibi mağdur
vatandaşlarımıza bağlanan bu maaşlar konusunda da popülist yaklaşımlar
içerisine girmektedir. 
Değerli milletvekilleri, tasarının bazı
maddelerinde, bildiğimiz gibi, kamu alacaklarının faizleriyle ilgili
düzenlemeye gidilmekte ve vatandaşın kamu kurumlarına olan borçları
yapılandırılarak bir ödeme kolaylığı sağlanmaktadır ancak bu maddeyle yapılmaya
çalışılan oldukça farklı bir durumdur. Yapılması öngörülen düzenlemeyle, 2022
sayılı Kanun kapsamında yersiz yani usulsüz ödenmiş, daha açık bir ifadeyle bu
aylıkları hak etmeyen kişilere ödenmiş paraların geri tahsilinden
vazgeçilmektedir. Hükûmetin popülist yaklaşımıyla gerçekleştirmek istediği bu
uygulama son derece büyük haksızlıklara yol açmaktadır. 
Değerli milletvekilleri, kamuya ait bir
parayı aslında o parayı almaya hak kazanmamış kişilere ödeyip sonrasında da bu
paraları geri almaktan vazgeçmek ne hukuk devletiyle ne de sosyal devlet
ilkesiyle bağdaşır bir durum değildir. Bu uygulama, 2022 aylığına başvurup hak
etmediği hâlde -sırf seçim öncesi vatandaşa hoş görünmek için- usulsüz maaşlar
bağlanan ve bu maddeyle de haksız yere maaş bağlanan bu kişilerin ve maaşları
bağlayan kamu personelinin aklanmasının yolunu açmaya yöneliktir.
Sayın Başkan, değerli milletvekilleri;
hükûmetler kamunun parasını siyasi menfaatleri gereği usulsüz harcayıp sonra da
bunun üzerini örtme hakkına sahip değildir. Usulsüz ödendiği hâlde geri tahsil
edilmeyen ve usulsüz ödemeyi gerçekleştiren kamu personeline de herhangi bir
yaptırım getirmediği gibi, bu haksız ve hukuksuz uygulamayı ödüllendiren
anlayış kabul edilemez. Hükûmet, engelli ve yaşlı mağdur vatandaşlarımızın hak
ettiği paraları hak etmeyenlere aktarıp sonra da bu usulsüzlüğü torba yasalara
sıkıştırılmış maddelerle affedemez. Bu haksız uygulama inançlar açısından da
kul hakkıdır ve günahtır; hukuk devleti ve sosyal devlet ilkeleri açısından da
sosyal adaletsizliktir ve hukuksuzluktur. 
Bu duygu ve düşüncelerle Genel Kurulu
tekrar saygıyla selamlıyorum. (HDP sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
86’ncı maddede üç adet önerge vardır.
Önergeler aynı mahiyettedir. Okutacağım, birlikte işleme alacağım ve talep
hâlinde ayrı ayrı söz vereceğim. 
Buyurun. 
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 4/2/1924 tarihli ve 406 sayılı Telgraf ve Telefon Kanununun ek 33
üncü maddesinde değişiklik öngören 86'ncı maddesinin tasarı metninden
çıkarılmasını arz ve teklif ederiz.
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Hasip Kaplan Sebahat
Tuncel
 Van Şırnak İstanbul
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 86 ncı maddesinin tasarı metninden çıkarılmasını arz ve
teklif ederiz. 
 Erkan
Akçay S. Nevzat Korkmaz Kemalettin
Yılmaz
 Manisa Isparta Afyonkarahisar
 Mesut
Dedeoğlu Özcan Yeniçeri Mustafa
Kalaycı
 Kahramanmaraş Ankara Konya
 Necati
Özensoy
 Bursa

Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 86 ncı maddesinin tasarı metninden çıkarılmasını, diğer
maddelerin buna göre teselsül ettirilmesini arz ve teklif ederiz. 
 Rahmi
Aşkın Türeli Ali Serindağ Vahap
Seçer
 İzmir Gaziantep Mersin
 Haluk
Eyidoğan Fatma Nur Serter Haydar
Akar
 İstanbul İstanbul Kocaeli
 Özgür
Özel
 Manisa
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ VEDAT
DEMİRÖZ (Bitlis) – Katılmıyoruz Sayın Başkanım.
BAŞKAN – Hükûmet?
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim.
BAŞKAN – İlk konuşmacı Özgür Özel,
Manisa Milletvekili.
Buyurun. (CHP sıralarından alkışlar)
ÖZGÜR ÖZEL (Manisa) – Sayın Başkan,
değerli milletvekilleri; hepinizi saygıyla selamlarım. 639 sıra sayılı torba kanunun
86’ncı maddesi üzerine verdiğimiz önerge üzerinde konuşmak üzere söz aldım. 
Soma ve Akhisar cumhuriyet
savcılıklarından yapılan açıklamaya göre, on gün önce kazanın olduğu ocağın
ağzındaki barajlar kaldırıldı, ocaklardaki incelemeler yapılabildiği kadarıyla
tamamlandı, yapacak yeni bir adli işlem olmadığı ifade edilerek ocaklar şirkete
teslim edildi. Zaten Soma AŞ'ye ait kapatılan ocaklardan bir diğerinin de her
an açılmak üzere hazırlık yaptığını hepimiz biliyoruz. İşin kötüsü, Soma’nın
tarım geliri artık olmadığı için, Soma'da yeterince sanayi yatırımı olmadığı
için insanların madenlere mahkûm olduğu ve bir an önce madenler açılmazsa işsiz
kalmaktan, evlerine ekmek götürememekten endişe ettikleri bir süreci de hep
birlikte yaşıyoruz. 
Bundan sadece iki-iki buçuk ay önce tüm
Manisa, tüm Türkiye, Cumhuriyet Halk Partilisi, AKP’lisi, MHP’lisi, HDP’lisi
hep beraber ağıtlar yakıyor, ağlayıp sızlıyor ve yeminler ediyorduk, diyorduk
ki: “Bir daha böyle bir hata yapmayacağız. Madenler güvenli hâle gelmeden
evlatlarımızı, kardeşlerimizi bir daha bu madenlere inmek zorunda
bırakmayacağız. İş güvenliğiyse iş güvenliği, işçi sağlığıysa işçi sağlığı, iş
kazalarının önlenmesi için alınması gereken tedbirler neyse hepsini almak
zorundayız. Eğer Almanya’daki madencinin fıtratında ölüm yoksa Türkiye’de de
olmamalıydı. Almanya’da elli yıldır ölümlü kaza olmuyorsa Türkiye’de de
olmaması için ne gerekiyorsa yapacağız.”
Şimdi geldik, evlatlarımız,
kardeşlerimiz, anaların biricik kuzuları, eşlerin biricik kocaları tekrar
madene inmek zorunda bırakılıyor. Peki, o günlerde ağlayan sızlayan, yeminler
eden bizler neler yaptık? Açıkça söylemek gerekirse koskocaman bir hiç! Bunun
burada altını çizmek isterim. Sürecin bizi getirdiği yerde Soma hakkında
Cumhuriyet Halk Partisi olarak ne iddia ettiysek, ne ortaya koyduysak Meclisin
kurulan araştırma komisyonunda, stenografların varlığında, resmî kayıtlarında
bütün iddialarımız tutanaklara, zabıtlara geçti, doğrulandı. Dayıbaşı sistemini
söylemiştik, kayıtlara geçti. Eğitimler kâğıt üstünde veriliyordu, kayıtlara bu
şekilde geçti. Karbonmonoksit maskelerinden yer altında mazotlu araç
çalıştırılmasına, yer altındaki kötü muameleden hadi hadi sistemine ve zorla
iktidar partisi mitinglerine işçi taşınmasına kadar bu kürsüde ya da kamuoyu
önünde ne söylediysek hepsi zabıtlara geçti. 
Peki, bunları ifade ettik, anlatamadık
ama şöyle bir gerçekliği de herhâlde herkes teslim eder: Bakanın yalancısıyız.
Bu patlayan ve Türkiye'nin en büyük iş kazasına sahne olan maden Türkiye'nin en
güvenli madeniydi. Şimdi bu maden veya bu şirketin diğer bir madeni ya da hemen
yanındaki maden çalışmaya devam edecek. Peki, soralım: Eynez’de bant alev
yürümez değildi, o yüzden yangın her yeri sardı. Alev yürümez bant var mı
şimdi? Böyle bir şey yok. Karbonmonoksit maskesi yüzünden öldüler. Kanuna
oksijen maskesini koyduk mu? Koyamadık. Yer altında sığınma odaları eksikti,
yaptılar mı? Yapmadılar. Plastik borular alev aldı, içeriye temiz hava
taşıyamadık. Diğer madenlerde var mı? Hiçbir tanesinde yok. İşçinin o anda
madende nerede olduğunu gösteren takip sistemimiz eksikti. “Almanya’da varmış,
alalım.” dedik. Oldu mu? Asla ve asla olmadı. 
Ama, bir yandan, açılmak istenen bir
madende, İş Teftiş Kurulu Başkanının ifadesine göre, içerideki zehirli gazları
ölçen sensörlere dışarıdan temiz hava getiren borudan bypass yapıp üflemeyle
devletin denetçileri dahi kandırılmaya çalışıldı. Aynı kültür, aynı anlayış
evlatlarımızı yine ölüme götürmeye çalışabilir. 
Soma komisyonuna tüm muhalefet
partileri ortak önergeler verdik: “Bugüne kadar eksiklerini tespit ettiğimiz
hususları bildirelim, bir an önce yasalaşsın veya ikincil, üçüncül mevzuat
çalışmaları bakanlıklarca tamamlansın.” En sonunda bu önergelerimiz de
reddedildi. 
Gelinen noktada, 13 Mayıs sabahı Eynez
madeni ne kadar güvenliyse şu anda çalışmakta olan veya çalışmak üzere izin
talebinde bulunan bütün madenler o kadar güvenli. Evlatlarımızı bir kez daha
kendi ellerimizle ölüme göndermek üzereyiz. 
Geçen sefer araştırma komisyonuna
“Hayır” demenin üzüntüsünü yaşayan iktidar partisine sesleniyorum: Lütfen,
gerekli tedbirler için bir kez daha düşünün, bir yeni felaketin kapıda
olmasından çok ciddi şekilde endişe ediyorum. (CHP sıralarından alkışlar) 
BAŞKAN – Teşekkür ederim. 
Diğer konuşmacı Sayın Necati Özensoy,
Bursa Milletvekili. 
Buyurun. (MHP sıralarından alkışlar) 
NECATİ ÖZENSOY (Bursa) – Sayın Başkan,
değerli milletvekilleri; verdiğimiz önerge üzerine söz aldım. Hepinizi saygıyla
selamlıyorum. 
Bütün bu görüşmelerde, bu torba
kanunda, geçmişte yapılan kanunlarda görüyoruz ki -en çok takdir edilen
tarafınız- suçu, suçluyu, yolsuzlukları kanunlarla koruma altına almayı çok iyi
biliyorsunuz. 
Bakın, örnekler… TKİ tarafından
fakirlere dağıtılan kömür alımı 2011’e kadar Sayıştay raporlarının tamamında
“TKİ Kamu İhale Kanunu’na tabi bir kurumdur, doğrudan teminle alamazsınız
–üstelik- o tarihlerde 160 liraya mal olan kömürü 275 liraya alamazsınız.” diye
sürekli öneri getirilmesine rağmen, çıkarılan kanunla “Redevansı ve rüçhan
hakkı olan sahalardan doğrudan teminle alabilir.” diye bunun üzeri örtüldü. 
Bu arada, linyitlerin özelleştirilmesi
yine torba yasada geldi. Hatta ben müdahale etmeseydim, 2840 Sayılı Yasa’da bor
ve diğer bütün madenler de özelleştirilmeye açık hâle gelecekti. Sadece bir
maddeyle bunu hallettiniz.
Başkent Doğalgazın 676 milyon borcunu
bir kalemde sildiniz. Yine torba yasada bir maddeyle bilançosuna 500 milyon
dolar ilave ederek onun daha kolay satılmasını sağladınız hem de alan yandaşa
hediye ettiniz. Hatta Başbakan Başkent Doğalgaza gelen teklifin düşük olduğunu
söylemesine rağmen o rakamla birlikte tescil edildi.
Yine, 4+4+4’te
ifade edildiği gibi, o tartışmalar tamamen…İlk anda 9 milyarlık alım ihale
dışına çıkartıldı.
PKK’yla yapılan görüşmeleri yine hakeza
bu kanundan hemen önce meşru hâle getirdiniz.
Şimdi bu maddeyle ne yapıyorsunuz?
Yine, Sayıştayın getirdiği o önerilerde… Ulaştırma Bakanlığı Teftiş Kurulunca
yürütülen soruşturmaları, yani 2012 yılı raporunda ifade edilen o
soruşturmaları ortadan kaldırmak üzere bir madde ilave ediyorsunuz.
İşte, zaten Kamu İhale Kurumunun
birtakım o işlemlerine tabi olmayan TÜRKSAT’ı, yine, 31’inci maddede ayrı
tutarak… Yani buradaki 31’inci madde nedir: “Yönetim ve denetim kuruluna atanan
kişilere 527 sayılı Memurlar ve Diğer Kamu Görevlileri ile İlgili Bazı Kanun ve
Kanun Hükmündeki Kararnamelerde Değişiklik Yapılmasına Dair Kanun Hükmünde
Kararname’nin 31’inci maddesine aykırı olarak ödemede bulunulması; genel müdür
yardımcıları, teftiş kurulu başkanı, müfettiş ve bazı birim direktörleri il
müdürlerine 631 sayılı Kanun Hükmünde Kararname’nin 14’üncü maddesine atfen
çıkartılan Bakanlar Kurulu kararlarının üzerinde ücret ödenmesi; yönetim kurulu
tarafından atanan TÜRKSAT AŞ genel müdürünün genel müdürlük ücretini 4857
sayılı İş Kanunu’na aykırı şekilde TÜRKSAT AŞ’den almayarak şirketin bağlı
ortaklığı olan EURASIASAT’tan alması hususlarını içeren inceleme, soruşturmanın
bir an önce sonuçlandırılması” diye Sayıştayın getirdiği öneriyi bu torba
yasayla birlikte ortadan kaldırıyorsunuz.
Onun dışında, yine, üçüncü öneri de
aynı şekilde: “TÜRKSAT AŞ yönetim ve denetim kurulu üyelerinin ücretlerinin
ödenmesinde 527 sayılı Kanun Hükmünde Kararname’nin 30’uncu maddesi gereğince,
399 sayılı Kanun Hükmünde Kararname’nin 34’üncü maddesine göre, her yıl Yüksek
Planlama Kurulunca belirtilen miktarda aylık ücret ve diğer ödemelerin
yapılması; tahakkuk ettirilen ücret, prim, temettü ve benzeri ödemelerin Yüksek
Planlama Kurulunca kararlaştırılan miktarı aşan kısmının ise ilgililere
verilmeyerek bir ay içinde temsil olunan kuruluşa ödenmesi” şeklinde Sayıştay
raporlarında yer alan haksız hukuksuz yolsuzlukları işte bu maddeyle
kapatıyorsunuz. Hayırlı olsun vatana, millete! (MHP sıralarından alkışlar)
BAŞKAN – Teşekkür ederim.
Diğer konuşmacı…
Sayın Kaplan, kim konuşacak?
HASİP KAPLAN (Şırnak) – Gerekçe...
BAŞKAN – Gerekçeyi okutuyorum:
Gerekçe:
Plan ve Bütçe Komisyonunda görüşülen
birçok madde İç Tüzük ve Anayasa ihlal edilerek tasarı metnine konulmuştur.
Soma’da kaybettiğimiz madenciler hakkında olması öngörülen bu tasarıya sonradan
çok sayıda konu dışı maddenin eklenmesi yasama tekniği, İç Tüzük ve anayasal
olarak sakıncalı olup doğru bir yasama sürecine tabi tutulmalıdır. Değişiklik
ile bu sorunların giderilmesi amaçlanmıştır.
BAŞKAN – Aynı mahiyetteki önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
86’ncı maddeyi oylarınıza sunuyorum:
Kabul edenler… Kabul etmeyenler… 86’ncı madde kabul edilmiştir.
Beş dakika ara veriyorum.
Kapanma Saati:
16.27
BEŞİNCİ OTURUM
Açılma Saati: 16.34
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Muhammet Rıza YALÇINKAYA (Bartın)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 130’uncu Birleşiminin Beşinci
Oturumunu açıyorum.
639 sıra sayılı
Kanun Tasarısı’nın görüşmelerine devam edeceğiz. 
Komisyon ve
Hükûmet burada.
87’nci madde
üzerinde üç adet önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 639 sıra sayılı Kanun
Tasarısının 87 inci maddesinin aşağıdaki şekilde değiştirilmesini arz ve teklif
ederiz.
 Erkan
Akçay S. Nevzat Korkmaz Kemalettin
Yılmaz
 Manisa Isparta Afyonkarahisar
 Mesut
Dedeoğlu Mustafa Kalaycı Özcan
Yeniçeri
 Kahramanmaraş Konya Ankara
MADDE 87- 22/12/1934 tarihli ve 2644
sayılı Tapu Kanununa aşağıdaki ek madde eklenmiştir.
“Rücu istemi
EK MADDE 2- 
“Tapu sicilinin tutulmasından doğan
bütün zararlardan Devlet sorumludur. Devlet, zararın doğmasına kasıtlı olarak
sebebiyet veren, görevlilere rücu eder. Bunun dışında ihmalden dolayı
gerçekleşen zararlar; görevliye rücu edilmeksizin, kurum bünyesinde oluşturulan
fondan tazmin edilir.
Tapu ve kadastro işlemleriyle ilgili
olarak, Devletin kusursuz sorumluluğu sebebiyle yapılan ödemeler dolayısıyla,
ihmali bulunan personel aleyhine başlatılacak rücu istemleri, ödeme tarihinden
itibaren iki yıl, her halde zarara yol açan işlemin gerçekleştirildiği tarihten
itibaren on yılın geçmesiyle zaman aşımına uğrar. Ağır kusura dayalı
sorumluluğu bulunan personel için 11/1/2011 tarihli ve 6098 sayılı Türk Borçlar
Kanununun 73 üncü maddesi hükümleri saklıdır.”
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 87’inci maddesinin aşağıdaki şekilde değiştirilmesini arz ve
teklif ederiz.
 Mehmet
Ali Susam Rahmi Aşkın Türeli Levent
Gök
 İzmir İzmir Ankara
 Sakine
Öz Ayşe Nedret Akova
 Manisa Balıkesir
MADDE 87- 22/12/1934 tarihli ve 2644
sayılı Tapu Kanununa aşağıdaki ek madde eklenmiştir.
“Rücu istemi
EK MADDE 2- Tapu ve kadastro işlemleri
ile ilgili olarak, Devletin kusursuz sorumluluğu sebebiyle yapılan ödemeler
dolayısıyla, ihmali bulunan personel aleyhine başlatılacak rücu istemleri,
ödeme tarihinden itibaren iki yıl, her halde zarara yol açan işlemin
gerçekleştirildiği tarihten itibaren on yılın geçmesiyle zamanaşımına uğrar.
Kusura dayalı sorumluluğu bulunan personel için 11/1/2011 tarihli ve 6098
sayılı Türk Borçlar Kanununun 73 üncü maddesi hükümleri saklıdır."
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 22/12/1934 tarihli ve 2644 sayılı Tapu Kanununa ek madde eklemeyi
öngören 87'inci maddesinin tasarı metninden çıkarılmasını arz ve teklif ederiz.
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Hasip Kaplan Sebahat
Tuncel
 Van Şırnak İstanbul
BAŞKAN – Okunan son önergeye Komisyon
katılıyor mu?
PLAN VE BÜTÇE KOMİSYONU SÖZCÜSÜ MEHMET
ŞÜKRÜ ERDİNÇ (Adana) – Katılmıyoruz.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) - Katılmıyoruz Sayın Başkan.
BAŞKAN – Önerge üzerinde kim konuşacak?
HASİP KAPLAN (Şırnak) – Gerekçe.
BAŞKAN – Gerekçeyi okutuyorum:
Gerekçe:
Plan ve Bütçe Komisyonu'nda görüşülen
bir çok madde, iç tüzük ve anayasa ihlal edilerek tasarı metnine konulmuştur.
Soma'da kaybettiğimiz madenciler hakkında olması öngörülen bu tasarıya sonradan
çok sayıda konu dışı maddenin eklenmesi yasama tekniği, iç tüzük ve anayasal
olarak sakıncalı olup doğru bir yasama sürecine tabi tutulmalıdır. Değişiklik
ile bu sorunların giderilmesi amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 87’nci maddesinin aşağıdaki şekilde değiştirilmesini arz ve teklif
ederiz.
Mehmet Ali Susam
(İzmir) ve arkadaşları
MADDE 87- 22/12/1934 tarihli ve 2644
sayılı Tapu Kanununa aşağıdaki ek madde eklenmiştir.
“Rücu istemi
EK MADDE 2- Tapu ve kadastro işlemleri
ile ilgili olarak, Devletin kusursuz sorumluluğu sebebiyle yapılan ödemeler
dolayısıyla, ihmali bulunan personel aleyhine başlatılacak rücu istemleri,
ödeme tarihinden itibaren iki yıl, her halde zarara yol açan işlemin
gerçekleştirildiği tarihten itibaren on yılın geçmesiyle zamanaşımına uğrar.
Kusura dayalı sorumluluğu bulunan personel için 11/1/2011 tarihli ve 6098
sayılı Türk Borçlar Kanununun 73 üncü maddesi hükümleri saklıdır."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
ŞÜKRÜ ERDİNÇ (Adana) – Katılmıyoruz.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) - Katılmıyoruz Sayın Başkanım.
BAŞKAN – Önerge üzerinde Sayın Mehmet
Ali Susam konuşacak, İzmir Milletvekili.
Buyurun. (CHP sıralarından alkışlar)
MEHMET ALİ SUSAM (İzmir) – Sayın
Başkan, değerli milletvekilleri; bu önergemiz, ağır kusur hâlinin
belirtilmesiyle ilgili olarak maddenin daha açıklığa kavuşturulması için
verilmiş olan bir önergedir.
Bu önerge vasıtasıyla çıktığım şu
kürsüden az önce yaşanan bir olayı sizlerle paylaşmak istiyorum: 84’üncü
maddede Adalet ve Kalkınma Partisi Grubu bir değişiklik önergesi verdi.
Değişiklik önergeleri ne için verilir? Komisyonda görüşülen yasal düzenlemelerin
daha iyi bir noktaya uzlaşmayla çıkartılabilmesi noktasında bir iyileştirme
için verilir. Bu Komisyon aylarca çalıştı, yaptığı, aldığı kararları bir kitap
hâline getirip buraya indi, konuşuyoruz.
Bakınız arkadaşlar, verilen önergeyle
Komisyonda geçen maddedeki esnafla ilgili bir durum değiştiriliyor. 4/a
maddesinde kanunun 4’üncü maddesinin (1)’inci fıkrasının (b) bendi kapsamındaki
sigortalılık süresi yani 4/B’liler yani esnaf, sanatkâr yani BAĞ-KUR’lular bu
maddenin içerisine dâhil ediliyordu.
Az önce 84’üncü maddede memurluktan
emekli olup daha sonra tekrar işe alınmış olanların ücret almaları sonucunda
haksız bir kazanç elde ettikleri, almamaları gereken ücreti aldıkları konusu
tartışıldı. Bunlara af getirdik ama biz, burada, Komisyonda kabul edilmiş esnaflarla
ilgili bir hakkı ellerinden aldık, gerisindeki maddenin (1)’inci fıkrasını
çıkardık, “60’ıncı maddenin (1)’inci fıkrasını” diye başlayan diğer
sigortalılarla ilgili uygulamaya devam ettik.
Komisyon Sözcüsü Vedat Demiröz’e
sordum, “Neden çıkardınız kardeşim bunu?” dedim, dedi ki: “Ya, diğerlerinin
sayısı az, BAĞ-KUR’lular çok. Bu, yük getirir.” Yani, “BAĞ-KUR’lular haklı olsa
bile çok oldukları için onların haklarını biz vermeyiz çünkü onların haklı
olması yetmez ama biz emekli olmuş, haksız para almış, bizim atadığımız
insanlara her türlü hakkı veririz.” Ben zaten bu kürsüden yılardır bunu
söylüyorum. Siz BAĞ-KUR’luyu, siz esnaf ve sanatkârı ikinci sınıf vatandaş
olarak görüyorsunuz. Siz, onları, ihmal edilmesi normal, haklarının eksik
olması normal olan insanlar olarak görüyorsunuz. Bütün Sosyal Güvenlik Kurumu
işlemlerinde de böyle, diğer tüm Sosyal Güvenlik Kurumu üyelerine yani
4/A’lılara, 4/C’lilere 7.200 iş gününde emeklilik verirken BAĞ-KUR’luları 9 bin
günde emekli ediyorsunuz. BAĞ-KUR’luların emekli aylıkları asgari ve azami
olarak diğerlerine göre daha düşük. BAĞ-KUR’lular ikinci 61 gün sonunda eğer
prim ödemezlerse sağlık hizmetinden yararlanamıyor. Ama, belediyelerde
işverenlerin ödemediği -aylarca ve yıllarca- bugün bu kanunda tekrar ödeme
getirdiğimiz, af getirdiğimiz sigorta primleri ödenmese dahi işçi, herkes
sağlık hizmetinden yararlanıyor ama esnaf 61 gün sonunda hem hizmet alamıyor
hem cezalı olarak sağlık hizmetlerini yerine getiriyor. Aynı şekilde, haksız
yere maaş alan memurların bugün affı gelirken bu esnaf çalıştığı zaman onlardan
yüzde 15 sosyal güvenlik destek primi kesiliyor.
Değerli arkadaşlar, bu adaletsizlikler
de burada kanun hâline getirilip BAĞ-KUR’lunun üzerine yeni yükler yükleniyor.
Bu torba kanunla insanlara kolaylık getireceğiz derken BAĞ-KUR’luları ikinci
sınıf esnaf, ikinci sınıf insan konumunda -esnaf ve sanatkârı- bir kez daha
tescilliyorsunuz. Bunu bu mikrofonlardan tüm esnafa, esnaf teşkilatlarına ve
kamuoyuna duyuruyor, hepinizi saygıyla selamlıyorum. (CHP sıralarından
alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 87 inci maddesinin aşağıdaki şekilde değiştirilmesini arz ve teklif
ederiz.
 Erkan Akçay (Manisa) ve arkadaşları

MADDE 87 – 22/12/1934 tarihli ve 2644
sayılı Tapu Kanununa aşağıdaki ek madde eklenmiştir. 
“Rücu istemi
EK MADDE 2-
“Tapu sicilinin tutulmasından doğan
bütün zararlardan Devlet sorumludur. Devlet, zararın doğmasına kasıtlı olarak
sebebiyet veren, görevlilere rücu eder. Bunun dışında ihmalden dolayı
gerçekleşen zararlar; görevliye rücu edilmeksizin, kurum bünyesinde oluşturulan
fondan tazmin edilir. 
Tapu ve kadastro işlemleri ile ilgili
olarak, Devletin kusursuz sorumluluğu sebebiyle yapılan ödemeler dolayısıyla,
ihmali bulunan personel aleyhine başlatılacak rücu istemleri, ödeme tarihinden
itibaren iki yıl, her halde zarara yol açan işlemin gerçekleştirildiği tarihten
itibaren on yıl geçmesiyle zamanaşımına uğrar. Ağır kusura dayalı sorumluluğu
bulunan personel için 11/1/2011 tarihli ve 6098 sayılı Türk Borçlar Kanununun
73 üncü maddesi hükümleri saklıdır.”
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ MEHMET ŞÜKRÜ ERDİNÇ (Adana)
– Katılmıyoruz.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ IŞIK (Kocaeli) –
Katılmıyoruz Sayın Başkan.
BAŞKAN – Önerge üzerinde Sayın Erkan Akçay konuşacak, Manisa
Milletvekili.
Buyurun. (MHP sıralarından alkışlar)
ERKAN AKÇAY (Manisa) – Sayın Başkan, değerli
milletvekilleri; 87’nci maddede verdiğimiz önerge üzerine söz aldım. Hepinizi
saygıyla selamlıyorum.
Değerli milletvekilleri, bilindiği üzere, devletin
sorumluluğu ilkesi uyarınca tapu sicilindeki kayıtların gerçek hukuki
durumlarıyla uyum içinde olması gerekmektedir. Ancak, çalışanların tüm dikkat
ve özenine rağmen sicildeki bilgilerin noksan veya yanlış olması veya kaydın
gerçek hukuki durumu yansıtmaması söz konusu olabilmekte ve bunun sonucu olarak
da hak sahipleri ya da üçüncü kişiler zarar görebilmektedir. Bu zarar sadece
hak sahiplerinin değil, toplumun tapu siciline olan güvenini de
sarsabilmektedir. Bu nedenle, tapu sicilinin güvenilir olma niteliğini kaybetmemesi
ve bu yanlış tutulan kayıtlardan zarar gören vatandaşların zararlarının
giderilebilmesi için devletin bu görevini yerine getirirken doğan zararlardan
sorumlu olması yasalarla açık ve net bir şekilde düzenlenmiştir.
Türk Medenî Kanunu’nun 1007’nci maddesine göre “Tapu
sicilinin tutulmasından doğan bütün zararlardan Devlet sorumludur. Devlet,
zararın doğmasında kusuru bulunan görevlilere rücu eder.” Tasarıya eklenen bu
maddeyle birlikte Tapu ve Kadastro çalışanları aleyhine başlatılacak rücu
işlemlerine ilişkin zaman aşımı süresi belirlenmektedir. Buna göre “Tapu ve
kadastro işlemleri ile ilgili olarak, Devletin kusursuz sorumluluğu sebebiyle
yapılan ödemeler dolayısıyla, ihmali bulunan personel aleyhine başlatılacak
rücu istemleri, ödeme tarihinden itibaren iki yıl, her halde zarara yol açan
işlemin gerçekleştirildiği tarihten itibaren on yılın geçmesiyle zamanaşımına
uğrar.” 
Buraya kadar bir mesele yok. Bu, yıllardır Tapu ve Kadastro
personelinin yaşadığı ciddi sorunlara kısmi de olsa bir çözüm getirme gayretine
yönelik olumlu bir düzenlemedir. Yalnız, değerli arkadaşlar, hak ve nesafet,
adalet ve tutarlılık toplumun tüm kesimlerine, başta devleti yönetenlere
düşmektedir.
10 Ağustos Cumhurbaşkanlığı seçim
sürecinin arifesinde olduğumuz bugünlerde Türkiye Büyük Millet Meclisinin tutanaklarında,
dosyalarında ve zaman zaman gündeminde ve bilgisinde olan bazı hususları da
aziz milletimizin vicdanına ve bilgisine tekrar hatırlatmakta ben fayda
görüyorum. Düşünebiliyor musunuz, on iki yıl devleti yöneteceksiniz ve yürüttüğünüz
kamu görevleri nedeniyle ve bununla bağlantılı olarak, kullandığınız kamu
kaynaklarıyla ilgili olarak hakkınızda zimmete para geçirmek; kamu taşıma
biletlerinde kalpazanlık; resmî evrakta sahtecilik; paraları sıfırlamak; iş
adamlarıyla havuz oluşturmak; cürüm işlemek için teşekkül oluşturmak; suçu ve
suçluyu övmek; halkı kin ve düşmanlığa sevk etmek, tahrik etmek; Alo Fatih;
PKK’yla masaya oturup iş birliği yapmak; bunları söyleyenleri de PKK’yla
oturduklarını iddia edenleri de şerefsizlikle suçlamak; IŞİD terör örgütüne her
türlü yardım ve destek; etnik ve mezhep bölücülüğü yapmak; küresel güçlere ve
İsrail’e destek; BOP Eş Başkanlığı; gemicikler; ayakkabı kutuları; daha neler
neler, hepsi mevcut, hepsi var ve hepsi de belgeli. Bütün bu yolsuzluklar kime
rücu edilecek? Yani, bunlar hesabını vermeden kurtulacak mı? En son, Türkiye
Büyük Millet Meclisinde geçtiğimiz gün yaşadığımız sahte yoklama pusulası
kullanılması hâli. Bunun savunulabilir bir tarafı var mıdır? Merak ediyorum,
Türkiye Büyük Millet Meclisi Başkanlığı ve iktidar partisi grubu bu konuda ne
yapacaktır. 2 milletvekili bırakın Meclis Genel Kurulunda olmayı Ankara dışında
olmasına rağmen sahte, kendilerine ait olmayan imzalarla yoklama pusulası
verilip yoklamaya dâhil oluyor. Daha ne söyleyelim, tuz kokmuş, her şey batmış.
Hepinize saygılar sunuyorum. (MHP ve
CHP sıralarından alkışlar)
BAŞKAN – Teşekkür ederim.
Önergeyi oylarınıza sunacağım: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
88’inci maddede üç adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının çerçeve 88. maddesinin aşağıdaki şekilde değiştirilmesini arz ve
teklif ederiz.
 Rahmi
Aşkın Türeli Vahap Seçer Turhan
Tayan
 İzmir Mersin Bursa
 Haydar
Akar Osman Oktay Ekşi
 Kocaeli İstanbul
Madde 88: 15/7/1950 tarihli ve 5682
sayılı Pasaport Kanununun 13. maddesinin üçüncü fıkrasına “ataşelere ve
muavinlerine” ibaresinden sonra gelmek üzere “din hizmeti koordinatörlerine”
ibaresi eklenmiştir.
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 88 inci maddesinin aşağıdaki şekilde değiştirilmesini arz ve teklif
ederiz.
 Erkan
Akçay S. Nevzat Korkmaz Kemalettin
Yılmaz
 Manisa Isparta Afyonkarahisar
 Mesut
Dedeoğlu Mustafa Kalaycı Özcan
Yeniçeri
 Kahramanmaraş Konya Ankara
Madde 88 - 15/7/1950 tarihli 5682
sayılı Pasaport Kanununun 13 üncü maddesi aşağıdaki şekilde değiştirilmiştir.
Diplomatik pasaportlar:
"Madde 13 - Diplomatik
pasaportlar, Dışişleri Bakanlığı ile yabancı memleketlerde Türkiye Cumhuriyeti
büyükelçilik ve elçilikleri tarafından verilir.
Diplomatik pasaportlar, muvakkat görev
veya seyahat için gidenlere görevlerinin veya seyahatlerinin mahiyetine göre,
bir seyahate mahsus olmak üzere veya azami iki sene için, daimi görevle
gidenlere de Dışişleri Bakanlığınca tespit edilecek sürede geçerli olmak üzere
verilir.
(Değişik: 28/5/1988 - 3463/1 md.)
Diplomatik pasaportlar; Türkiye Büyük Millet Meclisi Üyelerine, Türkiye Büyük
Millet Meclisi üyesi olmayan bakanlara, Anayasa Mahkemesi Başkan ve üyeleri ile
Yargıtay, Danıştay, Askeri Yargıtay, Askeri Yüksek İdare Mahkemesi, Uyuşmazlık
Mahkemesi, Sayıştay, Genelkurmay birinci ve ikinci başkanlarına, Cumhuriyet
Başsavcısına, orgenerallere, oramirallere, eski cumhurbaşkanlarına, yasama
meclisleri eski başkanlarına, eski başbakanlar ve dışişleri eski bakanlarına,
Cumhurbaşkanlığı Genel Sekreterine, Türkiye Büyük Millet Meclisi Başkanlığı
Genel Sekreterine, Başbakanlık ve bakanlık müsteşarları ile Diyanet İşleri
Başkanına, Valilere, Büyükşehir ve İl Belediye başkanlarına, Büyükelçi unvanını
almış olanlar ile Dışişleri Bakanlığı meslek mensuplarına, Yurtdışı Türkler ve
Akraba Topluluklar Başkanına, Türk İşbirliği ve Koordinasyon Ajansı Başkanına
ve bu Başkanlığın yurtdışındaki Program Koordinasyon Ofisi sorumlusuna, Türk
Kızılay Genel Başkanına ve bu başkanlığın Yurt Dışı Yardımlar Koordinatörüne,
Cumhurbaşkanlığı Genel Sekreterliği üst düzey görevlilerinden resmi bir görevle
gönderilenlere, Türkiye Cumhuriyeti dış temsilcilikleri nezdinde memur edilen
müşavirlere, ataşelere ve muavinlerine, din hizmetleri koordinatörlerine,
Hükümet adına milletlerarası resmi müzakereler yapılması, mukavelenameler akdi
için veya milletlerarası toplantılarla kongre ve konferanslara katılmak üzere
gönderilenlere ve yabancı devletler veya milletler arası teşekküller nezdinde
daimi veya geçici görev yapmak üzere gönderilenlere, siyasi kuryelere verilir.
(Değişik: 25/2/1981 - 2418/1 md.)
Diplomatik pasaport alabilecek durumda bulunan veya alan kimselerin sıfat veya
vazifeleri devam ettiği müddetçe, eşlerine dahi diplomatik pasaport verilmesi
veya bunların eşlerinin pasaportlarının refakat hanesine kayıt edilmesi
mümkündür.
(Değişik beşinci fıkra:
23/7/2010-6009/58 md.) Diplomatik pasaport alan kimselerin sıfat ve vazifeleri
devam ettiği müddetçe, ergin olmayan veya ergin olsalar dahi yanlarında yaşayıp
evli bulunmayan ve iş sahibi olmayan öğrenimi devam eden çocuklarına 25 yaşının
ikmaline kadar, yine ergin olsalar dahi yanlarında yaşayıp evli bulunmayan ve
iş sahibi olmayan aynı zamanda bedensel, zihinsel veya ruhsal engellerinden en
az biri nedeniyle sürekli bakıma muhtaç durumda olduğu resmi sağlık
kurumlarının düzenlediği sağlık kurulu raporu ile belgelenen çocuklarına da hak
sahibi kişinin pasaportu ile aynı süre geçerli diplomatik pasaport verilir.
Diplomatik pasaportların, sahiplerinin
veya varsa refakat hanesinde kayıtlı bulunanların birer kıta fotoğrafisini
ihtiva eylemeleri lazımdır.
Diplomatik pasaportlar hiçbir harç veya
resme tabi değildir."
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın, 15/7/1950 tarihli ve 5682 sayılı Pasaport Kanununun 13 üncü
maddesinde değişiklik öngören 88’inci maddenin tasarı metninden çıkarılmasını
arz ve teklif ederiz.
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Hasip Kaplan Sebahat
Tuncel
 Van Şırnak İstanbul
BAŞKAN – Okunan son önergeye Komisyon
katılıyor mu?
PLAN VE BÜTÇE KOMİSYONU SÖZCÜSÜ EKREM
ÇELEBİ (Ağrı) – Katılmıyoruz efendim.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – Önerge üzerinde Şırnak
Milletvekili Sayın Hasip Kaplan konuşacak. 
HASİP KAPLAN (Şırnak) – Aslında hep
gözlerim kadın parlamenterleri arıyor bugün boyunca. Demin konuştum ve bir
cevap bekledim kadın parlamenterlerden, hem iktidarın hem muhalefetin ama
bakıyorum ki ses yok. 
Tabii, şuradan...
(Hatip, elektronik cihazla bir ses
kaydı dinletti)
HASİP KAPLAN (Devamla) – Bu, Bağdat
Parlamentosu. Burada konuşan bir Ezidi kadın parlamenter, adı Vian Dakhil. İyi
dinleyin, insanlık adına çağrıda bulunuyor ve diyor ki: “‘Lâ ilâhe illallah’
diyenler insanların kafasını kesiyor, katlediyor. Ezidi demiyor, Asuri demiyor,
Türkmen demiyor, Müslüman, Alevi demiyor, gittikleri yerlerde katliam
yapıyorlar.” Ve parlamentoda, Irak’ta, Ezidi bir parlamenter Vian Dakhil
“İnsanlığa karşı suç işleniyor.” diyor ve çağrıda bulunuyor. Bu feryatları
hangi Cumhurbaşkanı adayı duydu da meydanlarda konuştu, merak ediyoruz.
Zaho’nun 20 kilometre güneyinden böyle
bir parlamentoda “500 kadını cariye yaptılar ‘lâ ilâhe illallah’ bayraklarıyla
dolaşanlar.” diyor. Bakın, dikkat edin, din, vicdan sahibi, “İnsanım.” diyen
birinin çıkıp burada iki kelime etmesi lazım. “Lâ ilâhe illallah” diyerek bu
katliamları yapıp…
MEHMET CEMAL ÖZTAYLAN (Balıkesir) –
Bağırma be!
HASİP KAPLAN (Devamla) – …73’üncü Ezidi
katliamını yapanlara, Asurilere, Türkmenlere ve Kürtlere saldıranlara
söyleyecek bir sözleri var mı, yok mu, bütün mesele bu.
İBRAHİM KORKMAZ (Düzce) – Lanet olsun!
HASİP KAPLAN (Devamla) – Hep beraber
lanetleyin, hep beraber lanetleyelim.
İBRAHİM KORKMAZ (Düzce) – Bütün
zalimlere lanet olsun!
HASİP KAPLAN (Devamla) – Bu katliamı
yapanları, bu çeteleri ortaya salanları, bu çetelerin arkasında duranları, bu
çeteleri destekleyenleri lanetliyoruz, lanetliyoruz!
İBRAHİM KORKMAZ (Düzce) – Bütün
zalimlere lanet olsun, PKK dâhil hepsine lanet olsun!
BAŞKAN – Laf atmayın lütfen
konuşmacıya.
HASİP KAPLAN (Devamla) – Herkesi, kim
destekliyorsa lanetliyoruz.
Şimdi, çok açık bir şey daha
söyleyeceğim. Burada, 88’inci maddeyle ilgili, bir pasaport olayı var,
diplomatik pasaport, yeşil pasaport “Din koordinatörleri” adı altında. Avukatı
Strazburg mahkemesine gidiyor, pasaport alamıyor; üniversitedeki üniversite
hocaları bilim için gidiyor yurt dışına, pasaport alamıyor; büyükşehir eski
belediye başkanları bu pasaportları alamıyor ama “din koordinatörlüğü” adı
altında vereceğiniz bu pasaportları, bu diplomatik pasaportları, acaba bu
katliamı yapanların -IŞİD katliamını- kaçından kaçı alıp istediği gibi
dolaşacak, hiç düşündünüz mü? Allah’tan korkun! “Allah’tan korkun!” diyorum
size. Hiç düşündünüz mü kimler alacak bu diplomatik pasaportları? Din
koordinatörü olmak için ilkokul mezunu olmak yeterlidir, biliyorsunuz. Bu kadar
seviyesiz, bu kadar sınırsız, bu kadar düşüncesiz, bu kadar ortaya, bu kadar,
bu kadar… Torba kanuna da böyle şeyler konmaz ki arkadaşlar! Her gün
yaşadığınızı görüyorsunuz. 
Rojava’da, Kobani’de…
MEHMET CEMAL ÖZTAYLAN (Balıkesir) –
Türkiye’den bahset.
HASİP KAPLAN (Devamla) – …şimdi
Musul’da, şimdi Şengal’de, Sincar’da bu katliamı yapanların belgesini, bakanlık
genelgesini bu kürsüde okudum. Yalanlayan çıktı mı, çıktı mı Hükûmetten
yalanlayan? Yok. “Cihat yapan bu örgütlere destek olun.” diyordu. Artık, bu
yanlıştan Hükûmetin dönmesi lazım. Cumhurbaşkanı adayı olan Sayın Recep Tayyip
Erdoğan’ın da çıkıp meydanlarda bu İŞİN çetelerine iki laf etmesi lazım. Bu
cesareti kimden buluyorlar bu kadar cüretkârlıkla her tarafa saldırabiliyorlar,
kimden destek alıyorlar? Katar mı, Suudi Arabistan mı, Mısır mı, İsrail mi,
Amerika mı, Türkiye mi? Kim bu işin içinde ve neden Musul’daki konsoloslukta
hâlâ rehinler kendi konsolos ve yurttaşlarınız? Çıkıp birinin bunun cevabını
vermesi lazım ve insanlık adına bu Meclisin iki laf etmesi lazım, Meclis
Başkanının da bütün milletvekillerinin de hepsinin de kadınları cariye eden
anlayışın, kafa, kol kesen ve insanların yüreklerini çiğ çiğ yiyen anlayışın
karşısında. Yanında mısınız, arkasında mısınız? Bütün mesele bu. (HDP ve CHP
sıralarından alkışlar)
BAŞKAN – Teşekkür ederim Sayın Kaplan. 
Önergeyi oylarınıza sunuyorum. 
Kabul edenler… Kabul etmeyenler… Önerge
kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 88 inci maddesinin aşağıdaki şekilde değiştirilmesini arz ve teklif
ederiz. 
Erkan Akçay
(Manisa) ve arkadaşları
MADDE 88- 15/7/1950 tarihli ve 5682
sayılı Pasaport Kanununun 13 üncü maddesi aşağıdaki şekilde değiştirilmiştir.
Diplomatik pasaportlar:
"Madde 13 - Diplomatik
pasaportlar, Dışişleri Bakanlığı ile yabancı memleketlerde Türkiye Cumhuriyeti
Büyük Elçilik ve elçilikleri tarafından verilir.
Diplomatik pasaportlar, muvakkat görev
veya seyahat için gidenlere görevlerinin veya seyahatlerinin mahiyetine göre,
bir seyahate mahsus olmak üzere veya azami iki sene için, daimi görevle
gidenlere de Dışişleri Bakanlığınca tespit edilecek sürede geçerli olmak üzere
verilir.
(Değişik: 28/5/1988 - 3463/1 md.)
Diplomatik pasaportlar; Türkiye Büyük Millet Meclisi Üyelerine, Türkiye Büyük
Millet Meclisi üyesi olmayan bakanlara, Anayasa Mahkemesi Başkan ve üyeleri ile
Yargıtay, Danıştay, Askeri Yargıtay, Askeri Yüksek İdare Mahkemesi, Uyuşmazlık
Mahkemesi, Sayıştay, Genel Kurmay birinci ve ikinci başkanlarına, Cumhuriyet
Başsavcısına, orgenerallere, oramirallere, eski cumhurbaşkanlarına, yasama
meclisleri eski başkanlarına, eski başbakanlar ve dışişleri eski bakanlarına,
Cumhurbaşkanlığı Genel Sekreterine, Türkiye Büyük Millet Meclisi Başkanlığı
Genel Sekreterine, Başbakanlık ve bakanlık müsteşarları ile Diyanet İşleri
Başkanına, Valilere, Büyükşehir ve İl Belediye başkanlarına, Büyükelçi unvanını
almış olanlar ile Dışişleri Bakanlığı meslek mensuplarına, Yurtdışı Türkler ve
Akraba Topluluklar Başkanına, Türk İşbirliği ve Koordinasyon Ajansı Başkanına
ve bu Başkanlığın yurtdışındaki Program Koordinasyon Ofisi sorumlusuna, Türk
Kızılay Genel Başkanına ve bu başkanlığın Yurt Dışı Yardımlar Koordinatörüne,
Cumhurbaşkanlığı Genel Sekreterliği üst düzey görevlilerinden resmi bir görevle
gönderilenlere, Türkiye Cumhuriyeti dış temsilcilikleri nezdinde memur edilen
müşavirlere, ataşelere ve muavinlerine, din hizmetleri koordinatörlerine,
Hükümet adına milletlerarası resmi müzakereler yapılması, mukavelenameler akdi
için veya milletlerarası toplantılarla kongre ve konferanslara katılmak üzere
gönderilenlere ve yabancı devletler veya millletlerarası teşekküller nezdinde
daimi veya geçici görev yapmak üzere gönderilenlere, siyasi kuryelere verilir.
(Değişik: 25/2/1981 - 2418/1 md.)
Diplomatik pasaport alabilecek durumda bulunan veya alan kimselerin sıfat veya
vazifeleri devam ettiği müddetçe, eşlerine dahi diplomatik pasaport verilmesi
veya bunların eşlerinin pasaportlarının refakat hanesine kayıt edilmesi
mümkündür.
(Değişik beşinci fıkra:
23/7/2010-6009/58 md.) Diplomatik pasaport alan kimselerin sıfat ve vazifeleri
devam ettiği müddetçe, ergin olmayan veya ergin olsalar dahi yanlarında yaşayıp
evli bulunmayan ve iş sahibi olmayan öğrenimi devam eden çocuklarına 25 yaşının
ikmaline kadar, yine ergin olsalar dahi yanlarında yaşayıp evli bulunmayan ve
iş sahibi olmayan aynı zamanda bedensel, zihinsel veya ruhsal engellerinden en
az biri nedeniyle sürekli bakıma muhtaç durumda olduğu resmi sağlık
kurumlarının düzenlediği sağlık kurulu raporu ile belgelenen çocuklarına da hak
sahibi kişinin pasaportu ile aynı süre geçerli diplomatik pasaport verilir.(1)
Diplomatik pasaportların, sahiplerinin
veya varsa refakat hanesinde kayıtlı bulunanların birer kıta fotoğrafisini
ihtiva eylemeleri lazımdır.
Diplomatik pasaportlar hiçbir harç veya
resme tabi değildir."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ EKREM
ÇELEBİ (Ağrı) – Katılmıyoruz efendim.
BAŞKAN – Hükûmet…
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Önerge üzerinde Isparta
Milletvekili Sayın Nevzat Korkmaz konuşacak.
S. NEVZAT KORKMAZ (Isparta) - Sayın
Başkan, değerli milletvekilleri; önce saygılarımı sunuyorum. 
Bir cumhurbaşkanlığı seçim süreci
yaşıyoruz. Bazen meydanların büyüsüne kapılıp edep kapılarını zorlayan,
geçmişte söylediklerini inkâr edip koca koca laf edenler, hakaret edenler var.
Birisi de AKP Genel Başkan Yardımcısı Süleyman Soylu. Milliyetçi Hareket
Partisine “metres” yakıştırması yapıyor. Geçmişte AKP’ye ve Erdoğan’a hakaret
eden bu zat, şimdi, ikbal ve istikbal hırsıyla sığındığı iktidar kapısında
Milliyetçi Hareket Partisine hakaretler yağdırıyor. Bir taraftan, Erdoğan,
“ülkücü kardeşlerim” diye şirinlik yapıyor, yardımcısı da koca bir camiaya
hakaret ederek gerçek yüzlerini ortaya koyuyor. 
Siyasi metresliği bu ülkeye öğretenler
bellidir. Dün AKP’ye ve Erdoğan’a hakaretler ederken, bugün ballı kaymaklı
menfaatler karşılığında iktidarın yatağına girenlerdir siyasi metresler.
Başları önünde, utanç içinde yürümesi gerekirken, bugün kınalı keklik olup
siyasi tetikçilik yapanlardır. Genel başkan iken partilerini satıp nimet
trenine binenlerdir. İpinden kurtulmuşlardır. 
Dün ne diyordu bakın bu şahıs:
“Başbakan, padişah olmak istiyor. Bu Hükûmete zıkkımın kökünü göstereceğiz.
Hükûmet, yolsuzluk çukurunun içinde.” Daha devam edeyim mi? 
ERKAN AKÇAY (Manisa) – Et, et. 
S. NEVZAT KORKMAZ (Devamla) - “Yuh
olsun sana Başbakan yuh. Çocuklarımıza kötü örnek oluyorsun.” diyordu. Evet, bu
zavallı zat, dün Türkiye’de demokrasi ve millî irade için canlar vermiş, bedel
ödemiş Demokrat Partinin Genel Başkanlığından geliyor. Koca bir çınarın cüce
genel başkanı. Demokrat Partili kardeşlerime geçmiş olsun. AKP’ye de yarın ilk
durakta inecek ve sizi de satacak bir adamın hayırlı olmasını diliyorum, tepe
tepe kullanın.
Bu ağzının ayarı olmayan zat bununla da
kalmıyor. Milletin ortak adayı olan Ekmel Bey’e “cici çocuk” diyor, “çakma
profesör” diyor. İçinizden biri de “Topla ağzını.” diyemiyor. Teşbihte hata
olmaz arkadaşlar, at, sahibine göre kişnermiş. AKP Genel Başkanı meydan meydan,
önüne gelenlere hakaretler yağdırırken, öyle ya, yardımcılarının yapması da
doğal. 
Aday Erdoğan, diğer adaylara
“Satılmış.” diyor, “Omurgasız, nankör, saksı, monşer” diyor. 
YILMAZ TUNÇ (Bartın) – Sen, kendi Genel
Başkanının söylediklerine baksana.
S. NEVZAT KORKMAZ (Devamla) - Hem de
“millî irade millî güç” yazılı otobüslerle, devletin ve milletin parasıyla
padişahlar gibi dolaşıp propaganda yaparken yapıyor bunu. Cumhurbaşkanlığı,
değerli arkadaşlar, sanki cepte. Milletin iradesine ipotek koymuş.
Kazanamayacağı hiç aklına gelmiyor. Peki, yarın kazanamazsa, Cumhurbaşkanlığı
makamıyla köprüleri atacak mı? Çankaya’ya, Sayın İhsanoğlu’na hangi yüzle
çıkacak? Bu, nasıl bir devlet anlayışıdır? “Seni oraya biz getirdik.” diyor.
Seni oraya kim getirdi? Millet.
AHMET YENİ (Samsun) – Millet.
S. NEVZAT KORKMAZ (Devamla) - Ekmeleddin
Bey’i de oraya inşallah millet getirecek. Eğer görevlendirme ya da desteklemeyi
kastediyorsanız, Sayın Erdoğan’a Hükûmeti kurma görevini kim verdi? Ahmet
Necdet Sezer. 
HAYDAR AKAR (Kocaeli) – Kim
milletvekili yaptı? Baykal.
S. NEVZAT KORKMAZ (Devamla) - O zaman
“Seni de oraya Ahmet Necdet Sezer mi getirdi?” diyeceğiz. Kendini Kaf Dağı’nda
görüyor. Başbakanken böyle, Cumhurbaşkanıyken Allah muhafaza. İhsanoğlu,
beyefendi kişiliği, nazik üslubuyla bu hakaretlere cevap vermezken, Erdoğan,
gittikçe hakaretlerin dozunu artırıyor. 
Bu kanun çıkarken tüm partiler dedi ki:
“Demokrasi şöleni yaşanacak. Millî irade, devletin başına yani Cumhurbaşkanına
doğrudan karar verecek.” Şu olan bitene bakın: Aday Erdoğan, milleti tef gibi
gerdi âdeta. 
YILMAZ TUNÇ (Bartın) – Geren sizsiniz.
S. NEVZAT KORKMAZ (Devamla) – “Cumhurbaşkanı
olmazsam halk yansın, yıkılsın.” Üç oy alabilir miyiz diye “Alevi-Sünni” diyor,
“Kürt-Türk-Zaza” diyor. 
YILMAZ TUNÇ (Bartın) – “Ayrım
yapmayalım.” diyor.
S. NEVZAT KORKMAZ (Devamla) – Bu, nasıl
bir izan, bu, nasıl bir insaftır? Allah’tan da mı korkmuyorsunuz insanları
ayrıştırırken? Erdoğan’a hatırlatmak isterim ki: Bu devlet kabile devleti
değildir, bu millet de köksüz, su üstünde yüzen nilüfer çiçekleri değildir. Sen
ve Hükûmetin, Türk tarihi deryasında olsa olsa ancak bir su zerresi olursun. 
AHMET YENİ (Samsun) – Üç gün kaldı, üç.
RECEP ÖZEL (Isparta) – Ya kendileri
olamayınca böyle görüyorlar.
S. NEVZAT KORKMAZ (Devamla) - Yaptığın
tahribat ve yıkımla da Türk milletinin iradesiyle 10 Ağustosta da inşallah
buharlaşıp gideceksin. 
YILMAZ TUNÇ (Bartın) – Millet sana
cevabını verecek.
AHMET YENİ (Samsun) – Millet cevabı
verecek.
S. NEVZAT KORKMAZ (Devamla) - Bu
üslubuna da bir an önce son ver. Yaptığın, milletin hayrına değil. Ya milletten
özür dile üslubunu düzelt ya da bu millet, 10 Ağustosta, zaten, devrizulmüne
son verecektir, bundan kaçış yok.
Yüce milleti saygıyla selamlıyorum.
(MHP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının çerçeve 88. maddesinin aşağıdaki şekilde değiştirilmesini arz ve
teklif ederiz.
Rahmi Aşkın
Türeli (İzmir) ve arkadaşları
Madde 88: 15/7/1950 tarihli ve 5682
sayılı Pasaport Kanununun 13. maddesinin üçüncü fıkrasına “ataşelere ve
muavinlerine” ibaresinden sonra gelmek üzere “din hizmeti koordinatörlerine”
ibaresi eklenmiştir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ EKREM
ÇELEBİ (Kars) -Katılmıyoruz Başkanım.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) -Katılmıyoruz Sayın Başkanım.
BAŞKAN – Önerge üzerinde İstanbul
Milletvekili Sayın İhsan Özkes konuşacak. (CHP sıralarından alkışlar)
Buyurun. 
İHSAN ÖZKES (İstanbul) – Sayın Başkan,
değerli milletvekilleri; görüşülmekte olan torba yasanın 88’inci maddesi
üzerinde söz almış bulunuyorum. Hepinizi saygıyla selamlıyorum.
Cumhurbaşkanlığı seçimleri propagandası
için Kocaeli, Üsküdar ve Sultangazi’nin bazı camilerinde Başbakanın
fotoğrafları var.
YILMAZ TUNÇ (Bartın) – Cami değil ki,
yolda.
İHSAN ÖZKES (Devamla) – Gözün görmüyor
mu, cami cami!
RECEP ÖZEL (Isparta) - Yalan konuşma
ama, yalan konuşma!
İHSAN ÖZKES (Devamla) – Yalanı siz iyi
becerirsiniz, yalanı siz çok iyi becerirsiniz!
BAŞKAN – Sayın milletvekilleri, lütfen…
İHSAN ÖZKES (Devamla) – Tayyip, sanki
camiye imam seçilecek! Tayyip’ten Cumhurbaşkanı da olmaz, imam da olmaz. İmam
olsa, hırsızlığın, yolsuzluğun haram olduğunu anlatabilir mi?
RECEP ÖZEL (Isparta) – Üslubunu güzel
konuşur musun üslubunu! “Tayyip” dediğin senin Başbakanın. Üslubunu güzel
konuş!
İHSAN ÖZKES (Devamla) – İster Sünni ol,
ister
Alevi ol ama önce insan ol insan ve hırsız olma. 
YILMAZ
TUNÇ (Bartın) – Sen de insan ol!
AHMET
YENİ (Samsun) – Sen kendine bak!
RECEP
ÖZEL (Isparta) – Sen, onun insanlığını ölçecek adam mısın?
İHSAN
ÖZKES (Devamla) – Allah, “Alevi misin, Sünni misin?” diye sormayacak ama
hırsızlıktan, yolsuzluktan mutlaka soracak. (AK PARTİ sıralarından gürültüler)
RECEP
ÖZEL (Isparta) – Efendim, çok ayıp konuşuyor, “İnsan ol." diyor… 
BAŞKAN
– Sayın milletvekilleri, ne işaret ediyorsunuz? Ben duymuyorum hiçbir şeyi.
YILMAZ
TUNÇ (Bartın) – İçtüzük’e aykırı konuşuyor
BAŞKAN
– Duymuyorum hiçbir şeyi ama bağırıyorsunuz.
İHSAN
ÖZKES (Devamla) – Haram para ile hacca gidenin dualarının kabul olup
olmayacağına dair sorulan bir soru üzerine Sevgili Peygamber’imizin “Uzun bir
yolculuk yaparak saçı başı dağılmış, toz toprak içinde kalmış ve elini semaya
kaldırıp ‘Ey Rabbim, Ey Rabbim’ diye dua ediyor ama yediği haramdır, giydiği
haramdır ve haramla beslenmiştir. Peki, böyle bir kimsenin duasını Allah nasıl
kabul etsin?” hadisini okudum diye eski bir bakan, beni mahkemeye verdi.
Aslında beni değil, Hazreti Muhammed’in hadisini yani Sevgili Peygamberimiz
Hazreti Muhammed mahkemeye verildi. Hırsızlıkla ilgili ayet, hadis okumak artık
bu ülkede yasak mı? Başbakan, mitinge Kur’an-ı Kerim ile çıkarak dini istismar
ediyor ama Caferi camisinin ve Kur’an-ı Kerimlerin yakılmasına gıkı çıkmıyor.
“Cami Yalanları” isimli kitap bile yazdım, camiler üzerinden siyaset
yapıyorsunuz. Peki, Caferi camisi, cami değil mi? Irak’ta ve Suriye’de IŞİD
teröristlerinin yaktığı, yıktığı camiler, cami değil mi? 
Hazreti Muhammed için “O, Mekke’nin
fethinde gururlandı, biz gururlanmayacağız.” şeklinde konuşan İçişleri Bakanı
Efkan Ala’ya Cübbeli Ahmet Hoca “Sen Peygamber’e hakaret ediyorsun, sen
Peygamber gibi olmayacaksın, daha büyük adamsın yani, Peygamber’i Allah
uyarmış, sen ne kadar cahil, yeryüzünün en cahili misin? Benim Peygamberime bu
lafı diyemezsin. Niye tepki yapmıyorsunuz, mesaj atmıyorsunuz, niye mail
atmıyorsunuz? Sizin de yatacak yeriniz yok, Resulullah yüz çevirecek sizden de.
Seni ne estaizübillah kurtarır, ne estağfurullah kurtarır. Sen Peygamber’e
hakaret ediyorsun. Bir defa bu adamın cahilliği nereden ortaya çıkıyor? Bir de
terbiyesizliğin daniskası.” dedi. Diyanet Başkanı cüppesini giyen zat ise
Peygamber’e dil uzatan bakana haddini bildirmek yerine “Ben, onun Hazreti
Peygamber’i sevdiğini biliyorum. O yüzden bu konuda konuşmuyorum.” diyerek
Cübbeli kadar yürekli olamadığı gibi onu aklamaya çalıştı. Yazıklar olsun! 
Tayyip’in seçim logosunda Sevgili
Peygamber’imizin ismi, Arapça olarak “Muhammed” yazılıymış, böyle diyor bir
bakan. Madem logoda “Hazreti Muhammed” yazıyor…
YILMAZ TUNÇ (Bartın) – Reklam oluyor,
reklam. 
RECEP ÖZEL (Isparta) – Vallahi, CHP’li
birileri logo yapıyor, hayret bir şey yani! 
BAŞKAN – Sayın Konuşmacı, reklam içeren
materyalleri lütfen kürsüden göstermeyin. 
İHSAN ÖZKES (Devamla) – …miting sonrası
Hazreti Muhammed’in ismi ayaklar altında niye geziyor? Allah korkusu yok mu
sizde? Peygamber sevgisi yok mu sizde? Miting sonrası, madem “Muhammed”
yazıyor, bu, ayaklar altında niye geziyor? 
OSMAN AŞKIN BAK (İstanbul) – Uçmuşsun
sen, uçmuşsun!
İHSAN ÖZKES (Devamla) – Yarın
huzuruilahide, Hazreti Muhammed…
OSMAN AŞKIN BAK (İstanbul) – Uçtun,
yukarı çıkıyorsun Hoca! Uçmuşsun sen. 
İHSAN ÖZKES (Devamla) – …“Benim muazzez
ismimi kirli siyasetinize niçin alet ettiniz?” derse ne diyeceksiniz?
RECEP ÖZEL (Isparta) – Bu müftü de
nasıl…
İHSAN ÖZKES (Devamla) – Hiç Allah
korkusu…
(Mikrofon otomatik cihaz tarafından
kapatıldı) 
OSMAN AŞKIN BAK (İstanbul) – Ne eziyet
çekmiş Üsküdarlılar, ne eziyet çekmiş, vah vah!
İHSAN ÖZKES (Devamla) – …Hazreti
Muhammed sevgisi yok mu? 
BAŞKAN – Sayın Özkes, teşekkür ederim. 
İHSAN ÖZKES (Devamla) – Hazreti
Muhammed’in ismi, haram yiyici, yalan söyleyici siyasetlere alet edilebilir mi?

OSMAN AŞKIN BAK (İstanbul) – Uçtu,
uçtu! Evet, uçtu, uçtu. 
RECEP ÖZEL (Isparta) – Bitti süresi
efendim. 
BAŞKAN – Sayın Konuşmacı süreniz bitti.

İHSAN ÖZKES (Devamla) – Ama sesimi
kestiler Sayın Başkanım… 
BAŞKAN – Konuşma süreniz bitti Sayın
Özkes, lütfen. 
OSMAN AŞKIN BAK (İstanbul) – Hadi
bakalım, uçtu. Öyle bir şey yok, hadi bakalım. 
İHSAN ÖZKES (Devamla) – Bir dakika süre
istiyorum. 
OSMAN AŞKIN BAK (İstanbul) –
Üsküdarlılara yazık olmuş. 
BAŞKAN – Sayın Özkes, süreniz bitti,
lütfen. 
İHSAN ÖZKES (Devamla) – Adil olun Sayın
Başkan. 
RECEP ÖZEL (Isparta) – Efendim,
önergeyle ilgili bir tane söz konuşmadılar. 
OSMAN AŞKIN BAK (İstanbul) – Süreniz
bitmiştir efendim. Uçtu, uçtu. 
BAŞKAN – Sayın Özkes, lütfen yerinize
geçer misiniz, süreniz bitti.
İHSAN ÖZKES (Devamla) – Peki.
Saygılarımla. (CHP sıralarından
alkışlar) 
RECEP ÖZEL (Isparta) – Önerge neydi,
önerge? 
OSMAN AŞKIN BAK (İstanbul) – Hadi
bakalım uçtu maşallah! Göğe çıkıyor. 
HAYDAR AKAR (Kocaeli) – Gel Hoca gel,
muhatap olma, gel. Onlar sadece bağırırlar adama, gel sen. 
İHSAN ÖZKES (İstanbul) – Allah da sizi
yerlerde süründürecek inşallah. 
OSMAN AŞKIN BAK (İstanbul) – Seni
süründürür seni, seni. Kötü söz sahibine aittir. Uçtun sen uçtun!
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
89’uncu maddede üç adet önerge vardır,
okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 89’uncu maddesinin aşağıdaki şekilde değiştirilmesini arz ve
teklif ederiz. 
 Erkan
Akçay Sümer Oral Münir
Kutluata
 Manisa Manisa Sakarya

 Mustafa
Kalaycı Yusuf Halaçoğlu
 Konya Kayseri
MADDE 89 – 5682 sayılı Kanunun 14 üncü
maddesinin (A) bendinde yer alan “kamu görevlilerine” ibaresi “kamu görevlileri
ile birinci derece kadro karşılığı emekliliğe hak kazanmış olan belediye
başkanları ile büyükşehir statüsündeki illerin önceki belediye başkanlarına”
şeklinde değiştirilmiştir.
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 89’uncu maddesinin aşağıdaki şekilde değiştirilmesini arz ve teklif
ederiz. 
 Rahmi
Aşkın Türeli Osman Oktay Ekşi Haluk
Ahmet Gümüş 
 İzmir
 İstanbul Balıkesir
 Ayşe
Nedret Akova  Levent Gök  Haydar
Akar
 Balıkesir
 Ankara  Kocaeli

 
MADDE 89- 5682 sayılı Kanunun 14 üncü
maddesinin (A) bendinde yer alan "kamu görevlilerine" ibaresi
"kamu görevlileri ile birinci derece kadro ile emekliliğe hak kazanmış
olan belediye başkanlarına ve vakıf üniversitelerinin öğretim üyelerine"
şeklinde değiştirilmiş ve aşağıdaki fıkra eklenmiştir.
"Bir önceki yıl gelirleri
itibariyle, tahakkuk eden yıllık kurumlar vergisi yönünden illerinde birinci,
ikinci ve üçüncü olan kurumlar ile Türkiye genelinde ilk 250 arasına giren
kurumların yönetim kurulu başkanlarına, tahakkuk eden gelir vergisi yönünden
illerinde birinci, ikinci ve üçüncü olan mükellefler ile, Türkiye genelinde ilk
250 arasına giren mükelleflere tahakkuk eden verginin en az birinci taksitini
ödemiş olmaları kaydıyla, bir önceki takvim yılında en az otuz milyon ABD
Doları veya karşılığı döviz tutan ihracat yapan firmaların yönetim kurulu
başkanları ve genel müdürlerine bir yıl süreyle geçerli olmak üzere hususi
damgalı pasaport verilir.
Süresi sona eren hususi damgalı
pasaportların aynı şartlar dahilinde aynı süre ile yenilenmesi mümkündür. Bu
hakkın kazanıldığı yıl kullanılması şarttır. Yukarıdaki paragraf uyarınca
pasaport verilecek kişilerin belirlenmesine, bildirimine ve verilen
pasaportların iptaline ilişkin usul ve esaslar Dış Ticaret Müsteşarlığının
bağlı bulunduğu Bakanlık ile Dışişleri, İçişleri ve Maliye Bakanlıklarınca
müştereken tespit edilir."
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı'nın, 5682 sayılı Kanunun 14 üncü maddesinde değişiklik öngören 89'uncu
maddesinin tasarı metninden çıkarılmasını arz ve teklif ederiz.
 İdris
Baluken Nazmi Gür Erol
Dora
 Bingöl Van Mardin
 Pervin
Buldan Sebahat Tuncel
 Iğdır İstanbul
BAŞKAN – Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ EKREM ÇELEBİ (Ağrı) - Katılmıyoruz Başkanım.
BAŞKAN – Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN – Önerge
üzerinde Sayın Erol Dora konuşacak, Mardin Milletvekili.
EROL DORA (Mardin) –
Sayın Başkan, değerli milletvekilleri; konuşmama başlamadan önce Genel Kurulu
saygıyla selamlıyorum. Ben, önerge üzerinde söz almış olmama rağmen, önerge
üzerinde konuşmayacağım. Bugün coğrafyamızda çok önemli gelişmeler olmaktadır
bildiğiniz gibi. Böyle bir konuşmayı yapmayı da kendi açımdan bir görev ve
sorumluluk olarak kabul ediyorum.
Biliyorsunuz, 8
Haziranda IŞİD örgütü, çetesi, Musul’u işgal etmişti ve bölgede yaşayan
Kürtler, Araplar - Asuri - Süryani, Keldaniler, Ermeniler, Türkmenler, Şabaklar
ve Ezidiler bölgeyi terk ederek, görece daha güvenli bölgelere sığınmaya
çalışmışlardı. Barbar IŞİD örgütü, sağlanan desteklerle git gide tüm Orta Doğu
için büyük bir tehlike arz etmeye başlamıştır. Yaratılmış bu canavarın kendisine
destek vermiş ve vermekte olan devletler için de yakın zamanda büyük tehlikeler
arz edeceği açıktır. Irak’ta, Suriye’de süregiden katliam ve cinayetler ve
Gazze’de Filistin halkına karşı yapılan bunca zulme rağmen başta Birleşmiş
Milletler, Amerika ve Avrupa Birliğinin, diğer taraftan komşu ülkelerin bütün
bu olup biten insanlık suçları karşısındaki duyarsızlıklarını ve sergiledikleri
çifte standartlı tutumunu ibretle izlemekteyiz.
Sayın Başkan, değerli
milletvekilleri; son dönemlerde meydana gelen dehşet fotoğraflarında görüldüğü
gibi, Orta Doğu coğrafyası, âdeta ölüm tarlalarına dönüşmüştür. Orta Doğu’nun
demografik haritası değişiyor. Bölgenin kadim halkları, kültür ve inançları ana
yurtlarından tamamen silinmek isteniyor, kimseden bir ses çıkmıyor. Orta
Doğu’da insan kanı sudan, petrolden daha ucuz hâle getirilmiş durumdadır. 
Değerli
milletvekilleri, bilinmektedir ki, bilinmelidir ki İslam dünyası ve insanlığın
tüm değerleri, kazanımları tehlike altındadır. İslam dininin hoşgörüsünden
nasibini almamış ve emperyalizmin bir piyonu hâline gelmiş bu barbar örgütlere
karşı, sadece Kürtler değil, Süryaniler, Türkmenler, Araplar, Türkler, Şiiler,
Ermeniler, Aleviler, Müslümanlar, Ezidiler, kısaca herkesin ayağa kalkması ve
IŞİD’in bu barbarlıklarına karşı durması gerekmektedir. Başta iktidar olmak
üzere tüm siyasi partilerin gerek yurt içi ve gerekse yurt dışı politika ve
söylemlerinde kültürler, inançlar ve halklar arasındaki kardeşliği ve barışı
özellikle vurgulayan, ayrıca hiçbir etnik kültür ve inancı ötekileştirmeyen bir
yaklaşım ve tutum geliştirebilmek noktasında daha duyarlı ve eşit davranmaları
gerekmektedir. 
Şimdi, Irak’tan
son gelişmeleri sizlere aktarmak istiyorum. Kürdistan Yurtseverler Birliği
Şengal Kadın Kolları sorumlusu Basime Şengali “Şengal dağlarından tüm dünyaya
sesleniyorum.” diye hitap etmektedir. ”Bütün dünya bu çığlıklarımızı duymalı.
Ezidi halkına uygulanan bu zulmü, vahşeti görün ve birazcık da sızlayabiliyorsa
vicdanınız, bu katliama sessiz kalmayın.” diye bize seslenmektedir. Basime
Şengali ”Biz Ezidiler bugüne kadar 72 katliamdan geçtik.” demektedir. “Bugün
73’üncüsü bütün dünyanın gözü önünde İslam adına uygulanıyor.” Ki bunun hiç
İslamlıkla da bir ilgisi yoktur. “Bu çığlığımıza sessiz kalmayın! Şengal
dağlarında insafsızca uygulanan katliamla katledilen, Ezidi halkı şahsında tüm
insanlıktır.” IŞİD’in Şengal’i işgal edip Ezidi Kürtlerini katletmesine tepki
gösteren milletvekili Viyan Daxil, gözyaşları içinde katliamın önüne
geçilmesini istemektedir: “Bizi kurtarın!” Ülkenin yeni başbakanını seçmek için
toplanan Irak Parlamentosu oturumunda söz alarak Şengal’de yaşanan katliamları
gündeme getiren Daxil, “Şengal bölgesinde katlediliyoruz. Lütfen kardeşlerim,
tüm siyasi farklılıkları bir tarafa bırakalım. Yanımızda insan olarak durun.
İnsanlık adına konuşuyorum. Lütfen bizi kurtarın! Bizi kurtarın!” diye
seslenmektedir. 
Şimdi, bu olaylara baktığımızda, bugün
dünyada, bildiğiniz gibi, İkinci Dünya Savaşı’ndan sonra kurulmuş bir Birleşmiş
Milletler var; amacı da savaşları önlemektir, insan haklarını korumaktır ama
bugün Birleşmiş Milletlerden herhangi bir ses çıkmamaktadır. Kopenhag
Kriterleriyle övünen Avrupa Birliğinden de herhangi bir ses çıkmamaktadır.
Amerika’dan da, kendisini demokrasi ve insan hakları havarisi olarak kabul
edilen Amerika’dan da bir ses çıkmamaktadır. Hükûmetimizden de bu noktada, diğer
etnik grupları kapsayacak şekilde, bu konuda herhangi bir beyanatta bulunulmuş
değildir ama biz Orta Doğu halkları ve dünya halkları olarak bütün bunları
seyrediyoruz ve tarihe bunların da gereken notlarını düşeceğiz. Bu açıdan
herkesi bu noktada tekrar duyarlı olmaya çağırıyoruz. Orta Doğu’daki bu
gelişmelere, bu çığlıklara herkesin bir ses vermesini tekrar belirtiyor, Genel
Kurulu tekrar saygıyla selamlıyorum. (HDP sıralarından alkışlar) 
BAŞKAN – Teşekkür ederim Sayın Dora.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 89’uncu maddesinin aşağıdaki şekilde değiştirilmesini arz ve teklif
ederiz. 
Osman Oktay Ekşi (İstanbul) ve arkadaşları
MADDE 89- 5682 sayılı Kanunun 14 üncü
maddesinin (A) bendinde yer alan "kamu görevlilerine" ibaresi
"kamu görevlileri ile birinci derece kadro ile emekliliğe hak kazanmış
olan belediye başkanlarına ve vakıf üniversitelerinin öğretim üyelerine"
şeklinde değiştirilmiş ve aşağıdaki fıkra eklenmiştir.
"Bir önceki yıl gelirleri
itibariyle, tahakkuk eden yıllık kurumlar vergisi yönünden illerinde birinci,
ikinci ve üçüncü olan kurumlar ile Türkiye genelinde ilk 250 arasına giren
kurumların yönetim kurulu başkanlarına, tahakkuk eden gelir vergisi yönünden
illerinde birinci, ikinci ve üçüncü olan mükellefler ile, Türkiye genelinde ilk
250 arasına giren mükelleflere tahakkuk eden verginin en az birinci taksitini
ödemiş olmaları kaydıyla, bir önceki takvim yılında en az otuz milyon ABD
Doları veya karşılığı döviz tutarı ihracat yapan firmaların yönetim kurulu
başkanları ve genel müdürlerine bir yıl süreyle geçerli olmak üzere hususi
damgalı pasaport verilir.
Süresi sona eren hususi damgalı
pasaportların aynı şartlar dahilinde aynı süre ile yenilenmesi mümkündür. Bu
hakkın kazanıldığı yıl kullanılması şarttır. Yukarıdaki paragraf uyarınca
pasaport verilecek kişilerin belirlenmesine, bildirimine ve verilen
pasaportların iptaline ilişkin usul ve esaslar Dış Ticaret Müsteşarlığının
bağlı bulunduğu Bakanlık ile Dışişleri, İçişleri ve Maliye Bakanlıklarınca
müştereken tespit edilir.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ EKREM
ÇELEBİ (Ağrı) – Katılmıyoruz Başkanım.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – Önerge üzerinde Kocaeli
Milletvekili Sayın Haydar Akar konuşacak. (CHP sıralarından alkışlar)
HAYDAR AKAR (Kocaeli) – Sayın Başkan,
değerli milletvekilleri; evet, bu torbada 148 madde var ama bu torbada toplumun
temel problemlerini çözecek maddeler yok. 
Yine, 89’uncu maddede pasaportlarla
ilgili bir hüküm konmuş. Doğru mu buluyorum? Doğru buluyorum aslında. Konmalı
mı? Konmalı. Ama yeterli mi? Değil. Niye? Baktığınız zaman pasaportlara,
Türkiye’de 4 çeşit pasaport veriliyor. Bir tanesi normal pasaport, tüm
vatandaşlara verdiğimiz, kamu görevi yapsın yapmasın, özelde çalışsın
çalışmasın, normal vatandaşın alabileceği bir pasaport. Diğeri hususi pasaport,
bunu da “yeşil pasaport” diye adlandırıyoruz. Birçok ülkede yok, bizim ülkeye
istisnai bir durum var gibi gözüküyor. Bir de diplomatik pasaportumuz var, bu
da “kırmızı pasaport” diye adlandırılıyor, bu, biraz daha ayrıcalıklı bir
pasaport. Yine, bir de hizmet pasaportu var. Kamu görevi yapıp da yurt dışına
kısa vadeli işlere kamu adına gidilirse, görevlendirilirse burada hizmet
pasaportu veriliyor. Bunda da böyle girişlerde, çıkışlarda çok fazla sıkıntı
olmuyor.
Ama başka bir şey var: Örneğin vakıf
üniversiteleri var, değil mi? Yine, Türkiye Cumhuriyeti’nin Meclisi tarafından
alınmış kararlar gereğince yine yüksek öğrenime tabi, kanunlarına tabi, sadece
mali ve idari işlemlerde özerk olan vakıf üniversiteleri var ve bu vakıf
üniversitelerinde öğretim üyeleri var. Neyi var? Araştırma görevlisi var,
asistanı var, doçenti var, yardımcı doçenti var, profesörü var, kamu
üniversitelerine baktığınızda orada da aynı tanımda, aynı pozisyonda insanlar
var. Orada çalışan insanlar, orada çalışan hocalar, orada çalışan öğretim
üyeleri belli dereceye gelince, 3’üncü dereceye gelince yeşil pasaporta hak
kazanıyorlar ve pasaportlarını ceplerine koyuyorlar ama vakıf üniversitelerinde,
yine Türkiye Cumhuriyeti tarafından kurulmuş, denetimi YÖK’e bağlı, bütün
kuralları devlet üniversiteleriyle aynı olan üniversitedeki öğretim elemanları,
hocalar bu haktan yararlanamıyorlar. Bu doğru bir şey değil. 
Sadece bu da değil. Ben yıllarca özel
sektörde çalıştım. Bakın, özel sektörde insanlar 657’ye tabi değildir. Devlete
sırtını dayayıp “1’inci dereceye, 2’nci dereceye, 3’üncü dereceye ne zaman
ineceğim?” diye hesaplamazlar. Bu devlete hizmet eden, yıllarca çalışmış,
ihracat yapan çok başarılı fabrika müdürleri, çok başarılı üretim müdürleri,
teknik müdürler, genel müdürler var. Bu insanlar, sanki bu devletin insanı
değilmiş gibi, sanki bu devlete hizmet etmiyorlarmış gibi, kamudaki bir genel
müdür daha güvenilir ama özel sektördeki bir genel müdür güvenilir değil, o
yeşil pasaport alamaz. Böyle bir usul olabilir mi?
Ben hanımımdan dolayı, eşimden dolayı,
öğretmen olduğu için, 3’üncü dereceye düştüğü için yeşil pasaport almıştım,
mesleğim olarak “öğretmenin kocası” yazıyordu, “öğretmenin kocası” yazıyordu meslek
olarak. Böyle bir şey olabilir mi? Ben özel sektörde çalışıyorum diye bu yeşil
pasaportu niye alamıyorum? Bunu sormak lazım. Bunca özel sektör… Türkiye’nin
ihracatıyla övünüyorsunuz. İşte bu önergede, Cumhuriyet Halk Partisi bu önergede,
aslında kısıtlı da olsa -ben daha da genişletilmesi taraftarıyım- özel sektörde
başarılı olan fabrika müdürleri, üretim müdürleri, teknik müdürler,
mühendisler… Otuz sene mühendislik yapabilir, illa müdür olması gerekmiyor,
niye bu hakkı kazanamıyor? Yani 657’ye sırtını dayayacaksın… Bir kamu devleti
gibi yönetiliyoruz, kamu personeli tarafından yönetilen bir devlet anlayışımız
var. Böyle bir anlayış olabilir mi? Yıllarca insanlar devlete hizmet edecek,
üretecek, yeni yeni şeyler bulacak, Türkiye’nin kalkınmasına katkı sağlayacak
ama siz diyeceksiniz ki: “Kamuda çalışmıyor, bu güvenilir bir insan değil, buna
normal pasaport verelim. Araştırılsın, bakılsın, vizeden geçsin ve öyle
gitsin.” Ben yeşil pasaportla yurtdışına giderken benim genel müdürüm her hafta
veya on beş günde bir, yirmi günde bir vize almak zorunda kalıyordu, bunlarla
uğraşıyordu. Böyle bir şey doğru değil. Onun için de bir kanun yapılırken, bir
şey kanuna ilave edilirken bütün detaylarıyla araştırılmalı, doğru olan
yapılmalı. 
Yine burada eksik… Bu eksiği bu
önergeyle -bir kısmını- tamamlayabiliriz diye düşünüyorum. Onun için bu
önergemize katılmanızı ve “evet” oyu vermenizi diliyorum.
Dediğim gibi, çok önemli. Özellikle
vakıf üniversitelerindeki öğretim üyeleri… İçinizde birçok öğretim üyesi var,
iktidar partisinde. Bunların illa devlette görev yapması gerekmiyor, devlet
tarafından kurulmuş vakıf üniversitelerinde de görev yapabilirsiniz. Onun için
de orada sağlanan haklar, o öğretim üyelerine, profesörlere, doçentlere,
araştırma görevlilerine, yeterli hizmet süresi var ise ve devlet
üniversitelerinde nasılsa bunun kriteri aynı kriterde bunlara da verilmeli.
Ayrıca, yargıda savcıya veriyorsunuz, hâkime veriyorsunuz, aynı görevde
sacayağının üçüncü ayağı olan avukatlara vermiyorsunuz, bu da doğru bir anlayış
değil. Onun için bu kanun tekrar ele alınmalı, gözden geçirilmeli ve
mağduriyetler giderilmeli diyorum, hepinize saygılar sunuyorum. (CHP ve MHP
sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
 Görüşülmekte olan 639 sıra sayılı
Kanun Tasarısı’nın 89’uncu maddesinin aşağıdaki şekilde değiştirilmesini arz ve
teklif ederiz. 
Erkan Akçay
(Manisa) ve arkadaşları
MADDE 89 – 5682 sayılı Kanunun 14 üncü
maddesinin (A) bendinde yer alan “kamu görevlilerine” ibaresi “kamu görevlileri
ile birinci derece kadro karşılığı emekliliğe hak kazanmış olan belediye
başkanları ile büyükşehir statüsündeki illerin önceki belediye başkanlarına”
şeklinde değiştirilmiştir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ EKREM
ÇELEBİ (Ağrı) – Katılmıyoruz Başkanım.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Önerge üzerinde Sayın Mehmet
Erdoğan konuşacak, Muğla Milletvekili.
Buyurun. (MHP sıralarından alkışlar)
MEHMET ERDOĞAN (Muğla) – Sayın Başkan,
değerli milletvekilleri; görüşmekte olduğumuz 639 sıra sayılı torba Kanun
Tasarısı’nın 89’uncu maddesi üzerinde vermiş olduğumuz değişiklik önergesi
hakkında Milliyetçi Hareket Partisi Grubu adına söz almış bulunmaktayım. Bu
vesileyle yüce heyetinizi saygıyla selamlıyorum.
Sözlerime başlarken bazı hususlara
değinmek istiyorum. Suriye’den gelenlerin ülkemize sığınması konusunda Türk
milletinin alicenaplığını suistimal eden iktidar, Suriye’den gelen Müslüman
kardeşlerimize gereken cömertliği ve hoşgörüyü göstermiş ve sosyal yapıyı bozma
riskine rağmen, pasaportsuz ve izinsiz bir şekilde bu misafirlerin ülkenin her
köşesine dağılmasına vesile olmuştur.
Ülkemizin dört köşesine dağılan
Suriyeli mülteciler kaçak işçi simsarlarına malzeme olmaktadır. Bu durum,
ülkemizde zaten var olan işsizliği daha da artırmaktadır. Ancak, aynı iktidar,
Irak’tan, Suriye’den PKK’nın bir kolu olan PYD zulmünden kaçan, Başbakanın
terör örgütü bile demekten çekindiği zalim örgüt IŞİD’in katliamlarından kaçan
Türkmenlere bu hassasiyeti göstermemiştir. Bir zamanlar Türkmenlere katliamı
reva gören sapkın teröristlerin toplantılarını ülke sınırları içinde
tertipleyen Hükûmet, bu vatanın öz evladı olan Türkmenlerin feryatlarına âdeta
kulaklarını tıkamış, IŞİD’in katliamlarını görmezden gelmek için gözlerini
kapatmıştır. Allah’tan, Türklük gurur ve şuurunu yüreklerinde taşıyan, İslam
ahlak ve faziletini ruhlarında barındıran insanlar var ki koskoca Hükûmetin
yapamadığı yardımı Kerkük’e kadar götürerek soydaşlarımıza iletmiştir. AFAD’ın
geçemediği sınırları geçmiş, Başbakanın aziz dostu, PKK hamisi Barzani’nin peşmergesinin
baskısına “Eyvallah.” dememiş birileri var bu memlekette. Oradaki Müslüman
kardeşlerin dertleriyle dertlenen, öldürülen bebeklerin acısını kalbinin en
derininde hisseden Türk milliyetçileri soydaşlarının yanında olmuştur.
Milliyetçiliği ayaklar altına alanlar tarafından morg bekçisi olmakla suçlanan,
“Fatiha okumasını bilmez bunlar.” iftiralarıyla karşılaşan Türk milliyetçileri,
bu zor günlerde Müslüman kardeşlerinin, soydaşlarının yanında olmuş, olmaya da
devam edecektir. Bu vesileyle, Türk milletinin yardımlarının Kerkük’teki
soydaşlarımıza iletilmesinde emeği geçen Ülkü Ocakları Eğitim ve Kültür Vakfına
şükranlarımı sunuyorum. 
Şimdi, değerli arkadaşlar, bu torba
kanunun çıkış noktasını hepimiz biliyoruz. Soma’da yaşanan elim facianın
ardından sunulan önerilerle bu çalışma başlatıldı ve içine bir sürü kanunda
değişiklik öngören teklifler eklendi. Torbadaki bazı kanunların elzemliği
noktasında hemfikiriz ancak bazılarının ise sadece Cumhurbaşkanlığı seçimine
yönelik şirinlikler içerdiğini de hepimiz görüyoruz. Bu değişiklikler de
onlardan bir tanesidir. Yani, bu değişikliğin Soma’daki faciada hayatını
kaybeden vatandaşlarımızın yakınlarıyla ne ilgisi bulunmaktadır? Bu
değişikliğin yeni facialar yaşanmamasıyla ilgili alınması gereken önlemlerle ne
alakası vardır? Acıların en büyüklerinden birisini yaşayan milletimiz dört
gözle acılı ailelerin mağduriyetlerinin giderilmesini, yeni faciaların
önlenmesi için gerekli tedbirlerin alınmasını beklerken, konuyla ilgisi
olmayan, alakasız değişikliklerin gündeme getirilmesi, Meclis gündeminin
lüzumsuz yere meşgul edilmesi çözümü geciktirmektedir.
Değerli milletvekilleri, bilindiği
gibi, mevcut Pasaport Kanunu’na göre, 657 sayılı Devlet Memurları Kanunu’na
tabi olarak 1’inci, 2’nci ve 3’üncü derece kadrolarda çalışanlar ve emeklileri
yeşil pasaporttan istifade etmektedirler. Sadece mevcut il ve ilçe belediye
başkanlarına da görevleri süresince yeşil pasaport, hususi damgalı pasaport
verilmektedir. Burada maksadımız emekli belediye başkanlarına hususi damgalı pasaport
vermekse seçimle göreve gelen belediye başkanlarımız için niye 1’inci dereceden
emekli olma şartı tartışılmaktadır? Yani, çalışırken yeşil pasaport hakkına
sahip olan il ve ilçe belediye başkanlarının görevleri sona erdikten sonra da
eski belediye başkanı olarak bu haklardan faydalanabilmesi sağlanmalı ve burada
herhangi bir ayrıma sebebiyet verilmemelidir. Yani, belediye başkanlarının, 657
sayılı Yasa’yla irtibatlı olanların meselesi çözülürken diğerleri bundan
istifade edemeyecektir. Gelin fırsat varken bu yanlışlığı burada çözelim.
Ayrıca, yurdumuzun dört bir yanında fedakârca görev yapan il genel meclisi
üyeleri ve büyükşehir belediye meclisi üyeleri de kendilerine yeşil pasaport
verilmesini beklemektedir. Gelin il genel meclisi üyelerimizin ve büyükşehir
belediye meclisi üyelerimizin bu sorununu hep birlikte çözelim. 
Ayrıca, vakıf üniversitelerinde görev
yapan öğretim üyeleri de memur statüsünde olmadıkları için yeşil pasaport
alamamaktadır. Birçok bilimsel çalışmaya katılan vakıf üniversitesinde çalışan
öğretim üyelerinin de bu sorunu muhakkak çözülmelidir. Bunlar da kamu görevi
yapan insanlardır ve bunlar da bu ülkeyi temsilen dünyanın değişik yerlerinde
birçok bilimsel toplantıya katılmaktadır. Rektörler de dâhil olmak üzere bu
haktan istifade etmelerini bir an önce sağlayalım.
Bu duygularla hepinize teşekkür
ediyorum. (MHP sıralarından alkışlar)
BAŞKAN – Biz de teşekkür ederiz Sayın
Erdoğan.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Sayın milletvekilleri, 90’ıncı maddede
üç adet önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın, 5/12/1951 tarihli ve 5846 sayılı Fikir ve Sanat Eserleri
Kanununun 47 nci maddesinde değişiklik öngören 90'ıncı maddesinde geçen
"Türkiye'de veya Türkiye dışında Türk vatandaşları" ibaresinden sonra
gelmek üzere "ve 1980'den günümüze politik muhaliflik sebebiyle yurtdışına
çıkmış, çıkmak zorunda bırakılmış ve vatandaşlıktan çıkmış/çıkarılmış
olanlar" şeklinde değiştirilmesini arz ve teklif ederiz.
 İdris Baluken  Erol
Dora  Pervin Buldan
 Bingöl  Mardin
 Iğdır
 Nazmi Gür  Hasip
Kaplan  Sebahat Tuncel
 Van  Şırnak
 İstanbul
 Adil Zozani 
 Hakkâri
BAŞKAN – Sayın milletvekilleri, şimdi
okutacağım iki önerge aynı mahiyette olduğundan önergeleri birlikte işleme
alacağım. Talep hâlinde ayrı ayrı söz vereceğim. 
Şimdi aynı mahiyetteki önergeleri
okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 90 ıncı maddesinin tasarı metninden çıkarılmasını arz ve teklif
ederiz. 
 Erkan Akçay  S.
Nevzat Korkmaz  Kemalettin Yılmaz
 Manisa  Isparta
 Afyonkarahisar 
 Mesut Dedeoğlu  Mustafa
Kalaycı  Özcan Yeniçeri
 Kahramanmaraş  Konya
 Ankara
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 90. maddesinin metinden çıkarılmasını arz ve teklif ederiz. 
 Rahmi Aşkın Türeli  Osman
Oktay Ekşi  Mehmet Ali Susam 
 İzmir 
İstanbul  İzmir
 Levent Gök  Ayşe
Nedret Akova
 Ankara  Balıkesir
BAŞKAN – Önergelere katılıyor musunuz
Komisyon?
PLAN VE BÜTÇE KOMİSYONU SÖZCÜSÜ EKREM
ÇELEBİ (Ağrı) – Katılmıyoruz Başkanım.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Önerge hakkında İstanbul
Milletvekili Sayın Oktay Ekşi konuşacak.
Buyurun. (CHP sıralarından alkışlar)
OSMAN OKTAY EKŞİ (İstanbul) – Sayın
Başkan, saygıdeğer milletvekilleri… 
Sayın Başkan, önce, izninizle, söz
aldığım maddeden daha önce, izninizle, Başkanlık Divanının, özellikle
zatıdevletlerinin tutumuyla ilgili bir iki düşüncemi Genel Kurulla paylaşmak
istiyorum ve tabii, sözlerim de doğruca sizi hedef alacak Sayın Başkan.
Sayın Başkan, Genel Kurulun yönetiminde
hem sizin hem de burada olmadıkları için isimlerini ifade etmek istemediğim
başka başkan vekillerinin tutumu, Genel Kurulun kendilerinden beklediği dikkati
sanki ihtiva etmiyormuş gibi geliyor. Bu konudaki dikkatsizliği, sizin müsamahanıza
sığınarak, Genel Kurulun dikkatine sunmak istiyorum. Zaman zaman, sizin
oturduğunuz yerde bulunan başkan vekilleri yani yönetimin, Genel Kurulun
başkanları kendilerini ön plana alan beyanlarda bulunuyorlar. 
Nitekim, bugün,
bir saygıdeğer milletvekilimiz sizden söz istedi, siz yanıt olarak kendisine
“Ben istediğim zaman söz veririm, istemezsem vermem.” dediniz. 
YILMAZ TUNÇ
(Bartın) – Başkanın takdir yetkisi var. 
OSMAN OKTAY EKŞİ
(Devamla) – Saygıdeğer Başkan, sizin böyle bir beyanda bulunmaya bence iki
nedenle hakkınız yok. Birincisi, “ben” beyanı Başkanlık Divanını dışlayan bir
beyandır. Başkanlık Divanı, kâtipleriyle, başkan vekiliyle birlikte bir
bütündür ve başkan vekilliği makamında oturan insan ancak Başkanlık Divanı
adına beyanda bulunabilir, “ben” deme hakkı yoktur. 
İkincisi,
sanıyorum ki sizin -bildiğim kadarıyla da- hukukçu kimliğiniz söz vermeme
konusundaki gerekçenizi “Ben istersem veririm, istemezsem vermem.” şeklinde
ifade etmenize engel olmak gerekir. Siz, ancak “İç Tüzük’ün şu maddesi gereğince
bu konuda size söz veremem.” deme hakkına sahipsiniz. Onun dışındaki beyanlar,
Başkanlık Divanının adına ifade edilmiş hususlardaki beyanlar “ben” ve “isterim”
veya “istemem”, “keyfim isterse o kararı veririm” sonucunu doğuracak şekilde
olmamak gerekir. 
BAŞKAN – Sayın
Ekşi, lütfen konuya gelir misiniz. Birinci ihtarım. 
OSMAN OKTAY EKŞİ
(Devamla) – Sayın Başkan, benim…
KAMER GENÇ
(Tunceli) – Milletvekili istediği gibi konuşur be! Ne ihtarı!
S. NEVZAT
KORKMAZ (Isparta) – Son derece kibar konuşuyor sayın Başkanım, müsaade buyurun.
OSMAN OKTAY EKŞİ
(Devamla) – Sayın Başkan, milletvekilinin konuşma hakkına sanıyorum ki siz de
saygı gösterirsiniz. 
KAMER GENÇ
(Tunceli) – Oradan in o zaman.
BAŞKAN – Siz
devam edin lütfen. 
S. NEVZAT
KORKMAZ (Isparta) – Son derece kibar konuşuyor efendim.
KAMER GENÇ
(Tunceli) – Haydi, ihtar et bakalım! İhtara alışmışsın sen. 
OSMAN OKTAY EKŞİ
(Devamla) – Saygıdeğer Başkan, Genel Kurulu acemi bir öğretmenin…
KAMER GENÇ
(Tunceli) - Seni orada oturtmazlar o yönetim tarzınla, seni oturtmazlar oraya! 
OSMAN OKTAY EKŞİ
(Devamla) – …haylazlar sınıfına girip de onları terbiye etmeye kalkması gibi bir
üslupla yönetmek…
KAMER GENÇ
(Tunceli) – Bir de gülüyorsun çok büyük marifetmiş gibi! 
OSMAN OKTAY EKŞİ
(Devamla) – Bu, Türkiye Büyük Millet Meclisinin Genel Kurulunun yapısına da, bu
Meclisin kimliğine de uygun bir tutum değildir.
Hem sizden hem
de sizin gibi davranan başkan vekillerinden istirham ediyorum.
Milletvekillerinin üslubu konusunda, zannediyorum sizin de orada burada ifade ettiğiniz
şikâyet sözleri vardır. O sözlerin yerine oturabilmesi için Başkanlık Divanının
hepimize örnek olması lazım. Bunu dikkatinize sunmak istedim birinci nokta
olarak Sayın Başkan.
İkinci husus: Sayın
milletvekilleri, buraya getirilen, Fikir ve Sanat Eserleri Kanunu’nun 47’nci
maddesini değiştiren madde, aslında, elli üç senedir yürürlükte bulunan
maddenin hangi nedenle değiştirilmiş şekilde buraya getirildiğini göstermiyor.
Tamamen keyfî bir şekilde, Bakanlar Kurulunun yayınlanmış bazı eserlere el koyup
tekel uygulamasını sonuçlandıracak ve fikir haklarına ciddi şekilde saldırı
teşkil edecek nitelik taşıyor. Aslında, yürürlükte bulunan yasanın hükümleriyle
ilgili uygulama devam etseydi, şikâyete sebep olan hiçbir husus yoktu. 
Nereden çıktığı
belli değil, niçin getirildiği belli değil, tamamen keyfî bir şekilde
birilerinin… Eğer e-maillerden anlaşıldığı doğruysa, mesela “Saidi Nursi’nin
eserlerinin Bakanlar Kurulu tarafından tekel altına alınmasını hedef alıyor.”
deniyor.
(Mikrofon
otomatik cihaz tarafından kapatıldı)
OSMAN OKTAY EKŞİ
(Devamla) – Bu böyle mi bilmiyorum ama ne olursa olsun fikir haklarına saldırı
teşkil ettiği için önergemizin kabulünü istirham ediyorum.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim Sayın Ekşi.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
ADİL ZOZANİ
(Hakkâri) – Sayın Başkan, aynı mahiyetteki önergeleri görüştürdünüz, sizin ayrı
ayrı oylama yapmanız…
BAŞKAN – Pardon,
özür dilerim.
Cumhuriyet Halk
Partisinden konuşan oldu. Şimdi MHP'den bir konuşmacıyı çağıracağım, Sayın
Yusuf Halaçoğlu konuşacak. 
Yalnız, Sayın
Halaçoğlu, siz konuşmadan önce bir çift laf da ben etmek istiyorum:
Ben, İç Tüzük’e
dayanarak Meclisi idare etmeye çalışıyorum.
KAMER GENÇ
(Tunceli) – İç Tüzük’ü hiç bilmiyorsun.
BAŞKAN – Eğer İç
Tüzük’e uygun bir davranışım yoksa, bulunmuyor ise veya yapmadıysam…
KAMER GENÇ
(Tunceli) – Çok keyfî yönetiyorsun meclisi, çok keyfî yönetiyorsun.
BAŞKAN - …
buradaki muhalefet partileri çok dikkatli bir şekilde beni izlerler ve hemen
usul tartışması açarlar.
Sayın Ekşi, size de kısacık şunu
söyleyeyim: Olabilir, bazı nedenlerden dolayı Meclise çok sık gelmiyorsunuz ama
buranın İç Tüzük’ü, teamülleri çok farklıdır. Bu, devamla ancak öğrenilebilecek
bir şeydir. 
MUSA ÇAM (İzmir) – Bu olmadı Başkan, bu
olmadı.
RAHMİ AŞKIN TÜRELİ (İzmir) – Oldu mu
şimdi Sayın Başkan?
MEHMET GÜNAL (Antalya) – Özrün
kabahatinden büyük oldu Başkan.
BAŞKAN - Bu tartışmanızı usul
tartışması olarak yapsaydınız, usul tartışması açsaydınız zamanında
söylediğiniz olayla ilgili olarak, daha anlamlı olur diye düşünüyorum… 
ALİM IŞIK (Kütahya) – Şimdi açarsınız
siz de.
MEHMET GÜNAL (Antalya) – Ne gerek var
Başkanım bunlara?
BAŞKAN - …ve bu konuyu burada
kapatıyorum çünkü siz beni eleştirdiniz, ben de size karşı olan eleştirilerimi
söyledim.
Teşekkür ederim. Bu konuyu lütfen
burada kapatalım.
OSMAN OKTAY EKŞİ (İstanbul) – Sayın
Başkan, söz istiyorum efendim.
MUSA ÇAM (İzmir) – Oktay Bey’i devamsız
öğrenci kategorisine soktunuz.
KAMER GENÇ (Tunceli) – Başkan, sataşma
yaptın, sataşma.
OSMAN OKTAY EKŞİ (İstanbul) – Sayın
Başkan, söz istiyorum efendim.
BAŞKAN - Evet, aynı mahiyetteki diğer
önerge üzerinde Kayseri Milletvekili Sayın Yusuf Halaçoğlu konuşacak.
OSMAN OKTAY EKŞİ (İstanbul) – Sayın
Başkan, ben söz istiyorum.
BAŞKAN – Buyurun.
OSMAN OKTAY EKŞİ (İstanbul) – Bana
sataşan sözler söylediniz.
BAŞKAN - Ben size sataşmadım, sadece
düşüncelerimi söyledim. 
OSMAN OKTAY EKŞİ (İstanbul) – O
nitelikte… Söz hakkımı istiyorum.
BAŞKAN - Ben size sataşmadım. 
MUSA ÇAM (İzmir) – Oktay Bey’i devamsız
öğrenci yaptınız, devamsız öğrenci!
OSMAN OKTAY EKŞİ (İstanbul) – Sayın
Başkan, söz hakkımı kullanmak istiyorum. Hakkımda söylediğiniz…
BAŞKAN - Size sataşmadım ama size
hürmeten, buyurun, yaşınızdan dolayı. 
OSMAN OKTAY EKŞİ (İstanbul) – Teşekkür
ederim.
Yanlışınız var.
KAMER GENÇ (Tunceli) – Ağzından çıkan
lafın anlamını anlamayacak derecede olaylar karşısında âcizsin. 
MEHMET GÜNAL (Antalya) – Yaşına
hürmetin var da niye konuşuyorsun Başkanım orada?
YILMAZ TUNÇ (Bartın) – Oktay Bey devam
ediyor, ben şahidim, komisyona bile geliyor.
AHMET YENİ (Samsun) – Sayın Başkan, İç
Tüzük’te yaştan dolayı söz verilmiyor.
KAMER GENÇ (Tunceli) – Her sözü faullü
ya, her sözü faullü!
VII.- SATAŞMALARA İLİŞKİN KONUŞMALAR
(Devam)
4.- İstanbul Milletvekili
Osman Oktay Ekşi'nin, Oturum Başkanı TBMM Başkan Vekili Ayşe Nur
Bahçekapılı’nın şahsına sataşması nedeniyle konuşması
OSMAN OKTAY EKŞİ (İstanbul) –
Saygıdeğer Başkan, bendeniz sıraların belki arkalarında oturduğum için yüksek
nazarınıza ulaşamıyorum ama bu Meclisin en fazla devam eden milletvekillerinden
olduğumu, sanıyorum… (CHP sıralarından “Bravo” sesleri, alkışlar) 
MEHMET GÜNAL (Antalya) – Arkadan
geçenler görüyor.
YILMAZ TUNÇ (Bartın) – Arkada oturur.
OSMAN OKTAY EKŞİ (Devamla) – …Adalet ve
Kalkınma Partili milletvekili dostlarım da benim yanımdan geçerken gördükleri
için, selamlaştığımız için teslim ederler. Önce, bu noktada dikkatinizi çekmek
ve beyanınızın maalesef gerçeklerle uyumlu olmadığını ifade etmek istiyorum.
İkincisi, benim istirhamım hem sizden
hem burada konuşan milletvekillerinden hem de Türkiye Büyük Millet Meclisinden
söz eden herkesten, bu Meclisin sahip olduğu itibara saygılı olduklarını
gösteren bir dil kullanmalarıdır. Bunu sizden istirham etmemin sizi
zedelediğini, sizi rencide ettiğini düşünmüyorum ama eğer sizi rencide eden bir
tarafı olduysa o kelimeleri ben geriye almaya hazırım. Burada zarafetin, burada
nezaketin, burada saygının egemen olmasını istediğim için onları söyledim.
Hepinize saygı sunuyorum. (CHP ve MHP
sıralarından alkışlar)
BAŞKAN – Teşekkür ederim.
Herkesin saygısı kendi terbiyesindedir.
Evet, şimdi, Sayın Halaçoğlu, buyurun…
MEHMET GÜNAL (Antalya) – İllaki bir şey
söyleyeceksin Başkanım ya, illaki söyleyeceksin!
KAMER GENÇ (Tunceli) – Sen daha
konuşulan kelimelerin ne anlama geldiğini kavramayacak kadar yoksunsun bazı
şeylerden.
BAŞKAN – Sayın Ekşi, bana cevap
vereceğinize, bir arka sıranızda oturan ve onun adına konuştuğunuz sayın milletvekilinin
söylediklerini duyun, ondan sonra konuşun, olur mu?
KAMER GENÇ (Tunceli) – Benim ismim yok
mu?
BAŞKAN – Bundan sonra öyle yapın.
Buyurun Sayın Halaçoğlu…
KAMER GENÇ (Tunceli) – Benim ismim yok
mu, söylesene?
BAŞKAN – Esas saygı budur.
OSMAN OKTAY EKŞİ (İstanbul) – Sayın
Başkan, bu sözlerinizle sadece beni teyit ediyorsunuz, üzgünüm ama beni teyit
ediyorsunuz. 
BAŞKAN – Buyurun.
VI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in; Zonguldak
Milletvekili Ali İhsan Köktürk'ün; İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
İzmir Milletvekili Musa Çam'ın; Hatay Milletvekili Adnan Şefik Çirkin'in;
Manisa Milletvekili Sakine Öz'ün; Diyarbakır Milletvekili Emine Ayna'nın;
İstanbul Milletvekilleri Gürsel Tekin ve Mahmut Tanal'ın; Erzincan Milletvekili
Muharrem Işık'ın; İstanbul Milletvekili Abdullah Levent Tüzel'in; İstanbul
Milletvekili Abdullah Levent Tüzel'in; Kocaeli Milletvekili Haydar Akar'ın; Cumhuriyet
Halk Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan Canalioğlu'nun;
Mersin Milletvekili Mehmet Şandır ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kütahya Milletvekili Alim Işık
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)
YUSUF HALAÇOĞLU (Kayseri) – Teşekkür
ederim.
Efendim, on saniyem her ne kadar gitmiş
olsa da söylemek istediğim şeyler ondan daha kısa zaman içerisinde
sonuçlanacak.
Değerli arkadaşlar, aslında bu 90’ıncı
madde gerçekten dünyada eşi benzeri bulunmayan bir madde. Yani, dünyanın hiçbir
demokratik ülkesinde siyasal iktidarlara, fikir ve sanat eserleri üzerinde,
hiçbir kamu yararı gözetilmeksizin, kayıtsız şartsız tasarrufta bulunarak
eserleri müsadere etmek yetkisi veren bir başka kanun görülmemiştir, yoktur.
ADİL ZOZANİ (Hakkâri) – Yeni bir
kavram!
YUSUF HALAÇOĞLU (Devamla) – Şimdi, şunu
yapabilirsiniz: Kamuya veya millî değerlere sahip bir eski eseri millî
kütüphanelerinizde muhafaza edersiniz, yayınlama hakkını siz belli bir ücret
karşılığı verebilirsiniz ama siz başkalarının yayınlamasını engelleyecek bir
tavır takınamazsınız.
İkincisi, bu maddeye bakalım: “Bakanlar
Kurulu Kararı ile memleket kültürü için önemi haiz görülen eserler üzerinde ki haklar,
hak sahiplerinin münasip bir bedel talep etme hakları saklı kalmak kaydıyla,…”
“Münasip” kelimesini anlayamadım. “…eser sahibinin ölümünden sonra,…” Nasıl bir
telif ödeneceğiyle ilgili kanun var çünkü. “…koruma süresinin bitiminden önce,
kamuya mal edilebilir.”
Değerli arkadaşlar, benim bir eser
yazdığımı düşünün. Benim eserimin kamuya mal edilmesi için devlet karar
verecek; böyle saçma şey olur mu? Ben hayattayım, benim çocuklarım var, benim
varislerim var; böyle bir saçmalık olabilir mi? Yani, Allah aşkına, ne
yaptığınızı zannediyorsunuz ki? Dünyanın hiçbir yerinde olmayacak bir kanun
teklifi getiriyorsunuz. “Bu hususta karar verilebilmesi için eserin, Türkiye’de
veya Türkiye dışında Türk vatandaşları tarafından vücuda getirilmiş olması
gerekir.” O zaman, şimdi, İran’da vücuda getirilmiş, millî kütüphanedeki bir
eseri ne yapacaksınız? Ne kadar saçma bir şey getiriyorsunuz, farkında mısınız?
Yani, Fransa’da, bizim, diyelim ki Osmanlı Dönemi’nde Balkanlarda yazılmış bir
kitabı düşünün. Ne yapacaksınız bunu o zaman, bunun içerisine koymayacak
mısınız? Diyelim ki bir Türk yazmadı, Osmanlı vatandaşı birisi yazdı.
ALİM IŞIK (Kütahya) – Amaçları o zaten
Hocam, sen bunu bilmiyor musun? Onun için getiriyor.
MEHMET GÜNAL (Antalya) – Hocam, senin
kitaba el koyacaklar, el koyacaklar vallahi!
ALİM IŞIK (Kütahya) – Zaten amaçları o,
onun için getiriyor adam.
YUSUF HALAÇOĞLU (Devamla) – Böylesine
saçma sapan bir şey olmaz. Diyelim ki ben aşiretlerle ilgili 6 cilt kitap
yazdım. Kamu yararına da görülüyor. Şimdi, benim kitabıma el mi koyacaksınız?
Ya böyle saçma bir şeyi nereden buluyorsunuz?
Tamam, Saidi Nursi’nin risalelerinden
dolayı yaptığınızı biliyorum. Tamam kardeşim, risaleler gibi, daha da önemli
başka bir eser söyleyeceğim size, o zaman onu da gasbedin; Kur’an-ı Kerim’i
alın. Hayır, “kamu yararına” diyorsunuz. Bakın, alın…
ÖMER FARUK ÖZ (Malatya) – Cık cık cık…
YUSUF HALAÇOĞLU (Devamla) – “Cık cık”
değil bu, “cık cık”la alakası yok.
YUSUF HALAÇOĞLU (Devamla) – Bakın,
Kur’an-ı Kerim, çok daha, İslam dünyasının…
ÖMER FARUK ÖZ (Malatya) – Diyanet
yapıyor onu.
YUSUF HALAÇOĞLU (Devamla) – Yapmayın.
Bakın, ben size eserden bahsediyorum, kitaptan bahsediyorum. Demek ki Kur’an-ı
Kerim’i siz sadece devlet olarak mı basacaksınız, insanların basmasına izin
vermeyecek misiniz? Yapmayın, yanlış yapıyorsunuz. Böyle bir şey olmaz.
İHSAN ŞENER (Ordu) – Kontrollü olması
lazım.
YUSUF HALAÇOĞLU (Devamla) – Kontrol…
Bakın, diyorum: Dünyanın her ülkesinde
millî kütüphanelerdeki eserlere -onların izniyle- devlet belli bir ücret
karşılığında izin verir ve herkes, isteyen herkes yayımlayabilir. Mesela, XIV.
Louis’in “İstanbul’u Fetih Projesi” adı altında bir kitabı vardı Bibliotheque
Nationale’de, Fransa’da. Ben, kitabın önce hem fotokopisini, mikrofilmini satın
aldım; yayın hakkını ayrıca bir daha satıyorlar, onu da satın aldım.
İHSAN ŞENER (Ordu) – Hocam, Kur’an-ı
Kerim’i diğer kitaplarla karıştırmayın.
YUSUF HALAÇOĞLU (Devamla) – Kardeşim
“Kitaplarla karıştırmayın.” değil. Yani “Risale-i Nur herkesin işine yarıyor da
Kur’an-ı Kerim yaramıyor.” mu demek istiyorsunuz? 
İHSAN ŞENER (Ordu) – Hayır Hocam,
kontrolsüz basılmaz.
YUSUF HALAÇOĞLU (Devamla) – Yapmayın,
hayır, bakın, benim söylediğimi anlamaya çalışın önce, benim söylediğimi
anlamaya çalışın.
Şimdi, herkesin ihtiyacı olan, her
Müslüman’ın ihtiyacı olan Kur’an-ı Kerim’i siz ötekilerden daha mı az aşağıda
görüyorsunuz yani onu mu anlatmaya çalışıyorsunuz?
İHSAN ŞENER (Ordu) – Estağfurullah!
ÖMER FARUK ÖZ (Malatya) – Aman Hocam,
aman!
YUSUF HALAÇOĞLU (Devamla) – Yapmayın,
benim verdiğim örnek çok ciddi bir örnek. Diyorum ki bu gibi şeyler, bakın,
yanlışlığa götürür, yanlış yaparsınız. Bunların engellenmesi veya birileri
tarafından basılmak isteniyorsa bunların basımının önüne geçilmesi matbaanın
yasaklanması gibi bir şeydir, yapmayın. Kültür değerlerimizi yaymanın en güzel
yolu, herkesin, isteyen herkesin denetimli bir biçimde basımına izin
verilmesini sağlamaktır. Siz yasaklarla bir yere varamazsınız. Birileri yanlış
yapıyorsa da bu yanlışı, bütün herkesi o yasağın içerisine dâhil ederek
çözemezsiniz. Bundan dolayı bu maddenin, göreceksiniz, önümüzdeki günlerde, çok
yanlış olduğunu siz de tespit edeceksiniz. 
Hepinize saygılar sunuyorum. (MHP ve
CHP sıralarından alkışlar)
BAŞKAN – Teşekkür ederim.
Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Önergeler kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın, 5/12/1951 tarihli ve 5846 sayılı Fikir ve Sanat Eserleri
Kanununun 47 nci maddesinde değişiklik öngören 90'ıncı maddesinde geçen
"Türkiye'de veya Türkiye dışında Türk vatandaşları" ibaresinden sonra
gelmek üzere "ve 1980'den günümüze politik muhaliflik sebebiyle yurtdışına
çıkmış, çıkmak zorunda bırakılmış ve vatandaşlıktan çıkmış/çıkarılmış
olanlar" şeklinde değiştirilmesini arz ve teklif ederiz.
Erol Dora
(Mardin) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ İLKNUR
DENİZLİ (İzmir) – Katılamıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkanım.
BAŞKAN – Önerge üzerinde Adil Zozani
konuşacak, Hakkâri Milletvekili. 
Buyurun. (HDP sıralarından alkışlar)
ADİL ZOZANİ (Hakkâri) – Teşekkür ederim
Sayın Başkan.
Sayın Hükûmet üyeleri, sayın iktidar
partisi milletvekilleri; bu maddeye açık açık şunu yazsaydınız, deseydiniz ki:
“Bediüzzaman Saidi Kürdi’ye ait eserlere el koyuyoruz. Devlet dışında hiç kimse
bu eserlerin basımını ve yayımını gerçekleştiremez.”Bunu deseydiniz maksat
hasıl olurdu, bu kadar kargaşaya gerek kalmazdı.
VAHAP SEÇER (Mersin) – Hiç tartışmaya
gerek kalmazdı.
ADİL ZOZANİ (Devamla) – Açık açık
maksadınız bu, bu şekilde ifade etseydiniz. Yani, bu da çözüm değil ama bu
şekilde koysaydınız en azından maksadınız açık açık ortaya çıkmış olurdu.
Bunun yerine şöyle bir şey yapsanız
daha hayırlı bir iş yapmış olmaz mıydınız: “Bu ülkenin değerleri, bu ülkenin
kültürel altyapısına zemin hazırlayan kültürel değerleri, fikir ve sanat
eserleri üzerinde hiçbir şekilde tahrifat yapılamaz.” deseydiniz daha doğru bir
iş yapmış olmaz mıydınız? Daha doğru bir iş yapmış olurdunuz.
Bediüzzaman Saidi Kürdi’ye ait
risaleler Türkiye’de tahrif edildi, ters yüz edildi. Bediüzzaman’a ait olmayan
şeyler Bediüzzaman’a aitmiş gibi bu eserlerin içine dâhil edilerek basıldı,
dağıtıldı. Bunun önüne geçseydiniz. 1986 baskılarına bakın, Bediüzzaman Saidi
Kürdi’ye ait risalelerde tahrifat yapıldı, açık açık tahrifat yapıldı. Merak
ediyorum, siz basınca, devlet basınca, Kültür Bakanlığı basınca bu eserleri, bu
tahrifat ortadan kalkacak mı? Bediüzzaman’ın hiçbir eserinde “şark vilayeti”
geçmez, orijinal el yazmalarında, hiçbir yerde “şark vilayeti” kavramı yoktur,
“Kürdistan” vardır. Ama, 1986’dan sonra yapılmış bütün baskılarda “Kürdistan”
çıkarıldı, yerine “şark vilayetleri” konuldu. Bu tahrifatın önüne geçecek
misiniz? Siz basınca, Hükûmet basınca, Bakanlık basınca böyle diyecek misiniz,
merak ediyorum. O “şark vilayetleri” kavramını çıkarıp yerine Bediüzzaman’ın
kendi kaleminden çıkan tanımlamayı koyacak mısınız, koymayacak mısınız? Bunu
yapacaksanız “bravo” derim size. 
Konuyu da
sadeleştirin, bu kadar genelleştirmeyin. Sayın Halaçoğlu’na bu noktada
katıldığımı ifade etmek isterim. Evet, bu iş Kur’an’ı müsadere etmeye kadar
götürür sizi. Bu kadar açık bir başlık tutuyorsunuz, bu kadar genişlikte bir
düzenleme yapıyorsunuz; bu doğru değil. 
Bir şey daha,
mademki Risaley-i Nur’dan başladık bu meseleye: Geçen sene de gündeme getirdik,
mezarının yerini de söyledik burada, bu kürsüde Bediüzzaman’ın mezarının yerini
de size söyledik. Mezarını ortaya çıkarın. Bediüzzaman’ı sevenler,
Bediüzzaman’ın türbesine gidip bir dua okuyabilsinler. Niye bunu
esirgiyorsunuz?
Bakın, bir
yıldır sizden bir cevap bekliyoruz bu konuda. Bir yıldan fazla bir süredir, biz
bu kürsüde bunu dile getirdik, Isparta’da olduğunu söyledik size, köyün adını
dahi verdik, niye bu konuda bir adım atmadınız? Gelin bu konuda bir adım atın.
Isparta milletvekilleri yeri de biliyor, gelsin söylesin burada. 
İkinci önemli bir husus, bakın, benden
önce konuşan bizim hatip arkadaşlarımız dile getirdiler: Şengal’de bugün bir
insanlık kıyımı, ikinci bir Kerbela vakası yaşanıyor. İnsanlar diri diri
toprağa gömülüyor, bebeklerin kafası kesiliyor, insanlar açlıktan susuzluktan
ölüyorlar, bu Meclis bir kelime bir şey sarf etmedi. Şengal ile Gazze arasında
bir fark yoktur. Gazze’ye hassasiyetle davranan bu Meclis, Şengal’e, Şengal’de
yaşayan Yezidi vatandaşlara da, insanlara da aynı mesafede, insani duyguyla
yaklaşmak durumundadır. Ama anlıyorum ki siz bu konuda adım atamazsınız,
özellikle iktidar partisi mensupları bu konuda adım atamazlar çünkü bir şey
sarf ettikleri zaman Sayın Başbakanın iki yıl önce Elâzığ’da sarf ettiği sözü
karşılarında göreceklerdir. Sayın Başbakan iki yıl önce, Ekim 2012’de, bizi
eleştirirken Elâzığ’daki bir konuşmasında ne sarf ediyor? Diyor ki: “Bunlar
Zerdüşt, Yezidi’dirler; ayin de yapıyorlar. Daha neler var kim bilir?” Evet,
Sayın Başbakanın o gün “Zerdüşt” dedikleri…
(Mikrofon otomatik cihaz tarafından
kapatıldı)
ADİL ZOZANİ (Devamla) - …bugün
Şengal’de yaşayan insanlar ve toplu kıyıma maruz kalıyorlar. 
BAŞKAN – Teşekkür ederim.
ADİL ZOZANİ (Devamla) – Biraz önce bir
Yezidi milletvekilinin Bağdat Parlamentosundaki yakarışını burada…
BAŞKAN – Teşekkür ederim Sayın Zozani. 
ADİL ZOZANİ (Devamla) – …sizlere
dinlettik. Bu konuda bu Parlamentonun bir duyarlılık gösterip insani görevini
yerine getirmesini bekliyoruz, hâlâ bu konuda söylenmiş bir şey yok. Sayın
Başkan, başta sizin ve sonra da Parlamentonun diğer üyelerinin, grup başkan
vekillerinin bu konuda bir duyarlılık sergilemesini bekliyoruz. 
Ben teşekkür ediyorum. (HDP
sıralarından alkışlar) 
BAŞKAN – Teşekkürler. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
İHSAN ŞENER (Ordu) - Bütün zulümlere
karşıyız, bütün
zulümlere!
ADİL ZOZANİ (Hakkâri) – Başkan, onu kürsüde söyle, onu
kürsüde!
İHSAN ŞENER (Ordu) – Söylerim.
ADİL ZOZANİ (Hakkâri) – İki yıl önceki Yezidiler bugün zulme
maruz kalıyorlar. Siz Yezidi diye suçluyordunuz.
BAŞKAN – Sayın milletvekilleri, Kütahya Milletvekili Alim
Işık ve arkadaşlarının yeni madde ihdasına dair bir önergesi vardır. Önergeyle
6136 sayılı Kanun’da değişiklik öngörülmektedir. Ancak, 6136 sayılı Kanun
görüşülmekte olan tasarıya konu bir kanun olmadığından, İç Tüzük’ün 87’nci
maddesi gereği önerge işleme alınamayacaktır.
ALİM IŞIK (Kütahya) – Sayın Başkanım, bu torba kanuna her
madde giriyor da bu niye giremiyor? Acil bir konu bu.
ADİL ZOZANİ (Hakkâri) - Torba doldu mu Başkanım?
BAŞKAN – Sayın Işık, torba da olsa torbaya burada kanun
eklemeniz için torbada o kanunla ilgili hüküm ve düzenleme bulunması gerekiyor.
Böyle.
ALİM IŞIK (Kütahya) – Sayın Başkan, torbada olmayan
kanunların burada eklendiğini siz de biliyorsunuz. Hükûmet tarafından gelince
oluyor da niye bizden…
ADİL ZOZANİ (Hakkâri) – Sayın Başkan, hangi sürede bunu
incelediniz ya?
BAŞKAN – Ben grup başkan vekilliği yaptım Zozani, bunu
bilirim. Tamam mı, ben bu işi biliyorum. 
ADİL ZOZANİ (Hakkâri) – Hangi sürede incelediniz? 108 madde
geçti, gerçekten yok mu?
BAŞKAN - Dört sene grup başkan vekilliği yaptım ben, tamam,
hadi! (CHP, MHP ve HDP sıralarından gürültüler)
ADİL ZOZANİ (Hakkâri) -“Hadi” demenize gerek yok!
HASİP KAPLAN (Şırnak) – Olmadı Başkan, olmadı! Yakışmadı!
BAŞKAN – Sayın milletvekilleri, 91’inci maddede dört adet
önerge vardır, okutuyorum…
ADİL ZOZANİ (Hakkâri) – Sayın Başkan, geri alacaksın lafını.
BAŞKAN – Tamam, geri aldım.
ADİL ZOZANİ (Hakkâri) – Hayır, o zaman duyulacak şekilde
geri alınız.
BAŞKAN – Tamam, geri aldım, tamam. 
Türkiye Büyük Millet Meclisi
Başkanlığına
639 sıra sayılı Kanun Tasarısının 91 nci maddesi ile 6200
sayılı Kanuna eklenen ek 6 ncı maddesinin dördüncü fıkrasının aşağıdaki şekilde
değiştirilmesini arz ve teklif ederiz.
 Nurettin
Canikli Erkan Akçay Mehmet
Doğan Kubat
 Giresun Manisa İstanbul
 Osman
Aşkın Bak Recep Özel Yılmaz
Tunç
 İstanbul Isparta Bartın
"Su yapılarının mevzuata ve onaylı projesine aykırı
yapılması halinde, bu durumun düzeltilmesi için yetkili denetim şirketinin
DSİ'ye yazılı bildirimi üzerine DSİ tarafından yatırımcıya en fazla 30 gün eksiklikleri
düzeltme müddeti verilir. Mevzuata ve projeye aykırılığın giderilmemesi halinde
verilen sürenin sonunda veya acil hallerde derhal DSİ işi kısmen veya tamamen
durdurur."
Türkiye Büyük Millet Meclisi
Başkanlığına
Görüşülmekte olan 639 Sıra Sayılı Kanun Tasarısı'nın,
18/12/1953 tarihli ve 6200 sayılı Devlet Su İşleri Genel Müdürlüğünün Teşkilat
ve Görevleri Hakkında Kanuna ek madde eklemeyi öngören 91. Maddesinin tasarı
metninden çıkarılmasını arz ve teklif ederiz
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Sebahat Tuncel Hasip
Kaplan
 Van İstanbul Şırnak
BAŞKAN – Sayın milletvekilleri, şimdi
okutacağım iki önerge aynı mahiyette bulunduğundan önergeleri birlikte işleme
alacağım, talep hâlinde ayrı ayrı söz vereceğim.
Şimdi aynı mahiyetteki önergeleri
okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 91 inci maddesinin tasarı metninden çıkarılmasını arz teklif
ederiz. 
 Erkan
Akçay Özcan Yeniçeri Mustafa
Kalaycı
 Manisa Ankara Konya
 Kemalettin
Yılmaz S. Nevzat Korkmaz Mesut
Dedeoğlu
 Afyonkarahisar Isparta Kahramanmaraş
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının 91. maddesinin metinden çıkarılmasını arz ve teklif ederiz. 
 Mehmet
Ali Susam Oktay Ekşi Levent
Gök
 İzmir İstanbul Ankara
 Haluk
Ahmet Gümüş Ayşe Nedret Akova Musa
Çam
 Balıkesir Balıkesir İzmir
BAŞKAN – Okunan önergelere Komisyon
katılıyor mu?
PLAN VE BÜTÇE KOMİSYONU SÖZCÜSÜ İLKNUR
DENİZLİ (İzmir) – Katılamıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkanım. 
BAŞKAN – Mehmet Günal, Antalya
Milletvekili.
Buyurun. (MHP sıralarından alkışlar) 
MEHMET GÜNAL (Antalya) – Sayın Başkan,
değerli milletvekilleri; hepinizi saygıyla selamlıyorum.
Değerli arkadaşlar, burada, bu maddenin
çıkarılmasını öneriyoruz. Yukarıda da konuştuk, arkadaşlarımız “Küçük bir
düzeltme yapıyoruz.” diyor ama işin esası duruyor. 
Şimdi, böyle bir anlayış mümkün değil.
Neden bu madde geldi? Çünkü, daha önce 6111 sayılı Kanun’da bununla ilgili bir
değişiklik yapılmıştı ve buna istinaden de -çok kısa söyleyeyim- Bakanlık, DSİ
yönetmelik çıkardı; burada da denetim işlerini özel sektöre devretme
öngörülüyor. İşin özeti bu.
Şimdi, değerli arkadaşlar, böyle bir
şeyi ben gerçekten anlamıyorum. İptal gerekçesi ortada “Anayasa’nın 128’inci
maddesine aykırı.” diyor. Anayasa’nın 128’inci maddesinde burada yapılan
şeylere baktığımız zaman, “…kamu hizmetlerinin gerektirdiği asli ve sürekli görevler,
memurlar veya kamu görevlileri eliyle görülür.” deniyor. E, şimdi, burada,
sadece denetimin sonucundaki yaptırımı kendinize alarak -işin esası duruyor- “kurtardık”
diye bakıyorsunuz. Bakın, bu durumda ne oluyor? Hem işi veren, ihaleyi veren,
ihalenin sonuçlarını belirleyen, parasını siz ödemiyorsunuz, devletin açtığı
bir… Bakın, şöyle bir şey olsa: Devlet bir ihale açsa anlayacağım. Bir özel
şirket HES yapmış, bunlarla ilgili denetim yapılacak. Bu denetim işleminin
parasını ilgili HES şirketi ödeyecek. Bakanlık ihaleyi açıyor, kime vereceğine
karar veriyor, sonra parasını o şirketten alıp buraya tahsil ediyor. Böyle bir
şeyi ben hayatımda ne duydum, ne gördüm. Nasıl bir şey yapıyorsunuz, ben
anlamıyorum. Şimdi, burada bağımsız denetim şirketleri var, yeminli mali
müşavirler var, yapı denetim şirketleri var. Sayın Bakan, ben anlamıyorum, yapı
denetim şirketlerinin ihalesini Çevre ve Şehircilik Bakanlığı mı açıyor? Yani,
sizin şirketinizi kimin denetleyeceğini, -eğer bir inşaat şirketiniz varsa-
şirketinizde hangi YMM’yle çalışacağınızı Maliye Bakanlığı mı ihaleye girip de
size bildiriyor? Yok. Yani, bütün iş güç bitmiş “Bu denetimi biz filanca
şirkete mi verelim, şuna mı verelim? İhaleyi bu mu alsın?” Ha, sonra, sorduk
Sayın Bakana “Ne kadar var?” diye. Ohoo, öyle güzel ballı kaymak var ki!
Öğrendik ki 833 adet -yanlış hatırlamıyorsam, not almışım- şu anda özel
sektörün devam eden projesi var yani bunun her biri denetlenecek, mevcutta da
832 depolama var, DSİ’nin de 622 tane yaptığı var. Yani, nereden baksanız
1.500’e yakın şirketin denetlenme potansiyeli var.
Ya, arkadaşlar, el insaf, el vicdan!
Hem işi veren hem denetleyen hem parasıyla uğraşan hem standartlarını koyan
aynı yer olur mu Sayın Bakanım? Yani, bu, gerçekten çok garip bir şey ya! Böyle
bir şey nasıl buraya yazılıp da getiriliyor, ben bunu hâlâ anlayabilmiş
değilim. Bakın, EPDK var. Burada Muhasebe Standartları Kurumu vardı, hepiniz
hatırlarsınız, birleştirdik, bir Kamu Gözetimi, Muhasebe ve Denetim
Standartları Kurumumuz var, denetim standartlarını belirliyor. Elektrik
piyasasını düzenleme, denetleme görevi EPDK’da. Yani, peki, ben size şunu
soruyorum… Siyaseten, gelip burada Başbakanlığa bağlı Sektörel İzleme ve Değerlendirme
Genel Müdürlüğü kurup ortada -rahmetli DPT- Kalkınma Bakanlığının İktisadi
Sektörler ve Koordinasyon Genel Müdürlüğü varken, sosyal sektörler varken,
Ekonomi Bakanlığında bütün sektörlerin uzmanı varken, 402 tane “raportör” diye
danışman alıyorsunuz. Verelim 400 tane müfettiş. Alalım kardeşim, müfettiş
alın, denetlesin. “Denetleyemiyor EPDK.” Neden? “Elemanı yok.” Ya, nasıl
elemanı yok? İşte, geliyorsunuz, bir seferde 40 bin öğretmen kadrosu veriyoruz.
Yani, hiç gereksiz yere Başbakanlığa 402 tane raportör alıyorsunuz. Bütün
herkes Başbakanlıkğa zaten hizmet etmek zorunda. Başbakanlık, koordinasyon
birimi, o madde de gelecek. 
Dolayısıyla, bunun iler tutar tarafı
yok arkadaşlar. Böyle olunca bizim şu hakkımız doğuyor, hiç kızmayın: O zaman
“Kim bu ihaleleri daha önce aldı? Bu şirketlerin içerisinde sizlere yakın
olanlar var mı? Sayın Bakanın akrabalarına yakın olan var mı?” diye soracağız.
Başka türlü bunun izahı yok. Aklı, mantığı, en küçücük bir denetim işlemi
yapmış olan hiçbir kişi bunun böyle olmasına müsaade edemez. Onun için sizin
aklınıza, vicdanınıza sesleniyorum. Bu maddenin böyle geçmesi, evliya torunu
olsanız yarın sizi töhmet altında bırakır. O bakan kimse, o genel müdür kimse
hiçbir şey olmasın, dört dörtlük ihale yapsın Sayın Bakanım, yarın hepiniz
töhmet altında kalırsınız çünkü baş edemezsiniz. “Niye o şirketlere verildi?
Niye buraya verilmedi?” diye herkes konuşur. Onun için, bu maddenin çıkarılması
gerekiyor. İlgili bir şey varsa elektrik piyasasıyla ilgili kanunda da gerekli
düzenlemeleri yaparak baştan yeni bir denetim standardı koymak gerekiyor diyor,
saygılar sunuyorum. (MHP sıralarından alkışlar)
BAŞKAN – Teşekkür ederim. 
Diğer konuşmacı, İzmir Milletvekili
Sayın Musa Çam. (CHP sıralarından alkışlar)
MUSA ÇAM (İzmir) – Sayın Başkan,
Türkiye Büyük Millet Meclisinin saygıdeğer üyeleri; hepinizi selamlıyorum. 639
sıra sayılı Kanun Tasarısı’nın 91’inci maddesi üzerinde vermiş olduğumuz
değişiklik önergesi üzerinde söz almış bulunuyorum.
6200 sayılı Devlet Su İşleri Genel
Müdürlüğünün Teşkilat ve Görevleri Hakkında Kanun’a ek bir madde yapılmaktadır.
Değerli arkadaşlar, Devlet Su İşleri
1954 yılında kurulmuş, altmış yıllık geleneği olan çok önemli bir kamu iktisadi
teşebbüsü, önemli bir devlet kurumu, ciddi yatırımlar yapmış, Türkiye'nin yüz
akı olmuş bir kurum. yaklaşık olarak şu anda 4.502 mühendis çalışmaktadır,
7.900 civarında memur, 12 bin de işçisi var; toplam 20 bin personeli olan
devasa bir kurum ve kuruluş.
Burada getirilen düzenlemeyi Plan ve
Bütçe Komisyonunda açık ve net bir şekilde,çok ciddi bir şekilde tartıştık. Bir
tanesini Sayın Vedat Demiröz’ün, öbürünü de Bursa Milletvekili Önder Matlı’nın
getirmiş olduğu 2 önerge vardı. Sonra, birinin mükerrer olduğu ortaya çıktı.
Uzun tartışmalar yapıldı. Vedat Demiröz’ün vermiş olduğu önerge üzerinde de bu
tartışmayı uzun süre gerçekleştirdik. Bakanlığın ilgili yetkilileri oradaydı,
genel müdür oradaydı, hukuk müşavirleri oradaydı. Bu getirilen önergeyle ne
yapılmak istendiğini açık ve net bir şekilde sorduk ama Plan ve Bütçe
Komisyonunu tatmin eden, memnun eden bir düzenleme olmadığını açık ve net bir
şekilde gördük, net.
Bu düzenleme, Devlet Su İşlerinin şu
anda yapması gereken, Anayasa’mızın 128’inci maddesi gereğince yapması gereken
birtakım iş ve işlevleri tamamen özelleştiriyor arkadaşlar. Artık, Devlet Su
İşleri birtakım görevleri yerine getirmeyecek, birtakım denetim ve organizasyon
işlerini dışarıdan hizmet alımı marifetiyle gerçekleştirilecek ve böylelikle bu
işler tamamen özelleştiriliyor. 
Orada Devlet Su İşleri Genel Müdürü
söyledi, şu anda 148 hidroelektrik santrali var ve bunların sadece 4 tanesini
kamu yapıyor, diğerlerinin tamamını da özel sektör yapıyor. Şu ana kadar toplam
450 lisans verilmiş yani bunlar da önümüzdeki günlerde yapımına başlanacak olan
hidroelektrik santraller.
Değerli arkadaşlar, bu kadar
hidroelektrik santralin; 20 bin çalışanın olduğu Devlet Su İşleri Kurumunun
kontrol etmesi, denetlemesi ve birtakım görevlerini yerine getirmesi gerekirken
maalesef, bu düzenlemeyle bu yetki tamamen özel sektörün eline geçiyor. Bu
konuyla ilgili Danıştayın vermiş olduğu bir karar var arkadaşlar. Danıştay,
buna yürütmeyi durdurma kararı veriyor bu hizmetlerin alımıyla ilgili. Yetmiyor,
Danıştay konuyu Anayasa Mahkemesine götürüyor, Anayasa Mahkemesi konuyu iptal
ediyor, bu yönetmelikleri iptal ediyor ve Devlet Su İşleri Genel Müdürü diyor
ki: “Biz bir heyetle Anayasa Mahkemesi Başkanına gittik, ziyaret ettik,
derdimizi, meramımızı anlattık, o dert ve meram üzerine de bu yasal düzenlemeyi
yaptık, Türkiye Büyük Millet Meclisine getirdik.” Doğru değil arkadaşlar.
Anayasa Mahkemesinin iptal ettiği, Danıştayın yürütmeyi durdurma kararı vermiş
olduğu bu maddeyi şimdi burada, kanunen, kanuni bir düzenleme yaparak geçirmeye
çalışıyorsunuz. Bu doğru değildir arkadaşlar, yapılan yanlıştır. 
Şimdi, bakınız, Devlet Su İşlerinin
kuruluş yasası var arkadaşlar. Onun 2’nci maddesinde, yapacağı işler açık ve
net bir şekilde sıralanmış. Burada, müşavirlik hizmeti alacağına ilişkin bir
düzenleme yok görevi arasında. Ek (r) maddesini okuyorum, burada verilen
görevi: “İşletmeye açılan hidroelektrik santrallerin su kullanım hakkı
anlaşmalarına uygun olarak işletilip işletilmediğini kontrol etmek, bunlarla
ilgili her türlü hesap ve tahsilât işlemlerini yapmak.” Yani, bu görev bizzat
Devlet Su İşlerine verilmiş durumda dolayısıyla teşkilat yasasındaki görevleri
içerisinde değil. 
Şimdi, Devlet Su İşlerinin teşkilat
yasası içerisinde olmayan bu düzenlemeyi burada bir kanun maddesiyle
düzenleyerek Devlet Su İşlerinin yapması gereken işleri tamamen özel sektöre
açıyorsunuz ve özelleştiriyorsunuz. 
Geçtiğimiz günlerde Sayın Veysel Eroğlu
dedi ki: “Yeni bir su kanunu getiriyoruz.” Yeni bir su kanunu taslağı
hazırlandı arkadaşlar. Bunlar hep peş peşe geliyor. Özelleştirme, Türkiye’nin
kamu kurum ve kuruluşlarının ve yer altı ve yer üstü zenginliklerinin tamamen
özelleştirilmesi ve peşkeş çekilmesine doğru giden bir yoldur, bir girizgâhtır,
bu da bu maddelerden bir tanesidir. Şimdi Sayın Bakan açıkladı, su kanunu
hazırlanıyor arkadaşlar. Kısmen ortalıkta dolaşıyor. 
(Mikrofon otomatik cihaz tarafından
kapatıldı)
MUSA ÇAM (Devamla) – Yaklaşık 32
maddelik bir kanun ve kırk dokuz yıllığına Türkiye’nin suları özel sektöre
veriliyor ve özel sektöre peşkeş çekiliyor.
BAŞKAN – Teşekkür ederim Sayın Çam.
MUSA ÇAM (Devamla) – Bu nedenle, bu
önergeyle bu maddenin çıkartılmasını talep ediyoruz.
Hepinizi saygıyla selamlıyorum
arkadaşlar. (CHP sıralarından alkışlar) 
BAŞKAN – Şırnak Milletvekili Sayın
Hasip Kaplan, buyurun. (HDP sıralarından alkışlar)
HASİP KAPLAN (Şırnak) – Bazen akıl
dururmuş arkadaşlar ama yani çok büyük menfaat olunca uçar da! 
KAMER GENÇ (Tunceli) – Büyük menfaatler
olunca satılıyor, uçmuyor, satılıyor!
HASİP KAPLAN (Devamla) – Yani, öyle bir
önerge geliyor ki Anayasa’yı yok sayıyor, İç Tüzük’ü yok sayıyor, komisyonlarda
görüşülmüyor, korsan bir önerge geliyor ve bu torbanın içine giriyor. Torbanın
içine giren korsan önerge Devlet Su İşleriyle ilgili. Düzenleme ek madde. Ek
madde ve üstelik de Elektrik Piyasası Kanunu ve su kullanma hakkıyla ilgili
maddelerde değişiklik yapılmasına dair. Dünyanın en plansız, en dağınık, en vahşi
ırmaklarını, doğasını, kültürünü, turizmini mahveden HES projeleri AK PARTİ
iktidarları döneminde verildi. Onun için, Başbakanın memleketi Rize’de anneler
direniş bayrağını çekiyor, ırmaklarına, derelerine sahip çıkıyor. Tortumlu nine,
kendisinin karşısına jandarmayı çıkaran güce diyor ki: “Elbet sırat köprüsünde
karşılaşacağız.” Onun içindir ki Dersim’de Munzur Nehri’ne sahip çıkan binlerce
insan 5 bin kişilik halay çekerek protesto ediyor. Onun içindir ki Allianoi’de
insanlar hâlâ su altında bıraktıklarınızın hesabını unutmuş değildir. Gediz
Nehri’ni perişan ettiniz, Ergene Nehri zehir akıyor, Dicle Nehri üzerinde Ilısu
Barajı’yla 2014’ün sonlarında, Hasankeyf gibi tarihî bir değeri, on binlerce
yıllık çeşitli medeniyetleri, Müslümanların, Hristiyanların, Süryanilerin,
önceki başka dinlerin hepsinin ibadethanelerinin olduğu yerleri otuz senelik
bir elektrik voltajına kurban ediyorsunuz. Aslında, çok düşünürseniz bunun IŞİD
kafasından farkı yok. IŞİD de bir defada bitiriyor, bombalıyor camileri.
Osmanlı Dönemi’nden camileri, Peygamber’in dönemindeki ibadethaneleri,
Hristiyanların kiliselerini, ondan sonra da Ezidilerin ibadet yerlerini, her
gittikleri yerleri mahvediyorlar, çökertiyorlar, medeniyeti, tarihin izlerini,
Mezopotamya’nın köklerini kurutuyorlar, renklerini, insanlarını değil sadece.
Şimdi buradan bakıyoruz, Allah aşkına,
ne yapmak istiyorsunuz? Devlet Su İşlerine bir torba kanunla bu yetkiyi verip
kimi kayırmak istiyorsunuz? Zaten, bu HES barajlarıyla ilgili yapılan
ihalelerin hepsi sağlıksız, hepsi tartışmalı ve Uludere-Beytüşşebap arasına
yaptığınız 13 tane HES projesinin adına da “güvenlik barajı” derseniz, kargalar
bile güler buna. Yapmayın arkadaşlar! Bakın, yakında Cizre barajını da yapacaksınız
Şırnak’ta, GAP projesi. Ama, GAP’ın kırk yıllık umudu olan sulamayı
yapamadınız, beceremediniz. GAP’ın temelini atan iktidarlara karşı hepimizin
teşekkür borcu vardır ama bunu sürdüremeyenlere karşı da hesap sorma siyasetini
sürdürmek durumundayız. Niye kırk yıldır Mardin Ovası’na kanallarla su taşınamadı?
Şanlıurfa’da, yüzde 70 oy aldığınız bir yerde, Şanlıurfalı tarım üreticisi niye
hâlâ elektrikle, sondajla Atatürk Barajı’nın 1 kilometre ötesinde su çıkarıyor?
Bunun hesabını yapmadınız. Bu İşsizlik Fonu’ndan 17 milyar lira harcadınız; “Bunu
denetlemeyin” diyorsunuz, “Kanalları denetlemeyin.” diyorsunuz, “Regülatörleri
denetlemeyin.” diyorsunuz, “ihaleleri denetlemeyin.” diyorsunuz, “Yıkılan tahrip
olan doğayı, kültürü denetlemeyin.” diyorsunuz. Zaten başıboş bir sisteme
çevirdiniz, EPDK’ya mı bağlı, Enerji Bakanlığı mı sorumlu, Orman Bakanlığı mı
sorumlu?
Sayın Savunma Bakanı burada, zaten en
doğru, en ilgisiz Sayın Bakandı, onu da bugün getirmişler buraya, nöbetten mi
bilmiyorum ama günahını almak istemiyorum yanlış yapıyorsunuz arkadaşlar, bu
yanlış size de zarar verir. Çünkü, Türkiye’ye zarar veren her şey hepimize
zarar verir. (HDP sıralarından alkışlar) 
BAŞKAN – Teşekkür ederim. 
Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Önergeler…
KAMER GENÇ (Tunceli) – Sayın Başkan,
maddeyi oylamadan önce, bu şirket yani bu denetimi yapacak kişiler kimler? 
BAŞKAN – Sizden bir şey rica edebilir
miyim. 
KAMER GENÇ (Tunceli) – Efendim, bakın,
burada çok önemli bir kanun çıkarıyoruz. 
BAŞKAN – Ben bir cümleye başladığım zaman,
acaba bir iki saniye müsaade etseniz…
KAMER GENÇ (Tunceli) – Peki, siz de
bana söz verin.
BAŞKAN – …dayansanız da cümlelerimi
bitirip ondan sonra derdinizi söyleseniz olur mu, rica ediyorum. 
KAMER GENÇ (Tunceli) – Tamam.
BAŞKAN – Evet, aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer önergeyi okutuyorum… 
KAMER GENÇ (Tunceli) – Şimdi, şu önemli
Sayın Başkan. 
Şimdi, bakın, 1.600 – 1.700 HES ve
barajının denetimi Devlet Su İşlerinden -mühendisleri olmasına rağmen-
alıyoruz, Türk Ticaret Kanunu’na göre kurulan bir şirkete veriyoruz. Bunun
özelliği ne olacak yani? Yani, burada denetimi yapacak mühendis midir, mimar
mıdır?
AHMET AYDIN (Adıyaman) – Mühendislerle
ilgili önerge geliyor, düzeltilecek. 
KAMER GENÇ (Tunceli) – Ahmet, burada
insan aklı var ya! 
AHMET AYDIN (Adıyaman) – Önergeyi oku… 
KAMER GENÇ (Tunceli) – Sen bir şirket
kurmuşsan… Para kazanmak için bu kadar yüz kızartıcı önergeleri getiriyorsanız
böyle bir şey olmaz yani! 
AHMET AYDIN (Adıyaman) – Önergeye bir
bak da…
KAMER GENÇ (Tunceli) – Peki, gelsin
önerge. 
BAŞKAN – Teşekkür ederiz, sağ olun. 
Diğer önergeyi okutuyorum: 
Türkiye Büyük
Millet Meclisi Başkanlığına
639 sıra sayılı Kanun Tasarısının 91
nci maddesi ile 6200 sayılı Kanuna eklenen ek 6 ncı maddesinin dördüncü
fıkrasının aşağıdaki şekilde değiştirilmesini arz ve teklif ederiz. 
Nurettin Canikli (Giresun) ve arkadaşları
"Su yapılarının mevzuata ve onaylı
projesine aykırı yapılması halinde, bu durumun düzeltilmesi için yetkili
denetim şirketinin DSİ'ye yazılı bildirimi üzerine DSİ tarafından yatırımcıya
en fazla 30 gün eksiklikleri düzeltme müddeti verilir. Mevzuata ve projeye
aykırılığın giderilmemesi halinde verilen sürenin sonunda veya acil hallerde
derhal DSİ işi kısmen veya tamamen durdurur."
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılıyoruz. 
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılıyoruz Başkanım. 
BAŞKAN – Gerekçeyi okutuyorum.
KAMER GENÇ (Tunceli) – Sayın Başkan,
rica ediyorum, Bakan açıklama yapsın. Burada denetimi yapan…
BAŞKAN – Sayın Genç, böyle bir usul
yok. 
KAMER GENÇ (Tunceli) – Var efendim. 
BAŞKAN – Bakın, bu sabah…
KAMER GENÇ (Tunceli) – Hayır, kanunu
anlayalım efendim. Denetim yapacak şirketin özelliği ne?
BAŞKAN – Müsaade edin... 
Bütün tutanaklar elimde. Sayın Ekşi siz
de dinleyebilirsiniz; yeni bir polemiğe girmemek için bu tutanakları
okumuyorum. Birleşimi açtığım zaman size söz vermek olayında da -Sayın Ekşi’nin
de söylediği gibi- kulağa hiç hoş gelmeyen şekilde bana hitap ettiniz. 
KAMER GENÇ (Tunceli) – Olabilir.
BAŞKAN – Sayın Genç, Sayın Ekşi, bir
kişi bu Meclis çalışması içinde istediği zaman, istediği yerde, istediği
şekilde ayağa kalkıp konuşamaz. 
KAMER GENÇ (Tunceli) – Konuşamaz...
BAŞKAN – Konuşmanın usulü vardır, izin
verip verme de benim takdirimdedir.
KAMER GENÇ (Tunceli) – İzin istiyorum
işte.
BAŞKAN – Çünkü, ben bu Divanın başıyım,
Başkan Vekiliyim ve Türkiye Büyük Millet Meclisi Başkanını temsil ediyorum. Siz
Tüzük’ü iyi bildiğinizi söylüyorsunuz.
KAMER GENÇ (Tunceli) – Herhâlde.
BAŞKAN – Ama, şu yaptığınız davranış
Tüzük’ün hangi maddesinde var bana söyler misiniz?
KAMER GENÇ (Tunceli) – Efendim, 60’ıncı
maddeye göre…
BAŞKAN – 60’ıncı maddenin uygulaması
böyle midir?
KAMER GENÇ (Tunceli) – Böyle.
BAŞKAN – Böyle değildir.
KAMER GENÇ (Tunceli) – Hayır, kalkıp
ben sizden nasıl söz isteyeceğim?
BAŞKAN – İstediğiniz zaman söz… Siz
kendi grubunuzla halledeceksiniz o işi, benimle değil.
KAMER GENÇ (Tunceli) – Hayır efendim.
Sayın Başkan, ben şimdi size nasıl hitap edeceğim? Yani, ayağa kalkıp “Sayın
Başkan, bu konuda bir isteğim var.” diyemez miyim?
BAŞKAN – Evet, öyle diyeceksiniz.
KAMER GENÇ (Tunceli) – Ben de öyle
diyorum size.
BAŞKAN – Ama “Yazıklar olsun sana!”
demeyeceksiniz.
KAMER GENÇ (Tunceli) – Hayır… Efendim,
öyle diyorum.
BAŞKAN – “İn oradan aşağı!”
demeyeceksiniz. 
KAMER GENÇ (Tunceli) – Şimdi, burada
çok önemli bir kanun getiriliyor. Bakın, bu yarına... Bakın, ben Danıştayda
görev yaptım, hâkimlik yaptım.
BAŞKAN – Daha, efendim, okuyayım size:
“Bunu öğrenmeniz lazım!” demeyeceksiniz.
KAMER GENÇ (Tunceli) – Sayın Başkan,
bir dinler misiniz.
BAŞKAN – Bunları demeyeceksiniz. 
KAMER GENÇ (Tunceli) – Hayır, bir
dinleyin de…
BAŞKAN – Sayın Ekşi, bu laflar için
bana o nezaket dolu cümlelerinizi kullandınız, tutanakları okursanız biraz
üzüleceksiniz diye düşünüyorum. 
KAMER GENÇ (Tunceli) – Efendim, ben
size yağ çekmek zorunda da değilim. Evvela siz Başkanlığı dürüst yaparsanız…
BAŞKAN – Bir de ayrıca sizden bir şey
daha rica edeyim: İç Tüzük’ü 60 dâhil 72’nci maddeye kadar iyice bir okuyun, o
zaman beni ne kadar kırdığınızı anlayacaksınız.
Teşekkür ederim.
KAMER GENÇ (Tunceli) – Ya, bakın, o
Tüzük konusunda…
BAŞKAN – Siz, efendim, HES’lerle ilgili
mi konuşuyorsunuz? Neyle ilgili konuşuyorsunuz, ne istiyorsunuz, söyleyin bana.
KAMER GENÇ (Tunceli) – Sayın Başkan,
ben diyorum ki: Yani buradaki, kurulan denetim şirketleriyle ilgili 60’ıncı
maddeye göre yerimden bir söz istiyorum.
BAŞKAN – Tamam, verdim size,
konuştunuz.
KAMER GENÇ (Tunceli) – Hani nerede
konuştum?
BAŞKAN – Şimdi ne yapıyorsunuz? Şimdiye
kadar orada, sessiz durmuyordunuz elbette.
KAMER GENÇ (Tunceli) – Hayır açmadınız
ki mikrofonu.
BAŞKAN – Peki, haydi bir dakika
veriyorum size söz.
VIII.- AÇIKLAMALAR (Devam)
2.- Tunceli Milletvekili
Kamer Genç'in, 639 sıra sayılı Kanun Tasarısı’nın 91’inci maddesiyle ilgili
Giresun Milletvekili Nurettin Canikli ve arkadaşlarının verdiği önergede yer
alan bazı ifadelere ilişkin tekraren açıklaması
KAMER GENÇ (Tunceli) – Şimdi, Sayın
Başkan, burada çok ciddi kanunlar çıkıyor. Bakın, ben Danıştayda bulundum,
hâkimlik yaptım on dört sene. Bu kanunlardan dolayı yarın uyuşmazlık çıkar, bu
uyuşmazlık yargıya gidince orada “Mecliste bununla ilgili acaba ne konuşulmuş?”
diye sorulur. Şimdi, burada denetim… Yani, Devlet Su İşlerine HES’ler ve
barajlar yapan özel şirketlerin kontrolünü Devlet Su İşlerinden alıyorlar
“Ticaret Kanunu’na göre kurulmuş şirketlere verilir.” diyorlar. Ama, bu
şirketlerin nitelikleri nedir, teknik eleman mıdır, muhasebe şirketleri midir
veyahut da avukatlar mıdır, bunlar belirtilmemiş, niteliği belirtilmemiş.
Bakın, kanun tekniğine çok aykırı. Dolayısıyla, öyle görünüyor ki AKP’nin
yöneticilerinin kurdukları belirli şirketler var; bu kanunu çıkarınca bu
şirketlere büyük ücretler karşılığında ihale edecekler. Her şeyin başında,
AKP’li yöneticiler, bir kanun çıkarırken “Cebime acaba nasıl para akacak?” diye,
onun peşinden koşuyorlar.
BAŞKAN – Teşekkür ederim.
MİLLÎ SAVUNMA BAKANI İSMET YILMAZ (Sivas)
– Sayın Başkan…
BAŞKAN – Sayın Bakan, siz önergeyle mi
ilgili konuşacaksınız, sataşmayla ilgili mi?
MİLLÎ SAVUNMA BAKANI İSMET YILMAZ
(Sivas) – Sayın vekilin sorduğu… Sataşma yok, açıklama yapacağım.
İZZET ÇETİN (Ankara) – Sataşma… Yok!
BAŞKAN – 60’a göre açıklama...
MİLLÎ SAVUNMA BAKANI İSMET YILMAZ
(Sivas) – Evet efendim.
İZZET ÇETİN (Ankara) – Sataşma yok ki!
BAŞKAN - Arkadaşlar, lütfen, zapta
geçiriyorum, keyfî söz etmiyorum burada, keyfî çalışmıyorum, bunu sormak
zorundayım.
İZZET ÇETİN (Ankara) – O şekilde mi
sorulur?
BAŞKAN - Bu şekilde sorulur.
KAMER GENÇ (Tunceli) – Soru sorduk,
cevap versin.
BAŞKAN - Sayın Bakan, açıklama mı
yapacaksınız?
MİLLÎ SAVUNMA BAKANI İSMET YILMAZ
(Sivas) – Evet.
BAŞKAN – Buyurun, İki dakika.
3.- Millî Savunma Bakanı İsmet
Yılmaz'ın, Tunceli Milletvekili Kamer Genç’in yaptığı açıklamasındaki bazı
ifadelerine ilişkin açıklaması
MİLLÎ SAVUNMA BAKANI İSMET YILMAZ
(Sivas) – Sayın Genç, burada müşavirlik hizmeti alınacak, bazı kurumlarımız şu
anda hâlâ alıyor da. Bakın, hızlı tren yapılıyorsa hızlı tren teknik müşavirlik
hizmetini Türkiye Cumhuriyeti Devlet Demiryolları alıyor. Bu müşavirlik hizmeti,
teknik müşavirlik hizmeti. Bakın, ben denizcilik kökeninden gelirim, denizci
olan arkadaşlar da bilir. Piyasada 15 - 20 yirmi tane denizcilik denetim
firması vardır, bunlar da akreditasyon belgesi alır bu firma olduğuna ilişkin.
İşte, burada çıkartılacak, teknik bir yönetmelikle, hangi firmalar teknik
müşavirlik, teknik denetim görevini yapabilirler belirlenecek, ondan sonra
ihaleye çıkılacak. Bundan daha doğalı ne var? 
KAMER GENÇ (Tunceli) - Maddede yok
bunlar.
MİLLÎ SAVUNMA BAKANI İSMET YILMAZ
(Sivas) – Yani, bir danışmanlık firması, bunun içerisinde teknik ağırlıklı
olacak. Dolayısıyla da bunu önceden kurum kendisi yapıyormuş, bu danışmanlık,
müşavirlik hizmetini bağımsız bir kurumun yapması çok daha doğru olur.
Bakın, güneydoğuda bir deprem olduğunda
-doğru mu- ilk yıkılan binalar hangisi diyoruz? Kamu kuruluşlarının binaları
diyoruz. Neden? Denetimde sıkıntı var da ondan. Dolayısıyla bağımsız bir… 
KAMER GENÇ (Tunceli) - Devleti
feshedelim o zaman! 
MİLLÎ SAVUNMA BAKANI İSMET YILMAZ
(Sivas) – Yani, müşavirlik hizmeti… İster “denetim” deyin ister “müşavirlik”
deyin.
KAMER GENÇ (Tunceli) - Devleti
feshedelim o zaman! Devletin başında siz varsınız.
MİLLÎ SAVUNMA BAKANI İSMET YILMAZ (Sivas)
– Öyle değil, öyle değil! Olur mu? Yok, öyle değil. 
KAMER
GENÇ (Tunceli) – Kendinize güveniniz yok, kendinize.
MİLLÎ
SAVUNMA BAKANI İSMET YILMAZ (Sivas) – Onu millet görecek. Biz seksen yılda yapılan
hizmeti de milletin önüne koyuyoruz, bu on yılda yapılan hizmeti de önüne
koyuyoruz.
KAMER
GENÇ (Tunceli) – On yılda Türkiye'yi batırdınız, bunun hesabını vereceksiniz.
MİLLÎ
SAVUNMA BAKANI İSMET YILMAZ (Sivas) – Allah için herkes terazisine baksın, hangi
dönemde daha iyi hizmet yapıldığını bilsin ama ön yargılı yaklaşırsak olmaz.
Daha
böyle bir yönetmelik çıkarılmamış, teknik müşavirlik hizmeti başka kurumlar
alıyor, önümüzdeki dönemde biz de yapacağız diyoruz. Yine hangi firmalar diye
bakacağız.
KAMER
GENÇ (Tunceli) – Yaz buraya, kanun maddesine yaz.
HALUK
AHMET GÜMÜŞ (Balıkesir) – Sayın Bakan, niye yazmıyorsunuz?
BAŞKAN
– Karşılıklı konuşmayalım lütfen.
MİLLÎ
SAVUNMA BAKANI İSMET YILMAZ (Sivas) –Bu bir teknik müşavirlik hizmetidir,
yönetmeliği çıkarılacak…
KAMER
GENÇ (Tunceli) – Var mı maddede? Maddede yaz.
MİLLÎ
SAVUNMA BAKANI İSMET YILMAZ (Sivas) –…ihaleyle teknik danışmanlık müşavirlik
hizmeti alınacaktır.
Arz
ederiz.
BAŞKAN
– Teşekkür ederim. 
VI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet Çetin’in;
İstanbul Milletvekili Ferit Mevlüt Aslanoğlu'nun; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural’ın; İstanbul Milletvekili Abdullah Levent Tüzel'in; Bingöl Milletvekili
İdris Baluken’in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin’in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural’ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa Çam'ın;
Hatay Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434, 2/439,
2/453, 2/524, 2/528, 2/555, 2/601, 2/640, 2/689, 2/691, 2/798, 2/885, 2/896,
2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217,
2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302,
2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437,
2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595,
2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794,
2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938,
2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056,
2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186,
2/2187, 2/2190, 2/2191, 2/2192, 2/2198) (S. Sayısı: 639) (Devam)
BAŞKAN – Gerekçeyi okutuyorum:
Gerekçe:
Madde ile su yapılarının denetlenmesine dair hükümler detaylı olarak
düzenlenmiştir. Ayrıca, DSİ Genel Müdürlüğünce su yapıları yetkili denetim
firmasının izin belgesi ile yetkilendirilmiş denetim şirketlerinden müşavirlik
hizmet alımı suretiyle gerçekleştirilecek denetleme görev ve yetkisinin uygulanmasına
ilişkin yaptırımlarda ayrıntılı olarak düzenlenmiştir.
Önerge
ile maddenin dördüncü fıkrasında yapılan değişiklikle bütün yaptırımların DSİ
Genel Müdürlüğünce yerine getirilmesi öngörülmüştür.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
92’nci
maddede iki adet önerge vardır, okutuyorum:

Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Teklifinin 92 inci maddesinin ikinci fıkrasında yer
alan "Memuriyet mahalli:" ibaresinden sonra gelmek üzere "Büyükşehir
belediyesi olmayan illerde" ifadesinin eklenmesini arz ve teklif ederiz.
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Hasip Kaplan Sebahat
Tuncel
 Van Şırnak İstanbul

Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısının 92’nci maddesinin aşağıdaki şekilde
değiştirilmesini arz ve teklif ederiz.
 Erkan
Akçay  Mustafa Kalaycı  S.
Nevzat Korkmaz
 Manisa Konya Isparta
 Kemalettin
Yılmaz Özcan Yeniçeri Mesut
Dedeoğlu
 Afyonkarahisar Ankara
 Kahramanmaraş
 Lütfü
Türkkan
 Kocaeli
MADDE
92- 10/2/1954 tarihli ve 6245 sayılı Harcırah Kanununun 3 üncü maddesinin (g)
fıkrası aşağıdaki şekilde değiştirilmiştir.
"g. Memuriyet mahalli: Memur ve
hizmetlinin asıl görevli olduğu veya ikametgâhının bulunduğu şehir ve
kasabaların belediye sınırları içinde bulunan mahaller ile bu mahallerin
dışında kalmakla birlikte yerleşim özellikleri bakımından bu şehir ve kasabaların
devamı niteliğinde bulunup belediye hizmetlerinin götürüldüğü, büyükşehir
belediyelerinin olduğu illerde ise il mülki sınırları içinde kalmak kaydıyla
memur ve hizmetlinin asıl görevli olduğu veya ikametgâhının bulunduğu ilçe
belediye sınırları içinde kalan ve yerleşim özellikleri bakımından il ve
ilçelerin devamı niteliğindeki yerler ile belediye sınırları dışında kalmakla
birlikte yerleşim özellikleri bakımından bu yerlerin devamı niteliğindeki
mahaller ve kurumlarınca sağlanan taşıt araçları ile gidilip gelinebilen
yerleri;"
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz. 
BAŞKAN – Hükûmet?
MİLLî SAVUNMA BAKANI İSMET YILMAZ
(Sivas) – Katılmıyoruz Başkanım. 
BAŞKAN – Sayın Halaçoğlu, kim konuşacak
acaba? 
YUSUF HALAÇOĞLU (Kayseri) – Lütfü
Türkkan…
BAŞKAN – Kocaeli Milletvekili Sayın
Lütfü Türkkan konuşacak. 
Buyurun. 
LÜTFÜ TÜRKKAN (Kocaeli) – Sayın Başkan,
değerli milletvekilleri; İş Kanunu ile bazı alacakların yeniden
yapılandırılmasına ilişkin kanun tasarısının 92’nci maddesiyle ilgili söz
aldım. Yüce heyeti saygıyla selamlıyorum. 
Pazar günü Türkiye Cumhuriyeti
tarihinin en önemli seçimlerinden biri gerçekleşecek, biz burada torba kanunu
görüşüyoruz. Bitmeyen bir torba; her türlü madde, her türlü kanun var,
karmakarışık. Bu torbanın ismi gerçekten olmuş bir çorba, biz de bu çorbanın
içinden çıkmaya çalışıyoruz. Milletimiz bizi affetsin. Türkiye Cumhuriyeti
tarihine, bugünler, herhâlde çok hoş bir anekdot olarak geçmeyecek diye düşünüyorum.
Bu Cumhurbaşkanlığı seçimlerinde
sandığa gidecek millet, en önemli şey de sandığa gitmek. Ben, buradan, herkesi,
Türk milletini uyarıyorum: Kime oy verirseniz verin, doksan bir yıllık Türkiye
Cumhuriyeti’nin en önemli sürecini tayin edecek bu seçimde mutlaka sandığa
gidin. Zira, herkes, sizin sandığa gitmeyeceğinize dair hesaplar yapıyor. Eğer
giderseniz, biliniz ki Türkiye’de artık 17-25 Aralık yolsuzlukları olmayacak,
biliniz ki sandıklar olmayacak, ayakkabı kutuları olmayacak, gemiler
konuşulmayacak. Dolayısıyla, demokratik hakkınızı gidin sandıkta kullanın,
oyunuzu verin. Eğer siz sandığa gitmezseniz yarın öbür gün cereyan edecek
olaylardan sizlerle beraber bütün Türk milleti çok ciddi anlamda zarar görecek.

Burada biz bunları konuşurken bir
taraftan da polise operasyonlar yapılıyor. Yine dün bir operasyon yapıldı.
Operasyonların gerekçesine bakıyorum: Dinleme, resmî evrakta sahtekârlık. En
büyük sahtekârlık Mecliste yapılıyor; Polisi suçluyorsunuz ya “Sahtekârlık
yapıyorsunuz.” diye burada evvelsi gün sahte imza atıp milletin yerine oy
kullanıyordunuz. O polisler sorgularında demez mi “Biz sizi gördük Mecliste,
siz sahtekârlık yapıyorsunuz, biz de sizden öğrendik, bir şeyler yapmaya
çalıştık.” diye. Ne cevap vereceksiniz?
SALİH KOCA (Eskişehir) – Burada olup “Yok.”
yazdırmaya ne diyorsun? 
LÜTFÜ TÜRKKAN (Devamla) – Ben burada
olmadığım zaman kalkıp yerime imza atacak arkadaşım yok benim burada. 
SALİH KOCA (Eskişehir) – Burada oturup
da “Yok.” yazdırmaya ne diyorsun? 
YUSUF HALAÇOĞLU (Kayseri) – Arkadaşım o
seni ilgilendirmez, Tüzük’te onun yeri var ama başkasının yerine imza
atamazsın. 
LÜTFÜ TÜRKKAN (Devamla) – Kıbrıs’ta
oturan arkadaşının yerine imza atmak sahtekârlıktır. Böyle bir sahtekârlığa
başvurmak âciz insanların işidir, acziyete düşmeyiniz.
Cumhurbaşkanlığı adaylarına geçmek
istiyorum. Bir tarafta, Filistinlileri katleden İsrail’den Yahudi Cesaret
Madalyası alan Sayın Recep Tayyip Erdoğan var; diğer tarafta, Filistinlilerin
bağrına bastığı ve İslam İşbirliği Teşkilatı Genel Sekreteri olduğu dönemde
Filistin devleti tarafından Kudüs Yıldızı Devlet Nişanı’yla ödüllendirilen
Sayın Ekmeleddin İhsanoğlu var. Yani, bir tarafta, sadece lafta Filistin’i
savunan, İsrail’e uçak mazotu satan, Yahudi cesaret nişanını yıllarca gururla
boynunda taşıyan Sayın Erdoğan, oğullarıyla, gemileriyle İsrail’e ticaret yapan
Sayın Erdoğan; diğer tarafta, kavgalı olan Filistinli örgütleri barıştıran,
İsrail devlet terörünün kınanması için kampanyalar başlatan ve Filistin devleti
tarafından devlet nişanıyla ödüllendirilen Sayın Ekmeleddin İhsanoğlu var. “Ben
lafa değil, icraata bakarım.” diyorsunuz ya, işte icraat burada.
Bir tarafta, kafa kesen, kadınları esir
alarak cariyesi yapan IŞİD terör örgütüne dahi “terör örgütü” diyemeyen bir
aday var. Bu IŞİD Türk toprağını bastı, konsolosluk çalışanlarını kaçırdı.
Konsolosluk çalışanları hâlâ rehin beyler, farkında mısınız? Yok. Türkiye
Cumhuriyeti devletinin konsolosu dâhil 49 görevlisi rehin ve siz onlara “terörist”
diyemiyorsunuz. Kimin korkusundan? IŞİD korkusundan diyemiyorsunuz, IŞİD sizi
korkutmuş. Bir de IŞİD’i…
KEMALLETİN YILMAZ (Afyonkarahisar) - İş
birliği içindeler, iş birliği yapıyorlar demek ki.
MEHMET ERDOĞAN (Adıyaman) –
Pensilvanya’yla iş birliği...
LÜTFÜ TÜRKKAN (Devamla) –
Pensilvanya’yla on bir yıl kol kola gezenlere söyleyeceksiniz onu. Biz dün
“Pensilvanya” dedik, bugün de “Pensilvanya” diyoruz. Dün “Hocaefendi” diye
ağlayıp da bugün arkasından kimseye küfür etmedik biz, etmeyiz. (MHP
sıralarından alkışlar) Bizim kitabımızda koluna girdiğimiz adama düşman olmak
yok. 
MEHMET ERDOĞAN (Adıyaman) –
Ortaklığınız hayırlı olsun.
LÜTFÜ TÜRKKAN (Devamla) – Bizim
kitabımızda öyle bir şey yok. Bir adamın koluna girdik mi, biz dostuz.
Dostumuza hançer çekmeyiz, düşmanlık etmeyiz, ihanet etmeyiz.
RAMAZAN CAN (Kırıkkale) – Millet karar
verecek, pazar günü karar verecek.
LÜTFÜ TÜRKKAN (Devamla) – Yapmayız biz.
On bir yıl kol kola yaptığınız işleri bir kenara yazın, ondan sonra konuşun.
YILMAZ TUNÇ (Bartın) – Salı günü gel,
konuş burada.
RAMAZAN CAN (Kırıkkale) – Millet pazar
günü kararını verecek.
LÜTFÜ TÜRKKAN (Devamla) – On bir yıl
beraberdiniz, bunların hesabını vereceksiniz önce.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. (AK PARTİ ve CHP
sıralarından karşılıklı laf atmalar)
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Teklifinin 92 inci maddesinin ikinci fıkrasında yer alan "Memuriyet
mahalli:" ibaresinden sonra gelmek üzere "Büyükşehir belediyesi
olmayan illerde" ifadesinin eklenmesini arz ve teklif ederiz.
İdris Baluken (Bingöl) ve
arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım.
BAŞKAN – Gerekçeyi okutuyorum:
Gerekçe:
İş bu önerge ile madde ifadesindeki
anlatım bozukluğunun düzeltilmesi ve ilk ifadenin büyükşehir belediyesi olmayan
illere ait olduğunun açıkça belirtilmesi amacıyla sunulmuştur. (AK PARTİ ve CHP
sıralarından karşılıklı laf atmalar)
BAŞKAN – Sayın milletvekilleri, sayın
milletvekilleri; benden saygı bekliyorsanız siz de Divana saygı duyun lütfen.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
Birleşime yirmi dakika ara veriyorum.
Kapanma Saati:
18.40
ALTINCI OTURUM
Açılma Saati:
19.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Fehmi KÜPÇÜ (Bolu), Muhammet Rıza YALÇINKAYA (Bartın)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 130’uncu Birleşiminin Altıncı Oturumunu açıyorum.
639 sıra sayılı Kanun Tasarısı’nın
görüşmelerine devam edeceğiz. 
Komisyon? Burada.
Hükûmet? Burada.
93’üncü madde üzerinde üç adet önerge
vardır. Aynı mahiyetteki bu önergeleri okutacağım ve birlikte işleme alacağım.
Talepleri hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi aynı mahiyetteki önergeleri okutuyorum:
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 31/8/1956 tarihli ve 6831 sayılı Orman Kanununa ek madde eklemeyi
öngören 93'üncü maddesinin tasarı metninden çıkarılmasını arz ve teklif ederiz.
 İdris Baluken Nazmi
Gür Erol Dora
 Bingöl Van Mardin
 Hasip Kaplan Sebahat
Tuncel Pervin Buldan
 Şırnak İstanbul Iğdır
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarının 93. maddesinin metinden çıkarılmasını arz ve teklif ederiz.
 İlhan Demiröz Mehmet
Ali Susam Osman Oktay Ekşi
 Bursa İzmir İstanbul
 Levent Gök Ayşe
Nedret Akova Haluk Ahmet Gümüş
 Ankara Balıkesir Balıkesir
TBMM
Başkanlığına
639 Sıra Sayılı Kanun Tasarısının 93.
Maddesinin Tasarı metninden çıkartılmasını arz ve teklif ederiz.
 Alim Işık Mehmet
Erdoğan Yusuf Halaçoğlu
 Kütahya Muğla Kayseri
 Bülent Belen Mehmet
Günal
 Tekirdağ Antalya
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde Kütahya
Milletvekili Sayın Alim Işık konuşacak. (MHP sıralarından alkışlar)
ALİM IŞIK (Kütahya) – Sayın Başkan,
değerli milletvekilleri; görüşülmekte olan 639 sıra sayılı Kanun Tasarısı’nın
93’üncü maddesi üzerinde vermiş olduğumuz önerge hakkında söz aldım. Bu
vesileyle yüce Meclisi saygılarımla selamlıyorum.
Sayın Başkan, özellikle televizyon
yayınlarının açık olduğu bir saatte yirmi dakikaya varan bir arayı vermenizden
dolayı sizi bu konuda daha hassas olmaya davet ediyorum, özellikle bu keyfî
davranışlardan vazgeçilmesinin yüce milletimiz adına önemli olduğu düşüncemi
size aktarmak istiyorum.
SIRRI SÜREYYA ÖNDER (İstanbul) –
Kütahya seni izliyor.
ALİM IŞIK (Devamla) – Değerli
milletvekilleri, Türkiye Cumhuriyeti’nin cumhuriyet tarihi boyunca ilk kez
vatandaşlarımızın doğrudan oy kullanarak kendilerini yönetecek Cumhurbaşkanlığı
seçimlerine hazırlandığı böyle bir dönemde, maalesef, yüce Meclisin, tamamen
AKP’nin yandaşlarına rant sağlamayı amaçladığı birçok maddenin de içinde
bulunduğu bir torba yasa görüşmesiyle meşgul edilmesinin doğru olmadığı
düşüncesini sizlerle paylaşmak istiyorum.
Bugün sayın milletvekillerinin kendi
sahalarında bu konuyla ilgili çalışma yapmaları yerine, gerçekten hepimizi
-biraz sonra da ifade edeceğim üzere- ciddi sıkıntılarla karşı karşıya koyan
bazı maddeleri buradan geçirme telaşı içerisindeki iktidar partisi
milletvekillerinin âdeta yarışmasını bu yüce Meclisin çatısı altında bulunan bir
milletvekili olarak doğru bulmadığımı da ifade etmek istiyorum.
Bu vesileyle 11 Haziran tarihinden bu
yana “Irak Şam İslam Devleti” isimli terör örgütünün elinde bulunan rehinelerin
akıbetinin ne olduğu konusunda bu yüce Meclisi bugüne kadar bilgilendirmekten
kaçan Hükûmet üyelerini de göreve davet ediyorum, davranışlarının asla kamu
vicdanında karşılık bulmadığını da ifade etmek istiyorum.
Değerli milletvekilleri, bu torba
yasadaki 93’üncü madde ile 6831 sayılı Orman Kanunu’na ek bir madde eklenmekte
ve eklenen bu maddeyle de maalesef bugüne kadar orman veya orman rejimine tabi
alanların, mesire yeri, şehir ormanı, millî park, tabiat parkı, tabiat anıtı,
yaban hayatı koruma ve geliştirme sahaları ve avlak olarak ayrılan kısımlarda,
orman koruma ve yangınla mücadele için yapılacak yapı ve tesisler ile idarenin
ve ziyaretçilerin zaruri ihtiyaçlarını karşılayacak olan taban alanı 250
metrekareyi ve kat adedi -1 bodrum kat ve çatı arası hariç- 2’yi geçmeyen yani
4 katlı yapıların uzun devreli gelişme planlarına veya gelişme ve yönetim
planlarına göre yapılabileceğini ve bu alanlar için imar planı şartı
aranmayacağı hükmünü bu maddeyle getirmekteyiz. 
Böylece, gerek 6831 sayılı Orman Kanunu
gerek 4915 sayılı Kara Avcılığı Kanunu ve gerekse 2873 sayılı Millî Parklar
Kanunu’na dayanarak ulusal ve uluslararası ekolojik, biyolojik, sosyal,
kültürel, yaban hayatı ve benzeri gibi kriterlere sahip olduğu için bugüne
kadar özel koruma statüsü verilen alanların ranta açılması sağlanmakta ve
korunan alanların statüleri delinmektedir. 
Bu düzenlemeyle, bir: İstanbul Park
Orman Tabiat Parkı’nda onlarca lüks villanın yapılmasına yönelik olarak gizlice
imar planı yapılıyor ve askıya alınmadan kabul ediliyor. Dolayısıyla, buna bir
zemin hazırlanıyor. 
İki: Yine hukuka aykırı olarak,
özellikle Alevi vatandaşlarımız için kutsal yer olan İstanbul Tuzla Hacet
Deresi Tabiat Parkı’nda yandaş müteahhitlerce yapılan onlarca lüks villanın
yürürlüğünün durdurulması ve iptali için Orman Mühendisleri Odasınca açılan
davanın önünün kesilmesi için hüküm eklenmektedir.
Ayrıca, üçüncü olarak: Orman ve Su
İşleri Bakanlığınca hazırlanıp 18 Mart 2014 tarih ve 28945 sayılı Resmî Gazete’de
yayımlanarak yürürlüğe giren Millî Parklar Yönetmeliği’nde, 2873 sayılı Millî
Parklar Kanunu’na aykırı olarak uzun devreli gelişim planlarını baypas ederek
millî park alanlarında plan dışı tesis yapımına imkân sağlayan ve Orman
Mühendisleri Odasınca Danıştayda iptal davası açılan düzenlemeye yasal kılıf
hazırlamak için hüküm eklenmiş bulunmaktadır.
(Mikrofon otomatik cihaz tarafından
kapatıldı)
BAŞKAN – Teşekkür ederim Sayın Işık.
ALİM IŞIK (Devamla) – Bunlar da
göstermektedir ki, tamamen ranta yönelik bir düzenlemedir, kabul edilmesi
mümkün değildir ve önergemizin kabulüyle bu talana dur denilmesini tekrar
sizlere hatırlatıyor, saygılar sunuyorum. (MHP sıralarından alkışlar)
BAŞKAN – Teşekkür ederim.
Sayın Işık, televizyonun kapatılmasıyla
ilgili düşüncelerinizi söylediniz. Benim böyle bir kastım yoktu. Benim için
önemli olan, sizin ve diğer milletvekili arkadaşlarımın söyleyeceklerini
televizyon karşısında görüntü vererek söylemesi değil, söyleyecek sözlerinin
önemli olması daha üst sıradadır, daha önceliklidir. Ben böyle düşünüyorum. 
Elbette ki sizin televizyona çıkma
isteğinize de saygı duyarım ama bundan daha acil olarak…
ALİM IŞIK (Kütahya) – İsteği değil, bu
rantın, bu rant kavgasının vatandaş tarafından bilinmesi lazım. Bu madde ne
getiriyor?
BAŞKAN – …kâtip üyelerimin ve arkada
titizlikle görev yapan personel arkadaşlarımın, Kanunlar ve Kararlardaki
arkadaşlarımın da taleplerini dikkate almak zorundayım.
Teşekkür ederim.
ALİM IŞIK (Kütahya) – Sayın Başkanım,
hiç yirmi dakika vermiyordunuz. Hiç doğru değil yaptığınız.
YUSUF HALAÇOĞLU (Kayseri) – Sayın
Başkanım, yalnız bu konuşmanız hiç tasvip edilecek bir konuşma değil. 
BAŞKAN – Neden?
YUSUF HALAÇOĞLU (Kayseri) – Şundan
dolayı: Yani, insanlar televizyona çıkmak için çıkmıyorlar buraya. Millete bu
konuları duyurmak…
BAŞKAN – Ama o da eleştiri sunuyor,
“Kasıtlı olarak bunu kapattınız.” diyor Sayın Halaçoğlu, aşk olsun! 
ALİM IŞIK (Kütahya) – Milletin bunu
bilmesi lazım Sayın Başkan.
YUSUF HALAÇOĞLU (Kayseri) – Sayın
Başkan, millete duyurmak için çıkıyorlar. Onun için yani onu televizyona çıkmak
olarak nitelendiremezsiniz.
BAŞKAN – “Kasıtlı olarak kapattınız.”
diyor. Ben de, kasıtlı olarak kapatmıyorum, bazı ihtiyaçlar var, onların
giderilmesi ona denk olmuş diyorum. 
YUSUF HALAÇOĞLU (Kayseri) – Televizyona
çıkmak için diye nitelendiremezsiniz.
BAŞKAN – Lütfen, her şeyin altında bir
şey aramayalım.
Diğer önerge üzerinde Sayın İlhan
Demiröz konuşacak.
Buyurun. (CHP sıralarından alkışlar)
İLHAN DEMİRÖZ (Bursa) – Sayın Başkan,
değerli milletvekilleri; 639 sıra sayılı Torba Yasa Tasarısı’nın 93’üncü
maddesi için Cumhuriyet Halk Partisi olarak vermiş olduğumuz önerge üzerine söz
almış bulunuyorum. Hepinizi saygı ve sevgiyle selamlıyorum. 
Televizyonla ilgili şunu söylemek
istiyorum: SMS çektik Bursa ve Türkiye’deki diğer dostlarımıza, “18.30’la 19.00
arası -ki oradaki görevli arkadaşlara söyledim- bizi lütfen izleyin, ormanla
ilgili, orman talanlarıyla ilgili çok önemli şeyler ifade edeceğiz.” Ama, gelin
görün ki Sayın Başkan tam yediye yirmi kala yirmi dakikalık bir süreçte… Bizim
bu konuşmalarımızın ancak İnternet üzerinden izlenebileceğini de ifade etmek
istiyorum. 
Değerli arkadaşlar, 6831 sayılı Orman
Kanunu’nun 14’üncü maddesi ormanların muhafazası ve devlet ormanlarında bazı
yasaklar getirmiş. Yani, neler demiş? Demiş ki: Ormanı kesemezsiniz, ormanda
göl, gölet, barajlarda dinamit atarak avlanma yapamazsınız, ticaret amacıyla
toprak, kum, çakıl alamazsınız yani ormanı korumak üzere bir muhafaza
getirmişler ve böyle bugüne kadar gelmişiz. Ama, şimdi ne geliyor arkadaşlar?
Eklenen bu maddeyle burada, ormanlarda açılan, yapılan imara uygunsuz, hukuka
uygunsuz alanları meşrulaştırmak üzere bir yasa tasarısı geliyor. Eklenen bu
madde neymiş? “Orman veya orman rejimine tabi alanlarında mesire yeri, şehir
ormanı, millî park, tabiat parkı, tabiat anıtı, yaban hayatı koruma ve
geliştirme sahaları, avlak olarak ayrılan kısımlarda -kısaca- zaruri
ihtiyaçları karşılamak üzere 250 metrekareyi ve kat adedi bir bodrum kat ve
çatı arası hariç 2’yi geçmeyen ve uzun devreli gelişme planlarına veya gelişme
yönetim planlarına göre yapılır.” demiş. Ne demek? Yani, çok kısa, basit
olarak; bu maddeyle -rantı öne çıkardığını- devletin hukuk düzenini temelden
sarsan yasal düzenlemelere devam etmektedir. Şahsa özel, adrese teslim yasalar
çıkarılmaktadır bu yasayla.
Türk Mimar Mühendis Odaları Birliği
Orman Mühendisleri Odasına -hukuk dışı imar planlarını iptal ettirmek, plansız
kaçak yapıların önüne geçmek üzere- bir düzenleme yapıldığını ifade etmek
istiyorum. Değerli milletvekilleri, Türk Mimar Mühendis Odaları Birliği Orman
Mühendisleri Odasının denetimini Bakanlığına bağlayan Sayın Bakan, Orman Mühendisleri
Odasını kendisine bağlayamamıştır. Tabii, kendisine bağlayamayınca, Türk Mimar
Mühendis Odalarının, bu odamızın hukuk anlamındaki başvurularını engellemek
üzere böyle bir yasayla huzurlarınıza geldiğini ifade etmek istiyorum. 
Bu konuda Orman Mühendisleri Odası
Başkanıyla yaptığım telefon görüşmesi ve onlardan aldığım bilgiler ışığında
İstanbul Park Orman Tabiat Parkı’nda onlarca lüks villanın yapıldığını, hukuka
aykırı, hukuksuz olarak ve imar planına aykırı olarak askıya alınmadan bunlar
için kılıf düzenlendiğini ifade etmek istiyorum.
İkincisi, yine hukuka aykırı olarak,
Alevi vatandaşlarımız için kutsal olan İstanbul Tuzla Hacet Deresi’nde yapılan
onlarca lüks villanın yürürlüğünün durdurulması ve iptal davası için Orman
Mühendisleri Odasınca açılan davanın önünü kesmek üzere yapıldığını ifade etmek
istiyorum. Az önce değerli arkadaşımın da ifade ettiği gibi, Resmî Gazete’de
yayımlanarak yürürlüğe giren Milli Parklar Yönetmeliği’ni, Milli Parklar
Kanunu’na aykırı olarak uzun devreli gelişim planlarını baypas ederek
istedikleri gibi istedikleri konuda çalışma yapabilmelerini ortaya koyduğunu
ifade etmek istiyorum. Değerli arkadaşlar, burada orman bölge müdürlüğü, genel
müdürlük yapan arkadaşlar var. Hiç bu bölgelerde yapılmadı mı bu inşaatlar? Bunların
hepsi yapıldı. Şimdi neden bodrumla, betonarmeyle 4 katlı bir villa için söz
istiyorsunuz? Bu hiç de uygun değil, talandır. 
Lütfen.. Bu maddenin geri çekilmesi
üzerine vermiş olduğumuz önergenin kabulünü arz ediyor, hepinize saygı ve
sevgiler sunuyorum. 
Sağ olun. (CHP ve MHP sıralarından
alkışlar)
BAŞKAN – Teşekkür ederim Sayın Demiröz.

Diğer önergenin gerekçesini okutuyorum:
Gerekçe:
AKP Hükûmeti bu madde ile kurmuş olduğu
rant ve talan ekonomisini güçlendirerek devam etmek istemektedir. Madde, orman
veya orman rejimine tabi alanların; mesire yeri, şehir ormanı, millî park,
tabiat parkı, tabiat anıtı, yaban hayatı koruma ve geliştirme sahaları ve avlak
olarak ayrılan kısımlarında, orman koruma ve yangınla mücadele için yapılacak
yapı ve tesisler ile idarenin ve ziyaretçilerin zaruri ihtiyaçlarını
karşılayacak olan yapıların imar planı şartı aranmaksızın Uzun Devreli Gelişme
Planları’na veya Gelişim ve Yönetim Planları’na göre yapılabilmesi ve kıyı ve
sahil şeritlerinde kalan alanlarda ve kesin yapı yasağı getirilen korunan
alanların, orman veya orman rejimine tabi olması hâlinde istisna hükmü
uygulanmayarak mevcut ve yapılacak imar planına uyulması, inşa edilecek
yapıların etüt ve projelerinin yöresel doku ve mimari özelliklere, fen, sanat
ve sağlık kurallarına uygun olarak yapılması ve bu yapıların Orman ve Su İşleri
Bakanlığının sorumluluğunda gerçekleştirilmesi şeklinde formüle edilmektedir.
Oysa bugün imar ve yapılaşma yasaklı bir çok alan, bizzat hükûmetin, hukuksuz
ve gayrimeşru bir şekilde göz yumduğu yapılaşmalara ve rant alanlarına kurban
edilmiştir. Ormanlık ve diğer koruma alanlarında özellikle kaçak villa ve tesis
yapılanmalarının çoğu yargı engeliyle karşılaşmıştır. Usulsüz imar planları
sonucu ranta ve talana açılan bir çok yerin ise hukuki açıdan sorunları ortaya
çıkmıştır. Bu yasa ile hükûmet, hukuksuz ve gayri meşru faaliyetlerini aklamaya
ve yeni rant alanlarını yandaş sermaye grupları ve şahıslara açmayı
planlamaktadır. Ormanların korunması ve yangınlarla mücadele adı altında belli
yapılaşmalara izin verilmesi kılıfı altında ormanlık alanlarda imarsız
yapılaşmaların önü açılmak istenmektedir. Cari orman mevzuatı bu tür koruma
faaliyetleri için yeterince olanak tanımış olmasına rağmen, AKP iktidarının
böyle bir düzenlemeye ihtiyaç duyması kabul edilebilir değildir. Değişiklik ile
bu sorunların giderilmesi amaçlanmıştır.
BAŞKAN – Önergeleri oylarınıza
sunuyorum: Kabul edenler… Kabul etmeyenler… Önergeler kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
94’üncü maddede üç adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Teklifinin, 15/5/1959 tarihli ve 7269 sayılı Umumi Hayata Müessir Afetler
Dolayısıyla Alınacak Tedbirlerle Yapılacak Yardımlara Dair Kanuna geçici madde
eklemeyi öngören 94 üncü maddesinin üçüncü fıkrasının aşağıdaki şekilde
değiştirilmesini arz ve teklif ederiz.
"Birinci fıkraya göre edinilen
taşınmazlar üzerine yapılacak konut sayısı maden kazasında hayatını kaybeden
kişilerin birinci dereceden mirasçılarının sayısından fazla olamaz. Yapılan
konutlar Başkanlık tarafından maden kazasında hayatını kaybeden kişilerin
mirasçıları adına kura ile bedelsiz olarak tapuda devir ve tescil olunur.”
İdris Baluken Erol
Dora Pervin Buldan
Bingöl Mardin Iğdır
Nazmi Gür Hasip
Kaplan Sebahat Tuncel
Van Şırnak İstanbul
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 94 üncü maddesinin aşağıdaki şekilde değiştirilmesini arz ve teklif
ederiz. 
Erkan Akçay Ali
Halaman Mustafa Kalaycı
Manisa Adana Konya
Alim Işık Ali
Öz Cemalettin Şimşek
Kütahya Mersin Samsun
MADDE 94- 15/5/1959 tarihli ve 7269
sayılı Umumi Hayata Müessir Afetler Dolayısiyle Alınacak Tedbirlerle Yapılacak
Yardımlara Dair Kanuna aşağıdaki geçici madde eklenmiştir.
"GEÇİCİ MADDE 24- Diğer
kanunlardaki sınırlamalara tabi olmaksızın, mülkiyeti; 13 Mayıs 2014 tarihinde
Manisa İli, Soma İlçesinde meydana gelen maden kazasında hayatını kaybeden
kişilerin mirasçılarına devredilmek üzere; gerçek ve/veya tüzel kişiler
tarafından bedelsiz olarak yapılacak konutlar için ihtiyaç duyulan taşınmazlar
Afet ve Acil Durum Yönetimi Başkanlığınca maliklerinden bağış, satın alma,
kamulaştırma, devir ve temlik veya tahsis yolu ile edinilebilir. Hazinenin özel
mülkiyetinde veya Devletin hüküm ve tasarrufu altında bulunan taşınmazlar ile
bu Kanunun ek 10 uncu maddesi kapsamında olanlar dahil orman sınırları dışına
çıkarılmış ve çıkarılacak alanlarda bulunan taşınmazlardan aynı amaçla ihtiyaç
duyulanlar ise Maliye Bakanlığınca adı geçen Başkanlığa tahsis edilir. Bu
taşınmazlardan özelleştirme kapsamında olanlar için ayrıca Özelleştirme Yüksek
Kurulu Kararı aranmaz.
Birinci fıkraya göre edinilen
taşınmazların üzerine yapılan konutlar, adı geçen Başkanlık tarafından maden
kazasında hayatını kaybeden kişilerin mirasçıları adına kura ile bedelsiz
olarak tapuda devir ve tescil olunur. Anılan kazada hayatını kaybeden
madencilerden evli olanların mirasçılarına eşi veya çocuğu ile hayatta ise ana
ve babası olmak üzere toplam iki konut verilir. Bir evde birden fazla hayatını
kaybeden madencilerin varisleri için ayrı ayrı konut tahsisi yapılır. İnşa
olunup hak sahiplerine teslim edilen binalar devredildikleri yılı takibeden
bütçe yılından itibaren 10 yıl süre ile 29/7/1970 tarihli ve 1319 sayılı Emlak
Vergisi Kanununun 5 inci maddesi (c) bendi kapsamınca geçici muafiyetten
faydalandırılır. 
Bu konutlardan
arta kalanlar Maliye Bakanlığınca genel hükümlere göre değerlendirilir."
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 94. maddesi ile tasarıya eklenen 7269 sayılı Umumi Hayata Müessir
Afetler Dolayısiyle Alınacak Tedbirlerle Yapılacak Yardımlara Dair Kanuna
eklenen Geçici 24. maddenin 2 nci fıkrasında yer alan "Maliye
Bakanlığınca" ibaresinin "Bakanlar Kurulunca" olarak
değiştirilmesini arz ve teklif ederiz.
Haluk Ahmet Gümüş Rahmi
Aşkın Türeli Özgür Özel
 Balıkesir İzmir 
Manisa
BAŞKAN – Okunan son önergeye Komisyon
katılıyor mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN - Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz Başkanım.
BAŞKAN – Önerge üzerinde Manisa
Milletvekili Sayın Özgür Özel konuşacak. 
Buyurun. (CHP sıralarından alkışlar)
ÖZGÜR ÖZEL (Manisa) – Teşekkür ederim
Sayın Başkan.
Değerli milletvekilleri, 639 sıra
sayılı torba yasanın 94’üncü maddesindeki önergemiz üzerinde söz almış
bulunuyorum.
Uzun süredir sürekli ifade ediyoruz,
maden kazasından sonra madencilere verilen on beş tane söz; bu sözlerin
tutulmayanları, kısmen tutulanları, tutulanları... Bu maddede… Aslında
madencilere verilen sözün tutulup tutulmadığına yüce Meclis karar versin. Çünkü
kaza olduktan sonra Başbakanla görüşen madencilere Başbakan her maden ailesine,
her madenci ailesine, her şehidimizin ailesine TOKİ’nin ev yaparak birer tane
vereceğini söylemişti. Daha sonra çeşitli kurum ve kuruluşlar açıklamalarda
bulundular. Bunlardan bir tanesi Doğuş Holding, bir tanesi de Gaziantep Sanayi
ve Ticaret Odası. Biri kamu kurumu niteliğinde bir kuruluş, meslek örgütü,
diğeri de tamamen bir özel şirket. Bunlar yer yapmak istediklerini söylediler,
ev vereceklerini söylediler. Bu madde de onların ev yapacakları yerle ilgili;
arsayla ilgili bir düzenleme yapıyoruz ve Başbakanın verdiği sözü de Doğuş
Holding üzerinden tutulmuş sayıyoruz. Bu, bir kere doğru bir yaklaşım değil.
Eğer devlet baba ve onu yönetme görevini almış olan Hükûmet bir ev yapılmasına
söz verdiyse, TOKİ’den bu yapılacaksa bunu kendisinin yapması lazım. Bir özel
şirket bu konuda bir vaatte bulunduysa arsasını da karşılaması lazım, gidip bu
sözü de yerine getirmesi lazım. İkisini birbirinden ayırıp… Hem bu şirketlerin
veya meslek örgütünün sözünü tuttuğu hem de Başbakanının -birilerinin onun
yerine- sözünü tuttuğu gibi bir görüntü çıkıyor ortaya. Bu, tamamen gerçeklere
aykırı. Hani, 15 sözden 5’i tutuluyor ya, tutulan da böyle yarım yamalak
tutuluyor, yamalı bohça şeklinde tutuluyor. 
Bakın, tutulan sözlerden bir diğeri de
madendeki, Eynez için “İkinci bir maaş.” denmişti, Ata ve Işıklar bacasında
mağdur olan arkadaşlara da “Şirket ödemezse, maaşı biz ödeyeceğiz.” demişlerdi.
Şimdi, devlet baba gidiyor ve bir babalık yapacak, bakıyor çocuğa, diyor ki:
“Senin ayağındaki ayakkabı yırtık, bayramda sana ayakkabı alacağım.” Daha
sonra, bayram geliyor, çocuğa diyor ki: “Getir bakalım kumbaranı.” Çocuğun
kumbarasından para alıp çocuğun parasıyla çocuğa hediye alıyor. Böyle bir şey
olmaz. İşsizlik Fonu’ndan bu maaşların karşılanması demek, babanın verdiği sözü
tutmaması, çocuğun kendi kumbarasından çocuğa hediye alınması demektir. Yani,
bu nasıl devlet anlayışı, bu nasıl hükûmet anlayışı, bu nasıl söz verme, bu
nasıl söz tutma gerçekten anlamak mümkün değil.
Ve Hüseyin Çelik demişti ki “İhmali
olanlarla ilgili gerekeni yapmak Hükûmetimizin namus borcudur.” Biz de öyle
düşünüyoruz ama bakın sayın milletvekilleri, Soma AŞ bir kömür şirketi
olmayabilir, Soma AŞ’nin bir an için bir hava yolu şirketi olduğunu düşünelim.
13 Mayıstaki seferinde Soma AŞ’nin uçağında 301 kişi öldü. Şimdi, Soma AŞ diyor
ki: “Ben aynı model uçak, aynı eğitimde personel, her şey aynı, yine uçuşa
geçmek istiyorum.” Hepinizin çocukları var, torunları var. Herkesin
sevdiklerini Allah büyüklerine bağışlasın, sevenlerine bağışlasın. Soma AŞ, 13
Mayısta 301 canımızı öldüren Soma AŞ şimdi yeniden havalanmak istediğinde
hanginiz çocuğunuzu, hanginiz torununuzu bunların uçağına bindirirdiniz? Ama
şimdi diyorsunuz ki: “Soma’daki evlatlarımız tekrar bu uçağa binsinler,
havalansınlar.” Buna hangi vicdan müsaade edebilir? Lütfen buna dikkat edin. 
Bir futbol karşılaşmasında sahaya
birisi pet şişe atsa onun ömrü boyunca maçlara girmekten men edilmesini
konuşuyoruz. Birisi doping yapsa ömrü boyunca müsabakalardan men ediliyor; kamu
ihalesinde devleti zarara uğrattığı tespit edilirse bir daha kamu ihalelerine
giremiyor. Ama, 301 kişinin canını alan bu şirket hem tekrar madencilik
faaliyetlerine devam edecek, öbür taraftan da bir başka yerde, bir başka enerji
ihalesine giriyor ve termik santralin ihalesini alıyor. Bunlar bu Meclisin
üzerinde dikkatle durması gereken meseleler değil mi?
Öbür taraftan, sadece Soma’daki bu
kazada ölen 301 kişiye belli haklar veriliyor. Önceden ölenler… Onlara açıkça
diyorsunuz ki: “Arkadaşlar, sizin babalarınız ölmekte biraz acele ettiler, o
yüzden olmaz.” E, Allah korusun, bundan sonra olacak kazalarda… Ona da diyorsunuz
ki: “Ölmekte gecikti senin baban.” 
Böyle bir devlet yönetimi olmaz.
Soma’yı sadece susturmak üzere yapılan bu çalışmalar devlet ciddiyetiyle
bağdaşmaz.
Teşekkür ederim. (CHP sıralarından
alkışlar)
BAŞKAN – Teşekkür ederim Sayın Özel.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 94 üncü maddesinin aşağıdaki şekilde değiştirilmesini arz ve teklif
ederiz.
Erkan Akçay (Manisa) ve arkadaşları
MADDE 94- 15/5/1959 tarihli ve 7269
sayılı Umumi Hayata Müessir Afetler Dolayısiyle Alınacak Tedbirlerle Yapılacak
Yardımlara Dair Kanuna aşağıdaki geçici madde eklenmiştir.
"GEÇİCİ MADDE 24- Diğer
kanunlardaki sınırlamalara tabi olmaksızın, mülkiyeti; 13 Mayıs 2014 tarihinde
Manisa İli, Soma İlçesinde meydana gelen maden kazasında hayatını kaybeden
kişilerin mirasçılarına devredilmek üzere; gerçek ve/veya tüzel kişiler
tarafından bedelsiz olarak yapılacak konutlar için ihtiyaç duyulan taşınmazlar
Afet ve Acil Durum Yönetimi Başkanlığınca maliklerinden bağış, satın alma,
kamulaştırma, devir ve temlik veya tahsis yolu ile edinilebilir. Hazinenin özel
mülkiyetinde veya Devletin hüküm ve tasarrufu altında bulunan taşınmazlar ile
bu Kanunun ek 10 uncu maddesi kapsamında olanlar dahil orman sınırları dışına
çıkarılmış ve çıkarılacak alanlarda bulunan taşınmazlardan aynı amaçla ihtiyaç
duyulanlar ise Maliye Bakanlığınca adı geçen Başkanlığa tahsis edilir. Bu
taşınmazlardan özelleştirme kapsamında olanlar için ayrıca Özelleştirme Yüksek
Kurulu Kararı aranmaz.
Birinci fıkraya göre edinilen
taşınmazların üzerine yapılan konutlar, adı geçen Başkanlık tarafından maden
kazasında hayatını kaybeden kişilerin mirasçıları adına kura ile bedelsiz
olarak tapuda devir ve tescil olunur. Anılan kazada hayatını kaybeden
madencilerden evli olanların mirasçılarına eşi veya çocuğu ile hayatta ise ana
ve babası olmak üzere toplam iki konut verilir. Bir evde birden fazla hayatını
kaybeden madencilerin varisleri için ayrı ayrı konut tahsisi yapılır. İnşa
olunup hak sahiplerine teslim edilen binalar devredildikleri yılı takibeden
bütçe yılından itibaren 10 yıl süre ile 29/7/1970 tarihli ve 1319 sayılı Emlak
Vergisi Kanununun 5 inci maddesi (c) bendi kapsamınca geçici muafiyetten
faydalandırılır.
Bu konutlardan arta kalanlar Maliye
Bakanlığınca genel hükümlere göre değerlendirilir."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde Sayın Erkan
Akçay konuşacak, Manisa Milletvekili. (MHP ve CHP sıralarından alkışlar)
ERKAN AKÇAY (Manisa) – Sayın Başkan,
değerli milletvekilleri; 94’üncü maddede verdiğimiz önerge üzerine söz aldım,
hepinizi saygıyla selamlıyorum.
Bu siyaset, bürokrasi ve sermaye üçlüsü
arasındaki kirli ilişkiler nedeniyle Soma Kömür İşletmelerine bağlı Eynez
Ocağı’nda meydana gelen elim maden faciasında, malumunuz, 301 madencimiz
hayatını kaybetti. Başbakan Sayın Erdoğan, Soma’da hayatını kaybeden
madencilerin ailelerine 156 bin lira para verdiklerini söyleyerek, âdeta bir
gösteri şeklinde, vatandaşların AFAD’da toplanan bağış ve yardımlarını sanki
kendileri vermiş, Hükûmet veya iktidar veya kendi şahsi kazancıyla vermiş gibi
reklamını yapıyor. Daha sonra konut sözü verildi, konut yapılacak denildi ve -yine
bir grup toplantısında da “Soma’da hayatını kaybeden madencilerin mirasçılarına
2 adet konut verilecek.” diyor- ve öğreniyoruz ki bu 2 konutu da özel sektör
yapıyor. Hangi özel sektör, bir bakmanız lazım yani nasıl yapıyor, bunları iyi
irdelememiz gerekiyor. Helal parayla mı yapılıyor, önce bir ona da bakmak
lazım. 
MUSA ÇAM (İzmir) – Çok önemli o.
ERKAN AKÇAY (Devamla) – Helal mi, haram
mı? 
İşin uzmanı değilim, fetva makamları
fetvasını versin ama biz bildiklerimizi söyleyelim Sayın Çam.
MUSA ÇAM (İzmir) – Doğrudur, doğrudur
Sayın Akçay.
ERKAN AKÇAY (Devamla) – Evet.
Şimdi, kim bu özel sektör? Doğuş
Holding. Kim bu Doğuş Holding? Star, NTV, CNBC, e2, Kral Tv’nin de dâhil olduğu
8 televizyoncuk, 8 radyo kanalı, 5 İnternet portalı, 6 dergi ve yayınevi dâhil
olmak üzere 28 medya kuruluşuna sahip Doğuş Holding, Somalı maden şehitlerine
babasının hayrı için mi konut yapıyor, bunu da sormamız gerekiyor. Doğuş
Holdingin patronunun Tayyip Erdoğan’ın önünde âdeta rükûya eğilir gibi
eğildiğini de çok iyi hatırlıyoruz, utanç verici bir eğilme. 
RAMAZAN CAN (Isparta)- Ya, yakışmıyor
bu laflar.
ERKAN AKÇAY (Devamla) – Bunu yapanlara
yakışmıyor, benim sözüm gayet yakışır. Yakışmayanların kim olduğunu söyledim.
Rükûya eğilir gibi eğilenlere yakışmaz, eğdirenlere yakışmaz ama bize burada
bunları söylemek bir borçtur. 
Bu Doğuş Holdingin aldığı ihalelere
bakmak lazım. Tabii, Boyabat, Artvin, Aslancık barajları… Vallahi, beş dakika
yetmez, onun için, çok sayıda ihaleyi kapmış, havuzlar oluşturulmuş, vesaire
vesaire. 
Önergemizle, yine, bu kazada hayatını
kaybeden evli madencilerin mirasçılarına 2 konut verilmesini, tahsis edilmesini
istiyoruz, birisi madencinin ailesine, diğeri anne ve babasına olmak üzere.
Sayın Başkan, değerli milletvekilleri;
tabii, “Yalan Rüzgârı” diye bir dizi vardı televizyonlarda ve bu dizide yalanın
haddi hesabı yoktu. “Yalan Rüzgârı” dizisi geçen hafta cuma günü Manisa
meydanlarında gerçekleşti. Ve -aynen okuyorum- Sayın Erdoğan: “Torba kanun
tasarısında madencilere şunları, şunları, şunları getiriyoruz, veriyoruz.”
diyor.
MUSA ÇAM (İzmir) – Armağan ediyor.
ERKAN AKÇAY (Devamla) - Lütfetmiş,
ulufe dağıtmış gibi “Veriyoruz.” diyor. Sonra da diyor ki: “Muhalefet
madencilerle ilgili bu düzenlemeleri çıkarttırmıyor, ben de bu düzenlemeler
çıkana kadar Meclisi çalıştırıyorum.” Yalan, işte yalan diye buna denir. Çok
özür diliyorum bu kelimeyi de kullandığım için ama lügatte başka karşılığı da
yok. Çıkarttırmıyormuşuz da… Ya, bunu 50 defa, 100 defa, 500 defa tekrarlayan,
önerge veren, mücadele eden muhalefet partileri; kabul etmeyen iktidar partisi.
Bu torba tasarının
bugüne kadar gecikmesinin ve Soma’yla ilgili düzenlemelerinin çıkmayışının
yegâne sorumlusu iktidar partisidir çünkü -Meclis sanki Sayın Başbakanın
çiftliği- muhalefetin “Soma’yla ilgili düzenlemeleri tasarıdan ayırıp hemen
geçirelim.” dediğini söylemiyor. 
VEDAT DEMİRÖZ
(Bitlis) – Öbür 301’e de gel, öbür 301’i de söyle.
ERKAN AKÇAY
(Devamla) – Madencilerin maaşını 3 kuruş artırırken maden patronlarına 250
milyon liralık kıyak çekmek istediğini açıklamıyor; torba tasarıyla kara para
aklayanları, özelleştirme yolsuzluklarını akladığını söylemiyor; kul hakkını,
yetim hakkını yiyeni affettiğini söylemiyor ve yandaşlarına rant…
(Mikrofon
otomatik cihaz tarafından kapatıldı)
ERKAN AKÇAY
(Devamla) – …sağladığını söylemiyor. Söylenecek çok daha söz var ama zamanımız
yok değerli arkadaşlar, bir dahaki sürelerde inşallah. 
Hepinizi
saygıyla selamlıyorum. (MHP ve CHP sıralarından alkışlar)
BAŞKAN –
Teşekkür ederim Sayın Akçay.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.

Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan 639 Sıra Sayılı Kanun
Teklifinin, 15/5/1959 tarihli ve 7269 sayılı Umumi Hayata Müessir Afetler
Dolayısıyla Alınacak Tedbirlerle Yapılacak Yardımlara Dair Kanuna geçici madde
eklemeyi öngören 94 üncü maddesinin üçüncü fıkrasının aşağıdaki şekilde
değiştirilmesini arz ve teklif ederiz.
"Birinci fıkraya göre edinilen
taşınmazlar üzerine yapılacak konut sayısı maden kazasında hayatını kaybeden
kişilerin birinci dereceden mirasçılarının sayısından fazla olamaz. Yapılan
konutlar Başkanlık tarafından maden kazasında hayatını kaybeden kişilerin
mirasçıları adına kura ile bedelsiz olarak tapuda devir ve tescil olunur.”
Hasip Kaplan
(Şırnak) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Gerekçeyi okutuyorum.
Gerekçe:
13 Mayıs 2014 tarihinde Manisa İli,
Soma İlçesinde meydana gelen maden kazasında 301 maden emekçisi katledilmiştir.
Yaşamını yitiren maden emekçilerinin mirasçılarına konut yapılması için yasal
kolaylık sağlayacak bu düzenleme olumlu olmakla birlikte, mevcut yasalardaki
birçok sınırlamayı kaldıran bu düzenleme ile yapılacak konut sayısı mirasçı
sayısından fazla olmamalıdır. Aksi takdirde mirasçı sayısından çok fazla sayıda
konut bu düzenlemedeki geniş yetkilere dayanılarak yapılabilir ve bunlar kar
amaçlı satılabilir. İş bu önergemizle yapılması düşünülen konutlara yönelik
yasal kolaylık sağlayacak düzenlemenin amacı dışında kullanılmaması için net
bir şekilde ifade edilmesi amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
95’inci maddede iki adet önerge vardır.
Aynı mahiyette olan önergeleri birlikte
okutacağım ve birlikte işleme alacağım, talep hâlinde önerge sahiplerine söz
vereceğim.
Buyurun. 
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 31/12/1960 tarihli ve 193 sayılı Gelir Vergisi Kanununun 89 uncu
maddesinin birinci fıkrasının (10) numaralı bendi ile 13/6/2006 tarihli ve 5520
sayılı Kurumlar Vergisi Kanununun 10 uncu maddesinde değişiklik öngören 95'inci
maddesinin tasarı metninden çıkarılmasını arz ve teklif ederiz. 
 İdris
Baluken Nazmi Gür Erol
Dora
 Bingöl Van Mardin
 Hasip
Kaplan Pervin Buldan Sebahat
Tuncel
 Şırnak Iğdır İstanbul

Türkiye Büyük
Millet Meclisi Başkanlığına
Görüşülmekte
olan 639 sıra sayılı Kanun Tasarısı’nın 95 inci maddesinin tasarı metninden
çıkarılmasını arz ve teklif ederiz. 
 Erkan
Akçay Ali Halaman Alim
Işık
 Manisa Adana Kütahya
 Ali
Öz Mustafa Kalaycı Cemalettin
Şimşek
 Mersin Konya Samsun

BAŞKAN – Aynı
mahiyetteki önergelere Komisyon katılıyor mu? 
PLAN VE BÜTÇE
KOMİSYONU SÖZCÜSÜ MEHMET MUŞ (İstanbul) – Katılamıyoruz. 
BAŞKAN –
Hükûmet? 
MİLLÎ SAVUNMA
BAKANI İSMET YILMAZ (Sivas) – Katılmıyoruz. 
BAŞKAN – Önerge
üzerinde Manisa Milletvekili Sayın Erkan Akçay konuşacak.
Buyurun. (MHP
sıralarından alkışlar) 
ERKAN AKÇAY (Manisa) – Sayın Başkan, değerli
milletvekilleri; 95’inci maddede verdiğimiz önerge üzerine söz aldım. 
Değerli milletvekilleri, bu 95’inci maddede hem 193 sayılı
Gelir Vergisi Kanunu’nda hem de 5520 sayılı Kurumlar Vergisi Kanunu’nun 10’uncu
maddesinde değişiklik yapılıyor. “Başbakanlıkça veya Bakanlar Kurulunca
başlatılan yardım kampanyalarına makbuz karşılığı yapılan aynî ve nakdî
bağışların tamamı.” şeklinde değiştirilmektedir.
95’inci maddede, aynı konuda da olsa iki farklı kanunda
düzenleme yapılıyor. Bu düzenlemenin kanun tekniği açısından uygun olmadığını
düşünüyoruz Sayın Başkan çünkü aynı maddede hem Gelir Vergisi Kanunu’nda hem
Kurumlar Vergisi Kanunu’nda değişiklik yapılıyor. Bunu gözden kaçmış bir durum
olarak değerlendiriyorum. Eğer uygun görürseniz buna ilişkin yine bir madde
değişikliği yapılabilir, ikiye de bölünebilir. Kanun tekniği açısından böyle
olması gerektiğini düşünüyoruz. 
Tabii, bu düzenlemede ayni ve nakdî yardımların tamamının
Gelir Vergisi Kanunu ve Kurumlar Vergisi Kanunu kapsamındaki indirimlere tabi
olması için Bakanlar Kurulu kararıyla, doğal afetler nedeniyle başlatılmış
olması gerekir. Oysa, bu yapılan düzenlemeyle Başbakana Bakanlar Kurulu kararı
olmadan herhangi bir konuda yardım kampanyası başlatma yetkisi verilmekte ve bu
yardım kampanyasına yapılan ayni ve nakdî yardımların tamamı gelir ve kurumlar
vergisi indirimine dâhil edilmektedir. Bakanlar Kurulunu saf dışı bırakarak
Başbakana yardım kampanyası başlatma yetkisi veren ve bu kampanyaya yapılan
yardımları gelir ve kurumlar vergisinden istisna tutan bu maddenin yeniden
düzenlenmesi gerekir. 
Düzenlemenin özüne baktığımızda değerli milletvekilleri,
Türk milleti yardımseverliğiyle tanınan bir millettir, dayanışması yüksek bir
millettir. Türk milleti, gerek dinî gerekse kültürel değerlerimiz gereği her
zaman elindekini başkalarıyla, komşusuyla, muhtaçlarla, yardıma ihtiyacı
olanlarla paylaşmıştır. Nitekim, 1999 ve son olarak Van depreminde, ondan evvel
daha pek çok sosyal vakalarda bu yardımseverlik en iyi şekilde ortaya
konulmuştur.
Hükûmet, Soma faciası sonrası
yardımların sadece AFAD’a yapılabileceğini söylemiş ve başka kurum ve
kuruluşların yardım toplamasına izin vermemiştir. Bu da yanlış olmuştur. Bu
nedenle, Türk milletini yasa boğan ve bütün dünyayı da üzen bu faciadan sonra
ancak 46,5 milyon lira bağış ve yardım toplanabilmiştir. Bunun da zaten 16
milyon lirası Türkiye Odalar ve Borsalar Birliği tarafından verilen
rakamlardır. Yani, 30 milyon civarında bir vatandaş bağışı söz konusu olmuştur.
Diğer başka afetlerde milyarlarca lira
bağış yapan milletimizin Soma faciasında AFAD’a neden bu kadar düşük oranda
nakdi bağış yaptığının üzerinde iyi düşünülmesi gerekir ve bunu da en fazla
düşünmesi gereken Hükûmettir. Zira, Soma faciasından sonra yüzlerce, binlerce
vatandaşımız bizleri arayıp yardım yapmak ve bu yardımları faciadan zarar
görenlere ulaştırmak istediklerini söylemişlerdir ve bizlere müracaat
etmişlerdir. Bizler de AFAD hesabına yardım yapmalarını söylediğimizde ve
yönlendirdiğimizde ve tavsiye ettiğimizde pek çok vatandaş AFAD’a ve Hükûmete
güvenmediklerini, yapacakları yardımın yerine ulaşmasından endişe ettiklerini
söylemişlerdir. Bunu resmî yetkililer de teyit etmektedir. Ama, biz buna rağmen
bu nakdî bağışın yine bir resmî kanal vasıtasıyla yapılmasında fayda
bulduğumuzu da hem vatandaşlarımıza hem de basın aracılığıyla kamuoyuna da
deklare etmişizdir. 
AKP Hükûmetinin şapkasını önüne koyup
“Bu millet, bize ve devlete bu nakit para konusunda neden güvenmiyor?” diye
üzerinde durup düşünmesini diliyor, hepinize saygılar sunuyorum. (MHP
sıralarından alkışlar) 
BAŞKAN – Teşekkür ederim Sayın Akçay.
Diğer önergenin gerekçesini okutuyorum:
Gerekçe:
Madde ile Başbakanlıkça veya Bakanlar
Kurulunca başlatılan yardım kampanyalarına teşvik maksadıyla vergi istisnası
getirilmektedir. Cari mevzuatta nakdi ve ayni yardımların hangilerinin vergi
indirimi kapsamında olduğu belirtilmektedir. Doğal afetler sonucu mağduriyet ve
bu nitelikteki yardımları kapsayan mevzuat bu yasa ile olabildiğince
genişletilmekte ve Başbakanlıkça ya da Bakanlar Kurulunca başlatılacak
yardımların da kapsama alınması amaçlanmaktadır. AKP Hükûmetinin gerek sermaye
grupları gerekse de çıkar gruplarıyla teması Türkiye siyaset gündeminin hep ön
sıralarında olagelmiştir. AKP Hükûmetinin iç ve dış politikada tercih ettiği
yöntem ve araçların birçoğunun hukuksuz ve gayrimeşru olduğu bugün de aleni
olan bir gerçektir. Kendi siyasal nüfuz alanını genişletmek ve yandaş siyasal
organizasyonlarına dernek ve sivil toplum kuruluşu adı altında kaynak aktarma
pratiği çok defa ortaya çıkmıştır. Dış politikada özellikle çete niteliğindeki
oluşumlara bu dernek ve diğer sivil toplum kuruluşlarınca yardım gönderildiği,
lojistik destek sağlandığı bilinmektedir. Bugün IŞİD adlı çetenin de AKP
Hükûmeti tarafından desteklendiği kamuoyunda yaygın bir kanıdır. Bu madde,
bütün bu hukuksuz ve gayrimeşru faaliyetlere kaynak aktarmak amaçlı olduğu gibi
sermaye kesimini de bu alanda tercih kullanmaya dönük baskı altına
alabilecektir. Değişiklik ile bu sorunların giderilmesi amaçlanmıştır.
BAŞKAN – Önergeleri oylarınıza
sunuyorum: Kabul edenler... Kabul etmeyenler... Önergeler kabul edilmemiştir. 
Maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
96’ncı maddede üç adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 96. maddesinde yer alan, “dini yüksek öğrenim veren” ibarelerinin,
“ilahiyat” olarak değiştirilmesini arz ve teklif ederiz.
 İhsan
Özkes Osman Oktay Ekşi Mehmet
Ali Susam
 İstanbul İstanbul İzmir
 Haluk
Ahmet Gümüş Ayşe Nedret Akova Levent
Gök
 Balıkesir Balıkesir Ankara
BAŞKAN – Sayın milletvekilleri, şimdi
okutacağım iki önerge aynı mahiyette bulunduğundan önergeleri birlikte işleme
alacağım, talep hâlinde önerge sahiplerine söz vereceğim veya gerekçelerini
okutacağım.
Şimdi aynı mahiyetteki önergeleri
okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 96 ncı maddesinin tasarı metninden çıkarılmasını arz ve teklif
ederiz.
 Erkan
Akçay Ali Halaman Alim
Işık 
 Manisa Adana Kütahya
 Ali
Öz Mustafa Kalaycı Cemalettin
Şimşek
 Mersin
 Konya Samsun
 Yusuf
Halaçoğlu
 Kayseri
Aynı mahiyetteki diğer önergenin imza
sahipleri:
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Hasip Kaplan Sebahat
Tuncel
 Van Şırnak İstanbul
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Kayseri Milletvekili Sayın
Yusuf Halaçoğlu konuşacak önerge üzerinde.
Buyurun. (MHP sıralarından alkışlar)
YUSUF HALAÇOĞLU (Kayseri) – Sayın
Başkanım, değerli milletvekilleri; kısa bir konuşma yapacağım çünkü -AKP
Grubundaki arkadaşlarla da görüştük- bu maddede bir muğlaklık var. Dolayısıyla,
bunun düzeltilmesi konusunda da belli bir anlaşmaya da vardık. Şu an tam tespit
edilemediği için de inşallah, kanunun 48’inci maddesinden sonra tekriri
müzakereyle tekrar konuşulacak çünkü burada şöyle bir ifade kullanılıyor: “Şu
tarih ve şu sayılı Diyanet İşleri Başkanlığı Kuruluş ve Görevleri Hakkında
Kanunun 20 nci maddesinde yer alan ‘her bir ilahiyat fakültesinin kendi öğretim
üyeleri arasından akademik kurullarınca seçecekleri ikişer temsilci…’” Aslında
ifade çok doğru ve düzgün bir ifade ama hemen değişiyor, ibaresi şöyle
değiştiriliyor “…ibaresi ‘dini yüksek öğrenim veren fakültelerin dekanlarının
her coğrafi bölgeden en az iki kişi olmak kaydıyla dini yüksek öğrenim veren
fakültelerden seçecekleri toplam 40 öğretim üyesi,’” 7 coğrafi bölge varsa
ikişer tane seçtiğinizde 40 öğretim üyesi zaten yapmaz ama her bir coğrafi
bölgede aynı sayıda ilahiyat fakültesi de yok, hâliyle burada bir muğlaklık ve
karışıklık var. Bunun için, bunun sarih hâle getirilmesi, açık hâle getirilmesi
gerekir. Dolayısıyla, bunun torba yasanın tamamen görüşülmesinden sonra tekrar
ele alınmasında büyük fayda var ve açıklık getirilmesinde fayda var çünkü bir
önceki madde “her bir ilahiyat fakültesinin kendi öğretim üyeleri arasından”
doğru bir ifade çünkü ülkede ne kadar ilahiyat fakültesi varsa onların akademik
kurullarının seçeceği diyor, o da doğru ama burada dekana bırakıyor sadece,
hâliyle bu yanlış yani sadece dekan tarafından seçilecek üyelerle olmaz,
akademik kurulların seçeceği üyeler aracılığıyla Diyanet İşleri Başkanlığında
görevlendirilmesinde fayda vardır. Bunun tekriri müzakere yapılacağını
arkadaşlarımız söylediler. 
Zabıtlara geçsin diye bu konuyu ele
aldım.
Teşekkür ediyorum. (MHP sıralarından
alkışlar) 
BAŞKAN – Teşekkür ederim Sayın
Halaçoğlu.
Diğer önergenin gerekçesini okutuyorum:
Gerekçe:
Bu önerge ile hükümet ilahiyat
fakültelerinin Din İşleri Yüksek Kurulu üyeliğine atanacaklardan yirmi dört
adayı tespit etmekle görevli Aday Tespit Kuruluna temsilci gönderme hakkını
kısıtlamaktadır. Yasanın mevcut hâlinde bu kurula her ilahiyat fakültesi
akademik kurullarında tartışarak iki üye vermektedir. İktidar bir yandan
ilahiyat fakültelerinin bu hakkını kısıtlarken diğer yandan belirlenecek
isimlere akademik kurulların değil dekanların karar vermesini öngörmektedir. Bu
da anti demokratik bir uygulama olacaktır. Bu önerge ile bu anti demokratik
uygulamanın kanun metninden çıkartılması amaçlanmaktadır. 
BAŞKAN – Önergeleri oylarınıza
sunuyorum: Kabul edenler... Kabul etmeyenler... Önergeler kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 96. maddesinde yer alan, “dini yüksek öğrenim veren” ibarelerinin,
“ilahiyat” olarak değiştirilmesini arz ve teklif ederiz.
İhsan Özkes
(İstanbul) ve arkadaşları 
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde İstanbul
Milletvekili Sayın İhsan Özkes konuşacak. (CHP sıralarından alkışlar) 
İHSAN ÖZKES (İstanbul) – Sayın Başkan,
değerli milletvekilleri; görüşülmekte olan torba yasası’nın 96’ncı maddesiyle
ilgili söz almış bulunuyorum. Hepinizi saygıyla selamlıyorum.
Diyanet bir ilahiyat profesörüne dinî
bir konuda bir makale siparişi veriyor, hoca makaleyi hazırlıyor ancak Diyanet
bu makaleyi beğenmiyor ve hocaya diyor ki: “Hocam, Kur’an’ı bizim bu konudaki
beklentimize uygun konuştur.” “Allah’ın kelamını beklentiye göre konuştur.”
diyen bir Diyanet var. Söz konusu profesör bu konuda İnternet’te dolaşan bir
makale yazmış olmasına rağmen Diyanet yetkilileri suspus olmuştur. 
20 Aralık 2013 Cuma günü İstanbul
camilerinde okunacak hutbenin konusu rüşvet ve hutbe de bu. Hutbenin metni
İnternet sitesinde yayınlanıyor ancak 17 Aralık rüşvet ve yolsuzluklar
operasyonu olunca din görevlilerinin telefonlarına SMS çekilerek “rüşvet”
konulu hutbenin okunmasından vazgeçildiği, yerine “Kur’an’ı anlamak” konulu
hutbenin okunacağı bildiriliyor. 
ERKAN AKÇAY (Manisa) – İsabet olmuş
Hocam, isabet olmuş.
OKTAY VURAL (İzmir) – Kur’an’ı anlayan zaten
rüşvet yemez.
İHSAN ÖZKES (Devamla) – Kur’an’ı
anlamak, rüşvetle ilgili dinî hükümleri tedavülden kaldırmak mıdır? 
Tayyip’e bağış yapmaları için devlet
memurlarına, belediye çalışanlarına baskı yapıldığına dair bugün Üsküdar’dan
çokça telefonlar aldım. Allah size bu zulümlerin hesabını mutlaka soracaktır
şayet inanıyorsanız, inanıyorsanız.
RECEP ÖZEL (Isparta) – Hocam, bir gün
de, bir çıkıp da Tayyip Bey’siz bir konuşma yapsana ya! Önerge üzerinde
konuşman icap etmez mi senin? 
HÜSEYİN BÜRGE (İstanbul) – Başka
sermayesi yok, ne yapsın! 
RECEP ÖZEL (Isparta) – Niye başka şey
konuşuyorsun?
ERKAN AKÇAY (Manisa) – Recep Bey, sus
gari. Savunma, rüşveti savunma Recep Bey.
BAŞKAN – Laf atmayın lütfen.
İHSAN ÖZKES (Devamla) – Yüce Allah…
HÜSEYİN BÜRGE (İstanbul) – Başka
sermayesi yok da ondan.
İHSAN ÖZKES (Devamla) – Yüce Allah…
RECEP ÖZEL (Isparta) – Sermayen yok
Hocam, biliyor musun? Hocam, hiç sermayen yok.
İHSAN ÖZKES (Devamla) – Başkanım,
susturur musunuz.
OKTAY VURAL (İzmir) – Ya Kur’an’ı
anlamak hutbesine ne itiraz ediyorsun ya? Kur’an’ı anlamakla ilgili şeye niye
itiraz ediyorsun ya? Kur’an’ın hükmüne niye itiraz ediyorsun sen?
İHSAN ÖZKES (Devamla) – Sayın Başkan,
susturur musunuz. Rica ederim bakın. 
ERKAN AKÇAY (Manisa) – Sen devam et,
devam et Hocam.
OKTAY VURAL (İzmir) – Ya Kur’an’ın
hükmüne itiraz ediyor ya! Allah Allah!
İHSAN ÖZKES (Devamla) – Yani İhsan
Özkes’in konuşması istenmiyorsa burada konuşmayalım. Ben milletvekili değil
miyim?
MUHARREM İNCE (Yalova) – Sayın Başkan,
zamanı durdurur musunuz?
BAŞKAN – Sayın Konuşmacı, bir dakika…
İHSAN ÖZKES (Devamla) – Rica ederim
Sayın Başkan. 
BAŞKAN – Sayın Konuşmacı…
İHSAN ÖZKES (Devamla) – Yeter bu!
BAŞKAN – E niye bağırıyorsunuz bana?
İHSAN ÖZKES (Devamla) – Susturun. Yani
ben milletvekili değil miyim? Benim konuşma hakkım yok mu ya?
BAŞKAN – Ben sınıf mümessili miyim,
konuşanları tahtaya mı yazacağım? Ancak rica edebilirim.
İHSAN ÖZKES (Devamla) – Nedir ya? (AK
PARTİ sıralarından gürültüler)
AHMET YENİ (Samsun) – Ne bağırıyorsun
be!
İHSAN ÖZKES (Devamla) – Ne oluyor size?
ALİ AYDINLIOĞLU (Balıkesir) – Bağırmaya
mı geldin oraya sen?
BAŞKAN – Buyurun, devam edin
konuşmanıza.
İHSAN ÖZKES (Devamla) – Lütfen susturur
musunuz, konuşmak istiyorum. Burası milletin kürsüsü, konuşacağım.
BAŞKAN – Buyurun, konuşun, devam edin.
İHSAN ÖZKES (Devamla) – Lütfen o süremi
de ekleyin.
ALİ AYDINLIOĞLU (Balıkesir) – Biz
konuşurken siz çok mu dinliyorsunuz? Allah Allah!
İHSAN ÖZKES (Devamla) – Yüce Allah
hırsıza “Hain” diyor (4/Nisa, 107) ve Hz. Muhammed'e ve onun şahsında tüm
Müslümanlara "Hainlerden yani hırsızlardan taraf olma." buyuruyor.
(4/Nisa, 105) "Hırsızlık eden erkek ve kadının hırsızlıklarına karşılık
bir ceza ve Allah'tan bir ibret olmak üzere ellerini kesin." buyuruyor.
(5/Maide, 38) Hazreti Muhammed “Rüşveti alan da veren de melundur,
cehennemliktir. Kızım Fatıma da hırsızlık yapsa elini keserim.” buyuruyor.
Müslümanlıkta hırsızın yeri yoktur. Hem Müslüman hem hırsız olunmaz, ya
Müslüman olacaksınız ya da hırsız. (AK PARTİ sıralarından gürültüler)
YUSUF HALAÇOĞLU (Kayseri) – Niye
üzerinize alınıyorsunuz ya, madem değilsiniz?
İHSAN ÖZKES (Devamla) – Asıl büyük
günah ve ahlâksızlık olan rüşvet, hırsızlık ve yolsuzluklar konusunda gıkını
çıkarmayan Arınç'ın kadınların kahkaha atmasını abartarak dile getirmesi
manidardır.
30 Mart seçimlerinden iki gün önce,
cuma günü, hem de Diyanet Başkanının bizzat hazırladığı “gemi hutbesi”
okunmuştu. Allah'ın haram kıldığı hırsızlık, rüşvet, yolsuzluk gibi şeyleri
yapmanın, Allah'ın koyduğu yasakları delmenin benzerinin yüzen bir gemiyi delmek
gibi olduğunun anlatıldığı meşhur hadis o hutbede sanki “Haram yiyenlere
dokunmayın, ses çıkarmayın, düzen bozulmasın, gemiler yüzsün”e çevrildi.
Hazreti Muhammed'in hadisinin anlamı verilmeden, zorlama yorumlarla, Allah'ın
dini iktidarın keyfine göre uyarlandı. Bakalım Cumhurbaşkanlığı seçimleri
öncesinde, 8 Ağustos Cuma günü okunacak hutbe nasıl bir hutbe olacak?
Müslümanlık hutbesi mi olacak, paralel bir din olan süslümanlık hutbesi mi
olacak?
Bir belediye başkanı "Öbür dünyaya
gidip geldim, ‘10 Ağustos'ta Erdoğan'a oy verin.’ dediler." diyor.
Herhâlde orada cehennem zebanileriyle görüşmüş.
Erdoğan, Tokat Erbaa'da yaptığı
konuşmasında…
(Mikrofon otomatik cihaz tarafından
kapatıldı)
BAŞKAN – Teşekkür ederiz Sayın Özkes.
İHSAN ÖZKES (Devamla) – "Birbirimize
veda etmiyoruz, bu bir veda değil, basübadelmevttir, öldükten sonra
dirilmektir, bu bir başlangıçtır." diyor. Kendi siyasetini kıyamet günü
dirilişine benzetmesine en hafif tabirle “Atma Recep.” denilebilir ama
Cumhurbaşkanı seçilirse ülkemiz için kıyamet olacağı bellidir.
BAŞKAN – Sayın Özkes, teşekkür ederim. 
RECEP ÖZEL (Isparta) – Böyle bir cümle
olur mu ya! Hakaret ediyor…
İHSAN ÖZKES (Devamla) – Haftada bir gün
bile zor tatil yapan, bayramlarda görev başında bulunan din görevlilerine
rotasyon bir zulümdür.
RAMAZAN CAN (Kırıkkale) – Hadi oradan
be! Hadi oradan be!
BAŞKAN – Sayın Özkes… Sayın Özkes
teşekkür ederim.
İHSAN ÖZKES (Devamla) – Söz verdiğiniz
halde vekil imamları kadroya almadınız. 
RAMAZAN CAN (Kırıkkale) – Hadi oradan!
HÜSEYİN BÜRGE (İstanbul) – Sana mı
kaldı? Hocaları savunmak sana mı kaldı?
BAŞKAN – Sayın Özkes…
İHSAN ÖZKES (Devamla) – Bu torba
yasasına her şeyi dahil ettiğiniz halde vekil imamları hariç tutmakla hocaların
ahını aldınız.
BAŞKAN – Sayın Özkes sözünüz bitti,
süreniz bitti. Lütfen…
İHSAN ÖZKES (Devamla) – Kafa kesen,
kadına kıza tecavüz eden… (AK PARTİ sıralarından gürültüler, sıra kapaklarına
vurmalar) 
YILMAZ TUNÇ (Bartın) – Sayın Başkanı
dinlemiyor musunuz?
İHSAN ÖZKES (Devamla) – …camileri,
türbeleri yerle bir eden IŞİD'e, ne Tayyip ne de Görmez “terörist” demedi.
RAMAZAN CAN (Kırıkkale) – Hadi oradan!
BAŞKAN – Beş dakika ara veriyorum.
Kapanma Saati:
19.56
YEDİNCİ OTURUM
Açılma Saati:
20.01
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Fehmi KÜPÇÜ (Bolu), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 130’uncu Birleşiminin Yedinci Oturumunu açıyorum. 
639 sıra sayılı Kanun Tasarısı’nın
görüşmelerine devam edeceğiz. 
Komisyon burada. 
Hükûmet burada. 
96’ncı madde üzerindeki İstanbul
Milletvekili İhsan Özkes ve arkadaşlarının önergesinin oylamasında kalmıştık. 
Şimdi önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
97’nci maddede aynı mahiyette üç adet
önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı’nın, 19/3/1969 tarihli ve 1136 sayılı Avukatlık Kanununun 182’nci
maddesinde düzenleme öngören 97’inci maddesinin tasarı metninden çıkarılmasını
arz ve teklif ederiz. 

 İdris
Baluken Erol Dora Pervin
Buldan
 Bingöl Mardin Iğdır

 Nazmi
Gür Hasip Kaplan Sebahat
Tuncel
 Van Şırnak İstanbul
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 97 inci maddesinin tasarı metninden çıkarılmasını arz ve teklif
ederiz.
 Erkan
Akçay Ali Halaman Alim
Işık
 Manisa Adana Kütahya
 Ali
Öz Mustafa Kalaycı Cemalettin
Şimşek
 Mersin Konya Samsun
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 97. maddesinin metinden çıkarılmasını arz ve teklif ederiz.
 Rahmi
Aşkın Türeli Engin Altay Levent
Gök
 İzmir Sinop Ankara
 Fatma
Nur Serter Vahap Seçer Ali
Serindağ
 İstanbul Mersin Gaziantep
 Mehmet
Ali Susam Ayşe Nedret Akova Haluk
Ahmet Gümüş
 İzmir Balıkesir Balıkesir
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ MEHMET
MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde Sayın Levent
Gök konuşacak, Ankara Milletvekili. (CHP sıralarından alkışlar)
LEVENT GÖK (Ankara) – Sayın Başkan,
değerli milletvekilleri; görüşmekte olduğumuz 639 sayılı Kanun Tasarısı’nın
97’nci maddesi üzerine söz aldım. Hepinizi sevgiyle, saygıyla selamlıyorum.
Ben gerçekten bu torba yasa içerisine
bu maddenin nasıl konulmuş olabildiğini şu ana kadar yorumlayabilmiş değilim.
AKP’de tanıdığım pek çok değerli hukukçu arkadaşımız var, gerçekten kendilerini
takdir ettiğimiz arkadaşlarımız var ama Anayasa’ya bu kadar açıkça bir madde bu
torba yasa içerisine nasıl konulur ve avukatların, savunma gibi çok kutsal bir
mesleğin üst kuruluşu olan Barolar Birliği nasıl bir vesayet altına alınabilir
anlamış değilim. 
Değerli milletvekilleri, getirilen
önergeyle, AKP’nin getirdiği tasarıyla Barolar Birliğinin değiştirdiği
yönetmeliklerin Adalet Bakanlığına gönderildikten sonra onaylanmasıyla hemen
yürürlüğe girmesi gerekirken Resmî Gazete’de yayımlanma koşulunu
getiriyorsunuz. Adalet Bakanlığı iade eder ve Barolar Birliği üçte 2 çoğunlukla
tekrar kabul ederse yine Resmî Gazete’de yayımlanma koşulu getiriyorsunuz ve en
önemlisi Barolar Birliğinin avukatlığa kabulde, staja kabulde ve mesleğe kabulde
getirmiş olduğu bir yönetmelik değişikliğiyle sınav yapma şartını bu maddeyle
arkadan dolanarak engellemeye çalışıyorsunuz. Ama o kadar kolay mı? 
Bakın değerli milletvekilleri, Barolar
Birliği şu hususları göz önünde bulundurarak staja kabulde ve mesleğe kabulde
sınav şartı getirdi. Türkiye’de benim tespitlerime göre 5 tanesi Kıbrıs’ta
olmak üzere 72 tane hukuk fakültesi var. Hukuk fakültelerinin şu anda -isterdik
tabii elbette hepsi donanımlı olsun, eğitim ve öğretim elemanları gerçekten
nitelikli olsun ama- çoğunda ne yazık ki araştırma görevlileriyle eğitim
yapılıyor ve buradan gerçekten, hukuk fakültesinin profesörler, doçentler
tarafından yetiştirilmemiş pek çok öğrencisi hemen avukatlığa girmek suretiyle
avukatlık alanında pek çok ihtilafa da neden oluyor. 2001 yılında tam 44 bin
olan avukat sayısı şu anda 82 bine ulaşmıştır. Bakın 2001 yılında Türkiye
nüfusu 67 milyondu, şu anda 74 milyondur, nüfus yüzde 14 artmış ama avukat
sayısı yüzde 100’e yakın bir sayıda artmış. 
Şimdi bakın, avukatlar eğer yeterli
eğitimi almazsa ne oluyor? Avukatlar açısından da sıkıntılar çıkıyor. Temyiz
süresini kaçırıyor, yanlış dava açıyor ya da başka konularda hatalar yapılıyor,
hem müvekkilleri mağdur oluyor hem de avukatlar ceza mahkemelerinde
yargılanarak çok ağır bedeller ödüyorlar ve meslekten men ediliyorlar. Barolar
Birliği bunu gözeterek meslekte bir sınav koşulu getirdi. Gerçekten önemliydi.
Almanya’da örneğin avukatlar hukuk fakültesini bitirdikten sonra tam beş yıl
bir eğitimden daha geçiyorlar. Yine Avusturya’da avukatlar okulu bitirdikten
sonra yine bir eğitimden ve beş ayrı sınavdan geçtikten sonra tekrar iki yıl
bir staj eğitiminden geçerek ancak avukatlığa nasbedilebiliyorlar. 
Şimdi, değerli arkadaşlarım, Barolar
Birliğinin getirdiği bu yönetmelik değişikliği de Resmî Gazete’de
yayımlanmayınca Barolar Birliği dava açtı ve Ankara 10. İdare Mahkemesinin
2014/452 sayılı kararıyla yürütmeyi durdurma kararı verildi. Neyle ilgili? Bu
yönetmeliğin uygulanmasıyla ilgili. Şimdi biz neyi tartışıyoruz? Yani bu dava,
görüştüğümüz avukatlığa sınav yoluyla girilmesine ilişkin Barolar Birliği
kararına ilişkin bir dava Ankara 10. İdare Mahkemesinde görülmektedir ve hâlen
devam etmektedir. Şimdi, peki, Anayasamız ne diyor bize? Anayasamızın 138’inci
maddesi diyor ki: “Görülmekte olan bir dava hakkında Yasama Meclisinde yargı
yetkisinin kullanılmasıyla ilgili soru sorulamaz, görüşme yapılamaz veya
herhangi bir beyanda bulunulamaz.”
YILMAZ
TUNÇ (Bartın) – Bu onunla ilgili değil ki Levent Bey, o zaman hiç kanun
çıkarılamaz.
LEVENT
GÖK (Devamla) – Değerli milletvekilleri, bakın, biz bırakın görüşme yapmayı,
kanun teklifi veriyorsunuz, kanunları görüşüyoruz burada. Yani Anayasa’nın
138’inci maddesine çok aykırı bir tekliftir bu. Avukatları esir alacağınızı
zannediyorsunuz ama bütün avukatlar, pek çok avukat, benim de baş ucumda
vardır, ben de avukat kökenli bir arkadaşınızım, başucumuzda Molierac’in şu
sözü vardır: “Görevimizi yaparken kimseye, ne müvekkile ne hâkime ne de
iktidara tabiyiz. Bizim aşağımızda kişilerin varlığı iddiasında değiliz fakat
hiçbir hiyerarşik üst de tanımıyoruz. En kıdemsizin en kıdemliden farkı yoktur.
Avukatlar esir kullanmadılar fakat efendileri de olmadı.” 
Hepinizi
sevgiyle, saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Diğer
önergenin gerekçesini okutuyorum:
Gerekçe:
Tasarının
97 nci maddesiyle hükümet Türkiye Barolar Birliği’nin hazırlayacağı
yönetmelikleri denetimine almaktadır. Türkiye Barolar Birliği Yönetim Kurulun
kontrol altına almaya yönelik bu düzenleme tasarı metninden çıkarılmalıdır.
BAŞKAN
– Aynı mahiyetteki diğer önerge üzerinde Şırnak Milletvekili Sayın Hasip Kaplan
konuşacak. 
Buyurun.
HASİP KAPLAN (Şırnak) – Değerli
arkadaşlar, sanıyorum savunma hakkı kutsal bir hak olarak, hele hele bu dönemde
herkesin muhtaç olduğu ve herkesin başına gelecek, herkesin karşılaşabileceği
çok önemli bir alan. “Bağımsız yargı” diyoruz, bağımsız yargının üçlü sacayağı
var; iddia, savunma -bu ikisinde silahların eşitliği çok ciddi bir olaydır- bir
de yargılama. 
Şimdi, bakıyoruz, Hükûmetin başı
hakikaten HSYK’yla dertte. Nasıl seçelim üyeleri? Meclis mi seçsin? Kendi
üyelerini nasıl seçsin? HSYK’yla şu an ciddi ciddi dertlisiniz; paralel
soruşturmasıydı, yok orada yapılacak soruşturmalar… Ama yani demokrasilerde
emek meslek örgütleri var, kamu kurumu niteliğinde olanlar var; mali müşavirler
öyle, TMMOB, mühendis odaları öyleydi. Ama bu Hükûmetin kavgalı olduğu çok
önemli birkaç emek ve meslek örgütü var, TMMOB bunlardan birisi. Son dakika
önergesiyle gece getirip burada denetim yetkisini sınırlandırmak suretiyle yüz
binlerce çeşitli bölüm mühendislerinden oluşan -bunların içinde maden
mühendislerinin de olduğu ve raporlarıyla Hükûmeti uyaran- o kadar ciddi
çalışmaları yapan Türkiye Mimar ve Mühendis Odalarını ve bütün Birliği yok saydınız.
Bu bir demokratik anlayış değildir, bu “Benden olmayanı sustururum.”
anlayışıdır. 
Sonra yetmedi, bütün baskıcı dönemlerde,
Napolyon’dan bu yana avukatlar daima rahatsız etmiştir; darbelerde avukatlar
rahatsız etmiştir, demokratik toplumlarda adil yargılanma hakkı için avukatlar
hakikaten görevlerinin hakkını yapmıştır. Bu torba kanuna akıl almaz şeyler
koymaya başladınız. Barolar Birliği bir staj yönetmeliği çıkaracak, yargı
kararı var ama Anayasa’yı dolanıp Anayasa Mahkemesi kararlarına, 138’e aykırı,
İç Tüzük’e aykırı, üstelik Adalet Komisyonundan geçmeden önergelerle getirip
burada düzenleme yapıp siyasi bir saikle hareket ediyorsunuz. Yanlış
yapıyorsunuz, oysaki savunma makamı… Nasıl ki mali müşavirler kendi staj ve
meslek derecelendirmelerini sayıyorlarsa Barolar Birliğinin de böyle bir şey
yapması zorunlu. Çünkü, Türkiye’de o kadar okul açtınız ki bir de dışarıdaki
okullardan mezunlar var -demin Sayın Gök bunların rakamlarını verdi,
girmeyeceğim- burada bir düzenleme gerekiyor. Siz bile sınavlara, KPSS’ye
girenleri alıyorsunuz, arkasından mülakat yapıyorsunuz. Niye yapıyorsunuz o
zaman arkadaşlar, soruyorum, niye mülakat yapıyorsunuz? KPSS sınavında 95
alıyor geliyor, tipini beğenmiyorsunuz, bıyıkları uymuyor, favorileri uymuyor,
saçlar uymuyor, kılık kıyafet uymuyor, hemen bakıyorsunuz, bademdi, bilmem
neydi, gidiyor alınıyor veya bir şey yapılıyor.
Bu anlayış demokratik bir topluma, 77
milyonun yaşadığı Türkiye’ye yakışmıyor arkadaşlar. İnanın, Napolyon çok
rahatsız olmuştu avukatlardan, “Dilini kesmek gerekir.” demişti, Sayın Başbakan
da Türkiye Barolar Birliğinin bir konuşması nedeniyle hemen takışıverdi.
Arkasından bakıyoruz… “Yapmayın” dedik arkadaşlar, hem bu yasayı getirdiniz, gerdiğinizde
ne olacak yani hep siz iktidar mı kalacaksınız? Evet, belki yüz yıl daha
kalırız diye düşünebilirsiniz ama bu halkın ne yapacağı belli olmuyor.
Bakın, bir şey daha söyleyeyim: İki yıl
yargının yürütmeyi durdurma kararları uygulanmasın diye buraya yasa
getiriyorsunuz. Dehşet verici bir şey. Beş tane özelleştirmenin iptal kararı
uygulanmasın diye yasa getiriyorsunuz. Siz hukukla oynuyorsunuz, adaletle
oynuyorsunuz ama bu hukuk, bu adalet… Bu soruşturma komisyonlarını sizler de
kurdunuz, bakın, Başbakanla ilgili soruşturma komisyonu önergesi de geldi,
okundu. Yani, bunların hepsi olduğu zaman Başbakanın da avukata ihtiyacı var,
zaten avukatları var. Herkesi mahkemeye veriyor, mahkemeye verilmeyen
milletvekili kalmadı maşallah! Şimdi soruyoruz: Bu avukatlardan ne istiyorsunuz
kardeşim ya? Davayı bırakın incelemesin diye kanun getiriyorsunuz. Yani
hakikaten kabul edilir bir durum değildir bu. 
(Mikrofon otomatik cihaz tarafından
kapatıldı)
HASİP KAPLAN (Devamla) - Yani tasarının
sahibi Sayın Başbakan Cumhurbaşkanı olursa veto eder mi etmez mi artık siz
düşünün. (HDP sıralarından alkışlar)
BAŞKAN – Teşekkür ederim Sayın Kaplan.
Önergeleri oylarınıza sunuyorum: Kabul
edenler... Kabul etmeyenler... Önergeler kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
98’inci maddede üç adet aynı mahiyette
önerge vardır, önergeleri birlikte işleme alacağım, talep hâlinde önerge
sahiplerine söz vereceğim.
Türkiye Büyük
Millet Meclisi Başkanlığına
Görüşülmekte olan 639 Sıra Sayılı
Kanun Teklifinin 98 inci maddesinin kanun teklifinden çıkarılmasını arz ve
teklif ederiz.
 İdris
Baluken Nazmi Gür Erol
Dora
 Bingöl Van Mardin
 Pervin
Buldan Sebahat Tuncel Hasip
Kaplan
 Iğdır İstanbul Şırnak
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 98 inci maddesinin tasarı metninden çıkarılmasını arz ve teklif
ederiz.
 Rahmi
Aşkın Türeli Haydar Akar  Musa
Çam
 İzmir Kocaeli İzmir
 Fatma
Nur Serter Vahap Seçer 
Mehmet Ali Susam  İstanbul Mersin İzmir Türkiye Büyük Millet Meclisi
Başkanlığına
Görüşülmekte olan 639 sıra sayılı Kanun
Tasarısı’nın 98 inci maddesinin tasarı metninden çıkarılmasını arz ve teklif
ederiz.
 Erkan
Akçay Ali Halaman Alim
Işık
 Manisa Adana Kütahya
 Ali
Öz Mustafa Kalaycı Zühal
Topcu
 Mersin Konya Ankara
BAŞKAN – Komisyon önergelere
katılıyor mu?
PLAN VE BÜTÇE KOMİSYONU SÖZCÜSÜ
MEHMET MUŞ (İstanbul) – Katılmıyoruz.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Önerge üzerinde Sayın Zühal
Topcu konuşacak, Ankara Milletvekili.
Buyurun. (MHP sıralarından alkışlar)
ZÜHAL TOPCU (Ankara) – Sayın Başkan,
değerli milletvekilleri; 639 sıra sayılı İş Kanunu ve Bazı Kanun ve Kanun
Hükmünde Kararnamelerde Değişiklik Yapılması ile Bazı Alacakların Yeniden
Yapılandırılmasına Dair Kanun Tasarısı’nın 98’inci maddesi üzerine Milliyetçi
Hareket Partisi üzerine söz almış bulunuyorum. Hepinizi saygıyla selamlıyoruz.
İnanın,
neredeyse bir aya yaklaştı, ortaya çıkan hiçbir şey yok. “Benim oğlum bina
okur, döner döner yine okur.” şekliyle hâlâ böyle burada havanda su
dövülmektedir. Özellikle on iki yıldan beri yapılan işlere baktığımızda,
yapılan çalışmalara baktığımızda ve özellikle bu tasarının 98’inci maddesinde
Mart 2014 tarihinde değişiklik yapıldığını ve tekrar değiştirilmek amacıyla bu
maddenin eklendiğini görebiliyoruz. Şimdi bunun arkasında kasıt aramamak mümkün
değil gerçekten. Yani şimdi, siz yola çıkarken özellikle Soma’da hepimizi
üzüntüye boğan bir olayın tekrar problem durumunu ortadan kaldırmak için yola
çıkıyorsunuz ve baktığınızda daha sonra bunun amacını aştığını ve bunun
gerçekten iktidarın birtakım artık üstü kapalı ve gerçekleri yansıtmayan, kötü
emellere hizmet edecek ve birtakım yandaşların yapılandırılmasına hizmet
edebilecek yeni bir yapılanmaya yol açtığını görebiliyorsunuz.
Eğer gerçekten
bu, Soma’ya yönelik problemlerin veya madenlerde çalışan çok değerli
kardeşlerimize, çalışanlarımıza yönelik problemlerin ortadan kaldırılması
düşünülseydi, -on iki yıllık iktidar döneminde binlerce maden kazası olmuş ve
binlerce, burada, madenlerde görev şehidi olan çalışanlarımız olmuştur- eğer
niyet halis olsaydı bu torbayı çıkarma yerine on iki yıldan beri ne yapılması
gerekiyordu aslında? Tedbirin alınması gerekiyordu ve geçtiğimiz Ramazan
Bayramı’nda o çocuklar da babasız bırakılmamış olurlardı ve şimdi, bilmem işte
hayırseverlerin ev dağıtma yerine veya işte şu kadar maaş ikramiye verme
çabaları yerine veya işte durumu kurtarma, işte Cumhurbaşkanlığı seçimlerine
yönelik olarak daha fazla nasıl oy alabiliriz, bütün özellikle vicdanlara
seslenme yerine gerçekten niyet halis olsaydı o zaman çözüm yolları aranırdı ve
bu gibi durumlar, olumsuz durumlar ortaya çıkarılmazdı ama görüyoruz ki niyet
iyi değil, niyet halis değil, niyet olumlu değil ve bunun arkasına, Soma’nın
arkasına sığınılarak özellikle yine iktidarın gizli kapaklı işlerine hizmet
edebilecek bir sürü maddelerin geçirildiğini görebiliyoruz. 
İşte, demin ifade ettiğim gibi, daha bu
98’inci madde olarak yeni tasarıya konulan maddeye baktığımızda, özellikle 1
Mart 2014 tarihinde bu maddenin geçirildiğini görebiliyoruz. “Aday öğretmenliğe
atanabilmek için Devlet Memurları Kanununun sayılan şartlarına ek olarak,
yönetmelikle belirlenen yükseköğretim kurumlarından mezun olma ve Bakanlıkça ve
Ölçme, Seçme ve Yerleştirme Merkezi tarafından yapılacak sınavlarda başarılı
olma şartları aranır.” derken burada yapacağınız bir “ve/veya” yerine olanı ne
yapıyorsunuz? “Ve”yi getirerek… Şimdi, burada gerçekten niyetiniz ne? Burada
KPSS gibi dev bir sınavı geçerek aday öğretmen olan gençlerimize yönelik
gerçekten çok büyük hak gasbı işlemi yapılmaktadır. O çocuklar bir yıl
çalıştıktan sonra, siz diyorsunuz ki: “Aday öğretmenlikten asilliğe
geçebilmeniz için tekrar ne yapacağız biz sizi? Sınava tabi tutacağız.” Peki,
bu sınava kim tabi tutacak? “Bakanlık veya Ölçme ve Yerleştirme Merkezi” diyor.
Bakanlıkta kim tabi tutacak? Peki, burada sözlü mü, yazılı mı? Ona Bakanlık
karar verecek. Peki, eğer niyetiniz dürüstse, bir yıldan beri çalışan bu
gençleri mağdur etmeye hakkınız var mı? İnanın, bütün bayram boyunca, açıkta
kalan sınıf öğretmenlerinden, açıkta kalan bilgisayar öğretmenlerinden, felsefe
öğretmenlerinden “tweet” bombardımanına tutulduk, “Ne olur, çözüm.” diye. Ama
bakıyoruz ki iktidarın bunu gerçekten çözmek yerine kendilerini iktidarda tutup
yandaşlara hizmet hazırlayabilmek asıl amaçları olabilmektedir.
Teşekkür ediyorum. (MHP ve CHP
sıralarından alkışlar) 
BAŞKAN – Ben de teşekkür ederim Sayın
Topcu. 
Sayın Kaplan, konuşacak mısınız?
HASİP KAPLAN (Şırnak) – Kısaca.
BAŞKAN – Buyurun.
Şırnak Milletvekili Sayın Hasip Kaplan.
HASİP KAPLAN (Şırnak) – Değerli
arkadaşlar, benim çok hoşuma gitmiyor bu saatte konuşmak ama bizi
zorluyorsunuz. 350 bin öğretmenin atama beklediği bir madde geldiği zaman bu
kürsüde Halkların Demokratik Partisine “Konuşma, sus, gerekçeyi okut, at.”
demek hakikaten vicdana sığmıyor. 
Şimdi, burada -çok açık konuşuyoruz- 35
bin öğretmen ataması var, 10 bin, 40 bin… Binlerce öğretmen bekliyor. Her gün
arıyorlar bizleri, sizleri de arıyorlardır mutlaka iktidar partisi milletvekili
olarak. Şimdi, özlük haklarının geriletilmesi, öğretmenleri mecbur edip kendi
sendikalarınıza üye etmeniz kamu sendikalarında… Pıtrak gibi, bakıyoruz,
HAK-İŞ’in yanında Hükûmete yakın sendikaya öğretmenleri mecbur edip, oraya
örgütleyip, o öğretmenlere “EĞİTİM-SEN üyesi olursanız sizi sürerim.” Bu
tehdit, kendi anlayışında insanları alma tehdidi demokratik bir yaklaşım değil,
hukuki değil, adaletli değil, insaflı, vicdani bir yaklaşım değil.
Öğretmenlere hakikaten bu kadar
acımasız davranabilen bir başka iktidar olduğunu bilmiyorum. “Bana bir harf
öğretenin kölesi olurum.” özdeyişi “Bana bir harf öğreteni süründürürüm.”e
dönüştürülüyor. Arkasından özlük haklarının geriletilmesinin, gasbedilmesinin
yanında hemen zorunlu rotasyon oluyor. Ne yapmak istiyorsunuz arkadaşlar?
İdeolojik olarak kadrolaşamadınız mı on iki, on üç senedir? Bütün devlet, bütün
kadrolar… Ya, bir torba kanun çıkardınız, “Kanun yürürlüğe girdiği zaman bütün
millî eğitim müdürleri ve yardımcılarının görevi sona erer.” diye kanun maddesi
çıkardınız, istediğiniz gibi kadrolaştınız, istediğinizi aldınız. Her gün her
gün bunu dayatmanın bir anlamı yoktur, bırakın farklı farklı görüşlerde
öğretmenler de yöneticilik yapsın, müdür olsun, müdür yardımcısı olsun kendi
sosyal alanlarında, kendi şehirlerinde, kendi yaşadıkları alanlarda. Yani biz
böyle okuduk, biz öğretmenlerimizi hâlâ gördüğümüz zaman düğmemizi ilikler,
gider elini öperiz. Yani bu, öğretmen düşmanlığını ideolojik bir eksene
indirgemek ve sınavlarda, özellikle ÖSYM’yi devre dışı bıraktıktan sonra sizin
sözlü sınavlarınızı biliyoruz arkadaşlar. Yani hakikaten siz mülakatlarda,
sözlü sınavlarda vicdanen eğer doğru yapmak istiyorsanız, dedik size, ya,
şunları bir kameraya kaydedin, nasıl insanlarla dalga geçilip soru sorulduğunu
bir görsün millet. Yani hak arama yetisi olsun yani “Ben haksızlığa uğradım,
böyle bir sınavdan geçtim, benimle dalga geçtiler.” diye bir yargıya
gidebilsin. Bu hakkı da ellerinden alıyorsunuz, onu da kapatıyorsunuz. 
Şimdi, burada ideolojik olarak siyasi
kadrolaşma politikalarınız doğrultusunda şeyi anladık, paralel ile aranızda bir
kapmaca oynuyorsunuz, ciddi bir kapmaca oynuyorsunuz. TÜRGEV’i, eğitim vakfını,
daha sonra arazilerin bağışlanmasını üst üste koyduğumuz zaman, özel vakıf
üniversitelerini, onlardaki mezuniyetleri, yeni epey bir kadro… Şimdi, eğitimi
ticarileştirirken, tamamen ticari, sağlık gibi ticarileştirirken bir de
öğretmenlerle oynamak vicdani bir olay mıdır arkadaşlar? Yani hakikaten insan
düşündüğü zaman bir öğretmeni sürmek, İstanbul gibi bir metropolde siz Allah
aşkına, Silivri’de yaşayan bir öğretmeni götürüp ta “Hadi git Kartal’da,
Pendik’te görev yap.” derseniz ne demektir bunun adı? Orada çocuklar okul
okuyacak, orada bir sosyal yaşamı var, orada belki taksitle aldığı bir ev var,
taksitlerini ödediği bir evi var. Şimdi, siz o öğretmeni “Marmaray’la hadi otuz
beş dakikada Kartal’a, Pendik’e gidersiniz.” deyip gönderecek misiniz? Yani
bırakın, Millî Eğitim Bakanlığı hakikaten bu sorunları, milyonlarca öğretmenin
olduğu bu sorunları danışırken, çözerken farklı sendikaları, örgütlenmeleri
dinlesin ve bununla ilgili bir çözüm getirsin. Torba kanunluk olaylar değil
bunlar arkadaşlar, çok ciddi bir olaydır. Çok büyük bir camiadır,
çocuklarımızın öğretmenlerinin sorunlarını konuşuyoruz burada.
Kadrolaşmanın yolunu açıyorsunuz,
partizanlaşmanın yolunu açıyorsunuz, öğrencileri siyasi statülerine göre baskı
altına alacaksınız, istediğinizi bırakacaksınız, istediğinizi
süründüreceksiniz, bir halay çekenin okuldan, üniversiten ilişkisini keseceksiniz,
ondan sonra eğitimde özgürlükçülük, şu, bu... Yok arkadaşlar, böyle bir
yaklaşım tarzı olmaz. Yani bu kanunları niye kendi komisyonlarında görüşmeden
buraya getirip görüşüyoruz? Plan ve Bütçe Komisyonundan hepsini geçiriyorsunuz.
Doğru bir olay değil, bu yaklaşımı kabul etmiyoruz. Maddenin çıkarılması
gerektiğini söylüyoruz.
Saygılarımla.
BAŞKAN – Teşekkür ederim Sayın Kaplan.
Diğer önerge üzerinde İstanbul
Milletvekili Sayın Nur Serter konuşacak.
Buyurun. (CHP sıralarından alkışlar)
FATMA NUR SERTER (İstanbul) – Teşekkür
ediyorum.
Sayın Başkan, değerli milletvekilleri;
şimdi bu değişiklikle gerçekten kanun yapma tekniği açısından Adalet ve
Kalkınma Partisi bir skandala imza atıyor. Neden bir skandala imza attığını ve
bunun Millî Eğitim Bakanının dikkatinden nasıl kaçacağını sizlerle paylaşmak
istiyorum.
Sayın Bakan, biliyorsunuz, biraz önce
de ifade edildi, mart ayında bu maddeyle ilgili uzun tartışmalardan sonra bir
düzenleme yaptık ve aday öğretmenlikten öğretmenliğe geçiş için yazılı ve sözlü
sınav yani hem yazılı hem sözlü sınav yapılması konusunda siz de mutabık
kaldınız ve böyle bir düzenleme getirildi. Aradan birkaç ay geçti, şimdi bu
yasa maddesiyle “yazılı ve/veya sözlü sınav” olarak o günlerde tartıştığımız ve
sonradan ikna olup değiştirdiğiniz maddeyi yeniden eski hâline
dönüştürüyorsunuz. Bir, bunun nedenlerini gerçekten öğrenmek isterim.
Sayın Bakan, ama şimdi daha önemli bir
şey söylüyorum: Bu, Genel Kurula gelip daha sonra torba yasa geldiği için geri
çekilen 615 sıra sayılı Yasa Tasarısı’nın 24’üncü maddesinde aynı maddeyi “yazılı
veya yazılı ve sözlü sınav” olarak tekrar değiştireceksiniz. O zaman bu maddeyi
neden bugün değiştiriyorsunuz? 615 sıra sayılı Yasa Tasarısı Meclise geldiğinde
bu maddeyi tekrar değiştireceğiniz bu yasa tasarısının 24’üncü maddesinde ifade
ediliyor. En doğru düzenleme budur, en doğru düzenleme 615’le getirilen
düzenlemedir. Yazılı veya yazılı ve sözlü sınav doğrudur, hakka, adalete
uygundur ama sürekli olarak Meclis Genel Kurulunu bir yasanın bir maddesini 3 kere
arka arkaya değiştirerek işgal etmenin, zannederim, sizin tarafınızdan
sorgulanması ve Millî Eğitim bürokratlarının bu konuda tarafınızca hizaya
çekilmesine ihtiyaç vardır. Bu ayıptır, bu yakışıksızdır, bu skandaldır. Bir
yasanın bir maddesini bugün değiştireceksiniz, Meclis açıldıktan sonra bir
başka yasayla onu tekrar değiştireceksiniz. O zaman neden değiştiriyorsunuz?
Kaldı ki sözlü sınavın nasıl sakıncaları olduğu konusunu uzun uzun tartıştık
Sayın Bakan. Şimdi kulağınıza fısıldananlara lütfen dikkat etmeyin, değer
vermeyin, yanlışa yönlendirtmeyin kendinizi.
Bakınız, sözlü sınav adı altında aday
öğretmeni alıyorsunuz, ne konularda sözlü sınava tabi tutuyorsunuz? Kavrama,
özetleme, ifade yeteneği, muhakeme gücü, iletişim becerileri, öz güven, ikna
yeteneği, bilimsel ve teknolojik gelişmelere açıklığı, topluluk önünde temsil
yeteneği, eğitmenlik nitelikleri. Allah için söyleyin, bir insanın bu
özelliklerini acaba kaç saatlik, kaç günlük bir sözlü sınavla
saptayabilirsiniz? Karşınıza gelen bir adayın bütün bu özelliklere sahip
olduğunu ve bu sözlü sınavla öğretmen olup olamayacağına nasıl ve kimler karar
verecek? Sözlü ve/veya yazılı sınav ne demektir? Kimi zaman sözlü, kimi zaman
yazılı, canı istediği zaman bir bölgede yazılı, falanca söz konusu oldu mu sözlü,
şu tarihte yazılı, öbür tarihte sözlü; böyle bir şey olamaz, böyle bir şey
fırsat eşitliğine aykırıdır. Sözlü sınavdaki başarısızlık karşısında hak arama
yolları kapalıdır. Hiç kimse sözlü sınavdaki başarısızlığını kanıtlayamaz ama
yazılı sınav kâğıt üzerindedir, kanıtlanabilir. Dolayısıyla, itiraz hakkını
ortadan kaldıran, fırsat eşitliğini ortadan kaldıran, yıllara, bölgelere,
koşullara, kişilere göre değişen ve en başta sizleri şaibe altında bırakacak bu
anlamsız geçici değişikliği geri çekmenizi rica ediyorum. Bırakalım 615 sayılı
Yasa’nın ilgili maddesiyle en doğru düzenleme yapılsın.
Teşekkür ediyorum, saygılar sunuyorum.
(CHP sıralarından alkışlar)
BAŞKAN – Teşekkür ediyorum Sayın
Serter.
Önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
99’uncu maddede üç adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının 99'uncu maddesi ile 2477 sayılı İdari Yargılama Usulü Kanununun
20/A maddesinden sonra gelmek üzere eklenen 20/B maddesinin 1'inci fıkrasının
(a) bendinin "Dava açma süresi on beş gündür" şeklinde
değiştirilmesini arz ve teklif ederiz.
 Rahmi
Aşkın Türeli Haydar Akar Vahap
Seçer
 İzmir Kocaeli Mersin
 Musa
Çam Mehmet Ali Susam Fatma
Nur Serter
 İzmir İzmir İstanbul
Türkiye Büyük
Millet Meclisi Başkanlığına
Görüşülmekte
olan 639 Sıra Sayılı Kanun Teklifinin 99 uncu maddesi ile 2577 sayılı İdari
Yargılama Usulü Kanununa 20/A maddesinden sonra gelmek üzere eklenmesi
düşünülen 20/B maddesinin "d" bendinin madde metninden çıkartılmasını
arz ve teklif ederiz.
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Hasip Kaplan Sebahat
Tuncel
 Van Şırnak İstanbul
Türkiye Büyük
Millet Meclisi Başkanlığına
Görüşülmekte
olan 639 Sıra Sayılı Kanun Tasarısının 99 uncu maddesinin tasarı metninden
çıkarılmasını arz teklif ederiz.
 Erkan
Akçay Ali Halaman Alim
Işık
 Manisa Adana Kütahya Ali
Öz Cemalettin Şimşek Mustafa
Kalaycı
 Mersin Samsun Konya
 Zühal
Topcu
 Ankara
BAŞKAN – Okunan
son önergeye Komisyon katılıyor mu?
PLAN VE BÜTÇE
KOMİSYONU SÖZCÜSÜ SALİH KOCA (Eskişehir) – Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Sayın Zühal Topcu konuşacak, Ankara Milletvekili.
Buyurun. (MHP
sıralarından alkışlar)
ZÜHAL TOPCU (Ankara) – Sayın Başkan,
değerli milletvekilleri; 639 sıra sayılı kanunun 99’uncu maddesi üzerine
Milliyetçi Hareket Partisi adına söz almış bulunuyoruz. 
Evet, aslında, bakıldığında, 98 ile
99’un, arka arkaya, eğitimin temel sorunlarını, daha doğrusu eğitimin içinden
çıkılmayan sorunlarını daha beter karmaşık hâle getirmeye yönelik olarak yapılan
maddeler olduğunu deminden beri de izah etmeye çalıştık aslında. 
Şimdi, özellikle öğretmenlerin tekrar
rotasyona tabi tutulması, 98’inci maddede, özellikle maddeye baktığımızda
“Öğretmenlerin hizmet sürelerine ve/veya isteğe bağlı il içi veya il dışı yer
değiştirmelerine ilişkin usul ve esaslar yönetmelikle belirlenir.” şeklindeki
ifadeden artık keyfî yönlendirmelerin olacağını çok rahatlıkla görebiliyoruz. 
Şimdi, diğer 99’uncu maddeye
geçtiğimizde de, 99’uncu maddede sınav sonuçlarına itirazların olamayacağı
yönünde ve on günlük süre içerisinde olması gerektiği yönünde bir maddenin
olduğunu görebiliyoruz. Şimdi, biz, sınavlar sonucunda soruların
açıklanmadığını biliyoruz. Soruların açıklanması, aslında “geri besleme” olarak
ifade edebileceğimiz ve çocukların yaptığı yanlışları görerek bir daha o
hataları yapmamanın yollarını öğrenmelerden bir tanesi olarak bu sınav
sorularının açıklanmasını biz sürekli olarak gündeme getirmemize rağmen dikkate
alınmadı ve son sınavda da -gördüğümüz gibi- sorular açıklanmadı; kimsenin
haberi yokken mahkeme tarafından sınavın iptal edildiğini görebildik. Şimdi,
bir velinin veya öğrencinin sınava yönelik veya soruların hatalı olup
olmadığına yönelik herhangi bir mahkemeye başvurabilmesi ancak soruların
açıklanmasıyla mümkün olacaktır ki bu da herhâlde bu iktidarın sunduğu
imkânlarla kolay gözükmemektedir. Sınav sorularının dışarıya verilmemesi,
yasaklanması… Hangi soruların doğru olup olmadığını bilmiyoruz. Onun için de
velilerin eli kolu bağlanmaktadır. 
Şimdi -Sayın Bakan da burada- özellikle
millî eğitimde sorunların dağ gibi yığıldığını çok rahatlıkla görebiliyoruz.
İşte, en son skandalların yaşandığı TEOG sınavlarında 2 kere iptal yapıldı, sıralamalar
değişti ve bu olaylar karşısında da Millî Eğitim Bakanlığının bu öğrencilerden
ve velilerden herhangi bir özür dileme yerine gitmeyi bir kenara bırakın
pişkinlikle bu olayın üzerine gittiğini ve sorun yokmuş gibi davrandığını da
çok rahatlıkla görebiliyoruz. 
Özellikle öğretmen atamalarının bu
işlerde sürekli seçim malzemesi olarak kullanılması artık bu meslek
çalışanlarını üzmektedir. Ne zaman seçimler yaklaşsa mutlaka öğretmen kadroları
ilan ediliyor, özellikle seçimlere yakın bir zamanda atamalar, 30 binlik, 40
binlik. Biz öğrendik ki özellikle eğitim planlamasında planlamanın çok iyi
yapılması gerekiyor. OECD rakamlarına göre, Türkiye'de eğitim sisteminin,
özellikle son yapılan değişikliklerle, 200 bine yakın bir eğitim açığının
olduğunu da biliyoruz ama bunlar bir kenara bırakılıp sürekli, şu anda da
olduğu gibi “Ağustosta 40 bin öğretmen atanacak.” haberleri uçurulduktan sonra
da özellikle öğretmen adaylarının birbirlerini kırmasına yönelik bir ortam
hazırlanmıştır ve psikolojik olarak da çöküntünün hazırlandığı haberler sürekli
olarak basına verilmektedir. 
Öğretmen adayları gerçekten mağdur,
hatta geçen haftalarda Sayın Bakan Adana’da gezerken, öğretmen adaylarından bir
tanesinin yakını, Sayın Bakana “Artık yeğenim intihar edecek.” şeklinde bir
durumu iletince, Sayın Bakanın cevabı “Sakın ha, sakın.” şeklinde olmuştur.
Bence bunlara girme yerine, aslında bu
problemin kökten çözülmesi çok önem arz etmektedir. Artık kesin rakamların
belirlenerek atamaların yapılması ve bu işlerin, hem öğretmen adaylarının hem
de bu atamaların bir seçim malzemesi olarak kullanılmaması gerekmektedir. Bunun
için de millî eğitim artık oyuncak olmaktan çıkartılmalı ve “pardon” denmez,
denemez hâle getirilmesi gerekiyor, köklü değişikliklere de ihtiyaç var.
Teşekkür
ediyoruz. (MHP sıralarından alkışlar)
BAŞKAN – Ben de
teşekkür ederim Sayın Topcu.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 639 Sıra Sayılı Kanun Teklifinin 99 uncu maddesi ile 2577 sayılı İdari
Yargılama Usulü Kanununa 20/A maddesinden sonra gelmek üzere eklenmesi
düşünülen 20/B maddesinin "d" bendinin madde metninden çıkartılmasını
arz ve teklif ederiz.
Hasip Kaplan (Şırnak) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ SALİH KOCA (Eskişehir) – Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
HASİP KAPLAN
(Şırnak) – Gerekçe…
BAŞKAN –
Gerekçeyi okutuyorum:
Gerekçe:
Sınavlara
ilişkin yargı sürecinin hızlandırılması, geri dönüşü zor olan bu süreçlerde
önemli bir düzenlemedir. Nitekim sınavlardan sonra açılan davalar uzun
yargılama sürecinden sonra sonuçlandığı vakit sınav puanları açıklanmış, sınav
sonucu sıralama ve yerleştirmeler tamamlandığından iptal kararı üzerine yapılan
değişiklik pek çok kişinin hayatını olumsuz etkilemektedir. Ancak yürütmenin
durdurulması kararına karşı itiraz hakkı tanınmaması, karar düzeltme yolunun
kapatılması adil yargılanma hakkının ihlali niteliğindedir. İş bu gerekçeler
ile d bendinde belirtilen "d) Yürütmenin durdurulması talebine ilişkin
olarak verilecek kararlara itiraz edilemez." hükmünün madde metninden
çıkartılması amaçlanmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısının 99'uncu maddesi ile 2477 sayılı İdari
Yargılama Usulü Kanununun 20/A maddesinden sonra gelmek üzere eklenen 20/B
maddesinin 1'inci fıkrasının (a) bendinin "Dava açma süresi on beş
gündür" şeklinde değiştirilmesini arz ve teklif ederiz.
Rahmi Aşkın Türeli (İzmir) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ SALİH KOCA (Eskişehir) – Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde İstanbul Milletvekili Sayın Nur Serter konuşacak.
Buyurun. (CHP
sıralarından alkışlar)
FATMA NUR SERTER
(İstanbul) – Sayın Başkan, değerli milletvekilleri; bugün, ÖSYM Yasası
çıktığından bu yana aynı yasa üzerinde –bilemiyorum- kaçıncı değişikliği
yapıyoruz, benim sayabildiğim, zannediyorum 8 veya 9 olmalı. Her torba yasa
içinde mutlaka ÖSYM’yle ilgili birkaç değişiklik yer alıyor. Bu da yasaların
çıkarılışında yeteri kadar özenli davranılmadığının çok açık bir kanıtı. 
ÖSYM, kuşkusuz Türkiye’nin en
ayrıcalıklı kurumu. Ama nede ayrıcalıklı derseniz, Sayın Bakanla da defalarca
paylaştığım gibi, skandallarda ayrıcalıklı bir kurum. Skandalla sonuçlanmayan
bir sınav olduğu zaman artık toplum şaşkın bir hâle dönüşüyor, şaşırıyor, nasıl
oldu da bir sorun çıkmadı bu sınavda diye. ÖSYM Başkanı ise en ayrıcalıklı
yönetici çünkü dokunulmazlığı var. Milletvekilliği olmadan dokunulmazlığı olan
bir üst düzey kamu yöneticisi olarak ne yaparsa yapsın korunuyor. 
Bilgi Edinme Yasası kapsamından
soruların açıklanması çıkartılıyor, yani o kadar ayrıcalıklı ki sınava giren
öğrenci sorularla ilgili bir bilgi edinemiyor, ses çıkmıyor; her olayda, her
sınavdan sonra büyük mağduriyetler yaşanılıyor ama sürekli korunuyor.
Bakınız, haziranda yapılan LYS
sınavlarında -belki bazılarınızın dikkatinden kaçmıştır- bankaya sınav harcını
yatırdığı hâlde işlemlerini yaparken işlemlerini bir yanlıştan, bir eksikten
dolayı tamamlayamadığı için ÖSYM’nin verdiği bilgilere göre -Ali Demir imzası
vardır altında- 9.343 öğrencimiz sınava giremedi. Nedir ki 9.343, demeyelim.
Bir tanesi kendi çocuğunuz olsaydı 9.343’ün anlamı herhâlde yüreklere bir başka
türlü otururdu. Bu öğrencilerin tamamı ÖSYM’ye dilekçeyle başvurarak harçlarını
yatırdıklarını söylemelerine rağmen giremediler. Bu öğrencilerin içerisinden
sınava giremeyen 23 tanesi, Millî Eğitim Bakanlığı başvuru merkezlerine
başvuranlar arasından 23 kişi. Nedir bu biliyor musunuz? Okullarda müdürler ve
öğretmenler işlemi yapıyor. Yani, müdürün ve öğretmenin eksik ve yanlış yaptığı
işlemden dolayı bile bu 23 çocuk sınava alınmadı. Bu dönemde Sayın Bakanla
görüştük, rica ettik, kendisi de konunun üzerine eğildiğini söyledi. Ama, neden
alınamadılar biliyor musunuz? Çünkü, ÖSYM Başkanı sınav kitapçıklarının
yetersiz olduğunu ve yeniden basılamayacağını söylediği için alınamadılar, ÖSYM
Başkanı bir başka matbaada o kitapçıkları bastırmayı göze alamadığı için
alınamadılar. 9.343 çocuk içerisinden 8 kişi mahkemeye başvurdu. Sadece o 8’i
sınava alındı yani yargı onları haklı gördü. Ama, başvuramayan geri kalanın bir
yıl, belki daha çok yıl gelecekleri engellendi, önlerine duvar örüldü. Bu ne
demektir? İşte bu, o kurumun başkanını hâlâ ayrıcalıklı tutanların da bu
sorumluluğu paylaşması gereken bir tablonun olduğunu ortaya koymaktadır.
Biliyor musunuz o 8 çocuğun içinden, mahkemeyle girenlerin içinden nereleri
kazandılar? Tıp fakültelerini kazandılar, en iyi okulları kazandılar. Bu 9.343
çocuğun hakkını herhâlde önce Millî Eğitim Bakanının araması gerekirdi. Üzülmek
yetmiyor, üzülmek yetmiyor, sorumluları görevlerini yapar hâle getirmek
yöneticilerin öncelikli görevidir. Hele de ÖSYM gibi bir kurumun başındaki
kişinin, 9.343 çocuğun geleceğini engellemeye ve hayatını çalmaya hakkı yoktur.
Böyle bir yöneticiyi ben olsam orada bir gün tutmam, bir gün daha bir tek
öğrenciye zarar vermesini önlemek için görevden alırım. Hele de bu kadar sık
hata yapan birini, öğrencilerin yaşamına mal olacak bir hatayı affetmemekten
dolayı ebediyen mahkûm ederdim. 
Teşekkür ederim. (CHP sıralarından
alkışlar)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Beş dakika ara veriyorum.
Kapanma Saati:
20.48
SEKİZİNCİ OTURUM
Açılma Saati:
20.49
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Fehmi KÜPÇÜ (Bolu), Muhammet Rıza YALÇINKAYA (Bartın)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 130’uncu Birleşiminin Sekizinci Oturumunu açıyorum.
Danışma Kurulunun bir önerisi vardır,
okutuyorum:
IX.- ÖNERİLER
A) Danışma Kurulu Önerileri
1.- Danışma Kurulunun, Genel
Kurulun, 7 Ağustos 2014 Perşembe günü toplanmamasına ve haftalık çalışma
günleri dışında daha önceden çalışılmasına karar verilen 8 Ağustos 2014 Cuma
günü çalışmamasına ilişkin önerisi 
Danışma Kurulu
Önerisi
Danışma Kurulunun 6/8/2014 Çarşamba
günü yaptığı toplantıda, aşağıdaki önerinin Genel Kurulun onayına sunulması
uygun görülmüştür.
 
Cemil Çiçek
 Türkiye
Büyük Millet Meclisi 
 Başkanı
 Ahmet
Aydın Muharrem
İnce
 Adalet
ve Kalkınma Partisi  Cumhuriyet
Halk Partisi 
 Grubu
Başkanvekili Grubu
Başkan vekili
 Yusuf
Halaçoğlu  Hasip
Kaplan
 Milliyetçi
Hareket Partisi  Halkların
Demokratik Partisi
 Grubu
Başkanvekili Grubu
Başkan vekili
Öneri: 
Genel Kurulun, 7 Ağustos 2014 Perşembe
günü toplanmaması ve haftalık çalışma günleri dışında daha önceden
çalışılmasına karar verilen 8 Ağustos 2014 Cuma günü çalışmaması, önerilmiştir.
BAŞKAN – Kabul edenler… Kabul
etmeyenler… Kabul edilmiştir.
639 sıra sayılı Kanun Tasarısı’nın
görüşmelerine devam edeceğiz.
VI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
4.- İş Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı ile
Ankara Milletvekili İzzet Çetin ve 13 Milletvekilinin; Ankara Milletvekili
İzzet Çetin’in; İstanbul Milletvekili Ferit Mevlüt Aslanoğlu'nun; Yozgat
Milletvekili Sadir Durmaz ve Milliyetçi Hareket Partisi Grup Başkanvekili İzmir
Milletvekili Oktay Vural’ın; İstanbul Milletvekili Abdullah Levent Tüzel'in;
Bingöl Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın; Erzincan
Milletvekili Muharrem Işık'ın; İstanbul Milletvekili Abdullah Levent Tüzel'in;
İstanbul Milletvekili Abdullah Levent Tüzel'in; Kocaeli Milletvekili Haydar
Akar'ın; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi ve İstanbul Milletvekili Ferit Mevlüt Aslanoğlu'nun; İzmir
Milletvekili Rahmi Aşkın Türeli'nin; Manisa Milletvekili Özgür Özel'in; İzmir
Milletvekili Rahmi Aşkın Türeli'nin; Batman Milletvekili Ayla Akat Ata'nın;
Bursa Milletvekili Sena Kaleli'nin; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Osmaniye Milletvekili Hasan Hüseyin Türkoğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 3
Milletvekilinin; Diyarbakır Milletvekili Altan Tan'ın; İzmir Milletvekili Rahmi
Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl Milletvekili
İdris Baluken'in; İstanbul Milletvekili Süleyman Çelebi'nin; Tekirdağ
Milletvekili Candan Yüceer'in; Samsun Milletvekili Cemalettin Şimşek'in;
Balıkesir Milletvekili Ayşe Nedret Akova'nın; İzmir Milletvekili Rahmi Aşkın
Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir
Milletvekili Aytun Çıray'ın; Balıkesir Milletvekili Ayşe Nedret Akova'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören’in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639) (Devam)
BAŞKAN – Komisyon? Yok.
Ertelenmiştir.
Gündemin 5’inci sırasında yer alan,
Engellilerin Haklarına İlişkin Sözleşmeye Ek İhtiyari Protokolün Onaylanmasının
Uygun Bulunduğuna Dair Kanun Tasarısı ile İnsan Haklarını İnceleme Komisyonu ve
Dışişleri Komisyonu Raporlarının görüşmelerine başlıyoruz.
5.-
Engellilerin Haklarına İlişkin Sözleşmeye Ek İhtiyari Protokolün Onaylanmasının
Uygun Bulunduğuna Dair Kanun Tasarısı ile İnsan Haklarını İnceleme Komisyonu ve
Dışişleri Komisyonu Raporları (1/892) (S. Sayısı: 605)
BAŞKAN – Komisyon? Yok.
Ertelenmiştir.
Bundan sonra da Komisyonun
bulunamayacağı anlaşıldığından, kanun tasarı ve teklifleri ile komisyonlardan
gelen diğer işleri sırasıyla görüşmek için 12 Ağustos Salı günü saat 14.00’te
toplanmak üzere birleşimi kapatıyorum.
Bütün milletvekili arkadaşlarıma ve
personelimize, basın mensuplarına iyi tatiller diliyorum.
Kapanma
Saati:20.51




(x) 639 S. Sayılı Basmayazı 15/7/2014 tarihli
116’ncı Birleşim Tutanağı’na eklidir.]


(x) Önergenin tam metni tutanağa
eklidir.


(x) Önergenin tam metni tutanağa
eklidir.




