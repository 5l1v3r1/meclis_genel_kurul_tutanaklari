



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 68’inci
Birleşim
 12
Mart 2020 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 12 Mart
muhtırasının 49’uncu yıl dönümüne, 15 Temmuz 2016’daki darbe girişiminde önemli
bir demokrasi sınavı verildiğine, Türkiye Büyük Millet Meclisindeki 15 Temmuz
Şehitler Anıtı’nın açılış töreninin yapıldığına, bugüne kadar gerçekleşen her
türlü darbe, muhtıra benzeri tüm girişimleri kınadığına, 15 Temmuz şehitlerini
saygıyla andığına ve 12 Mart İstiklal Marşı’nın kabulünün 99’uncu yıl dönümüne
ilişkin konuşması
2.- Oturum Başkanı TBMM Başkan Vekili Levent Gök’ün, 12 Mart Erzurum’un
düşman işgalinden kurtuluşunun 102’nci yıl dönümü vesilesiyle Erzurumlu
yurttaşlara saygılarını ilettiğine ilişkin konuşması
3.- Oturum Başkanı TBMM Başkan Vekili Levent Gök’ün, Meclis
çalışmalarında bu hafta kadınların sesinin gür çıkmasına olanak tanıyan bir
çalışma yürütüldüğüne ve milletvekillerinin görüşlerini ifade ederken
kişiselleştirmelerini uygun bulmadığına ilişkin konuşması
4.- Oturum Başkanı TBMM Başkan Vekili Levent Gök’ün, milletvekillerinin
ister cami ister cemevi olsun ibadethanelere yapılan saldırıları kınadıklarına
ve inançlara saygı gösterilmesi gerektiğine ilişkin konuşması
5.- Oturum Başkanı TBMM Başkan Vekili Levent Gök’ün, 13 Mart 2016
tarihinde Ankara Güven Park’ta meydana gelen bombalı saldırıda hayatını
kaybeden 36 yurttaşı saygıyla andığına ve saldırıyı gerçekleştiren PKK terör
örgütünü kınadığına ilişkin konuşması
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Nevin Taşlıçay’ın, 8 Mart Dünya Kadınlar Günü’ne
ilişkin gündem dışı konuşması
2.- Erzurum Milletvekili Zehra Taşkesenlioğlu Ban’ın, 12 Mart Erzurum’un
düşman işgalinden kurtuluşunun 102’nci yıl dönümüne ve Kurtuluş Savaşı’nda
mücadele veren kahraman kadınlara ilişkin gündem dışı konuşması
3.- Hatay Milletvekili Suzan Şahin’in, kamudaki kadın personelin
sorunlarına ilişkin gündem dışı konuşması

V.- AÇIKLAMALAR
1.- Mersin Milletvekili Ali Cumhur Taşkın’ın, 12 Mart İstiklal Marşı’nın
kabulünün 99’uncu yıl dönümüne ilişkin açıklaması
2.- Uşak Milletvekili İsmail Güneş’in, 12 Mart İstiklal Marşı’nın kabulünün
99’uncu yıl dönümüne ilişkin açıklaması
3.- Kahramanmaraş Milletvekili İmran Kılıç’ın, 12 Mart İstiklal
Marşı’nın kabulünün 99’uncu yıl dönümüne ilişkin açıklaması
4.- Kocaeli Milletvekili İlyas Şeker’in, 12 Mart Erzurum’un düşman
işgalinden kurtuluşunun 102’nci, İstiklal Marşı’nın kabulünün 99’uncu yıl
dönümüne ilişkin açıklaması
5.- Mersin Milletvekili Hacı Özkan’ın, 12 Mart İstiklal Marşı’nın
kabulünün 99’uncu yıl dönümüne ilişkin açıklaması
6.- İzmir Milletvekili Sevda Erdan Kılıç’ın, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
7.- Gaziantep Milletvekili İmam Hüseyin Filiz’in, 12 Mart İstiklal
Marşı’nın kabulünün 99’uncu yıl dönümüne ilişkin açıklaması
8.- Niğde Milletvekili Ömer Fethi Gürer’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
9.- Uşak Milletvekili Özkan Yalım’ın, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
10.- Düzce Milletvekili Ümit Yılmaz’ın, PTT Kargo Düzce Yeni Sanayi
Sitesi Şubesinin kapatılması nedeniyle yaşanılan mağduriyete ilişkin açıklaması
11.- Adana Milletvekili Ayhan Barut’un, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
12.- Edirne Milletvekili Okan Gaytancıoğlu’nun, gıdanın stratejik ürün
olduğuna ve yetiştirilmezse parayla alınamayacağı zamanların yaşanacağına,
Türkiye’de kahve hariç her ürünün yetiştirilebileceğine, çiftçi desteklenmediği
için her şeyi ithal eder hâle gelindiğine ilişkin açıklaması
13.- Mersin Milletvekili Baki Şimşek’in, Mersin Orman Bölge Müdürlüğünce
yapılan kontrollerde orman arazilerine dikildiği belirlenen limon ve portakal
ağaçlarının ekipler tarafından kesilmesinin yarattığı mağduriyete ilişkin
açıklaması
14.- Adıyaman Milletvekili Abdurrahman Tutdere’nin, Meclisi ziyaret eden
serbest harita ve kadastro mühendislerinin 5368 sayılı Kanun’la kurulan
lisanslı harita kadastro mühendisleri büroları nedeniyle yaşadıkları mağduriyetleri
dile getirdiğine ilişkin açıklaması
15.- İstanbul Milletvekili Hayrettin Nuhoğlu’nun, ülkede 1 coronavirüs
vakasının görüldüğüne, virüsün etkili olduğu ülkelerden birisinin de İtalya
olduğuna, Türkiye’nin Roma Büyükelçiliğinin duyarlı hâle getirilerek dönmek
isteyen yurttaşların ülkeye getirilebilmesi için gerekli tedbirlerin alınması
gerektiğine ilişkin açıklaması
16.- İzmir Milletvekili Mehmet Ali Çelebi’nin, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
17.- Adana Milletvekili Müzeyyen Şevkin’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen maaşlar
ve engellilik oranını dikkate almayan düzenleme nedeniyle gazilerin mağduriyet
yaşadığına, Gazi Meclisin gazisine sahip çıkması gerektiğine ilişkin açıklaması
18.- Kahramanmaraş Milletvekili Sefer Aycan’ın, çeşitli nedenlerle
ailesini kaybetmiş çocukların en iyi şekilde yetiştirilmesinin önemli olduğuna,
Aile, Çalışma ve Sosyal Hizmetler Bakanlığının Türkiye genelinde 7.280 çocuğun
koruyucu aile yanında olduğunu açıkladığına ve uygun ailelerin koruyucu aile
uygulamasına destek vermesi gerektiğine ilişkin açıklaması
19.- Amasya Milletvekili Hasan Çilez’in, 12 Mart muhtırasının 49’uncu
yıl dönümü ile 12 Mart İstiklal Marşı’nın kabulünün 99’uncu yıl dönümüne
ilişkin açıklaması
20.- Eskişehir Milletvekili Arslan Kabukcuoğlu’nun, 12 Mart İstiklal
Marşı’nın kabulünün 99’uncu yıl dönümüne ilişkin açıklaması
21.- Aydın Milletvekili Süleyman Bülbül’ün, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
22.- Trabzon Milletvekili Ahmet Kaya’nın, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
23.- Sivas Milletvekili Ulaş Karasu’nun, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
24.- Hatay Milletvekili Suzan Şahin’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ve 12
Mart İstiklal Marşı’nın kabulünün 99’uncu yıl dönümününe ilişkin açıklaması
25.- Mersin Milletvekili Alpay Antmen’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ve 12
Mart İstiklal Marşı’nın kabulünün 99’uncu yıl dönümününe ilişkin açıklaması
26.- Konya Milletvekili Halil Etyemez’in, 12 Mart İstiklal Marşı’nın
kabulünün 99’uncu yıl dönümüne ilişkin açıklaması
27.- Van Milletvekili Muazzez Orhan Işık’ın, Van Yüzüncü Yıl
Üniversitesi İlahiyat Fakültesindeki taciz iddialarına, kadına yönelik taciz,
tecavüz ve şiddetin önemli nedenlerinden birisinin de cezasızlık politikası
olduğuna ilişkin açıklaması
28.- Amasya Milletvekili Mustafa Levent Karahocagil’in, 12 Mart İstiklal
Marşı’nın kabulünün 99’uncu yıl dönümü vesilesiyle Mehmet Akif Ersoy’u rahmetle
andığına, AK PARTİ Hükûmetinin şeker pancarı üretiminde önemli artışlar
sağladığına ilişkin açıklaması
29.- Nevşehir Milletvekili Faruk Sarıaslan’ın, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
30.- Mersin Milletvekili Olcay Kılavuz’un, krizi fırsata çevirmeyi
marifet sayanların insanlıktan nasibini almayanlar olduğuna ve fırsatçıların
hak ettikleri cezayı almalarına yönelik çalışma başlatan Ticaret Bakanı ile
virüsün Türk milletinin sağlığını tehdit etmemesi adına insanüstü çaba sarf
eden Sağlık Bakanına teşekkürlerini sunduğuna ilişkin açıklaması
31.- Afyonkarahisar Milletvekili Mehmet Taytak’ın, Mehmet Akif Ersoy’u
ve bütün şehitleri rahmetle andığına, Afyonkarahisar ili Sandıklı ilçesinde
meydana gelen elektrik kesintileri nedeniyle sera yetiştiricilerinin yaşadığı
mağduriyetin gidirilmesi gerektiğine ilişkin açıklaması
32.- Kocaeli Milletvekili Lütfü Türkkan’ın, 12 Mart Erzurum’un düşman
işgalinden kurtuluşunun 102’nci, İstiklal Marşı’nın kabulünün 99’uncu ve 12
Mart muhtırasının 49’uncu yıl dönümüne, Cumhurbaşkanı Recep Tayyip Erdoğan
Başkanlığında tüm bakanların katılımıyla yapılan coronavirüs toplantısından
çıkacak kararları merakla beklediklerine, ülkede ilk coranavirüs vakasının
açıklanmasının ardından vatandaşların marketlere ve eczanelere âdeta hücum
etmesi nedeniyle yeteri kadar ürün stokunun olup olmadığını öğrenmek istediğine
ve bu konuda Hükûmeti tedbir almaya davet ettiklerine, temel gıda ve medikal
eşyaların fiyatlarını artırarak fırsatçılık yapanların tespit edilip gerekli
cezayı alması gerektiğine ilişkin açıklaması
33.- Manisa Milletvekili Erkan Akçay’ın, 12 Mart muhtırasının 49’uncu
yıl dönümüne, darbelerin demokrasinin sekteye uğramasına, sosyal huzursuzluğa
ve siyasal istikrarsızlığa sebep olduğuna, Başbuğ Alparslan Türkeş’in “En kötü
demokrasi, en iyi ihtilalden iyidir.” diyerek demokrasinin önemini vurguladığına,
Milliyetçi Hareket Partisi olarak her türlü darbe ve vesayet odaklarıyla
mücadele ettiklerine ve etmeye devam edeceklerine, 12 Mart İstiklal Marşı’nın
kabulünün 99’uncu yıl dönümü vesilesiyle kurtuluş mücadelesinin kahramanlarını
ve şehitlerini minnetle yâd ettiğine ilişkin açıklaması
34.- İstanbul Milletvekili Hakkı Saruhan Oluç’un, kırk dokuz yıl önce 12
Mart askerî darbesinin demokrasi ve özgürlük isteyenlere, işçilere, emekçilere,
aydınlara ve gençlere yönelik önemli bir kıyım dönemini başlattığına, iktidarın
seçilmişlere, seçmen iradesine ve sandık hukukuna yargı eliyle darbe yapmaktan
uzak durmadığına, her türlü darbe girişimine ve darbeye karşı olduklarına,
Sosyo Politik Saha Araştırmaları Merkezinin Doğu ve Güneydoğu Anadolu
Bölgelerindeki “Saha Araştırması” başlıklı araştırmasına göre Kürt
coğrafyasında işsizliğin, işsiz sayısının, enflasyon oranının, sosyal ve
ekonomik sorunların çok daha güçlü şekilde hissedildiğine, Diyarbakır Tabip
Odası tarafından her yıl verilen Barış, Dostluk ve Demokrasi Ödülü’nün bu yıl
Kadir İnanır ile Barış Annelerine layık görüldüğüne ilişkin açıklaması
35.- İstanbul Milletvekili Engin Altay’ın, Adnan Menderes, Fatin Rüştü
Zorlu, Hasan Polatkan, Deniz Gezmiş, Yusuf Aslan, Hüseyin İnan, Necdet Adalı,
Mustafa Pehlivanoğlu, Erdal Eren, Ömer Halisdemir ve 15 Temmuz darbe
şehitlerini rahmetle andığına, amacı, maksadı, hududu, şümulü ne olursa olsun
darbelerin demokrasiye, özgürlüklere ve yüce Parlamentoya yönelik olduğuna ve
lanetlenmesi gerektiğine, 12 Mart İstiklal Marşı’nın kabulünün 99’uncu yıl
dönümüne, Dünya Sağlık Örgütünün ve Türkiye Cumhuriyeti Sağlık Bakanlığının
tavsiyeleri ve uyarıları doğrultusunda hareket edilmesinin kaçınılmaz olduğuna,
virüsün tıbbi etkisinin dışında ekonomik ve sosyolojik etkilerinin de olacağının
öngörülmesi, temel gıda ve medikal eşyaların fiyatlarını artırarak fırsatçılık
yapanlara karşı Hükûmetin ciddi tedbirler alması gerektiğine, Cumhurbaşkanı
Recep Tayyip Erdoğan’ın AK PARTİ İl Başkanları Toplantısı’nda CHP’ye yönelik
sözlerine, CHP Genel Başkanı Kemal Kılaçdaroğlu’nun Cumhurbaşkanını İdlib
sınırında beklediğine ve Mehmetçik’in içinde bulunduğu hâlin görülmesi
gerektiğine ilişkin açıklaması
36.- Çankırı Milletvekili Muhammet Emin Akbaşoğlu’nun, 12 Mart İstiklal
Marşı’nın kabulünün 99’uncu ve 12 Mart askerî darbesinin 49’uncu yıl dönümüne,
15 Temmuzda gerçekleştirilen hain darbe ve işgal girişimine milletin verdiği
cevabın Türkiye’deki darbe tarihini sona erdirdiğine, bir taraftan 2023
hedefleri doğrultusunda özgürlükleri ve demokrasiyi geliştirirken diğer
taraftan da büyük ve güçlü Türkiye’nin ekonomisini inşa ettiklerine,
Türkiye’nin öncülüğünde adil ve merhametli yeni bir dünyanın mutlaka kurulacağına,
Meclis Başkanının riyasetinde 15 Temmuz şehitlerini sembolize eden 15 Temmuz Şehitler
Anıtı’nın açılışının gerçekleştirildiğine, coronavirüs vakasıyla ilgili Sağlık
Bakanlığının açıklamaları doğrultusunda hareket edilmesi gerektiğine ilişkin
açıklaması
37.- Hatay Milletvekili İsmet Tokdemir’in, tarımsal üretimi tehdit eden
en yüksek girdi maliyetlerinin başında elektrik fiyatlarının geldiğine,
çiftçiler adına elektrik birim fiyatlarının düşürülmesi ve elektrik desteği
verilmesini talep ettiğine, şehit olan hemşehrisi Jandarma Uzman Onbaşı Beyazıt
Bestami Buluş’a Allah’tan rahmet dilediğine ilişkin açıklaması
38.- Muş Milletvekili Gülüstan Kılıç Koçyiğit’in, sağlıklı yaşam
koşullarından uzak olan cezaevlerinde Covid-19 virüsünün yayılmasını engellemek
için ne gibi önlemlerin alınacağı ile yargı paketinin ne zaman çıkacağına
ilişkin Adalet Bakanlığının açıklama yapıp yapmayacağını öğrenmek istediklerine
ilişkin açıklaması
39.- Erzincan Milletvekili Burhan Çakır’ın, 12 Mart İstiklal Marşı’nın
kabulünün 99’uncu yıl dönümü münasebetiyle başta vatan topraklarını kendi
canından aziz bilen şehitlere ve Mehmet Akif Ersoy’a Allah’tan rahmet dilediğine
ilişkin açıklaması
40.- Manisa Milletvekili Bekir Başevirgen’in, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
41.- İstanbul Milletvekili Arzu Erdem’in, 12 Mart İstiklal Marşı’nın
kabulünün 99’uncu yıl dönümü vesilesiyle başta Gazi Mustafa Kemal Atatürk olmak
üzere, İstiklal Savaşı kahramanlarını, şehitleri ve Mehmet Akif Ersoy’u
rahmetle andığına ilişkin açıklaması
42.- İzmir Milletvekili Kani Beko’nun, Türkiye’nin gazeteci
tutuklamaları ve yargılamalarıyla gündemde olduğuna, gazeteciliğin gayesinin
toplumun çıkarlarını korumak olduğuna, yaptıkları haberler nedeniyle Alptekin
Dursunoğlu, Barış Pehlivan, Ferhat Çelik, Aydın Keser, Barış Terkoğlu, Murat
Ağırel, Hülya Kılınç, Rawin Sterk’in tutuklandığına ve son tutuklamalarla birlikte
cezaevlerindeki gazeteci sayısının 91’e yükseldiğine, gazetecilik faaliyetleri
nedeniyle tutuklanan basın emekçilerinin bir an önce serbest bırakılmasını
talep ettiğine ilişkin açıklaması
43.- Ordu Milletvekili Cemal Enginyurt’un, corona virüsü sebebiyle almış
olduğu tedbirler ve gösterdiği performanstan dolayı Sağlık Bakanına teşekkür
ettiğine, temel gıda ve medikal eşyaların fiyatlarını artırarak fırsatçılık
yapanlara karşı Ticaret Bakanının başlatmış olduğu çalışmanın en yüksek düzeyde
devam ettiğine ilişkin açıklaması
44.- İstanbul Milletvekili Mahmut Tanal’ın, Şanlıurfa, Diyarbakır ve
Şırnak’ta bazı avukatlar hakkında Avukatlık Kanunu’nun 58’inci maddesine aykırı
şekilde gözaltı kararı verildiğine ve bu hukuksuz işlemden vazgeçilmesi
gerektiğine ilişkin açıklaması
45.- Kahramanmaraş Milletvekili İmran Kılıç’ın, 13 Mart 1975 tarihinde
kurulan Türkiye Diyanet Vakfının gayesinin sadece ülkemizde değil yeryüzünde
açlık, kıtlık, yoksulluk ya da çeşitli mücbir sebeplerden dolayı yokluk içinde
bulunan milyonlarca insana yardım etmek olduğuna ilişkin açıklaması
46.- Aydın Milletvekili Süleyman Bülbül’ün, destekleme primlerinin
ödenmeyerek çiftçilerin mi cezalandırılmak istendiğini Tarım ve Orman
Bakanından öğrenmek istediğine ilişkin açıklaması
47.- İstanbul Milletvekili Züleyha Gülüm’ün, Urfa, Diyarbakır ve
Şırnak’ta Özgürlük İçin Hukukçular Derneği ve HDP Merkez Hukuk Komisyonu üyesi
olan 11 avukatın gözaltına alındığına ve bu olayın iktidarın yargı eliyle
savunmaya yönelik sürdürdüğü baskı politikalarının devamı olduğuna ilişkin
açıklaması
48.- Hatay Milletvekili Suzan Şahin’in, çocuk istismarı vakalarında
faillerine evlilik yoluyla af getirecek olan teklifin bir kez daha Meclise
getirileceği haberlerine ve iktidarın şiddet, istismar, taciz ve tecavüz suçlarında
tavizsiz bir tutum içinde olması gerektiğine ilişkin açıklaması
49.- Niğde Milletvekili Ömer Fethi Gürer’in, temel gıda ve medikal
eşyaların fiyatlarını artırarak fırsatçılık yapanlara karşı Ticaret
Bakanlığının yaptırımlar uygulaması, çiftçilere ek destek ve teşvik sağlanarak
ülkenin sorun yaşamasının önüne geçilmesi gerektiğine ilişkin açıklaması
50.- Antalya Milletvekili Kemal Bülbül’ün, 12 Mart darbesini kınadığına
ve Âşık İhsani’yi saygıyla andığına ilişkin açıklaması
51.- Çankırı Milletvekili Muhammet Emin Akbaşoğlu’nun, Bitlis
Milletvekili Mahmut Celadet Gaydalı’nın görüşülmekte olan 196 sıra sayılı Kanun
Teklifi’nin 4’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
52.- Çankırı Milletvekili Muhammet Emin Akbaşoğlu’nun, Bursa
Milletvekili Ahmet Kamil Erozan’ın görüşülmekte olan 196 sıra sayılı Kanun
Teklifi’nin 4’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
53.- Çankırı Milletvekili Muhammet Emin Akbaşoğlu’nun, İzmir
Milletvekili Mehmet Ali Çelebi’nin görüşülmekte olan 196 sıra sayılı Kanun
Teklifi’nin 6’ncı maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
54.- Manisa Milletvekili Erkan Akçay’ın, İzmir Milletvekili Mehmet Ali
Çelebi’nin görüşülmekte olan 196 sıra sayılı Kanun Teklifi’nin 6’ncı maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
55.- İstanbul Milletvekili Engin Altay’ın, Manisa Milletvekili Erkan Akçay’ın
yaptığı açıklamasındaki bazı ifadelerine ilişkin açıklaması
56.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
57.- Çankırı Milletvekili Muhammet Emin Akbaşoğlu’nun, malulen emekli
olan gazilere otuz yıl görev yapmış gibi en üst noktadan aylık bağlandığına,
emekli olmakla beraber “Tekrar çalışmak istiyorum.” diyen gazilerle ilgili
düzenleme getirildiğine ilişkin açıklaması
58.- İstanbul Milletvekili Engin Altay’ın, Antalya Milletvekili Kemal
Bülbül’ün görüşülmekte olan 196 sıra sayılı Kanun Teklifi’nin 8’inci maddesiyle
ilgili önerge üzerinde yaptığı konuşmasındaki bazı ifadelerine ve cami nasıl
kutsal bir ibadet yeriyse cemevinin de kutsal bir ibadet yeri olduğuna ilişkin
açıklaması
59.- Çankırı Milletvekili Muhammet Emin Akbaşoğlu’nun, Antalya
Milletvekili Kemal Bülbül’ün görüşülmekte olan 196 sıra sayılı Kanun
Teklifi’nin 8’inci maddesiyle ilgili önerge üzerinde yaptığı konuşmasındaki
bazı ifadelerine ve hiçbir dinî ayrımın yapılamayacağına ilişkin açıklaması
60.- Kocaeli Milletvekili Lütfü Türkkan’ın, Antalya Milletvekili Kemal
Bülbül’ün görüşülmekte olan 196 sıra sayılı Kanun Teklifi’nin 8’inci maddesiyle
ilgili önerge üzerinde yaptığı konuşmasındaki bazı ifadelerine ve insanların
inançlarına asla ve kata kimsenin karışmaya hakkı olmadığına ilişkin açıklaması
61.- Manisa Milletvekili Erkan Akçay’ın, Antalya Milletvekili Kemal
Bülbül’ün görüşülmekte olan 196 sıra sayılı Kanun Teklifi’nin 8’inci maddesiyle
ilgili önerge üzerinde yaptığı konuşmasındaki bazı ifadelerine ve ülkenin
birliğine, bütünlüğüne yönelik saldırıyı lanetlediklerine ve lanetlemeye devam
edeceklerine ilişkin açıklaması
62.- Çankırı Milletvekili Muhammet Emin Akbaşoğlu’nun, Kırklareli
Milletvekili Vecdi Gündoğdu’nun görüşülmekte olan 196 sıra sayılı Kanun
Teklifi’nin 9’uncu maddesiyle ilgili önerge üzerinde yaptığı konuşmasındaki
birçok ifadesine katılmadıklarına ve Cumhurbaşkanının birlik ve beraberliğin
teminatı olduğuna ilişkin açıklaması
63.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un görüşülmekte olan 175 sıra sayılı Kanun
Teklifi’nin 1’inci maddesi üzerinde yaptığı konuşmasında kullandığı “Kürt coğrafyası”
tabirinin anayasal olarak kabul edilemez olduğuna, birlik ve beraberliğin tezahür
ettiği alanlar olan sporda herhangi bir ayrımcılığın söz konusu olamayacağına
ilişkin açıklaması
64.- Çankırı Milletvekili Muhammet Emin Akbaşoğlu’nun, Antalya
Milletvekili Kemal Bülbül’ün görüşülmekte olan 196 sıra sayılı Kanun
Teklifi’nin 8’inci maddesiyle ilgili önerge üzerinde yaptığı konuşmasındaki
bilgi talebine yönelik cevap vermek istediğine ilişkin açıklaması

VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Siirt Milletvekili Meral Danış Beştaş (4/69) ve Mardin
Milletvekili Ebrü Günay’ın (4/70) İnsan Haklarını İnceleme Komisyonu
üyeliğinden istifalarına ilişkin önerge yazısı

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Aksaray Milletvekili Ayhan Erel ve 20 milletvekili
tarafından, ülkemizdeki yoksulluk ve gelir adaletsizliğinin sebeplerinin
tespiti ve alınması gereken önlemlerin belirlenmesi amacıyla 9/10/2019
tarihinde Türkiye Büyük Millet Meclisi Başkanlığına verilmiş olan (10/1901)
esas numaralı Meclis Araştırması Önergesi’nin ön görüşmelerinin, Genel Kurulun
12 Mart 2020 Perşembe günkü birleşiminde yapılmasına ilişkin önerisi
2.- HDP Grubunun, Antalya Milletvekili Kemal Bülbül ve arkadaşları
tarafından, 12 Mart 1995 tarihinde Gazi Mahallesi’nde meydana gelen olayların
araştırılması amacıyla 10/3/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 12 Mart 2020 Perşembe günkü birleşiminde yapılmasına ilişkin
önerisi
3.- CHP Grubunun, Ankara Milletvekili Gamze Taşcıer ve arkadaşları
tarafından, televizyon dizilerindeki şiddetin toplum üzerindeki etkilerinin
araştırılması ve kadına yönelik şiddet ile ayrımcı söylemlerin artışında
dizilerin etkisinin ortaya çıkarılması amacıyla 6/3/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 12 Mart 2020 Perşembe günkü birleşiminde
yapılmasına ilişkin önerisi
VIII.- SEÇİMLER
A) Komisyonlarda Açık Bulunan Üyeliklere Seçim
1.- İnsan Haklarını İnceleme Komisyonunda boş bulunan üyeliklere seçim

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) 
2.- Tekirdağ Milletvekili Mustafa Şentop’un Futbol Maçlarında ve Diğer
Spor Müsabakalarında Bütüncül Bir Emniyet, Güvenlik ve Hizmet Yaklaşımı Üzerine
Avrupa Konseyi Sözleşmesinin Onaylanmasının Uygun Bulunduğuna Dair Kanun
Teklifi (2/2562) ve Dışişleri Komisyonu Raporu (S. Sayısı: 175)

X.- OYLAMALAR
1.- (S. Sayısı: 175) Tekirdağ Milletvekili Mustafa Şentop’un Futbol
Maçlarında ve Diğer Spor Müsabakalarında Bütüncül Bir Emniyet, Güvenlik ve
Hizmet Yaklaşımı Üzerine Avrupa Konseyi Sözleşmesinin Onaylanmasının Uygun
Bulunduğuna Dair Kanun Teklifi’nin oylaması

XI.- YAZILI SORULAR VE CEVAPLARI
1.- Kocaeli Milletvekili Lütfü Türkkan’ın, TBMM İdari Teşkilatına
yapılacak personel alımına ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/24499)
2.- Çanakkale Milletvekili Özgür Ceylan’ın, TBMM Personeli ve Emeklileri
Biriktirme ve Yardımlaşma Sandığına ilişkin sorusu ve Türkiye Büyük Millet
Meclisi Başkan Vekili Süreyya Sadi Bilgiç’in cevabı (7/24500)
3.- İstanbul Milletvekili Mahmut Tanal’ın, TBMM’de görev yapan basın
mensuplarına ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/25063)
4.- Mersin Milletvekili Ali Mahir Başarır’ın, Devlet Hava Meydanları
İşletmesinin yapacağı bir ihale için belirlediği teklif alma tarihini
ertelemesine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/25192)
5.- Şanlıurfa Milletvekili Aziz Aydınlık’ın, THY’nin bir tanıtımında
Halfeti ilçesinin Gaziantep’e bağlı gösterilmesine ilişkin sorusu ve Ulaştırma
ve Altyapı Bakanı Mehmet Cahit Turhan’ın cevabı (7/25350)
6.- İstanbul Milletvekili Mustafa Sezgin Tanrıkulu’nun, bir siyasi
partinin grup toplantısını yaptığı güne ilişkin sorusu ve Türkiye Büyük Millet
Meclisi Başkan Vekili Süreyya Sadi Bilgiç’in cevabı (7/25771)
7.- Muğla Milletvekili Mürsel Alban’ın, Cumhurbaşkanı Yardımcısı Fuat
Oktay’a yöneltilen yazılı soru önergelerine ilişkin sorusu ve Türkiye Büyük
Millet Meclisi Başkan Vekili Süreyya Sadi Bilgiç’in cevabı (7/26196)
12 Mart 2020 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 68’inci Birleşimini açıyorum.
Toplantı
yeter sayısı vardır, görüşmelere başlıyoruz.
Değerli
milletvekilleri, gündeme geçmeden önce 3 sayın milletvekilimize gündem dışı söz
vereceğim ancak ben de birkaç cümleyle iki konuda görüşlerimi ifade etmek
istiyorum.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 12 Mart
muhtırasının 49’uncu yıl dönümüne, 15 Temmuz 2016’daki darbe girişiminde önemli
bir demokrasi sınavı verildiğine, Türkiye Büyük Millet Meclisindeki 15 Temmuz
Şehitler Anıtı’nın açılış töreninin yapıldığına, bugüne kadar gerçekleşen her
türlü darbe, muhtıra benzeri tüm girişimleri kınadığına, 15 Temmuz şehitlerini
saygıyla andığına ve 12 Mart İstiklal Marşı’nın kabulünün 99’uncu yıl dönümüne
ilişkin konuşması
BAŞKAN
– Değerli milletvekilleri, 12 Mart 1971 tarihinde askerlerin hükûmete yönelik
verdiği muhtıra, Türk siyasi tarihinde 12 Mart muhtırası olarak yer almıştır.
Türkiye’nin, Mustafa Kemal Atatürk’ün kurduğu cumhuriyetin ana hedefi, çağdaş
uygarlık seviyesine ulaşmak, demokrasiyle yönetilmek ve millî iradeyi hâkim
kılmaktır. O nedenle, Mecliste de şu anda arkamda gördüğünüz yazıda “Egemenlik
kayıtsız şartsız milletindir.” demek suretiyle bunu çok veciz bir şekilde belirtmiştir.
Türkiye,
darbelerden çok çekmiş bir ülkedir. Darbelerin ve bu tür müdahalelerin Türk
toplumunda açtığı yaralar bugün bile hâlâ sıcaklığını korumaktadır. Darbeler
döneminde gerçekleştirilen idamlar, kötü yönetim alışkanlıkları, insanların
mağdur edilmesi, hayatlarının karartılması, Türkiye'de çok uzun yıllar süren
bir siyasal yaşam boyunca her zaman anılarımızda hâlen sıcaklığıyla yer
almaktadır. Darbelerden çok çekmiş bir ülke olarak Türkiye'miz, hepimiz,
özellikle 15 Temmuz 2016’daki darbe girişiminde gerek Meclisimiz ve gerekse
yurttaşlarımızla gösterdiğimiz duyarlılıkla, Türkiye'de darbelere geçit
verilmeyeceğini, hayatlarımızı ortaya koyarak kanıtlamış bir ulusuz. Bu konuda
Türkiye'de yaşayan yurttaşlarımız önemli bir demokrasi sınavı vermişlerdir.
Bugün de bu vesileyle, Meclisimizde, bahçede bombanın düştüğü yerde bir anıtı
açmak suretiyle 15 Temmuzda hayatını kaybedenleri bir kez daha saygıyla andık.
Demokrasiye ulaşmak, maalesef, meşakkatli, zor ama Türkiye bunu her alanda
başaracak olgunluktadır, bunu kanıtlamıştır. Türkiye'de darbeler bir daha
olmayacak demiyorum, konuşulmayacak şekilde siyaset kültürümüzden çıkmıştır
değerli arkadaşlarım. (AK PARTİ, CHP, MHP ve İYİ PARTİ sıralarından alkışlar) 
Bugüne
kadar gerçekleşen her türlü darbe, muhtıra benzeri tüm girişimleri bir kez daha
kınadığımı ifade ediyorum ve bu vesileyle, 15 Temmuz şehitlerimizi bir kez daha
saygıyla anıyorum. 
“Korkma!
Sönmez bu şafaklarda yüzen al sancak;
Sönmeden
yurdumun üstünde tüten en son ocak. 
O
benim milletimin yıldızıdır, parlayacak;
O
benimdir, o benim milletimindir ancak.”
Değerli
milletvekilleri, bu ölümsüz dizelerin sahibi Mehmet Akif Ersoy ve İstiklal
Marşı’mız…
Değerli
milletvekillerimiz, 12 Mart 1921 tarihinde ilk Meclisimizde, ilk Meclisimizin
Burdur Milletvekili Mehmet Akif Ersoy’un yazmış olduğu İstiklal Marşı kabul
edilerek Türkiye’mizin bağımsızlık mücadelesinin sembolü olmuştur ve o gün
alkışlarla kabul edilen İstiklal Marşı, bugün hepimizin, Gazi Mustafa Kemal
Atatürk önderliğinde gerçekleştirilen, emperyalizme karşı verilen Kurtuluş
Savaşı üzerinde yürütülen bütün savaşlardan sonra kurulan cumhuriyetimizin
sembol bir marşıdır; bağımsızlığımızın sembolüdür, egemenliğimizin sembolüdür.
Ben, bu vesileyle, İstiklal Marşı’mızın yazarı, millî şair Mehmet Akif Ersoy’u
saygıyla anıyorum. (Alkışlar) Bu vesileyle, İstiklal Savaşı’mızı
gerçekleştirerek modern Türkiye’yi kuran Gazi Mustafa Kemal Atatürk başta olmak
üzere bütün silah arkadaşlarını ve can veren bütün yurttaşlarımızı, herkesi bir
kez daha huzurunuzda saygıyla anıyorum, huzurları önünde minnetle eğiliyorum.
(Alkışlar)
Şimdi,
gündem dışı sözlerimize başlayacağız değerli arkadaşlarım.
Gündem
dışı ilk söz, 8 Mart Dünya Kadınlar Günü nedeniyle söz isteyen Ankara
Milletvekilimiz Sayın Nevin Taşlıçay’a aittir. (MHP sıralarından alkışlar)
Sayın
Taşlıçay, süreniz beş dakika. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Nevin Taşlıçay’ın, 8 Mart Dünya Kadınlar Günü’ne
ilişkin gündem dışı konuşması
NEVİN
TAŞLIÇAY (Ankara) – Sayın Başkan, değerli milletvekilleri; 8 Mart Dünya
Kadınlar Günü münasebetiyle Milliyetçi Hareket Partisi Grubu adına söz almış
bulunmaktayım. 
Konuşmama,
doksan dokuz yıl önce bugün, kutlu Meclisimizin çatısı altında Maarif Vekili
Hamdullah Suphi Bey’in yüksek hitabıyla ve Meclis üyelerinin ayakta
alkışlarıyla kabul edilen, Türk varlığı yaşadıkça yaşayacak olan, milletimizin
tüm dünyaya ilan ettiği bağımsızlığının manzum bir beyannamesi olan İstiklal
Marşı’mızın kabul yıl dönümünü büyük bir iftiharla anarak ve İstiklal
Marşı’mızın büyük şairi Mehmet Akif Ersoy’a rahmet dileyerek başlamak
istiyorum.
Yeni
bir 8 Mart Dünya Kadınlar Günü bir yandan arzın dört yanında kutlanırken diğer
yandan da kadınların insanlık mücadelesi sürüyor. Anaların hayat verdiği
insanoğlu, şefkat ve merhamet hazinelerini yağmalıyor, bombalıyor. Kabiller
Habillere reva gördükleri zulmü yeterli bulmuyor; kırılası elleri varlık sebebi
olan analara uzanıyor. Doğu Türkistan’da, Hindistan’da, Arakan’da, Filistin’de,
Suriye’de, Yunanistan’da, kimi mahkûm, kimi mülteci, kimi de göçmen olmuş
anaların feryadı dinmiyor. Bütün bu iç karartıcı tabloya rağmen, hem varlık hem
insanlık hem de onur mücadelesi veren kadınlar başı dik yürüyor geleceğe.
İnsanlık
ve varlık kavgasında en büyük ve şerefli pay Türk kadınlarının. Türk kadınları,
tarih boyunca hakan eşi, hükümdar yarısı oldular; kendi uruklarına gece değil,
ece oldular; kendi evlerine ışık, ocaklarına baca oldular; saçlarını süpürge,
yüreklerini melce kıldılar. Kadınlar, henüz seçme ve seçilme haklarının
verilmediği sözüm ona modern Batılı ülkelerde ikinci sınıf insan muamelesi
görürken Atatürk Türkiyesinde -tıpkı bir zamanlar Ötüken’den Katalan’a uzanan
geniş bir coğrafyada hüküm süren atalarımızın yaptığı gibi- başlara taç oldular.
Ayakları üstünde yeniden doğrulan cumhuriyetin, “öldü” denilirken dirilen yüce
milletin yaralarına ilaç oldular. Ne var ki gün geldi, zamanın değirmeni öğüttü
töreleri. Kadınlarımız hakka hukuka, vicdana ve huzura muhtaç oldular ama
ezilmediler, yenilmediler, asla arkalarına bakıp geri dönmediler. Kiminin tek
dileği bir lokma, bir hırkaydı, başkalarına muhtaç olmadan yaşamaktı; kimininse
bir tutam özgürlük. Kimi eşinden hakkaniyet istedi, kimi ailesinden yalnızca
insaf ve adalet. Kimi sadece sevdiklerini sarıp kucaklamak istedi, kimi de
evladını terör batağından kurtarmak. Vatan uğruna toprağa düşen kınalı
kuzularını Türk Bayrağı’yla kefenleyen çilekeşler de Türk anaları,
Diyarbakır’da terörizme inat, barış için evlatlarının Kandil’e yağ olmaması için
bayrak açan mangal yürekliler de.
Milliyetçi
Hareket Partisi olarak diyoruz ki: Kadın anadır, bacıdır, yârdır. Kadın
ilkbahardır, kadın her 8 Martta gönüllere düşen 4’üncü ve en büyük cemredir.
Nasıl tabiat uyanırsa baharda, her 8 Martta da kadın dayanışma ruhu tekrar
çiçek açar gönüllerde. İnsanlık aydınlık ve güneşli yarınlara kalkar yeniden.
İnsan neslinin devamını sağlayan Tanrı vergisi kucaklar bir kez daha sevgiyle,
şefkatle açılır. Biz bu sevgi ve şefkati, toprağı katılaşan, insanı kötüleşen
dünyanın kurtuluş yolu olarak görüyoruz. Kıymetini ve yüceliğini tarihle tasdik
ettiğimiz Türk kadınının ruh ikliminin beslendiği manevi pınarların,
yozlaşmanın, çürümenin ve insanı günden güne kıymetsizleştiren hastalıklı
fikirlerin panzehri olacağına inanıyoruz. Mübarek, müşfik ve sıcak kucaklarda
Türklük ve İslamlık ninnileriyle büyüyen ülkücü nesiller olarak “Annem beni
yetiştirdi, bu vatana yolladı.” dizesinin verdiği ilhamla hem Türk hem de
mazlum dünya kadınlarının daima yanında olduğumuzu haykırıyoruz. Bu vesileyle,
Avrupa Birliği sınırlarında zulüm ve işkence gören anaların muhtaç yavruları
için göçmen kreşi açtıran Genel Başkanımız Sayın Devlet Bahçeli’ye minnet ve
şükranlarımızı sunuyoruz. 
8
Mart Dünya Kadınlar Günü vesilesiyle şehit anneleri ve eşlerine sevgi ve
hürmetlerimi bildiriyor, coğrafyamızdaki bütün kadınlara, Türkiye’nin
öncülüğünde huzur ve aydınlık yarınlar temenni ediyorum.
Teşekkür
ederim. (MHP sıralarından alkışlar)
BAŞKAN
– Gündem dışı ikinci söz, 12 Mart Erzurum’un kurtuluşunun kahramanı kadınlar
hakkında söz isteyen Erzurum Milletvekilimiz Sayın Zehra Taşkesenlioğlu Ban’a
aittir. (AK PARTİ sıralarından alkışlar)
Süreniz
beş dakika.
2.- Erzurum Milletvekili Zehra Taşkesenlioğlu Ban’ın, 12 Mart Erzurum’un
düşman işgalinden kurtuluşunun 102’nci yıl dönümüne ve Kurtuluş Savaşı’nda
mücadele veren kahraman kadınlara ilişkin gündem dışı konuşması
ZEHRA
TAŞKESENLİOĞLU BAN (Erzurum) – Sayın Başkan, kıymetli milletvekilleri; hepinizi
saygıyla selamlıyorum.
Akif
yıllar önce dedi ya: 
“Garbın
afakını sarmışsa çelik zırhlı duvar,
Benim
iman dolu göğsüm gibi serhaddim var.
Ulusun,
korkma! Nasıl böyle bir imanı boğar,
‘Medeniyet’
dediğin tek dişi kalmış canavar?” 
İşte,
bu dizeleri binlerce sefer gerçek hâle, müşahhas hâle getiren binlerce kadın
kahramanımız var: Binlerce kadına simge hâline gelmiş olan Halide Edip Adıvar,
İnebolu’dan Ankara’ya cephane taşırken donarak ölen Şerife Bacı, İzmir’de
Yunanlılara karşı kahramanca mücadele eden Onbaşı Erzurumlu Kara Fatma, erkek
kılığına girerek Kurtuluş Savaşı’nda mücadele eden Halime Çavuş, Hafız Selman
İzbeli, Çete Emir Ayşe, Gördesli Makbule ya da Tayyar Rahmiye ve tabii ki aynı
topraklardan doğmaktan gurur duyduğum Nene Hatun. “Bu bebeği bana Allah verdi,
ona bakacak olan Allah’tır.” diyerek beşikteki bebeğini bırakıp Taşnak
Ermenilerine karşı kahramanca mücadele eden Nene Hatun’un mücadelesi, bir
şehrin, bir ülkenin ve bir ulusun kaderini değiştirdi. 
Binlerce
yıllık geçmişe sahip olan kadim şehrim Erzurum, bugün aynı zamanda düşman
işgalinden kurtuluşunun 102’nci yılını kutluyor. Ülkemizin ve bölgemizin düşman
işgalinden kurtuluşunda o yıllar, aynı zamanda acının, kaderin ve hüznün
yıllarıydı ama gelin görün ki Anadolu insanı onurunu, gururunu, din, vatan,
millet ve bayrak sevgisini kahramanca göstermiş ve o dönemde tarihe önemli
notlar düşmüştür. O dönemin imkânsızlıklarına rağmen Erzurum’un kurtuluş
mücadelesini veren başta Nene Hatunlarımız ve dadaşlarımız, kendilerine yakışan
bir şecaat ve cesaretle bu mücadeleyi zaferle noktalamışlardır. Bu yıl, biraz önce
de söylediğim gibi, Erzurum’un düşman işgalinden kurtuluşunun 102’nci yılı ama
bizler, 1918 yılından aldığımız ruhla, birbirimizle o dönemde nasıl
kenetlendiysek, esarete karşı nasıl cesaretle omuz omuza mücadele ettiysek
şimdi de aynı ruh ve duruşla, şehrimizin gelişmesi ve kalkınması için, huzuru
ve refahı için hep birlikte, yine aynı şekilde çalışmaya devam ediyoruz. 
Bugünler
8 Mart Dünya Kadınlar Günü’nün mutlulukla kutlandığı günler ama aynı zamanda
binlerce kadının da acıyla ve gözyaşıyla mücadele ettiği günler. İşte, bizler,
bugün, kahraman kadınlarımızın bize emanet ettiği bu Türkiye’yi ilelebet
payidar kılabilmek için, bilimde, iş dünyasında, ilimde ve dünyanın her
döneminde ve toplumun her kesiminde kahramanca mücadele ediyoruz. Kimi kadınımız,
tıpkı Erzurum’da Atatürk Üniversitesinde profesör olan Ayşe Hanım gibi, bulduğu
elektronik pille otomobil dünyasında mücadele ederken kimi kadınlarımız da
bugün gururla NASA’da mücadele ediyor. Bizler Türk kadını olarak, Gazi Mustafa
Kemal Atatürk’ün de bize göstermiş olduğu ışıkla beraber, Sayın
Cumhurbaşkanımızın önderliğinde mücadele etmeye devam edeceğiz. 
Ben,
bugün, bütün bu kahraman kadınlarımızı rahmetle ve minnetle anıyor, Arif Nihat
Asya’nın şu dörtlüğünü tüm kadınlarımıza ithaf ediyorum: 
“Göz
kapanır da nuru sönmez bu mumun,
Gökten
bir ses der gibidir: “Erzurum’un,”
Hür
halkına çağlarca şefaatçi yeter,
Kalbindeki
şefkat Nene Hatun kulunun.”
Hepinizi
saygıyla selamlıyorum. (AK PARTİ, CHP ve MHP sıralarından alkışlar)
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, 12 Mart Erzurum’un
düşman işgalinden kurtuluşunun 102’nci yıl dönümü vesilesiyle Erzurumlu
yurttaşlara saygılarını ilettiğine ilişkin konuşması
BAŞKAN
– Biz de Erzurum’un kurtuluş günü nedeniyle tüm Erzurumlu yurttaşlarımıza
saygılarımızı, minnetlerimizi iletiyoruz. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Hatay Milletvekili Suzan Şahin’in, kamudaki kadın personelin
sorunlarına ilişkin gündem dışı konuşması
BAŞKAN
- Değerli arkadaşlarım, gündem dışı üçüncü söz, kamudaki kadın personelin
sorunları hakkında söz isteyen Hatay Milletvekilimiz Sayın Suzan Şahin’e
aittir. (CHP sıralarından alkışlar)
Süreniz
beş dakika Sayın Şahin.
SUZAN
ŞAHİN (Hatay) – Sayın Başkan, değerli milletvekilleri; Genel Kurulu saygıyla
selamlıyorum.
Kadınlar
toplumsal hayatta her türlü zorlukla karşılaşırken bu eşitsiz yapıyı gidermekle
yükümlü olan kamu idareleri de kadınlar için aynı engellerle dolu. Üniversitede
siyaset bilimi ve kamu yönetimini başarıyla bitirseniz de eğer kadınsanız vali,
kaymakam olmanız zor. Belki çok iyi bir anayasa hukukçusu olabilirsiniz ama
Anayasa Mahkemesi üyesi olmanız zor. Seçim hukuku alanında makaleler yazmış
olabilirsiniz ama YSK üyeliği için yazdığınız makale değil, cinsiyetiniz
önemlidir. Seçim çalışmalarının yükünü kadınlar yüklenebilir, hatta seçmenlerin
kapılarını en güzel kadınlar çalabilir ama belediye yönetmek yine erkek işidir.
600 vekil içinde de sadece 104 kadın milletvekili seçilir. Hasbelkader belki
bakan bile olabilirsiniz ancak eğer kadınsanız, eskiden devlet bakanı,
şimdilerde sadece aileden sorumlu bakan olabilirsiniz. Nedense diğer
bakanlıkları bir kadının yönetebileceğine inanılmaz, kadına güven duyulmaz,
kadın seçmenlerin gazı alınsın diye yalandan bir koltuk verilir, o kadar. Bu
örnekler belki ironik gelecek ama gerçeğin ta kendisidir. 
Sayın
üyeler, Türkiye’de kamudaki çalışan kadınların oranı yüzde 30’larda. İstihdam
oranının bu kadar az olmasının nedenleri arasında ise ev işi sorumluluğu ve
bakım yükü, çalışma saatleri, politika ve kültürel engeller, medeni hâl, sözlü
ve fiziksel taciz, mobbing, kariyer ve yükselmede ayrımcılık, ücret
eşitsizliği, doğum izni, süt izni gibi yasal hakların kullandırılmaması var. Kadına
toplumda her şeyden önce anne rolü verilmesi, kadının birey olarak kabul
edilmemesi, bakım ve ev yükünün kadınla özdeşleştirilmesi kadınların kamudaki
istihdamının önünde duran büyük bir duvardır. Kadın bu toplumsal rolle kamu
alanlarından uzaklaştırılmakta, eve hapsedilmek istenmektedir. Kadını birey
olarak kabul etmeyen AKP hükûmetlerinin bu durumu devlet politikası hâline
getirmesi bu anlayışın kırılmasını da her geçen gün güçleştirmekte, sorunu
derinleştirmektedir. Oysa kadınlar “Aileden vazgeçilsin.” demiyor; “Aile
kadının engeli değil, destekçisi olsun.” diyor; doğum izni, süt izni, kreş gibi
yasal hak olarak verilen imkânlar kullandırılsın istiyor. Kadınlar,
kimliklerinin ve bedenlerinin değersizleştirilmemesini istiyor. Kısaca,
kadınlar hakkı olanı istiyor.
Değerli
üyeler, 0-6 yaş aralığı, çocuklar için fiziksel, ruhsal, zihinsel ve sosyal
açıdan gelişimin en hızlı olduğu ve bu nedenle sağlıklı seyretmesi gereken bir
dönemdir. Kreş ve bakım hizmetlerinin devlet tarafından tüm yurttaşlar için eşitlik
temelinde, ücretsiz olarak sağlanması toplumsal gelişim açısından büyük önem
taşımaktadır. Ancak ne yazık ki Türkiye’de bu hizmetler yok denecek kadar azdır
ve kadınları çalışma hayatından uzaklaştıran en önemli nedenlerden biri
ücretsiz kreş haklarının olmamasıdır. 
AKP’nin
2013’te çıkardığı yönetmeliğe göre, emzirme odası açmak için iş yerinde 100-150
kadın çalışanın olması, kreş açmak için ise 150’den fazla kadın çalışanın
bulunması şart koşulmuştur. Nedense yükümlülük iş yerinde çalışan tüm işçilerin
sayısı üzerinden değil, iş yerinde çalışan kadın işçilerin sayısı üzerinden
belirlenmektedir. Niçin?
SGK
istatistiklerine göre, Türkiye’de 100’ün üzerinde sigortalı çalıştıran 1 milyon
891 bin iş yeri bulunmaktadır. Yani mevcut düzenlemeyle iş yerlerinin yalnızca
yüzde 1’inden daha azı için kreş açma zorunluluğu vardır. Hükûmet her fırsatta
konunun takipçisi olacağını belirtmiş ancak o günden bugüne hiçbir adım
atılmamıştır. Peki, hani bu emzirme odaları ve kreşler? Ne kanuna uyan var ne
denetleyen, ne yaptırım ne de kanunlara bağlı bir Hükûmet; hiçbiri yok. 
Bir
diğer kanayan yara ise emzirme süresidir. Sağlık Bakanlığı ve birçok uzman
tarafından ilk altı ay bebeklerin yalnızca anne sütüyle beslenmeleri tavsiye
edilmektedir. İş Kanunu’nda kadın memurlar ve işçiler için belirlenen doğum
izni süresi olan on altı haftalık süre, bebeklerin ilk altı ay sadece anne
sütüyle beslenmesi gerçeğiyle örtüşmemektedir. Birçok kadın çalışanın yoksulluk
hatta açlık sınırı altında çalıştığı gerçeği de göz önündeyken bütçelerine
bebeğin bakımı, yeni bir ekonomik külfet olarak eklenmektedir. Kadınlar,
ekonomik imkânsızlıklardan dolayı on altı hafta sonrasında ücretsiz izin
alamamaktadır. Süt izinlerindeki sürelerde de bebeğin ilk altı ay sadece anne
sütü alabilmesi koşulu sağlamak da yetersizdir. Süt izinleri birçok iş yerinde
de keyfî olarak kullandırılmamaktadır. Bu olumsuzluklar çocuğun anneyle kurduğu
duygusal bağı da zedelemekte, fiziksel ve ruhsal anlamda sağlıklı nesillerin
ortaya çıkmasını sekteye uğratmaktadır. Doğum izni otuz iki hafta olmalıdır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Şahin.
SUZAN
ŞAHİN (Devamla) – Değerli üyeler, kadınlara en az 3 çocuk baskısı yapılırken
çocukların bakımı ve annelerin eve hapsedilmemesi noktasında politika
üretilmemesi sadece ve sadece bir AKP kurnazlığıdır. Kamu politikalarında
toplumsal cinsiyet eşitliği hayata geçirilmeden hiçbir projenin, icraatın,
çalışmanın, yasal düzenlemenin toplum yararına olması söz konusu olamaz. Bu
bilinçle sosyal devlet olmanın bir gereği ve kamusal bir hak olan kreş
talepleri, emzirme odası, doğum izni sorunlarının çözülmesi, çocuk bakımının
hem erkeklerin hem de kadınların eşit olarak sorumluluk almasıyla çözüleceğinin
farkına varılması ve bunun uygulamalara yansıması gerektiğini belirterek “Siz
yapmazsanız halkımız bilsin ki bu düzenlemeleri CHP iktidarında biz yapacağız.”
diyor, kadın devrimlerinin önderi Yüce Atatürk’ü saygıyla selamlıyorum. 
Saygılarımla.(CHP
ve İYİ PARTİ sıralarından alkışlar)
BAŞKAN
– Değerli arkadaşlarım, şimdi, sisteme giren 30 arkadaşımıza söz vereceğim.
Sayın
Taşkın…
V.- AÇIKLAMALAR
1.- Mersin Milletvekili Ali Cumhur Taşkın’ın, 12 Mart İstiklal Marşı’nın
kabulünün 99’uncu yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Bugün
12 Mart İstiklal Marşı’mızın kabulünün 90’ıncı yıl dönümü ve millî şair Mehmet
Akif Ersoy’u anma günü. Aziz milletimiz için bir bağımsızlık beyannamesi olan
İstiklal Marşı’mız, istiklal ve istikbal mücadelemize sahip çıkmamız gereken
ruhu, birlik ve beraberliğimizden gelen gücümüzü bugüne taşıyan kurucu bir
metindir. 
“Korkma!
Sönmez bu şafaklarda yüzen al sancak,
Sönmeden
yurdumun üstünde tüten en son ocak.
O
benim milletimin yıldızıdır, parlayacak;
O
benimdir, o benim milletimindir ancak.

Çatma,
kurban olayım, çehreni ey nazlı hilal!
Kahraman
ırkıma bir gül; ne bu şiddet, bu celal?
Sana
olmaz dökülen kanlarımız sonra helal…
Hakkıdır,
Hakk’a tapan milletimin istiklal.”
BAŞKAN
– Sayın Güneş…
2.- Uşak Milletvekili İsmail Güneş’in, 12 Mart İstiklal Marşı’nın
kabulünün 99’uncu yıl dönümüne ilişkin açıklaması
İSMAİL
GÜNEŞ (Uşak) – Teşekkür ederim Sayın Başkanım.
“Ben
ezelden beridir hür yaşadım, hür yaşarım,
Hangi
çılgın bana zincir vuracakmış? Şaşarım.
Kükremiş
sel gibiyim, bendimi çiğner, aşarım,
Yırtarım
dağları, enginlere sığmam, taşarım.

Garbın
afakını sarmışsa çelik zırhlı duvar,
Benim
iman dolu göğsüm gibi serhaddim var.
Ulusun,
korkma! Nasıl böyle bir imanı boğar,
‘Medeniyet’
dediğin tek dişi kalmış canavar?

Arkadaş!
Yurduma alçakları uğratma sakın,
Siper
et gövdeni, dursun bu hayâsızca akın.
Doğacaktır
sana vadettiği günler Hakk’ın,
Kim
bilir, belki yarın belki yarından da yakın.

Bastığın
yerleri ‘toprak’ diyerek geçme, tanı,
Düşün
altındaki binlerce kefensiz yatanı.
Sen
şehit oğlusun, incitme, yazıktır atanı,
Verme,
dünyaları alsan da bu cennet vatanı.”
Saygıyla
selamlıyorum. 
Allah
mekânlarını cennet eylesin. 
BAŞKAN
– Sayın Kılıç…
3.- Kahramanmaraş Milletvekili İmran Kılıç’ın, 12 Mart İstiklal
Marşı’nın kabulünün 99’uncu yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
“Kim
bu cennet vatanın uğruna olmaz ki feda?
Şüheda
fışkıracak, toprağı sıksan şüheda.
Canı,
cananı, bütün varımı alsın da Hüda,
Etmesin
tek vatanımdan beni dünyada cüda. 

Ruhumun
senden İlahî, şudur ancak emeli:
Değmesin
mabedimin göğsüne namahrem eli.
Bu
ezanlar, ki şehadetleri dinin temeli,
Ebedî,
yurdumun üstünde benim inlemeli. 

O
zaman vecdile bin secde eder, varsa taşım,
Her
cerihamdan, İlahî, boşanıp kanlı yaşım,
Fışkırır
ruhumücerret gibi yerden naaşım,
O
zaman yükselerek arşa değer belki başım.

Dalgalan
sen de şafaklar gibi ey şanlı hilal!
Olsun
artık dökülen kanlarımın hepsi helal.
Ebediyen
sana yok, ırkıma yok izmihlal.
Hakkıdır,
hür yaşamış bayrağımın hürriyet;
Hakkıdır,
Hakk’a tapan milletimin istiklal.” 
BAŞKAN
– Teşekkür ederim. 
Sayın
Şeker… 
4.- Kocaeli Milletvekili İlyas Şeker’in, 12 Mart Erzurum’un düşman
işgalinden kurtuluşunun 102’nci, İstiklal Marşı’nın kabulünün 99’uncu yıl
dönümüne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Değerli
milletvekilleri, ocak, şubat, mart ve nisan ayları İstiklal Savaşı’nın yoğun
olarak yapıldığı aylar olup bu aylarda 77’nin üzerinde şehrimiz düşman
işgalinden kurtarıldı. Bugün de doğum yerim Erzurum’un düşman işgalinden
kurtuluşunun yıl dönümü. Bu vesileyle, henüz 20 yaşlarındayken “93 Harbi”
olarak bilinen 1877-1878 Osmanlı-Rus Savaşı’nda Erzurum’un işgalden
kurtuluşunun sembol ismi olan Nene Hatun’u rahmetle anıyorum. 
Millî
şairimizin dediği gibi: “Sen şehit oğlusun, incitme, yazıktır atanı/Verme,
dünyaları alsan da bu cennet vatanı.” Evet, bu toprakları bize vatan kılan,
şehitler tepesini boş bırakmayan şehitlerimizi ve gazilerimizi rahmetle,
minnetle anıyor, şükranlarımı sunuyorum. 
Bugün
İstiklal Marşı’mızın kabulünün 99’uncu yıl dönümü. Millî şairimiz Mehmet Akif
Ersoy’u rahmetle anıyor, Genel Kurulu saygıyla selamlıyorum. 
BAŞKAN
– Sayın Özkan… 
5.- Mersin Milletvekili Hacı Özkan’ın, 12 Mart İstiklal Marşı’nın
kabulünün 99’uncu yıl dönümüne ilişkin açıklaması
HACI
ÖZKAN(Mersin) – Teşekkürler Sayın Başkan. 
İstiklal
Marşı, kahraman milletimizin yurt ve bayrak sevgisinin, özgür ve bağımsız
yaşama tutkusundan ödün vermeden haksızlıklara karşı dimdik ayakta durarak
yeniden var olma mücadelesinin ölümsüzleştirildiği dizelerdir. Bugün bizlere
düşen görev, İstiklal Marşı’mızda anlamını bulduğu gibi geçmişteki muhteşem
mücadelenin önem ve değerinin şuuruna vararak atalarımızın emaneti olan
vatanımıza sahip çıkmak ve İstiklal Marşı’mızı coşkuyla söyleyeceğimiz daha
büyük başarılar kazanmak için gayret göstermektir.
İstiklal
Marşı’nın kabul edilişinin 99’uncu yıl dönümünde, başta cumhuriyetimizin
kurucusu Gazi Mustafa Kemal Atatürk olmak üzere bu toprakları bizlere vatan
yapan aziz şehitlerimizi ve istiklal şairimiz Mehmet Akif Ersoy’u minnetle ve
rahmetle, gazilerimizi şükranla anıyor, Genel Kurulu saygıyla selamlıyorum.
BAŞKAN
– Sayın Kılıç…
6.- İzmir Milletvekili Sevda Erdan Kılıç’ın, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
SEVDA
ERDAN KILIÇ (İzmir) – Teşekkür ederim Sayın Başkanım.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydı, on beş yılda
emekli olabiliyorlardı. AKP, bu hakkı 2013 yılında gazilerimizin elinden almış
“60 yaşına kadar çalışın.” demiştir; haklarını gasbedip bugün “Yirmi yıl
çalışın ikinci maaş vereceğiz.” diyerek algı operasyonu yapmaktadır.
Gazilerimiz, silinen primler, kesilen maaşlar, engellilik oranını dikkate
almayan düzenleme nedeniyle büyük mağduriyet yaşamaktadır. Mevzubahis
gazilerimiz ve şehit aileleri ise maliyet teferruattır. Gazi Meclis, gazisine
sahip çıkmalıdır.
BAŞKAN
– Sayın Filiz…
7.- Gaziantep Milletvekili İmam Hüseyin Filiz’in, 12 Mart İstiklal
Marşı’nın kabulünün 99’uncu yıl dönümüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
İstiklal
Marşı’mızın kabulünün üzerinden doksan dokuz yıl geçmesine rağmen Akif’in
“Allah bu millete bir daha İstiklal Marşı yazdırmasın.” sözleri ruhumuzda
coşkuya sebep olurken her bir mısrası okunduğunda yüreğimiz kabarıyor. Akif’ten
bir anekdot sunmak istiyorum: 1914 yılında görevli olarak bulunduğu Berlin’de
lüks bir otele götürülen Akif “Benim burada temsil ettiğim Mehmetçikler
dünyanın dört bir yanında taşta toprakta yatıyorlarken ben bu şatafatlı otelde
nasıl yatabilirim? Bu lüks ve ihtişam beni rahatsız eder.” diyerek itiraz
etmiş. Bunun üzerine, Akif daha mütevazı bir otele götürülmüştür. Akif’in
dünyasında ibret dolu anekdotlar vardır. Kişiliği, ahlakı, sadakati, dik
duruşu, vefası ve tevazusuyla gönüllerde taht kuran Akif’in, özellikle,
devletimizi yönetenler tarafından örnek alınması gerektiğini hatırlatıyor,
kendisini rahmet ve duayla anıyorum.
BAŞKAN
– Sayın Gürer…
8.- Niğde Milletvekili Ömer Fethi Gürer’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydı, on beş yılda
emekli olabiliyordu. AKP, bu hakkı 2013 yılında gazilerimizin elinden almış “60
yaşına kadar çalışın.” demiştir, haklarını gaspedip bugün “Yirmi yıl çalışın,
ikinci maaş vereceğiz.” diyerek algı operasyonu yapmaktadır. Gazilerimiz,
silinen primler, kesilen maaşlar, engellilik oranını dikkate almayan düzenleme
nedeniyle büyük mağduriyet yaşayacaktır. Mevzubahis gazilerimiz ve şehit
aileleri ise maliyet teferruattır. Gazi Meclis, gazisine sahip çıkmalıdır. 
İstiklal
Marşı’mızın doksan dokuz yıldır okunmasını sağlayan Mustafa Kemal Atatürk başta
olmak üzere tüm şehitlerimizi saygıyla selamlıyor, gazilerimizin yaşamlarının
güzel olmasını diliyorum.
BAŞKAN
– Sayın Yalım…
9.- Uşak Milletvekili Özkan Yalım’ın, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
ÖZKAN
YALIM (Uşak) – Teşekkür ederim Sayın Başkan.
Sayın
Başkan, değerli vatandaşlarımız; gazilerimiz onurumuzdur. Her malul gazi aynı
zamanda engelli bir vatandaşımız olduğundan, erken emeklilik hakkından 2013
yılına kadar yararlanmaktaydı, on beş yılda emekli olabiliyordu. AKP, bu hakkı
2013 yılında gazilerimizin elinden almış “60 yaşına kadar çalışın.” demiştir,
haklarını gasbedip bugün “Yirmi yıl çalışın, ikinci maaş vereceğiz.” diyerek
algı operasyonu yapmaktadır. Gazilerimiz, silinen primler, kesilen maaşlar,
engellilik oranını dikkate almayan düzenleme nedeniyle büyük mağduriyet
yaşayacaklardır. Mevzubahis gazilerimiz ve şehit aileleri ise maliyet
teferruattır. Gazi Meclis gazisine sahip çıkmalıdır. Tüm gazilerimizin ve şehit
ailelerimizin haklarını savunmak hepimizin boynunun borcudur; bütün şehitlerimizin,
bütün gazilerimizin tüm haklarını savunacağız diyorum. 
Saygılarımla,
teşekkür ediyorum.
BAŞKAN
– Sayın Yılmaz...
10.- Düzce Milletvekili Ümit Yılmaz’ın, PTT Kargo Düzce Yeni Sanayi
Sitesi Şubesinin kapatılması nedeniyle yaşanılan mağduriyete ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Düzce
Yeni Sanayi’de bulunan PTT şubesi dün sürpriz bir şekilde kapatılmıştır.
Yıllardır Yeni Sanayi esnafımıza hizmet eden ve esnafımızın uzak şubelere
giderek zaman kaybetmesinin önüne geçen, üretim hızını artıran PTT şubemizin
kapanmasını Yeni Sanayi esnafı büyük üzüntüyle karşılamış ve haklı olarak tepki
göstermiştir. PTT Merkez Şube Müdürüyle yaptığımız görüşme sonucunda, Yeni
Sanayi Şubesinin teknik ve fiziki yetersizlikten dolayı geçici olarak
kapatıldığını -daha iyi hizmet verebilecekleri bir noktada- eksiklerinin
giderildikten sonra yeniden açılacağını ifade ettiler. Ancak, Yeni Sanayi
esnafımız arasında yayılan bir söylenti buranın tamamen kapatıldığı ve bir daha
açılmayacağı şeklindedir. Biz şube müdürümüzün sözüne güveniyor ve yapacağı bir
açıklamayla Yeni Sanayi esnafımızın tereddütlerini gidermesini bekliyoruz.
BAŞKAN
– Sayın Barut...
11.- Adana Milletvekili Ayhan Barut’un, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
AYHAN
BARUT (Adana) – Sayın Başkan, yurt savunmasında ve sonsuza dek sürecek
bağımsızlığımız için mücadele eden, kutsal hakları asla ödenemeyecek olan yiğit
gazilerimiz hepimizin onurudur. 
Her
malul gazimiz aynı zamanda engelli bir yurttaşımız olduğundan erken emeklilik
hakkından 2013 yılına kadar yararlanmaktaydı, on beş yılda emekli olabiliyordu.
AKP, bu hakkı 2013 yılında gazilerimizin elinden almış “60 yaşına kadar
çalışın.” demiştir. Hem hakkı gasbediyorlar hem de bugün “Yirmi yıl çalışın,
size ikinci maaş vereceğiz.” diyerek algı operasyonu yapıyorlar. Yiğit
gazilerimiz, silinen primleri, kesilen maaşları, engellilik oranını dikkate
almayan düzenleme nedeniyle büyük mağduriyet yaşayacaktır. Gazi Meclis,
kahraman gazisine sahip çıkmalıdır. Mevzubahis gazilerimiz ve şehit aileleri
ise maliyet teferruattır. 
Teşekkür
ediyorum.
BAŞKAN
– Sayın Gaytancıoğlu...
12.- Edirne Milletvekili Okan Gaytancıoğlu’nun, gıdanın stratejik ürün
olduğuna ve yetiştirilmezse parayla alınamayacağı zamanların yaşanacağına,
Türkiye’de kahve hariç her ürünün yetiştirilebileceğine, çiftçi desteklenmediği
için her şeyi ithal eder hâle gelindiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Yıllardır
AKP’ye buradan bir şey anlatmaya çalıştık -ya biz anlatamadık ya da AKP
anlamadı- dünyayı altüst eden coronavirüs salgını nedeniyle bir kez daha
söylüyoruz: Gıda, stratejik bir üründür, kendiniz yetiştirmezseniz gün gelir
parayla da alamazsınız. Bakın, daha ülkemizde 1 tane vaka tespit edilmiş ama
marketlerde makarnaya, kuru gıdaya hücum edilen yerler var. Makarnalık durum
buğdayında üretici bir ülkeydik, geçen yıl 1,5 milyon ton ithal ettik. Siz
üretmezseniz, kendi çiftçinizi desteklemezseniz “Ucuza dünyadan bulurum.”
derseniz gün gelir tüm dünyada arasanız da bulamazsınız. AKP yaşadığımız bu
durumdan ders çıkarır mı? Sanmıyoruz ama yine de sorumluluğumuz gereği buradan
söylüyoruz. 
Türkiye’de
kahve hariç her ürün yetişir. Siz iktidara geldiğinizden beri 2 Trakya
büyüklüğünde toprağımız ekilmemeye başlandı. Çiftçimizi desteklemediğiniz için
her şeyi ithal eder hâle geldik. 
(Mikrofon
otomatik cihaz tarafından kapatıldı) 
BAŞKAN
– Sayın Şimşek…
13.- Mersin Milletvekili Baki Şimşek’in, Mersin Orman Bölge Müdürlüğünce
yapılan kontrollerde orman arazilerine dikildiği belirlenen limon ve portakal
ağaçlarının ekipler tarafından kesilmesinin yarattığı mağduriyete ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, geçtiğimiz aylarda Mersin’de büyük bir orman katliamı yaşanmış, 1
vatandaş 70 dönüme yakın ormanı kesmiştir. Bu orman katliamından sonra Orman
Bölge Müdürlüğü yetkilileri Mersin genelinde tarama yaparak özellikle orman
kadastrosu eskiden yapılan bölgelerde, orman vasfını yitiren arazilere,
Erdemli’de, Mezitli’de, Silifke’de yirmi otuz yıl önce limon bahçeleri, narenciye
bahçeleri ekilmiş ve binlerce dönüm, orman vasfını yitiren arazi limon ve
narenciye bahçeleriyle doldurulmuştur. Tabii, bu olaydan sonra, olayın
hassasiyetinden sonra Orman Bölge Müdürlüğü, il genelinde yaptığı taramayla bu
binlerce dönüm limon ve portakal bahçelerini orman sınırlarını ihlal ettiği
için kesmektedir, üzerindeki meyvelerle beraber kesmektedir. Bu da bölgede çok
büyük bir mağduriyet oluşturmaktadır. Burada, orman kadastrosu eskiden yapılan
yerlerin yeniden gözden geçirilmesi… Doğayı yeşillendirmeye çalışıyoruz ama
narenciye ve limon bahçelerinin olduğu yerlerde gerçekten yıllarca... 20-30
yaşındaki ağaçların kesilmemesini talep ediyor, saygılar sunuyorum.
BAŞKAN
– Sayın Tutdere…
14.- Adıyaman Milletvekili Abdurrahman Tutdere’nin, Meclisi ziyaret eden
serbest harita ve kadastro mühendislerinin 5368 sayılı Kanun’la kurulan
lisanslı harita kadastro mühendisleri büroları nedeniyle yaşadıkları
mağduriyetleri dile getirdiğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım.
Dün,
aralarında Adıyaman Oda Başkanı ve yönetim kurulu üyeleri olmak üzere yaklaşık
310 serbest harita ve kadastro mühendisi Meclisteydi. Mecliste milletvekilleri
olarak mühendisleri dinledik, mühendislerin sorunlarını dinledik. Mühendisler,
özellikle 2015 yılında iktidar tarafından çıkarılan 5368 sayılı Kanun’la
kurulan Türkiye genelindeki LİHKAB bürolarından dolayı mağduriyetlerini ifade
etmişlerdir. Lisanslı harita kadastro bürolarının kurulmuş olması serbest
piyasada çalışan mühendisleri ciddi anlamda sıkıntıya sokmaktadır, ciddi
anlamda aralarında rekabet sorunu vardır. Ben buradan ilgili Bakanlığa çağrıda
bulunuyorum: Özellikle piyasada çalışan serbest harita ve kadastro
mühendislerinin bu sorunlarının aşılması için gerekli yasal çalışmaların bir an
evvel yapılmasını talep ediyor, Genel Kurulu saygıyla selamlıyorum.
BAŞKAN
– Sayın Nuhoğlu…
15.- İstanbul Milletvekili Hayrettin Nuhoğlu’nun, ülkede 1 coronavirüs
vakasının görüldüğüne, virüsün etkili olduğu ülkelerden birisinin de İtalya olduğuna,
Türkiye’nin Roma Büyükelçiliğinin duyarlı hâle getirilerek dönmek isteyen
yurttaşların ülkeye getirilebilmesi için gerekli tedbirlerin alınması
gerektiğine ilişkin açıklaması
HAYRETTİN
NUHOĞLU (İstanbul) – Teşekkür ederim Sayın Başkan.
Coronavirüs
gündemi işgal etmeye devam ederken ülkemizde de vaka görülmüş oldu. Bu
tehlikeli virüs şimdilik bazı ülkelerde çok daha etkili olmaktadır. Bu
ülkelerden biri İtalya’dır. 4 bin civarında Türk’ün İtalya’da mahsur kaldığı
söylenmektedir. Birçoğu öğrenci olan bu kişiler çok zor şartlarda yaşamaktadır.
Genellikle Güney İtalya’da öğrenciler evden çıkamıyor, maske yok, siparişlere
beş gün sonrası için sıra veriliyor, marketlerde kuyruklar var. Şu ana kadar
hastalığın bulaştığı Türk yoktur. Roma Büyükelçiliğimizde telefonlara, yetkisiz
olduğunu söyleyen bir kadın “İleteceğim.”den başka cevap vermiyor. Kısaca,
Büyükelçilikle irtibat kesiktir. 200 kişi ülkemize dönmek istediklerini beyan
etmiştir. Buradan ilgililere duyuruyorum: Roma Büyükelçiliğimiz duyarlı hâle getirilmelidir.
Dönmek isteyen yurttaşlarımızın getirilmesi için tedbirlerin derhâl alınmasını,
orada kalanların da aç ve susuz bırakılmamalarını talep ediyor, Genel Kurulu
selamlıyorum.
BAŞKAN
– Sayın Çelebi…
16.- İzmir Milletvekili Mehmet Ali Çelebi’nin, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
MEHMET
ALİ ÇELEBİ (İzmir) –Teşekkürler Sayın Başkan.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydı, on beş yılda
emekli olabiliyorlardı. AKP, bu hakkı 2013 yılında gazilerimizin elinden almış
“60 yaşına kadar çalışın” demiştir hem haklarını gasbedip hem bugün “Yirmi yıl
çalışın, ikinci maaş vereceğiz.” diyerek algı operasyonu yapmaktadır.
Gazilerimiz, silinen primler, kesilen maaşlar, engellilik oranını dikkate
almayan düzenleme nedeniyle büyük mağduriyet yaşayacaktır. Mevzubahis,
gazilerimiz ve şehit aileleri ise maliyet teferruattır. Gazi Meclis, gazisine
sahip çıkmalıdır; bugün gelecek 6’ncı maddeyi silinen primler, kesilen maaşlar
ve engellilik oranına göre yeniden düzenlemelidir.
Teşekkür
ederim.
BAŞKAN
– Sayın Şevkin…
17.- Adana Milletvekili Müzeyyen Şevkin’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
MÜZEYYEN
ŞEVKİN (Adana) – Gazilerimiz onurumuzdur. Her malul gazi aynı zamanda engelli
vatandaşımız olduğundan erken emeklilik hakkından 2013 yılına kadar
yararlanmaktaydı, on beş yılda emekli olabiliyorlardı. AKP, bu hakkı 2013
yılında gazilerimizin elinden almış “60 yaşına kadar çalışın.” demiştir,
haklarını gasbedip bugün “Yirmi yıl çalışın, ikinci maaş vereceğiz.” diyerek
algı operasyonu yapmaktadır. Gazilerimiz, silinen primler, kesilen maaşlar,
engellilik oranını dikkate almayan düzenleme nedeniyle büyük mağduriyet
yaşamaktadır. Mevzubahis gazilerimiz ve şehit aileleri ise maliyet
teferruattır. Gazi Meclis, gazisine sahip çıkmalıdır. 
Tüm
gazilerimize saygıyla…
BAŞKAN
– Sayın Aycan…
18.- Kahramanmaraş Milletvekili Sefer Aycan’ın, çeşitli nedenlerle
ailesini kaybetmiş çocukların en iyi şekilde yetiştirilmesinin önemli olduğuna,
Aile, Çalışma ve Sosyal Hizmetler Bakanlığının Türkiye genelinde 7.280 çocuğun
koruyucu aile yanında olduğunu açıkladığına ve uygun ailelerin koruyucu aile
uygulamasına destek vermesi gerektiğine ilişkin açıklaması
SEFER
AYCAN (Kahramanmaraş) – Sayın Başkan, Aile, Çalışma ve Sosyal Hizmetler
Bakanlığı, 2019 yılında Türkiye genelinde 1.563 çocuğun koruyucu aile yanına
yerleştirildiğini, toplam 7.280 çocuğun koruyucu aile yanında olduğunu
açıkladı. Her çocuğun esas yeri kendi ailesidir fakat çeşitli nedenlerle bir
çocuk ailesini kaybetmiş, ortada kalmışsa onun koruyucusu devlettir, millettir.
Hiçbir çocuğumuz ortada kalmamalı, en iyi şekilde yetiştirilmelidir. Bu
kapsamda koruyucu aile uygulamasını destekliyoruz. Bütün illerimiz uygulama
kapsamına alınmalıdır. Uygun aileler de koruyucu aile uygulamasına destek
vermeli ve koruyucu aile olmalıdır. 
Saygılarımla.
Teşekkür
ederim.
BAŞKAN
– Sayın Çilez…
19.- Amasya Milletvekili Hasan Çilez’in, 12 Mart muhtırasının 49’uncu
yıl dönümü ile 12 Mart İstiklal Marşı’nın kabulünün 99’uncu yıl dönümüne ilişkin
açıklaması
HASAN
ÇİLEZ (Amasya) – Teşekkür ederim Sayın Başkanım.
Türkiye
Cumhuriyeti devleti “Milletin istiklalini yine milletin azim ve kararı
kurtaracaktır.” diyerek kurulmuştur. Milletin kararına uzanan darbeci eller,
milletin vicdanını, cumhuriyetimizi ve demokrasimizi yaralamışlardır. 12 Mart
1971’de verdikleri muhtırayla demokrasiye ve millet iradesine el uzatanları,
devlet olduğumuzdan beri darbe yapanları, darbeye destek verenleri ve darbeci
zihniyetleri kınıyorum.
Sayın
Başkanım, millî duygularımızı en üst düzeyde ifade eden İstiklal Marşı’mızın
kabulünün 99’uncu yılı kutlu olsun. Millî marşımızı kabul eden Türkiye Büyük
Millet Meclisinin şerefli bir üyesi olarak bu satırlardaki her ifadeyi
yüreğinde yaşayıp uygulayan bir vatanperver olmak en büyük idealimiz olmalıdır.
Akif’in ifadesiyle “Rabbim bu millete bir daha İstiklal Marşı yazdırmasın.” 
Bu
duygularla, millet irademizin tecelligâhı Gazi Meclisimizi saygıyla
selamlıyorum.
BAŞKAN
– Sayın Kabukcuoğlu…
20.- Eskişehir Milletvekili Arslan Kabukcuoğlu’nun, 12 Mart İstiklal
Marşı’nın kabulünün 99’uncu yıl dönümüne ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım.
Bugün,
İstiklal Marşı’mızın Millet Meclisimizce kabul edilişinin 99’uncu yıl dönümü.
İstiklal Marşı, Osmanlı İmparatorluğu’nun sahip olduğu toprakları aralarında
paylaşma ve Türk milletinin geleceğini tasarlama cüreti gösteren işgalci
güçlere karşı atılan tokadın adıdır. İstiklale giden yolda bütün maddi ve
manevi zorlukları aşan Türk milletinin yeniden dirilişinin destanıdır İstiklal
Marşı. Bugün ihtiyaç duyduğumuz duruş, inanç ve kuvvet, Türk milletinin
bağımsızlığını korumak adına ortaya koyduğu sarsılmaz iradeyi her dizesinde
yansıtan İstiklal Marşı’mızda yer almaktadır. İstiklal Marşı’mız bizlerin onuru,
gururu, hayat felsefesi ve namusudur. 
Cennet
vatanımız uğruna gözünü kırpmadan canını feda eden tüm şehitlerimizi ve millî
şairimiz üstat Mehmet Akif Ersoy’u saygıyla yâd ediyor “Allah bir daha bu
millete İstiklal Marşı yazdırmasın.” duasını tekrarlıyorum.
BAŞKAN
– Sayın Bülbül…
21.- Aydın Milletvekili Süleyman Bülbül’ün, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin mağduriyet
yaşadığına, Gazi Meclisin gazisine sahip çıkması gerektiğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydı, on beş yılda
emekli olabiliyorlardı. AKP, bu hakkı 2013 yılında gazilerimizin elinden almış
“60 yaşına kadar çalışın.” demiştir, haklarını gasbedip bugün “Yirmi yıl
çalışın, ikinci maaş vereceğiz.” diyerek algı operasyonu yapmaktadır.
Gazilerimiz, silinen primler, kesilen maaşlar, engellilik oranını dikkate
almayan düzenleme nedeniyle büyük mağduriyet yaşayacaktır. Mevzubahis
gazilerimiz ve şehit aileleri ise maliyet teferruattır. Gazi Meclis, gazisine
sahip çıkmalıdır. Bugün görüşülecek yasa teklifinin 6’ncı maddesi bu açıdan
yeniden düzenlenmelidir.
Mustafa
Kemal Atatürk başta olmak üzere tüm gazi ve şehitlerimizi minnet ve saygıyla
anıyoruz. (CHP sıralarından alkışlar)
BAŞKAN
– Sayın Kaya…
22.- Trabzon Milletvekili Ahmet Kaya’nın, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
AHMET
KAYA (Trabzon) – Teşekkürler Sayın Başkan.
Gazilerimiz
onurumuzdur. Her malul gazimiz aynı zamanda engelli bir vatandaşımız olduğu
için erken emeklilik hakkından yararlanabiliyor ve on beş yılda emekli
olabiliyordu; ta ki 2013 yılına kadar. AKP Hükûmeti 2013 yılında yaptığı bir
yasa değişikliğiyle bu hakkı gazilerimizin elinden almış ve “60 yaşına kadar
çalışın.” demiştir. Şimdi de “Yirmi yıl çalışın, ikinci maaşı vereceğiz.”
diyerek algı operasyonu yapmaktadır. Gazilerimiz, silinen primleri, kesilen
maaşları ve engellilik oranını dikkate almayan bu düzenleme nedeniyle büyük
mağduriyet yaşayacaktır. Mevzubahis gazilerimiz ve şehit aileleri ise maliyet
teferruattır. Gazi Meclisimiz, gazilerine sahip çıkmalıdır. 
Selam
olsun gazilerimize, selam olsun Mustafa Kemal’in askerlerine.
Teşekkür
ediyorum. (CHP sıralarından alkışlar)
BAŞKAN
– Sayın Karasu…
23.- Sivas Milletvekili Ulaş Karasu’nun, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ilişkin
açıklaması
ULAŞ
KARASU (Sivas) – Teşekkür ediyorum Sayın Başkan.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydı, on beş yılda
emekli olabiliyorlardı. AKP, bu hakkı 2013 yılında gazilerimizin elinden almış
“60 yaşına kadar çalışın.” demiştir. Hakları gasbedilip bugün “Yirmi yıl
çalışın, ikinci maaş vereceğiz.” diyerek algı operasyonu yapılmaktadır.
Gazilerimiz silinen primler, kesilen maaşlar, engellilik oranını dikkate
almayan düzenleme nedeniyle büyük mağduriyet yaşayacaktır. Mevzubahis
gazilerimiz ve şehit aileleri ise maliyet teferruattır. Gazi Meclis, gazisine
sahip çıkmalıdır. (CHP sıralarından alkışlar)
BAŞKAN
– Sayın Şahin…
24.- Hatay Milletvekili Suzan Şahin’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ve 12
Mart İstiklal Marşı’nın kabulünün 99’uncu yıl dönümününe ilişkin açıklaması
SUZAN
ŞAHİN (Hatay) – Teşekkürler Sayın Başkan.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydı, on beş yılda
emekli olabiliyorlardı. AKP, bu hakkı 2013 yılında gazilerimizin elinden almış
“60 yaşına kadar çalışın.” demiştir, haklarını gasbedip “Bugün yirmi yıl
çalışın, ikinci maaş vereceğiz.” diyerek algı operasyonu yapmaktadır.
Gazilerimiz silinen primler, kesilen maaşlar, engellilik oranını dikkate
almayan düzenleme nedeniyle büyük mağduriyet yaşayacaktır. Mevzubahis
gazilerimiz ve şehit aileleriyse maliyet teferruattır. Gazi Meclis, gazisine
sahip çıkmalıdır. 
İstiklal
Marşı’mızın kabulünün 99’uncu yılını kutluyorum. Gazi Mustafa Kemal Atatürk ve
aziz şehitlerimizin ruhları şad olsun. Gazilerimizi minnetle, saygıyla
anıyorum. (CHP sıralarından alkışlar)
BAŞKAN
– Sayın Antmen…
25.- Mersin Milletvekili Alpay Antmen’in, ülkenin onuru olan her malul
gazinin aynı zamanda engelli bir vatandaş olduğuna, silinen primler, kesilen
maaşlar ve engellilik oranını dikkate almayan düzenleme nedeniyle gazilerin
mağduriyet yaşadığına, Gazi Meclisin gazisine sahip çıkması gerektiğine ve 12
Mart İstiklal Marşı’nın kabulünün 99’uncu yıl dönümününe ilişkin açıklaması
ALPAY
ANTMEN (Mersin) – Teşekkür ederim Sayın Başkan.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydı, on beş yılda
emekli olabiliyorlardı. AKP, bu hakkı 2013 yılında gazilerimizin elinden almış
“60 yaşına kadar çalışın.” demiştir. AKP, gazilerimizin emeklilik haklarını
gasbedip bugün de “Yirmi yıl çalışın, 2 maaş vereceğiz.” diyerek algı
operasyonu yapmaktadır. Gazilerimiz silinen primler, kesilen maaşlar,
engellilik oranını dikkate almayan düzenleme nedeniyle büyük mağduriyet
yaşayacaktır. Mevzubahis gazilerimiz ve şehit aileleriyse maliyet teferruattır.
Gazi Meclisimiz, gazisine sahip çıkmalıdır. 
Yine,
bugün İstiklal Marşı’mızın kabulünün yıl dönümü. Bu bağlamda halkımız şunu
unutmasın: Bugünler de geçer. “Ben ezelden beridir hür yaşadım, hür yaşarım, /
Hangi çılgın bana zincir vuracakmış? Şaşarım.” diyor, tüm gazi ve şehitlerimizi
minnet ve saygıyla anıyorum. (CHP sıralarından alkışlar)
BAŞKAN
– Sayın Etyemez…
26.- Konya Milletvekili Halil Etyemez’in, 12 Mart İstiklal Marşı’nın
kabulünün 99’uncu yıl dönümüne ilişkin açıklaması
HALİL
ETYEMEZ (Konya) – Teşekkürler Sayın Başkanım.
Gazi
Meclisimizde kabul edilen İstiklal Marşı’mız, vatan aşkıyla kaleme alınan
kurucu bir metindir. İstiklal Marşımız, İstiklal Harbi tamamlanmadan yazılmış
ve milletimizin istikametini belirlemiştir. İstiklal Marşı’mızda, İstiklal
Harbi’ni gerçekleştiren kahramanlarımızın ruhu vardır. İstiklal Marşı’mızda,
Alparslan’ın Anadolu’yu vatan kılan azmi ve iradesi vardır. İstiklal
Marşı’mızda İstanbul’un fethi ve Fatih Sultan Mehmet’in büyük rüyalarının
izleri vardır. İstiklal Marşı’mızın şairi olan Mehmet Âkif Ersoy, idealleri ve
mütevazı hayatıyla gelecek nesiller için örnek bir şahsiyettir. Merhum Mehmet
Âkif’in dediği gibi Allah bir daha bu millete İstiklal Marşı yazdırmasın.
İstiklal Marşı’nın 12 Mart 1921 tarihinde kabul edilişinin 99’uncu yıl
dönümünde Mehmet Âkif Ersoy’u, tüm kahramanlarımızı, aziz şehitlerimizi rahmet
ve minnetle anıyorum.
BAŞKAN
– Sayın Orhan…
27.- Van Milletvekili Muazzez Orhan Işık’ın, Van Yüzüncü Yıl
Üniversitesi İlahiyat Fakültesindeki taciz iddialarına, kadına yönelik taciz,
tecavüz ve şiddetin önemli nedenlerinden birisinin de cezasızlık politikası
olduğuna ilişkin açıklaması
MUAZZEZ
ORHAN IŞIK (Van) – Teşekkürler Sayın Başkan.
Van
Yüzüncü Yıl Üniversitesi İlahiyat Fakültesinde eğitim gören çok sayıda kadın
öğrenciyi Din Eğitimi Anabilim Dalı Başkanı olan Profesör Ş.G.’nin kendi
konumunu kullanarak taciz ettiği, taciz edilen öğrencilerin savcılığa
başvurduğu, şikâyetleri sonrasında Ş.G.’nin öğrencilere ve ailelerine ulaşıp
şikâyetlerini geri çekmesi için tehdit ettiği kamuoyuna yansımıştır. Taciz
iddialarıyla ilgili soruşturma başlatılmış fakat davanın ne aşamada olduğuyla
ilgili bir bilgilendirme yapılmamıştır. Önceki dönemlerde de fakültelerde
benzer iddialarla, çalışanların ve öğrencilerin taciz edildiklerine dair
başvurular olmuş ancak tacizciler hakkında herhangi bir soruşturma açılmamış,
aksine şikâyetlerin üstü örtülmüştür. Tüm taciz suçları açığa çıkarılmalı ve
cezalandırılmalıdır. 
Kadına
yönelik taciz, tecavüz ve şiddetin önemli nedenlerinden biri de cezasızlık
politikasıdır. Kadına yönelik her türlü şiddetin zamanında soruşturulması ve
sorumluların yasal yaptırımlara tabi tutulması yeni taciz ve şiddet vakalarının
yaşanmasını önleyecektir. 
BAŞKAN
– Sayın Karahocagil…
28.- Amasya Milletvekili Mustafa Levent Karahocagil’in, 12 Mart İstiklal
Marşı’nın kabulünün 99’uncu yıl dönümü vesilesiyle Mehmet Akif Ersoy’u rahmetle
andığına, AK PARTİ Hükûmetinin şeker pancarı üretiminde önemli artışlar
sağladığına ilişkin açıklaması
MUSTAFA
LEVENT KARAHOCAGİL (Amasya) – Teşekkür ediyorum Başkanım.
Ben
de İstiklal Marşı’mızın kabulünün 99’uncu kabul yıl dönümü dolayısıyla yazarı
Mehmet Âkif Ersoy’u rahmet, minnet ve saygıyla anıyorum.
“Şeker
pancarı üretimi günden güne düşüyor.” diyorlar, hâlbuki AK PARTİ Hükûmeti şeker
pancarı üretiminde önemli artışlar sağladı. 2002 yılında 16,5 milyon ton olan
üretim, 2019 yılında 21 milyon tona çıkarılmıştır. Son on altı yılda pancar
üretiminde dekar başına verimde yüzde 41 artış sağladık; 2002 yılında dekarda
4,4 ton olan verimi 2019 yılında 6 tonun üzerine çıkardık. Nişasta bazlı şeker
kotaları indirildi ve şeker pancarı üretimi artırıldı. Şeker kotalarında yüzde
10 paya sahip nişasta bazlı şeker kotaları 2019-2020 pazarlama yılında yüzde
2,5’a indirilmiştir. Böylece, yaklaşık 1,5 milyon ton şeker pancarı ilave kota…
(CHP sıralarından gürültüler) 
(Mikrofon
otomatik cihaz tarafından kapatıldı)
BAŞKAN
– Arkadaşlar sessiz olalım. Değerli arkadaşlar, sessiz olalım.
Sayın
Sarıaslan…
29.- Nevşehir Milletvekili Faruk Sarıaslan’ın, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
FARUK
SARIASLAN (Nevşehir) – Sayın Başkanım, gazilerimiz onurumuzdur. Her malul gazi
aynı zamanda emekli bir vatandaşımız olduğundan erken emeklilik hakkından 2013
yılına kadar yararlanmaktaydı, on beş yılda emekli olabiliyorlardı. AKP, bu
hakkı 2013 yılında gazilerimizin elinden almış “60 yaşına kadar çalışın.” demiştir,
haklarını gasbedip bugün “Yirmi yıl çalışın, ikinci maaş vereceğiz.” diyerek
algı operasyonu yapmaktadır. Gazilerimiz, silinen primler, kesilen maaşlar,
engellilik oranını dikkate almayan düzenleme nedeniyle büyük mağduriyet
yaşamaktadır. Mevzubahis gazilerimiz ve şehit aileleri ise maliyet
teferruattır. Gazi Meclis, gazisine sahip çıkmalıdır. 
Başta
Gazi Mustafa Kemal Atatürk olmak üzere millî şairimiz Mehmet Akif Ersoy’u ve
bütün gazilerimizi minnetle anıyorum.
Teşekkür
ederim. (CHP sıralarından alkışlar)
BAŞKAN
– Sayın Kılavuz…
30.- Mersin Milletvekili Olcay Kılavuz’un, krizi fırsata çevirmeyi
marifet sayanların insanlıktan nasibini almayanlar olduğuna ve fırsatçıların
hak ettikleri cezayı almalarına yönelik çalışma başlatan Ticaret Bakanı ile
virüsün Türk milletinin sağlığını tehdit etmemesi adına insanüstü çaba sarf
eden Sağlık Bakanına teşekkürlerini sunduğuna ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım.
Krizi
fırsata çevirmeyi marifet sayanlar insanlıktan nasibini almayanlardır,
karaborsacılığa tamah edenler ahlaktan bihaber olanlardır. İnsanlar canlarının
derdine düşmüşken, sağlıkları konusunda endişe duyarken sağlık ürünlerinin
fiyatlarını yükseltmenin hiçbir insani tarafı yoktur. Bu vatan, bu millet zor
günde bir olanların, acıda, sevinçte birbirine omuz veren insanların yurdudur. 
Milletimizin
asli karakterinde fırsatçılık hiçbir zaman yer bulmamış, inancımız, töremiz,
terbiyemiz vurgunculuğa asla geçit vermemiştir. Bu yüzsüzlerin hak ettikleri en
ağır cezayı almalarına yönelik çalışma başlatan Ticaret Bakanımız Sayın Ruhsar
Pekcan’a, virüsün Türk milletinin sağlığını tehdit etmemesi adına insanüstü
çaba sarf eden Sağlık Bakanımız Sayın Fahrettin Koca’ya teşekkürlerimi
sunuyorum. Cenab-ı Allah milletimizi her türlü felaketten korusun. 
Genel
Kurulu saygıyla selamlıyorum.
BAŞKAN
– Son olarak Sayın Taytak…
31.- Afyonkarahisar Milletvekili Mehmet Taytak’ın, Mehmet Akif Ersoy’u
ve bütün şehitleri rahmetle andığına, Afyonkarahisar ili Sandıklı ilçesinde
meydana gelen elektrik kesintileri nedeniyle sera yetiştiricilerinin yaşadığı
mağduriyetin gidirilmesi gerektiğine ilişkin açıklaması
MEHMET
TAYTAK (Afyonkarahisar) – Sayın Başkan, Allah bu millete bir daha İstiklal
Marşı yazdırmasın. Bu vesileyle, merhum Mehmet Akif Ersoy ve bütün
şehitlerimizi rahmetle, minnetle anıyorum.
Sayın
Başkan, ülkemizde kalitesi yüksek olan, ihracatı en fazla yapılan domatesler,
Afyonkarahisar’ın Sandıklı ilçesi Koçhisar yolu güzergâhında bulunan 1 milyon
metrekarelik -800 işçimizin çalıştığı- seracılık alanında yetiştirilmektedir.
Aralık ayının ortalarından itibaren sık sık yaşanan elektrik kesintileriyle
sera sıcaklıkları düşmekte, ürünler zarar görmektedir. Seralarda çalışan
işçiler ile sera sahibi firmaların maddi kayıpları olmakta, yaşanan
kesintilerle zorluklar yaşanmaktadır ve bu mağduriyetin giderilmesi için, orada
bulunan tüm yetkililerden ve enerji üreten, enerji satan firmadan, tekrar, bu
anlamda gereken ilgiyi göstermelerini rica ediyorum.
BAŞKAN
– Değerli milletvekilleri, şimdi Sayın Grup Başkan Vekillerimizin söz
taleplerini karşılayacağım.
Değerli
arkadaşlarım, bu arada İç Tüzük 60’a göre söz talebi olan arkadaşlarımızın söz
taleplerini -bugün biraz zamanı ekonomik kullanacağız; önümüzde gündemimiz var,
üzerinde çalışmamız gereken bir kanun teklifi var, onları görüşeceğiz- daha
ilerleyen saatlerde, çalışma akışına uygun bir şekilde değerlendireceğim.
Arkadaşlarımız sistemde kalabilirler ama onların zamanını akışa göre
ayarlayacağım. 
Sayın
Grup Başkan Vekillerimizin söz taleplerini karşılarken de bu çalışma düzenimiz
içerisinde vaktin ekonomik kullanılmasının öneminin de altını bir kez daha
çizerek söz taleplerini karşılamak istiyorum.
İlk
söz, İYİ PARTİ Grubu adına Grup Başkan Vekilimiz Sayın Türkkan’da.
Buyurun
Sayın Türkkan.
32.- Kocaeli Milletvekili Lütfü Türkkan’ın, 12 Mart Erzurum’un düşman
işgalinden kurtuluşunun 102’nci, İstiklal Marşı’nın kabulünün 99’uncu ve 12
Mart muhtırasının 49’uncu yıl dönümüne, Cumhurbaşkanı Recep Tayyip Erdoğan
Başkanlığında tüm bakanların katılımıyla yapılan coronavirüs toplantısından
çıkacak kararları merakla beklediklerine, ülkede ilk coranavirüs vakasının
açıklanmasının ardından vatandaşların marketlere ve eczanelere âdeta hücum
etmesi nedeniyle yeteri kadar ürün stokunun olup olmadığını öğrenmek istediğine
ve bu konuda Hükûmeti tedbir almaya davet ettiklerine, temel gıda ve medikal
eşyaların fiyatlarını artırarak fırsatçılık yapanların tespit edilip gerekli
cezayı alması gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Erzurum’un düşman
işgalinden kurtuluşunun 102’nci yıl dönümü. Bu yıl dönümünü yâd ediyoruz.
Düşmana boyun eğmeyen, zalime yenilmeyen Nene Hatun’un torunlarını canıgönülden
selamlıyorum. Onlar, tarihin karanlık ve en kanlı günlerinde, bir taraftan
Rusların diğer taraftan Ermenilerin ihanetleriyle karşı karşıya kalmış ancak
mücadele ruhundan vazgeçmeyerek canını, kanını ortaya koyup 12 Mart 1918’de
vatan topraklarını işgalcilerden kurtarmıştır. Gazi Mustafa Kemal Atatürk ve
aziz şehitlerimizi saygı ve rahmetle anıyorum.
Bağımsızlığımızın
sembolü olan İstiklal Marşı’mızın yazarı ve aynı zamanda Gazi Meclisimizin ilk
milletvekilleri arasında yer alan Mehmet Akif Ersoy, Kurtuluş Savaşı sonrasında
Türkiye Büyük Millet Meclisi tarafından talep edilen İstiklal Marşı’nı hiçbir
menfaat kabul etmeden yazmış ve yüce Türk milletine bağışlamıştır. 
12
Mart 1921 gününe ait Meclis tutanaklarından Antalya Milletvekili Hamdullah
Suphi Tanrıöver’in yaptığı konuşmadan bir bölümü okumak istiyorum: “Memleketin
kuvayi maddiyesi ve mâneviyesi vardır. İstihlâsı vatan, mücadelesini yapan
milletin vekilleri, onun vekillerinin vekilleri halkın heyecanını ifade etmek
üzere memleketin şairlerine müracaat etmiştir. Bu şairler ilk defa şiirlerini
yazmamıştır. Arkadaşlar, bize şiirlerini yollayan şairler, seneler arasında
bütün memleketin kederlerini, ıstıraplarını, bütün mefahirini söyleyen şiirler
yazmışlardır. Demek para mukabilinde şiir mevzubahis değildir. Biz halkın
ruhunu, heyecanını ifade eden şiirler yazmaları için şairlerimize müracaat ettik.
Hiçbirisi para hakkında bir şey söylememiştir. 
(Mikrofon
otomatik cihaz tarafından kapatıldı) 
BAŞKAN
– Devam edin.
LÜTFÜ
TÜRKKAN (Kocaeli) – Geçen defa işaret ettiğim üzere nazarı dikkatinizi
celbediyorum: Mehmet Akif Bey -ki bu, şairler arasında para meselesinden
kaçınan arkadaşlarımızdan birisidir- zaten senelerden beri en yüksek ve en
ilâhi bir belâğatle yazmıştır.”
1921
yılında kabul edilerek “İstiklal Marşı” olarak ilan edilen millî marşımızın
99’uncu yılında cumhuriyetimizin kurucusu Gazi Mustafa Kemal Atatürk'ü, merhum
Akif’i ve bütün kahramanlarımızı saygıyla ve rahmetle anıyorum. Allah bu
millete bir daha İstiklal Marşı yazdırmasın. 
Sayın
Başkan, değerli milletvekilleri; Türk siyasi tarihine “sivil siyasete ikinci
müdahale” olarak geçen 12 Mart 1971 muhtırasının üzerinden tam kırk dokuz yıl
geçti. Türkiye darbe dönemlerinden çok zarar gördü ve bu anlamda ülkemiz yorgun
bir ülke. İYİ PARTİ olarak demokrasi dışında hiçbir müdahaleyi kabul etmiyor ve
şiddetle kınıyoruz. Milletin verdiği yetkiyi yine milletin sandıkta değiştirme
iradesine inanıyoruz ve inanmaya da devam
edeceğiz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Türkkan.
LÜTFÜ
TÜRKKAN (Kocaeli) – Ülkemizde ilk coronavirüs vakasının görüldüğünün
açıklanmasından ve Dünya Sağlık Örgütünün de “Covid-19” denilen corona virüsünü
pandemik yani kontrol edilemeyen salgın bir hastalık ilan etmesinin ardından
dün Sağlık Bakanı Sayın Fahrettin Koca’ya birtakım yeni tedbirlerin alınması
çağrısında bulunmuştum. Dünden bu yana ilgili bakanlar bir araya geliyor ve
durumu değerlendiriyor. Bugün de Sayın Cumhurbaşkanı Erdoğan Başkanlığında yine
bakanların katılımıyla bir toplantı yapılacak. Bu toplantıdan çıkacak kararları
merakla bekliyoruz.
Bu
noktada bir konuya daha dikkat çekmek istiyorum. İlk vakanın açıklanmasından
sonra vatandaşlarımız marketlere ve eczanelere âdeta hücum etti ve rafları
boşalttı; bu durum gittikçe de artacağa benziyor. Yeteri kadar ürün stoku var
mı? Ürünlerin yetişmediği yerlerde nasıl tedbirler alınacak? Bu konuda Hükûmeti
tedbir almaya davet ediyoruz.
Ayrıca,
temel gıda ve medikal eşyaların fiyatlarını fahiş şekilde artırarak fırsattan
istifade eden sözde esnaflar da muhakkak tespit edilip gerekli cezai işlemler
ivedilikle yapılmalı, vatandaşın mağduriyeti ortadan kaldırılmalıdır.
Yüce
Parlamentoyu saygıyla selamlıyorum.
BAŞKAN
– Sayın Türkkan, ben de size teşekkür ederim, bugün süreyi son derece ekonomik
kullandık.
Değerli
arkadaşlarım, söz sırası Milliyetçi Hareket Partisi Grubu adına Grup Başkan
Vekilimiz Sayın Akçay’da.
Buyurun
Sayın Akçay.
33.- Manisa Milletvekili Erkan Akçay’ın, 12 Mart muhtırasının 49’uncu
yıl dönümüne, darbelerin demokrasinin sekteye uğramasına, sosyal huzursuzluğa
ve siyasal istikrarsızlığa sebep olduğuna, Başbuğ Alparslan Türkeş’in “En kötü
demokrasi, en iyi ihtilalden iyidir.” diyerek demokrasinin önemini
vurguladığına, Milliyetçi Hareket Partisi olarak her türlü darbe ve vesayet
odaklarıyla mücadele ettiklerine ve etmeye devam edeceklerine, 12 Mart İstiklal
Marşı’nın kabulünün 99’uncu yıl dönümü vesilesiyle kurtuluş mücadelesinin
kahramanlarını ve şehitlerini minnetle yâd ettiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Türkiye
maalesef darbelerden çok çekmiştir ve bu darbeler demokrasimizin sekteye
uğramasına, sosyal huzursuzluğa ve siyasal istikrarsızlığa sebep olmuştur. 27
Mayıs 1960 darbesinin ardından 15 Ekim 1961’de yapılan seçimlerde darbecilerin
umduğu sonucun çıkmaması cuntacıları rahatsız etmiştir. Cuntacılar “Bu Meclise
iktidar devredilemez.” diyerek 22 Şubat 1962 tarihinde Talat Aydemir
öncülüğünde birinci darbe kalkışmasını yapmışlardır. Tanklarla Meclisi kuşatan
Talat Aydemir, ilk kalkışmasında amacına ulaşamamış ve 21 Mayıs 1963 tarihinde
ikinci darbe kalkışmasına girişmiştir. 9 Mart 1971’de Madanoğlu cuntası deşifre olup bir başka cuntacı ekip tarafından ekarte
edilmiştir ve üç gün sonra 12 Mart 1971’de millet egemenliğini hiçe sayan bu
darbelerden biri olan 1971 muhtırası verilmiştir ve bugün de onun yıl
dönümüdür. 1971 yılında sivil demokratik siyasetin önü darbeciler tarafından
kesilmiş, demokratik seçimlerle iktidara gelen millî irade, vesayet odaklarınca
hükûmetten uzaklaştırılmıştır. 1971 muhtırası, darbesi, sadece askerlerin değil
aynı zamanda seçilmiş ve atanmış kimi sivillerin de mevcut siyasi iradeye karşı
iş birlikçilik yaptığı bir siyasi atmosfer içinde gerçekleşmiştir. 12 Mart 1971
muhtırasından 12 Eylül 1980’e kadar geçen dokuz yılda 11 hükûmet değişikliği
olmuş, ülkenin istikrarı bozulmuştur. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – 12 Eylül 1980 darbesiyle ülkemizde oluşturulan kaotik ortam,
ülkenin yönetimini “Atlantik”çi zihniyete servis etmeyi amaçlamıştır.
Başbuğ’umuz Alparslan Türkeş “En kötü demokrasi, en iyi ihtilalden iyidir.”
diyerek demokrasinin önemini vurgulamıştır. 28 Şubat 1997 postmodern darbesi,
27 Nisan 2007 e-muhtırası Türk siyasi hayatına balans ayarı vermeye
çalışmıştır. Biz, bu acı tecrübeleri daha farklı formatlarda 15 Temmuz 2016’da
hain FETÖ girişimiyle yaşadık. 15 Temmuzda ihanet odakları millî iradeyi yok
etmek istemiş, ülkemizi bir işgale uğratarak parçalamayı hedeflemiş, ancak
milletimiz ve Türkiye Büyük Millet Meclisi darbecilerin karşısına çıkarak kendi
iradesine sahip çıkmıştır.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın.
ERKAN
AKÇAY (Manisa) – Darbeleri ve vesayet odaklarını, darbelere çanak tutan cunta
kuklalarını unutmadık. Her fırsatta değişik vesilelerle zaman zaman bunların
nüksettiğini görüyoruz. 15 Temmuz ve sonrasında emperyal uşakların yanında saf
tutanları da unutmadık ve unutmayacağız. Partimiz, 1971 muhtırasıyla ve diğer
antidemokratik teşebbüslerle siyasi faaliyetlerine en çok ket vurulan siyasi
partilerden biridir. 
Bu
vesileyle, Milliyetçi Hareket Partisi olarak siyasi tarihimiz boyunca her türlü
darbe ve vesayet odaklarıyla mücadele ettiğimizi ve bundan sonra da aynı
mücadeleyi sürdüreceğimizi ifade ediyorum. 
(Mikrofon
otomatik cihaz tarafından kapatıldı) 
BAŞKAN
– Tamamlamanız için bir dakika ilave edeyim. 
Buyurun
Sayın Akçay.
ERKAN
AKÇAY (Manisa) – Sayın Başkan, bugün İstiklal Marşı’mızın kabulünün 99’uncu yıl
dönümü. Zaferle taçlanmış Millî Mücadele tarihimizin destanı olan İstiklal
Marşı’nın Türkiye Büyük Millet Meclisinde kabulünün 99’uncu yılını saygı,
minnet ve gururla anıyoruz. İstiklal Marşı’mız bir varoluş mücadelesinin
çelikleşmiş ifadesidir. Bu ifade yüzyıllarca bir medeniyetin inşası ve
kurulması yolunda fedakârlığıyla öne çıkan kahramanların şahsında vücut
bulmuştur. İstiklal Marşı’mız esirliğe karşı hürriyettir, yılgınlığa karşı
azimdir, korkaklığa karşı cesarettir, bozgunculuğa karşı birliktir; İstiklal
Marşı’mız millî onurun dirilişi, bağımsızlık ateşinin kor alevidir. 
(Mikrofon
otomatik cihaz tarafından kapatıldı) 
BAŞKAN
– Son cümlenizi tamamlayın, bitirelim.
ERKAN
AKÇAY (Manisa) – Bu vesileyle, İstiklal Harbi’mizin ve bütün kurtuluş
mücadelelerimizin kahramanlarını ve şehitlerimizi minnetle, rahmetle, şükranla
yâd ediyorum. 
Teşekkür
ediyorum Sayın Başkan. 
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Oluç’ta. 
Buyurun
Sayın Oluç.
34.- İstanbul Milletvekili Hakkı Saruhan Oluç’un, kırk dokuz yıl önce 12
Mart askerî darbesinin demokrasi ve özgürlük isteyenlere, işçilere, emekçilere,
aydınlara ve gençlere yönelik önemli bir kıyım dönemini başlattığına, iktidarın
seçilmişlere, seçmen iradesine ve sandık hukukuna yargı eliyle darbe yapmaktan
uzak durmadığına, her türlü darbe girişimine ve darbeye karşı olduklarına,
Sosyo Politik Saha Araştırmaları Merkezinin Doğu ve Güneydoğu Anadolu
Bölgelerindeki “Saha Araştırması” başlıklı araştırmasına göre Kürt
coğrafyasında işsizliğin, işsiz sayısının, enflasyon oranının, sosyal ve
ekonomik sorunların çok daha güçlü şekilde hissedildiğine, Diyarbakır Tabip Odası
tarafından her yıl verilen Barış, Dostluk ve Demokrasi Ödülü’nün bu yıl Kadir
İnanır ile Barış Annelerine layık görüldüğüne ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, evet, bundan kırk dokuz yıl önce Türkiye için demokrasiye, adalete,
hukuka, özgürlüklere vurulan darbeleri hatırlatan önemli bir tarihtir 12 Mart
1971. Kırk dokuz yıl önce 12 Mart askerî darbesi, demokrasi ve özgürlük
isteyenlere, işçilere, emekçilere, aydınlara ve gençlere, toplumun tamamına
yönelik önemli bir kıyım dönemini başlattı. Ne yazık ki bu Meclis, Deniz
Gezmiş, Yusuf Aslan ve Hüseyin İnan’ı idam sehpasına götüren kararı aldı.
Binlerce akademisyen, aydın, öğrenci tutuklandı ve toplumsal adalet isteyen
muhalefetin sesi susturuldu. 
12
Mart 1971 darbesinin esas lafı “Demokrasinin üzerine şal örtüyoruz.” lafıydı.
Bu, tarihimize geçmiş bir laftır ve demokrasinin üzerine şal örtmeye kalkışan
kim olursa olsun o, demokrasiye, adalete, hukuka ve özgürlüklere karşıdır. Bunu
o zamandan beri de çok iyi biliyoruz. 12 Mart 1971 darbesi, aynı zamanda 12
Eylül darbesinin hazırlayıcısı olmuştur.
Daha
sonra -darbeler tarihimiz bitmedi elbette- 28 Şubat, en son 15 Temmuz darbe
girişimi. Bunlar devam etti ama ne yazık ki bu iktidar da demokratik siyasete
darbe vurma anlayışından uzak durmamaktadır ve seçilmişlere -ister milletvekili
olsun ister belediye başkanı olsun- seçmen iradesine ve sandık hukukuna
yönelik, yargı eliyle darbe yapmaktan uzak durmamıştır. Biz, her türlü darbe
girişimine ve darbeye karşı olduk ve bundan sonra da karşı olmayı kararlı bir
şekilde sürdüreceğiz.
Dün
işsizlikle ilgili konuşma yapmıştım ve 2019’daki resmî işsiz sayısının 918 bin
arttığına ve 4 milyon 400 bin kişiye ulaştığına değinmiştim ve geniş işsizlik
rakamının çok daha yüksek olduğunu söylemiştim. Biraz araştırmalara
baktığımızda…
(Mikrofon
otomatik cihaz tarafından kapatıldı)
BAŞKAN
– Devam edin.
HAKKI
SARUHAN OLUÇ (İstanbul) – Sosyo Politik Saha Araştırmalar Merkezinin, Doğu ve
Güneydoğu Anadolu Bölgelerindeki “Saha Araştırması” başlıklı araştırmasına
baktığımızda esas itibarıyla Kürt coğrafyasında hem işsizliğin, işsiz sayısının
hem enflasyon oranının hem de sosyal ve ekonomik sorunların çok daha güçlü
şekilde hissedildiğini ve yaşandığını görüyoruz. 
Baktığımızda,
Kürt kadınlarının yüzde 87’sinin ücret getiren herhangi bir işte çalışmadığı
tespit edilmiş. Bu araştırmaya katılanların yüzde 65,6’sı ev içi ücretsiz işçi
kadınlarda ve yüzde 9,9’u sadece iş arıyor görünüyor. Yine bu ankette
belirtilen gelir beyanına göre katılımcıların yüzde 63’ünün TÜİK verilerine
göre açlık-yoksulluk limiti içinde sayılan 0-2.000 Türk lirası arası hane
gelirine sahip olduğu belli oluyor.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Kürt çocukları kronik açlıkla karşı karşıya.
Özellikle ocak ayında Sağlık Bakanlığı, Millî Eğitim Bakanlığı ve Hacettepe
Üniversitesinin yaptırdığı araştırma sonuçları bunu gösteriyor ve oradaki daire
başkanı diyor ki: “Çocuklar yetersiz besleniyor. Böyle bir durum Türkiye'nin
batısında da Avrupa’da da yok.” Bu ifade kendi ifadesi.
Enflasyon,
dediğim gibi, Van, Muş, Bitlis, Hakkâri, Urfa, Diyarbakır, Ağrı, Kars, Iğdır,
Ardahan’da çok yüksek oranlarda, Türkiye'nin çok yüksek oranlarında seyrediyor
ve işsizlik de batıyla karşılaştırdığımızda neredeyse 1’e 2 oranında daha fazla
görünüyor. Bu, büyük bir eşitsizlik elbette. Bunu bir kez daha vurgulamak
istedim. 
Son
olarak, Diyarbakır Tabip Odasının 14 Mart Tıp Bayramı etkinlikleri kapsamında
1996 yılından bu yana verdiği Barış, Dostluk ve Demokrasi Ödülü’nün bu yıl
Kadir İnanır’a ve Barış Annelerine verildiğini duyduk.
(Mikrofon
otomatik cihaz tarafından kapatıldı)
BAŞKAN
– Lütfen tamamlayalım.
HAKKI
SARUHAN OLUÇ (İstanbul) – Bitiriyorum efendim.
Özellikle
Barış Anneleri beyaz tülbentleriyle barış ve demokrasi mücadelesinin bayrağı
hâline gelmişlerdir. Kadir İnanır da tüm baskılara rağmen barış talebini dile
getirmekten imtina etmemiştir, gerek sanat hayatı gerek entelektüel ve aydın
duruşuyla Türkiye toplumu içerisinde önemli bir isim olarak “barış” vurgusunu
her fırsatta dile getirmiştir. Kendisi ödül törenine katılamadı ama bir mesaj
gönderdi ve dedi ki: “Dünyanın en güzel ülkesi Türkiye’mizde toplumsal
beraberliği uzlaşarak güçlendirip cepheleşmelere son vereceğiz, mutlulukları
yakalamaya yemin ederek özgürlük ve demokrasiyi inşa edeceğiz. Büyük barışı
mutlaka kuracağız, mutlaka kuracağız çünkü başka çaremiz yoktur.” Kendisine
buradan saygılarımızı gönderiyoruz.
Teşekkür
ediyorum.
BAŞKAN
– Söz sırası Cumhuriyet Halk Partisi Grubu adına Grup Başkan Vekili Sayın
Altay’da. 
Buyurun
Sayın Altay.
35.- İstanbul Milletvekili Engin Altay’ın, Adnan Menderes, Fatin Rüştü
Zorlu, Hasan Polatkan, Deniz Gezmiş, Yusuf Aslan, Hüseyin İnan, Necdet Adalı,
Mustafa Pehlivanoğlu, Erdal Eren, Ömer Halisdemir ve 15 Temmuz darbe
şehitlerini rahmetle andığına, amacı, maksadı, hududu, şümulü ne olursa olsun
darbelerin demokrasiye, özgürlüklere ve yüce Parlamentoya yönelik olduğuna ve
lanetlenmesi gerektiğine, 12 Mart İstiklal Marşı’nın kabulünün 99’uncu yıl
dönümüne, Dünya Sağlık Örgütünün ve Türkiye Cumhuriyeti Sağlık Bakanlığının
tavsiyeleri ve uyarıları doğrultusunda hareket edilmesinin kaçınılmaz olduğuna,
virüsün tıbbi etkisinin dışında ekonomik ve sosyolojik etkilerinin de olacağının
öngörülmesi, temel gıda ve medikal eşyaların fiyatlarını artırarak fırsatçılık
yapanlara karşı Hükûmetin ciddi tedbirler alması gerektiğine, Cumhurbaşkanı
Recep Tayyip Erdoğan’ın AK PARTİ İl Başkanları Toplantısı’nda CHP’ye yönelik
sözlerine, CHP Genel Başkanı Kemal Kılaçdaroğlu’nun Cumhurbaşkanını İdlib
sınırında beklediğine ve Mehmetçik’in içinde bulunduğu hâlin görülmesi
gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan. Sizi ve yüce Genel Kurulu
saygıyla selamlıyorum.
Adnan
Menderes, Fatin Rüştü Zorlu, Hasan Polatkan, Deniz Gezmiş, Yusuf Aslan, Hüseyin
İnan, Necdet Adalı, Mustafa Pehlivanoğlu,
Erdal Eren, Ömer Halisdemir ve 250 -son- 15 Temmuz darbe şehidini rahmet ve
minnetle anarak konuşmama başlamak istiyorum efendim. 
Sayın
Başkan, 27 Mayıs 1960 darbesi, bütün darbelerin anasıdır. Amacı, maksadı ne
olursa olsun, hududu, şümulü, geldiği yön ne olursa olsun; darbeler,
demokrasiye, özgürlüklere, aziz milletimize ve yüce Parlamentoya yöneliktir.
Bizim için 27 Mayıs 1960, 12 Mart 1971, 12 Eylül 1980, 28 Şubat 1997, 27 Nisan
2007 ve 15 Temmuz 2016 aynı şeydir. Hepsi, eşit derecede lanetlenmesi gereken,
reddedilmesi gereken, demokrasimizin gelişmesini, Türkiye’nin kalkınmasını,
milletimizin özgürleşmesini engelleyen hain ve alçak girişimlerdir. Bu
çerçevede bütün bu darbeleri şiddetle reddettiğimizi… 27 Mayıstan, merhum
Menderes’ten itibaren Ömer Halisdemir’e kadar bütün darbe şehitlerini, darbe
mağdurlarını buradan tekrar saygıyla, rahmet ve minnetle anıyoruz. 
(Mikrofon
otomatik cihaz tarafından kapatıldı)
BAŞKAN
– Devam edin. 
ENGİN
ALTAY (İstanbul) - Sayın Başkan, bugün 12 Mart; malum, İstiklal Marşı’mızın
kabulünün de yıl dönümüdür. İstiklal Marşı bir ulusun mutabakat metnidir. Bugün
83 milyonun ve dün ise kendi vatanlarının savunması için yaşamlarını feda eden
atalarımızın şehadetini anlatan en güzel belgedir. Ruhu “İncitme, yazıktır
atanı.”dır İstiklal Marşı’mızın; özü “Ben ezelden beridir hür yaşadım, hür
yaşarım.” diyen bağımsızlık ve egemenliktir İstiklal Marşı’mızın. Büyük şair
Mehmet Akif Ersoy “Allah bir daha bu millete İstiklal Marşı yazdırmasın.”
diyerek yazdığı bu şiirle milletimizin
gönlünde taht kurmuştur. 
Sayın
Başkan, bu vesileyle bazen dış düşmana karşı, bazen bir doğal felakete karşı,
bazen de -tıbbi terimle ifade edilen- corona tehdidine karşı en çok birliğe,
dayanışmaya, tesanüde ihtiyacımız olan bir süreçten geçiyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın.
ENGİN
ALTAY (İstanbul) - Burada hepimizin, Dünya Sağlık Örgütünün ve Türkiye
Cumhuriyeti Sağlık Bakanlığının tavsiyeleri, genelgeleri ve uyarıları
doğrultusunda hareket etmesi kaçınılmazdır. Efendim “Okullar kapatılacak mı,
Meclis kapatılacak mı, sosyal etkinlikler iptal edilecek mi, üniversiteler
tatile girecek mi, partiler kongrelerini yapabilecek mi?” Bütün bunlarda bizim
bir tek yere kulak vermemiz lazım, o da Sağlık Bakanlığımızın uyarı ve
tavsiyeleridir ancak Hükûmetin bir yere daha kulak vermesi lazım.
Sayın
Başkan, bu vesileyle görüyoruz ki coronanın Dünya Sağlık Örgütü tarafından
pandemik ilan edilmesinden sonra maalesef 5 liralık maske 65 liraya, 12 liralık
dezenfektan madde, ürün 120 liraya satılır hâle gelmiştir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Altay.
ENGİN
ALTAY (İstanbul) – Bu kriz fırsatçılarına karşı, tedbir alması gereken hiç
şüphesiz Hükûmettir. Hükûmetin, Sağlık Bakanlığının çalışmalarını,
tedbirlerini, çabalarını çok olumlu bulmakla birlikte, Hükûmetin kriz
fırsatçılarına yönelik akılcıl ve doğru hamleler, adımlar atamadığını da
üzülerek ifade etmek zorundayız.
Sayın
Başkan, ayrıca -dün de söylemiştim- Sağlık Bakanlığının yanında, krizin
ekonomik etkilerinin önceden öngörülüp tedbirlerin alınması maksadıyla, Ekonomi
Bakanlığının, Eğitim Bakanlığının, Turizm Bakanlığının ve Ticaret Bakanlığının
da kimi adımları şimdiden atmasında fayda vardır. Benim endişem, bu virüsün bir
parça daha yayılması hâlinde, maskeden ve dezenfektan ürünlerden geçtim, temel
gıdada da benzer bir fırsatçılıkla Türkiye'nin karşı karşıya kalacağı
endişesidir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ENGİN
ALTAY (İstanbul) – Benim görevim, bir milletvekili olarak buradan Hükûmeti
uyarmaktır Sayın Başkanım, bu görevi yerine getiriyorum ve kriz fırsatçılığına
karşı Hükûmetin ciddi, katı tedbirler almasını istiyorum. 
Biraz
önce söyledim -bu vesileyle, affınıza sığınarak, gün içinde bir daha Genel
Kurulda söz almayacağımı da taahhüt ederek Sayın Başkanım- İstiklal Marşı’mız
için “Ruhu ‘İncitme, yazıktır atanı.’dır.” dedim ama böyle bir dönemde -yeni
bir tartışma için söylemiyorum ama- Sayın Cumhurbaşkanımızın dün gene il
başkanları toplantısında gerilim noktasında ısrarını sürdürdüğünü üzülerek
görüyorum. 
Sayın
Cumhurbaşkanım, bir sitem yapacaksanız, bir sert söz söyleyecekseniz Cumhuriyet
Halk Partisine değil; Rusya devlet televizyonuna ayar vermeyen ve Türkiye
Cumhuriyeti Cumhurbaşkanını güya küçük düşürmeye çalışan görüntüleri servis
eden Rusya devletine söyleyeceksiniz. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Altay, lütfen.
ENGİN
ALTAY (İstanbul) – İlaveten, Sayın Cumhurbaşkanımıza dünkü çağrımı yineliyorum:
İdlib’deki gözetleme noktalarındaki askerlerimizin durumundan ben hâlâ
kaygılıyım ve Genel Başkanımızın bölgeyi bilmediğini iddia ettiği için
söylüyorum: Sayın Cumhurbaşkanım, Bay Kemal yarın İdlib sınırında sizi
bekliyor, buyurun, yarın beraber gidin, Mehmetçik’imizin içinde bulunduğu hâli
görün, İdlib’deki Mehmetçik’imizle hemhâl olun. Çağrımız açıktır, nettir.
Teşekkür
ederim efendim. (CHP sıralarından alkışlar)
BAŞKAN
– Söz sırası, Adalet ve Kalkınma Partisi Grubu adına Grup Başkan Vekili Sayın
Akbaşoğlu’na aittir. 
Buyurun
Sayın Akbaşoğlu. 
36.- Çankırı Milletvekili Muhammet Emin Akbaşoğlu’nun, 12 Mart İstiklal
Marşı’nın kabulünün 99’uncu ve 12 Mart askerî darbesinin 49’uncu yıl dönümüne,
15 Temmuzda gerçekleştirilen hain darbe ve işgal girişimine milletin verdiği
cevabın Türkiye’deki darbe tarihini sona erdirdiğine, bir taraftan 2023 hedefleri
doğrultusunda özgürlükleri ve demokrasiyi geliştirirken diğer taraftan da büyük
ve güçlü Türkiye’nin ekonomisini inşa ettiklerine, Türkiye’nin öncülüğünde adil
ve merhametli yeni bir dünyanın mutlaka kurulacağına, Meclis Başkanının
riyasetinde 15 Temmuz şehitlerini sembolize eden 15 Temmuz Şehitler Anıtı’nın
açılışının gerçekleştirildiğine, coronavirüs vakasıyla ilgili Sağlık
Bakanlığının açıklamaları doğrultusunda hareket edilmesi gerektiğine ilişkin
açıklaması
MUHAMMET EMİN AKBAŞOĞLU (Çankırı) – Sayın Başkan, değerli
milletvekilleri; hepinizi hürmetle selamlıyorum. 
Mustafa Kemal Paşa’nın önderliğinde, dedelerimiz ve
ninelerimiz tarafından bütün bir milletçe ortaya konulan istiklal mücadelemiz
esnasında, 12 Mart 1921’de Türkiye Cumhuriyeti devletinin kuruluş manifestosu
olan ve 41 mısrasıyla “Kırk bir kere maşallah!” dedirten İstiklal Marşı’mız
doksan dokuz yıl önce bugün Gazi Meclisimizde kabul edildi. 
(Hatip tarafından Tevbe suresinin 40’ıncı ayetikerimesinin
okunması)
MUHAMMET EMİN AKBAŞOĞLU (Çankırı) – “Korkma, mahzun olma,
Allah bizimledir.” ayetindeki imanı ve ümidi vurgulayarak başlayan marşımız, yurdumuzun üstünde en son ocak tütene kadar bu imanın
ve ümidin sönmeyeceğini tüm dünyaya ilan etmiş, Millî Mücadele’mizin evrensel
yol haritasını çizmiştir. Son yıllarda içeride ve dışarıda verdiğimiz amansız
mücadele, aslında İstiklal Marşı’mızın 41 mısrasındaki mananın gereğini bugün
de tereddütsüz yerine getirdiğimizin ispatıdır. Yarın da canımız pahasına,
İstiklal Marşı’mızın ruh ve manasına bütün milletimizle sonuna kadar sahip
çıkacağımızı bütün dünyanın bilmesini isterim. Ne diyor İstiklal Marşı’mızda
merhum Akif? 
“Bastığın
yerleri ‘toprak’ diyerek geçme, tanı,
Düşün
altındaki binlerce kefensiz yatanı.
Sen
şehit oğlusun, incitme, yazıktır atanı,
Verme,
dünyaları alsan da bu cennet vatanı.”
(Mikrofon
otomatik cihaz tarafından kapatıldı)
BAŞKAN
– Devam edelim.
MUHAMMET
EMİN AKBAŞOĞLU (Çankırı) – “Kim bu cennet vatanın uğruna olmaz ki feda?
Şüheda
fışkıracak, toprağı sıksan şüheda.
Canı,
cananı, bütün varımı alsın da Hüda,
Etmesin
tek vatanımdan beni dünyada cüda.” (AK PARTİ sıralarından alkışlar) 
Evet,
hepimizin ortak hissiyatının ifade edildiği doksan dokuz yıl önce, Değerli
Meclis Başkanımızın da ifadelerinde makes bulan, bütün gruplarımızda makes
bulan bu İstiklal Marşı, milletimizin kabul olunmuş duasıdır ve bu İstiklal
Marşı’mız, dünden bugüne ve yarınlara ilham kaynağımız olmaya devam edecektir.
Bu
vesileyle, başta merhum Akif olmak üzere, İstiklal Marşı’mızın ortaya koyduğu
hak dava uğruna canlarını feda eden şehitlerimize Allah’tan rahmet ve mağfiret,
gazilerimize sıhhat, selamet ve afiyet diliyorum. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
MUHAMMET
EMİN AKBAŞOĞLU (Çankırı) – Değerli Başkanım, değerli milletvekilleri; bugün 12
Mart. Türk demokrasi tarihinde 27 Mayıs 1960 darbesinden sonra sivil siyasete
yapılan ikinci müdahale olarak anılan 12 Mart 1971 darbesinin üzerinden kırk
dokuz yıl geçti. 12 Mart askerî darbesi sadece siyasete ve demokrasiye değil,
aziz milletimize ve onun iradesine karşı yapılmış, demokrasimiz adına utanç
verici bir müdahaledir. Milletimizin iradesini ve inanç değerlerini çiğnemiş
her darbe bir sonrakinin zeminini hazırlamış, 15 Temmuzda gerçekleştirilen hain
darbe ve işgal girişimine aziz milletimizin verdiği net cevap Türkiye’deki
darbe tarihini sona erdirmiş, bu defter inşallah sonsuza dek kapatılmıştır.
Vesayetin tüm unsurlarıyla amansız mücadeleye dayalı on sekiz yıllık yönetim
anlayışımızda, halkın iradesini yok sayan darbe girişimlerinin izlerini tek tek
siliyoruz.
(Mikrofon
otomatik cihaz tarafından kapatıldı)
BAŞKAN
– Lütfen tamamlayalım Sayın Akbaşoğlu.
MUHAMMET
EMİN AKBAŞOĞLU (Çankırı) – Bir taraftan, halkımızın iradesiyle, 2023 hedefleri
doğrultusunda özgürlükleri ve demokrasimizi geliştirirken diğer taraftan da
büyük ve güçlü Türkiye’nin ekonomisini inşa ettik ve ediyoruz. İnanıyorum ki
büyük ve güçlü Türkiye’nin öncülüğünde adil ve merhametli yeni bir dünya
mutlaka kurulacak, insanlık felaha erişecektir. 
Değerli
milletvekilleri, bugün Meclis Başkanımızın riyasetinde 15 Temmuzda millî
iradenin tecelligâhı olan Meclisimizin bahçesinde, oraya atılan ilk bombanın
düştüğü yerde 15 Temmuz şehitlerimizi sembolize eden güzel bir eserin açılışına
hep beraber iştirak ettik. Bu eser, milletimizin millî iradeye, millî iradenin
temsilcisi olan Meclisimize, Meclisimizin de millî iradeye ve millî iradenin
sahibi milletimize, şehitlerimize sahip çıktığının nişanesidir.
(Mikrofon
otomatik cihaz tarafından kapatıldı)
BAŞKAN
– Lütfen toparlayın.
MUHAMMET
EMİN AKBAŞOĞLU (Çankırı) – Darbelere ve darbecilere karşı milletçe
direnişimizin sembollerinden biri olan bu eserin hayata geçirilmesinde önemli
rol üstlenen Değerli Meclis Başkanımıza, Başkanlık Divanımıza ve tüm emeği
geçenlere buradan teşekkürlerimi ifade etmek istiyorum. 
Son olarak, coronavirüs vakasıyla ilgili değerli Grup
Başkan Vekilleri kanaatlerini ortaya koydular. Herkesin de ortak iradesiyle,
gerçekten bu konuda Sağlık Bakanlığımızın takip edilmesi gerektiğini ve orada
Bilim Kurulunun tavsiyeleri doğrultusunda, Sağlık Bakanlığımızın açıklamaları
doğrultusunda hareket edilmesi gerektiğini kamuoyumuza bir kez daha hatırlatmak
isterim. Bu konuda bütün sistem işlemektedir, gerekli tedbirler alınmıştır.
Sağlık Bakanlığımızın koordinasyonunda bütün Bakanlıklarımız ve birimlerimiz
kendi üzerine düşenleri hassasiyetle yerine getirmektedir ve şeffaflıkla
kamuoyuyla bu durumlar anbean paylaşılmaktadır. Bu konuda herhangi bir farklı
duruma sebebiyet verilmemesi hususunda da hepimizin azami dikkat göstermesi
gerektiğini vurgulamak ister, saygılarımı sunarım, hürmetle. (AK PARTİ
sıralarından alkışlar)
BAŞKAN – Teşekkür ederim, sağ olun. 
Değerli milletvekilleri, gündeme geçiyoruz. 
Başkanlığın Genel Kurula sunuşları vardır. 
VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Siirt Milletvekili Meral Danış Beştaş (4/69) ve Mardin
Milletvekili Ebrü Günay’ın (4/70) İnsan Haklarını İnceleme Komisyonu
üyeliğinden istifalarına ilişkin önerge yazısı
BAŞKAN – Sayın milletvekilleri, Siirt Milletvekili
Sayın Meral Danış Beştaş ve Mardin Milletvekili Sayın Ebrü Günay’ın İnsan
Haklarını İnceleme Komisyonu üyeliğinden istifalarına ilişkin yazıları
12/3/2020 tarihinde Başkanlığımıza ulaşmıştır.
Bilgilerinize sunulur. 
Bu arkadaşlarımızın yerine bildirilenleri “Seçim”
kısmında bilgilerinize ve oylarınıza sunacağım. 
Değerli milletvekilleri, İYİ PARTİ Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Aksaray Milletvekili Ayhan Erel ve 20
milletvekili tarafından, ülkemizdeki yoksulluk ve gelir adaletsizliğinin
sebeplerinin tespiti ve alınması gereken önlemlerin belirlenmesi amacıyla
9/10/2019 tarihinde Türkiye Büyük Millet Meclisi Başkanlığına verilmiş olan
(10/1901) esas numaralı Meclis Araştırması Önergesi’nin ön görüşmelerinin,
Genel Kurulun 12 Mart 2020 Perşembe günkü birleşiminde yapılmasına ilişkin
önerisi
12/3/2020
Türkiye Büyük Millet Meclisi Başkanlığına
Danışma Kurulu 12/3/2020 Perşembe günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 Lütfü
Türkkan
 Kocaeli
 Grup
Başkan Vekili 
Öneri:
Aksaray Milletvekili Ayhan Erel tarafından,
ülkemizde yaşanan gelir adaletsizliğinin hızla büyümesinin nedenlerinin
araştırılması, bu yaşanan adaletsizliğin önüne geçilmesi ve gerekli önlemlerin
alınması amacıyla 9/10/2019 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin diğer önergelerin önüne
alınarak görüşmelerin 12/3/2020 Perşembe günkü birleşimde yapılması önerilmiştir.
BAŞKAN
– Teşekkür ederim. 
Şimdi
önerinin gerekçesini açıklamak üzere İYİ PARTİ Grubu adına Aksaray
Milletvekilimiz Sayın Ayhan Erel… (İYİ PARTİ sıralarından alkışlar)
Süreniz
beş dakika Sayın Erel.
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri, yüce Türk milleti; ülkemizde yaşanan gelir adaletsizliğinin
hızla büyümesinin nedenlerinin araştırılması ve yaşanan adaletsizliğin önüne
geçilmesi ve gerekli önlemlerin alınması amacıyla İYİ PARTİ olarak vermiş
olduğumuz önerimiz üzerine söz almış bulunmaktayım. Yüce heyetinizi saygıyla
selamlıyorum.
Türkiye’de
en zengin kesim ile en yoksul kesim arasındaki gelir farkı son yıllarda giderek
açılıyor. Neredeyse her yıl karşımıza bu kara tablo çıkıyor. Türkiye İstatistik
Kurumunun yapmış olduğu açıklamaya göre, yüzde 20’lik grubun toplam gelirden
aldığı pay bir önceki yıla göre 0,2 puan artarak yüzde 48’e yükselirken en
düşük gelire sahip yüzde 20’lik grubun aldığı pay 0,2 puan azalarak yüzde 6,1’e
düşmüştür yani millî geliri 100 lira varsayarsak, bu 100 liranın 6 lirasını
yüzde 20’lik kesim alıyor. Lütfen dikkat ediniz, 6 lirayı en düşük yüzde 20’lik
kesim alıyor yani 16 milyon 600 bin kişi 6 bin lira alırken en yüksek yüzde
20’lik kesim 48 lira alıyor. Bir tarafta 16 milyon kişi 48 lira alırken diğer
tarafta 16 milyon 600 bin kişi sadece 6 lira alıyor; geriye kalan 46 lirayı ise
yüzde 60’lık dilim alıyor. Yani yoksul her geçen gün daha da yoksullaşmaya,
zengin her geçen gün daha da zenginleşmeye devam ediyor. Ancak zenginler,
devletin resmî kayıtlarına göre baktığımızda, yoksul vatandaşlarımızdan daha
yoksul görünmektedir. Sizlere de müracaatlar olmuştur; Millî Eğitim
Bakanlığının bursluluk sınavlarında, yatılı okullarında, Kredi ve Yurtlar
Kurumunun dağıttığı burs ve kredilerde, yurtlara yerleştirmede, çalışan karı
koca öğretmenin çocukları bu imkânlardan faydalanamazken, altında Mercedes’i,
yatı katı, her türlü imkânı olan çok zengin vatandaşların çocukları maalesef
hem burstan yararlanmakta hem de devletin diğer imkânlarından yoksul
vatandaşlara göre çok daha fazlasıyla faydalanmaktadırlar. Gelir payı makası
2007 yılından bu yana açılmaya devam ediyor. 1980’li yıllarda merhum
Cumhurbaşkanı Özal’ın siyaset gündemine taşıdığı “orta direk” diye bir şey
vardı, orta direğin ruhuna el Fatiha. Hep birlikte Fatiha okuyabiliriz çünkü
orta direk diye bir şey kalmadı. 
Sayın
Başkan, değerli milletvekilleri; 4 kişilik bir ailenin açlık sınırı 2.219 lira
yani gıda harcamasıyla birlikte giyim, konut, kira, elektrik, su, yakıt,
ulaşım, eğitim, sağlık ve benzeri ihtiyaçlar için yapılması gereken zorunlu
aylık harcamaların toplamı ise yani yoksulluk sınırı ise 7.229 lira ama
günümüzde asgari ücret sadece 2.324 lira. El insaf demekten başka çare yok.
Allah nasip ederse 24 Nisanda ramazan ayına kavuşacağız. Diyanet İşleri
Başkanlığı bu yıl fitreyi, fıtır sadakasını 27 lira olarak belirledi. Yani 1
kişinin sadece günlük gıda ihtiyacı için 27 liraya ihtiyacı olduğunu sözüne,
fikirlerine, düşüncelerine çok itibar ettiğimiz, ettiğiniz Diyanet İşleri
Başkanlığı tespit ediyor. Diyor ki: 1 kişinin gıda ihtiyacı için bir günlük 27
liraya ihtiyacı var. 4 kişilik ailenin günlük gıda ihtiyacı 108 lira, aylık
ihtiyacı ise 3.240 lira. Bu sadece gıda masrafı, bunun içinde giyim yok, kira
yok, su yok, elektrik yok, giyinme yok, doğal gaz yok, eğitim yok, sağlık yok.
Bize itibar etmiyorsunuz, lütfen, Diyanet İşleri Başkanlığının rakamlarına
itibar ediniz. 
Değerli
milletvekilleri, rakamlara baktığımızda, ülkemizde aylık geliri 673 liranın
altında olan 8 milyon 600 bin kişi var. 2.000 liranın altında emekli aylığı
alan, 6 milyonu geçmiş durumda. 1.000 liranın altında dul ve yetim aylığı alan
vatandaş sayısı 650 bin. 2019 yılının ilk dokuz ayında 3 milyon 365 bin
vatandaşımız parasını ödeyemediği için karanlıkta yaşamak zorunda kalmış. Yine,
2019 yılının ilk dokuz ayında elektrik faturasını ödeyemeyen vatandaşların sayısı,
doğal gazı ödeyemeyenlerin sayısı 710 bini geçmiş.
(Mikrofon
otomatik cihaz tarafından kapatıldı) 
BAŞKAN
- Tamamlayın Sayın Erel.
AYHAN
EREL (Devamla) – Soruyorum size: Böyle bir durumda vatandaş nasıl geçinecek?
Pastanın büyük payını yüzde 20’lik dilim alırken -tabiri caizse- yoğurdun
kaymağını yüzde 20’lik dilim alırken ayranı ise fakir fukaraya kalmaktadır.
Tabii,
bu beş dakikada memleketin bu kadar sıkıntısını, yoksulluğu, gelirdeki
adaletsizliği anlatmak mümkün değil ama son kez şunu söyleyebilirim ki
vatandaşımızın yüzde 75’i borçlu, borçlu olan da borcunu borçla kapatmaya
çalışıyor. 
Yoksulluğu
ortadan kaldırmak iddiasıyla vatandaşın gönlüne girip oy alan AK PARTİ’li
milletvekili arkadaşlarımızın bu önergemize “evet” diyerek yoksulluğu ortadan kaldırmanın
yollarını birlikte arayacağımızı umuyor, hepinize en kalbî sevgi ve saygılarımı
sunuyorum. (İYİ PARTİ sıralarından alkışlar)
ÖMER
FETHİ GÜRER (Niğde) – Ekmeğe dilendirdiler milleti, ekmeğe.
BAŞKAN
– Öneri üzerinde söz isteyen, Halkların Demokratik Partisi Grubu adına Mersin
Milletvekilimiz Sayın Rıdvan Turan. (HDP sıralarından alkışlar) 
Süreniz
üç dakika Sayın Turan.
HDP
GRUBU ADINA RIDVAN TURAN (Mersin) – Sayın Başkan, Genel Kurulu saygıyla
selamlıyorum.
Gelir
dağılımı adaletsizliğini konuşuyoruz ama bu sisteme ilişkin arızi bir mesele
değil yani geçici, öyle tesadüfi olarak ortaya çıkmış bir şey değil. Bütün
kapitalist toplumlarda “gelir dağılımı eşitsizliği” denilen şey yapısal bir
meseledir ve sistemin kendini var etme, kendini üretme mekanizmaları sürekli ve
sürekli bu “gelir dağılımı eşitsizliği” denen şeyi üretirler. Kapitalizmin,
kapitalist devletin temel çelişkisi değerli arkadaşlar, üretim araçlarının yani
fabrikaların, tarlaların mülkiyetinin bireylerde ama üretimin karakterinin ise
toplumun tümünde olmasıdır. Bu muazzam bir çelişki yaratır ve devleti de esasen
nitelendiren şey bu temel çelişkidir. Bu temel çelişkiden neşet eden sınıf
ilişkileri devleti bir sınıfın devleti hâline getirir. Ne yazık ki ülkemizde de
böyle, devlet ne yazık ki bir oligarşi tarafından, bunun içerisinde büyük
sermayedarların olduğu, büyük iş insanlarının olduğu, muazzam bir inşaat
baronlarının ve savaş lobisinin olduğu, en tepede de Cumhurbaşkanının olduğu
bir oligarşik yapı tarafından yönetiliyor. 
Hâl
böyle olunca burada her zaman aşağıdan yukarıya doğru bir servet transferi
meydana gelir. Yani çıkarılan yasalarla, atılan bütün adımlarla söz konusu olan
şey, işsizliğin kaim kılınmasıdır ve aşağıdan yukarıya doğru da bir gelirin,
bir kaynağın transfer edilmesidir. Şöyle zannedilmemeli… Kapitalizm her zaman
işsizliğe ihtiyaç duyar. Tam istihdama dayalı bir kapitalist örnek dünyada hiç
yaşanmamıştır. Keynesyen sistem az çok örnek verilebilir ama Keynesyen ekonomi
politikalarında da tam istihdam falan söz konusu değildir. İşsizliğe ihtiyaç
duyar, yoksulluğa ihtiyaç duyar çünkü oligarşik yapı onları yönetmek üzerinden
kendi iktidarını tahkim eder. Yani aslına bakarsanız, yönetilebilir bir
yoksulluğun olması, yönetilebilir bir gelir dağılımının olması iktidarın işine
yarar, aynı AKP’nin işine yaradığı gibi. 
Tarikat,
cemaat ilişkileriyle ve yardım fonlarıyla aslında vatandaşın vatandaş olmaktan
kaynaklı haklarını bir lütuf gibi verdiğiniz koşullarda o insanlar o yoksulluğa
itiraz etmezler ve ilanihaye bu sınıfsal ilişkiler sürer gider. Dolayısıyla,
aslında, eğer gelir dağılımı eşitsizliğine ilişkin bir şey söyleyeceksek bunun
mütemmim cüzü ya da olmazsa olmazı antikapitalist olmaktır. Kapitalizm
içerisinde olup bu meseleyi çözen yoktur, az ya da çok farklılıklar içerse de
bu iş hep böyledir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Turan.
RIDVAN
TURAN (Devamla) – Türkiye'de de AKP’nin on sekiz yıldır uyguladığı ekonomi
politikaları sonucunda, savaş siyaseti sonucunda hem aşağıdan yukarıya, yani
yoksullardan varsıllara doğru bir kaynak transferi olurken aynı zamanda sermaye
de yukarıda, sermaye sınıfı içerisinde el değiştirmekte ve AKP’ye ait yeni bir
sermaye sınıfı oluşturulmakta. Bu, son noktada şu demektir: Gelir dağılımı
eşitsizliği bu yol ve yöntemle asla ve asla çözülemez; tam tersine, gelir
dağılımı eşitsizliği daha da fazla derinleşir, işsizlik daha da fazla artar.
İktidarların gücüyse işte bunu nasıl yönettiklerindedir, bu eşitsizliklerin ve
bu çelişkinin üzerine kendi iktidarlarını nasıl kurduklarıdır. Bu nedenle gelir
dağılımı eşitsizliğini ortadan kaldırmak için elbette sosyal politikalara
ihtiyaç vardır. Ama örneğin İşsizlik Fonu’na ilişkin bir yarım saat, kırk
dakika sonra konuşacağız.
(Mikrofon
otomatik cihaz tarafından kapatıldı) 
BAŞKAN
– Selamlayalım lütfen.
RIDVAN
TURAN (Devamla) – Son cümlemi söyleyeyim Sayın Başkanım.
İşsizlik
Fonu’na dair o yasayı geçirdiğiniz zaman toplumda gelir dağılımı eşitsizliğini
ortadan kaldırmak falan mümkün olmaz. 
Teşekkür
ederim. (HDP sıralarından alkışlar)
BAŞKAN
– Cumhuriyet Halk Partisi Grubu adına Samsun Milletvekilimiz Sayın Neslihan
Hancıoğlu. (CHP sıralarından alkışlar)
Süreniz
üç dakika. 
CHP
GRUBU ADINA NESLİHAN HANCIOĞLU (Samsun) – Sayın Başkan, değerli
milletvekilleri; İYİ PARTİ Grubunun gelir adaletsizliği konusunda vermiş olduğu
araştırma önergesi üzerine Cumhuriyet Halk Partisi Grubu adına söz almış
bulunuyorum. 
Gelir
adaletsizliği, dünyanın her yerinde toplumları buhrana sürükleyen, sosyal,
siyasal ve ekonomik alanda yaşanan krizleri kronikleştiren bir olgudur. Bu
durum bugün ülkemiz için çok tehlikeli bir hâl almıştır. Özellikle, son on yedi
yıllık süreçte israf, keyfîlik ve siyasi ihtiras ve hırslarla günü kurtarma
amacıyla yürütülen plansız politikalar ülkemizde bugün gelir adaletsizliğini
zirveye taşımıştır. Gelir adaletsizliğinin bugün ulaştığı boyutu hangi
sosyoekonomik verilerle yorumlayabiliriz? Bunun cevabı, nesnellik ve
bilimselliği sıkça tartışılsa bile, Türkiye İstatistik Kurumunun yaptığı bir
yaşam memnuniyeti araştırması var. Bu araştırmaya göre, hayatından, yaşam
kalitesinden, ekonomik koşullarından memnun olan vatandaşlarımızın oranı 2011
yılında yüzde 62 düzeyindeyken bugün bu oran yüzde 52’ye kadar düştü. Sadece
2018 yılı içinde geçim sıkıntısı sebebiyle 246 vatandaşımız intihar etti.
Geleceğinden umudunu kesmiş olan gençlerimizin oranı yüzde 60 düzeyine ulaştı.
Geçen yıl ekim ayında tam 210 bin gencimize Kredi ve Yurtlar Kurumu borcu
nedeniyle e-haciz uygulandı. Son iki yılda bireysel kredi borcunu ödeyemeyenlerin
sayısı 1 milyon 905 binden 2 milyon 536 bine ulaştı. Bugün icra dairelerinde 20
milyondan fazla icra dosyası var. 
Uluslararası
veriler Türkiye’deki gelir adaletsizliği için ne diyor? Dünya Bankasının
yaptığı 5’li sınıflandırmaya göre, Türkiye gelir dağılımında en kötü 4’üncü
grupta kendisine yer bulabildi. 38 OECD ülkesi arasında Türkiye’nin yeri
34’üncülük. Gelir dağılımındaki adaletsizliğin hesaplama aracı olan Gini
göstergesine göre, katsayı Türkiye’de 2007 yılında 0,38’ken bugün 0,42 oldu.
Yani gelir adaletsizliği giderek artıyor.
Bugün
ülkemizde en yüksek gelir grubunun toplam gelirden aldığı pay yüzde 47,4’tür.
Peki, en düşük gelir grubu toplam gelirden ne kadar pay alıyor? Yüzde 6,3 ve bu
uçurum her geçen gün derinleşiyor. Bütün bu rakamlar, oranlar Türkiye’de ne
kadar büyük bir gelir adaletsizliği yaşandığının kanıtıdır. Bu tabloyu
görmeyen, bu durumdan rahatsız olmayan ya kördür ya umursamaz. Bütün bu
verileri inkâr ediyorsanız bu araştırma önergesine “hayır” dersiniz, şayet
“Bunlar doğrudur.” diyorsanız araştırma önergesine “evet” demelisiniz.
Genel
Kurulu saygıyla selamlıyorum. (CHP ve İYİ PARTİ sıralarından alkışlar)
BAŞKAN
- Söz sırası Adalet ve Kalkınma Partisi Grubu adına Kütahya Milletvekilimiz
Sayın Ahmet Tan’da.
Sayın
Tan, süreniz üç dakika. (AK PARTİ sıralarından alkışlar)
AK
PARTİ GRUBU ADINA AHMET TAN (Kütahya) – Sayın Başkan, değerli milletvekilleri;
İYİ PARTİ Grubunun grup önerisi hakkında AK PARTİ Grubu adına söz almış
bulunmaktayım. Bu vesileyle yüce heyetinizi ve aziz milletimizi saygıyla
selamlıyorum.
Sayın
milletvekilleri, 2002 yılında iktidara geldiğimiz ilk günden itibaren
milletimizin güçlü desteğiyle memleketimize ve milletimize hizmetkâr olduk.
Eğitimden sağlığa, sosyal yardımlardan teşvik ve desteklere, ulaşımdan millî savunmaya
kadar yol, köprü, baraj, üniversite, hastane, okul, hızlı tren gibi AK PARTİ
dönemine kadar yapılamayan öncelikli hizmetleri hayata geçirmekle birlikte
üretimimizi ve sanayimizi geliştirerek 2002 yılında 36 milyar dolar olan
ihracatımızı 2019 yılında 180 milyar dolara taşıdık.
Savunma
sanayisinde ARMA zırhlı muharebe aracı, COBRA zırhlı tekerlekli araç, GÖKTÜRK
millî keşif uydusu, insansız deniz aracı, Kasırga füzesi, Pars zırhlı muharebe
aracı, akıllı bomba, İHA, SİHA, TİHA, SOM füzesi, tanksavar füze sistemi, ATAK
helikopteri, FIRTINA obüsü, ALTAY millî tankı, MİLGEM muharip gemi, ANKA
insansız hava aracı, ATMACA millî gemisavar füzesi gibi tamamen yerli ve millî
silahlarımız geliştirilerek gerek sahada gerçekleştirdiğimiz operasyonlarda
gerekse üretim alanında dışa bağımlılıktan kurtulmuş bir ülke hâline geldik.
Bütün
bunlarla birlikte, kırk yıldan beri PKK terör örgütüne destek vererek gücümüzü
kendi içimizde eritmek için çalışanlar, ekonomimiz başta olmak üzere her alanda
geliştiğimizi ve kalkındığımızı görenler bu defa Gezi, 17-25, 15 Temmuz FETÖ
hain darbe girişimi ve döviz manipülasyonu gibi saldırılarla devletimizin ve
ülkemizin önünü kesmeye çalışmışlardır. Bütün gayretimizle hem ülkemize karşı
bu işleri tezgâhlayanlara karşı mücadele verdik hem de vatandaşımızı bütün
bunların maliyetine ortak etmemek için gayret gösterdik. Elhamdülillah bunda da
başarılı olduk ve milletimizin yanında olduk.
Tabii
ki, bu mücadelenin bir bedeli, bir maliyeti oldu, oluyor ve olacak. Millî
Mücadele’mizde, Çanakkale, Dumlupınar gibi savaşlarımızın bir bedeli olmadı mı?
Sadece Çanakkale’de 250 bin şehit verdik, hem maddi hem de manevi anlamda tabii
ki bedellerimiz oldu. Bütün millî mücadelelerde bunlar olmuştur ve olacaktır.
Dedelerimiz ayaklarına giyecek çarık bulamadığı hâlde bile yalın ayak cepheye
koşmuşlar, canlarından geçerek çoluk çocuğumuzla, izzet ve şerefimizle
yaşayacağımız bu aziz vatanı miras bırakmışlardır. 
AYHAN
EREL (Aksaray) – Sayın Vekilim, millî gelirle ilgili bir şey söyleyebilir
misiniz! Sayın Vekilim, millî gelir adaletsizliğiyle ilgili bir şey söyler
misin!
AHMET
TAN (Devamla) – Devletimiz, milletimiz, bayrağımız, ezanımız, çocuklarımız için
canımızla, kanımızla bedel ödemek bizim de onurumuzdur. 
(Mikrofon
otomatik cihaz tarafından kapatıldı)
BAŞKAN
– Sayın Tan, tamamlayalım lütfen. 
AHMET
TAN (Devamla) – Tamamlıyorum Başkanım.
Gazi
Mustafa Kemal’in “Ben sizlere savaşmayı değil, ölmeyi emrediyorum.” dediği ve
sonrasında, bundan doksan dokuz yıl önce bugün İstiklal Marşı’mızın kabulüyle
sonuçlanan Millî Mücadele günlerinde bu milletin ekmeğini yiyen, suyunu içen
hainlerin ve yerli iş birlikçilerinin olduğunu bilmiyor muyuz? Bu durum o gün
de vardı, bugün de var maalesef. Ama milletimiz basiretiyle, ferasetiyle
vatanımız ve milletimiz uğruna, mukaddesatımız adına gerekirse bedel ödeyerek
bile olsa bu toprakları hiç kimseye bırakmayacak ve İstiklal Marşı’mız gök
kubbemizde hep yankılanacaktır. 
Bu
vesileyle, İYİ PARTİ Grup önerisine aleyhte oy kullanacağımızı belirtiyor, bir
kez daha millî şairimiz Mehmet Akif Ersoy’u rahmet ve minnetle anarak yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Değerli
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
2.- HDP Grubunun, Antalya Milletvekili Kemal Bülbül ve arkadaşları
tarafından, 12 Mart 1995 tarihinde Gazi Mahallesi’nde meydana gelen olayların
araştırılması amacıyla 10/3/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 12 Mart 2020 Perşembe günkü birleşiminde yapılmasına ilişkin önerisi
12/3/2020
Türkiye Büyük Millet Meclisi Başkanlığına
Danışma
Kurulu 12/3/2020 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
10
Mart 2020 tarihinde Antalya Milletvekili Sayın Kemal Bülbül ve arkadaşları
tarafından verilen 5687 grup numaralı, 12 Mart 1995 tarihinde Gazi
Mahallesi’nde meydana gelen olayların araştırılması amacıyla Türkiye Büyük
Millet Meclisine verilmiş olan Meclis araştırması önergesinin diğer önergelerin
önüne alınarak görüşmelerinin 12/3/2020 Perşembe günkü birleşimde yapılması
önerilmiştir.
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Antalya Milletvekilimiz Sayın Kemal Bülbül. (HDP sıralarından alkışlar)
Süreniz
beş dakika Sayın Bülbül.
HDP
GRUBU ADINA KEMAL BÜLBÜL (Antalya) – Teşekkür ederim Sayın Başkan.
Değerli
milletvekilleri, 12 Mart birçok şeyin yıl dönümü ve 12 Mart Gazi katliamının da
yıl dönümü. 
Öncelikle,
Koçgiri, Dersim, Ortaca, Kırıkhan, Elbistan, Hekimhan, Malatya 1978, 4 Eylül
1978 Sivas, 12 Eylül faşizmi, 2 Temmuz 1993 Madımak ve sözünü ettiğim Gazi
katliamı, 16 Mart 1995 Ümraniye katliamı ve Gezi’de katledilen canlarımıza dair
sistematik bir katliam politikası olduğunu, bunun kapı işaretlemeleriyle ve
-dün de Armutlu Cemevi’ne- sistematik bir şekilde yapılarak devam ettiğini ve
aynı zamanda sistematik bir asimilasyon politikası içerdiğini de ifade etmemiz
gerekir.
12
Mart 1995’te sistematik olarak yapılan bu katliamda eş zamanlı olarak üç kahve
taranmış ve bu kahvelerde dedemiz olan Alevi Dedesi Halil Kaya katledilmiştir.
Bunun akabinde, halkın meşru demokratik taleplerini istemek ve bu katliama, bu
inkârcılığa, bu ırkçılığa “Dur.” demek için sokağa çıkması vesilesiyle, halkın
üzerine hedef gösterilerek ateş açılmış ve 22 canımız daha sistematik bir
şekilde katledilmiştir. 
Gelişen
olaylar, baskılar, saldırılar ve zulüm karşısında 4 maddelik bir talepte bulunulmuş,
cenazelerin verilmesi, sokağa çıkma yasağının kaldırılması, gözaltıların
bırakılması ve asker ile polisin sokaklardan çekilip sosyal yaşamı abluka
etmeye son verilmesi gibi insani talepler kabul edilmediği gibi, 16 Martta bu
sefer adı “Mustafa Kemal” diye değiştirilen Ümraniye 1 Mayıs Mahallesi’nde
katliam başlamış ve orada da toplamda 40’a yakın insanımız katledilmiştir.
Bununla ilgili, 20 polis hakkında müdafaa ve zaruret sınırını aşarak faili
belli olmayacak şekilde adam öldürmek iddiasıyla dava açılmış ama bütün bu
davalarda olduğu gibi dava Trabzon’a sürgün edilmiş. 11 Eylül 1995’te görülmeye
başlanan dava 2002’de sonuçlanmış ve tüm süreçlerinden sonra Avrupa İnsan
Hakları Mahkemesine başvuran 22 kişinin başvurusu sonucunda Avrupa İnsan Hakları
Sözleşmesi’nin 2’nci maddesinde düzenlenen yaşam hakkının ihlal edildiği ve
13’üncü maddesindeki millî makamlara başvuru yolunun kapatılması söz konusu
olduğu için Türkiye suçlu bulunmuş ve Avrupa İnsan Hakları Mahkemesinde mahkûm
edilmiştir. Bu konuyla ilgili olarak 12 Mart 2008’de araştırma önergesi veren
ve şu anda zebani hukukuyla tutuklu bulunan Gültan Kışanak arkadaşımı da
buradan sevgiyle, saygıyla selamlıyorum. 
Şimdi,
değerli milletvekilleri, bugün Gezi direnişi sırasında katledilen Abdullah
Cömert’in katili olan polise altı yıl on ay ceza verildi. Avukatı ve ailesi bu
cezanın komik olduğunu ve bu cezanın bir savuşturma politikası olduğunu
söylediler. Biz de aynı şekilde katılıyoruz. Ve Gazi katliamı sırasında devlet
görevinde olan İstanbul Valisi Hayri Kozakçıoğlu, İstanbul Emniyet Müdürü
Necdet Menzir, Emniyet Genel Müdürü Mehmet Ağar ve İçişleri Bakanı Nahit
Menteşe bu konuyla ilgili yargılanmamıştır, yargılanması gerekirdi. Zira Mehmet
Ağar’ın “Bin operasyon yaptık.” dediği operasyonlardan bir tanesi Gazi
katliamıdır. 
Bu
çerçevede 12-13 Mart 1995’te Gazi Mahallesi’nde meydana gelen olaylarda
yaşamını yitiren 17 kişiden 9’unu öldürdükleri iddia edilen 20 polis hakkındaki
yargılama savsaklamayla sonuçlanmış, biz de hakkımızı kullanarak Anayasa’nın
98’inci maddesi, TBMM İçtüzüğü’nün 104’üncü ve 105’inci maddeleri gereği bir
araştırma yapılması gerektiğini önerdik. Neden bir araştırma? Bu cezasızlık
politikasına, bu sistematik katliam politikasına, bu ret ve inkâr politikasına
son vermek için. 2008 yılında, benim de yöneticisi olduğum Alevi kurumları
olarak başlattığımız ve Türkiye’de hemen herkese ezberlettiğimiz “eşit
yurttaşlık” olgusu hâlâ askıdadır; eşit yurttaşlığımız hâlâ ihlal edilmektedir,
ihmal edilmektedir, saldırılmaktadır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bülbül.
KEMAL
BÜLBÜL (Devamla) – Teşekkür ediyorum Sayın Başkan.
Eşit
yurttaşlığın temel olgu ve esaslarından bir tanesi, bu yargılama süreçlerinin
hukuki düzenlemesinin ve sonuçlarının insan haklarına, temel özgürlüklere,
inanç özgürlüğüne, kamusal alana, toplumsal yaşama dair ortaya çıkacak,
insanları, toplumu ve vicdanları ikna eden sonuçlarıdır. Gazi katliamıyla
ilgili yapılan yargılama ve mahkeme süreci tamamen bir savsaklamadan ibaret
olup dava Trabzon’a sürgün edilmiş ve dönemin yetkilileri bu konuda
yargılanmamış. Kaldı ki -tekrar ediyorum- dönemin yetkililerinden Mehmet Ağar
“Bin operasyon yaptık.” demiştir, Gazi katliamı da bu bin operasyondan bir
tanesidir. 
Başta
Halil Dede olmak üzere, katliamda yaşamını yitiren canları sevgi ve saygıyla
anıyor, Genel Kurula saygılar sunuyorum. (HDP sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına İstanbul
Milletvekilimiz Sayın Yüksel Mansur Kılınç. (CHP sıralarından alkışlar)
Süreniz
üç dakika Sayın Kılınç.
CHP
GRUBU ADINA YÜKSEL MANSUR KILINÇ (İstanbul) – Sayın Başkan, değerli
milletvekilleri; 12 Mart 1995 tarihinde Gazi Mahallesi’nde meydana gelen
olaylarla ilgili söz almış bulunuyorum. Genel Kurulu saygıyla selamlıyorum.
Değerli
milletvekilleri, Gazi olayları bir sindirme hareketidir, Gazi olayları bir
katliamdır, Gazi olayları emekçi halkımıza ve Türkiye'nin kardeşliğine karşı
işlenmiş bir suçtur. Gazi katliamı bir provokasyonla başlatılmıştır. Bu
provokasyonun öncesinde Sivas katliamı, Başbağlar katliamı, Uğur Mumcuların
öldürülmesi vardır. Bu provokasyonun sonrasında Türkiye’deki siyasal
gelişmeler, siyasal gelişmelerin belirlenmeye çalışılması, devletin içinde
gizli bir çetenin aynı zamanda devleti ele geçirmesi ve halk düşmanlığını
büyütme çabası vardır. Anlatıldığı ve bilindiği gibi, bu saldırı, tam yirmi beş
yıl önce bir akşamüstü, Gazi Mahallesi’nin ana caddesinde yukarıdan aşağıya
doğru kahvehaneler bir taksiden otomatik silahlarla taranarak kahvehanenin
önündeki insanların ölümünü beraberinde getirmiştir. Bu saldırı, bir taksinin
gasbedilmesi, bu saldırı sonrasında da taksicinin öldürülmesiyle
sonuçlanmıştır. Gazi Mahallesi’nde o akşam tepkilerini dile getirmek üzere
toplanmaya çalışan halk… Aynı zamanda dağıtılmak üzere planlanan emniyet
içindeki çeteci bir gücün bir sonraki gün gerçekleştirilecek cenazeleri
zorlaştırması, cenazeleri kaçırmaya çalışması, buna izin vermeyen halkın, buna
izin vermek istemeyen Gazi Mahalleliler başta olmak üzere İstanbul’un dört bir
yanından Gazi Mahallesi’ne gelenlerin engellenmeye çalışılması, polisle karşı
karşıya getirilmesi ve ardından özel bir güvenlik ekibinin -sonraki bulgulardan
elde ettiğimiz verilere baktığımızda- İstanbul Emniyetinin de dışında özel bir
güvenlik biriminin özellikle Gazi Mahallesi’ne getirilerek çatıların tepesinden
cenazeye katılmak isteyenlere hedef gözetmeksizin, hedef belirlemeksizin ateş
açmalarıyla oluşan bir katliam ve bu katliamın aynı zamanda Okmeydanı’na,
Ümraniye’ye sıçramasıdır.
(Mikrofon
otomatik cihaz tarafından kapatıldı) 
BAŞKAN
- Tamamlayalım Sayın Kılınç.
YÜKSEL
MANSUR KILINÇ (Devamla) - Şimdi, Gazi katliamının 25’inci yılında gerek
yargılamaların yapılmamış olması gerek planlayanların ve emir verenlerin ortaya
çıkarılmamış olması gerek ailelerin yani Gazi katliamında canını yitiren
canlarımızın ailelerinin verdiği hukuk mücadelesinin sonuca ulaşamaması
nedeniyle aynı zamanda Gazi katliamı, Gazi Mahallesi olayları Türkiye'nin
kanayan bir yarasıdır.
Hepinizi,
Genel Kurulu saygıyla selamlıyorum. (CHP ve HDP sıralarından alkışlar) 
BAŞKAN
- Teşekkürler. 
Öneri
üzerinde söz isteyen Adalet ve Kalkınma Partisi Grubu adına Çorum
Milletvekilimiz Sayın Oğuzhan Kaya. (AK PARTİ sıralarından alkışlar)
Süreniz
üç dakika Sayın Kaya
AK
PARTİ GRUBU ADINA OĞUZHAN KAYA (Çorum) - Sayın Başkan, değerli milletvekilleri,
bizleri ekranları başında izleyen aziz milletimiz; hepinizi Gazi Meclisimizin
kürsüsünden saygıyla selamlıyorum. 
Halkların
Demokratik Partisinin vermiş olduğu İstanbul Gazi Mahallesi olaylarında
yargılanan polislere ilişkin davanın sürüncemede kaldığına ve toplumsal vicdan
ve adalet duygusunun zedelendiğine ilişkin Meclis araştırması açılmasına dair
önerge üzerine AK PARTİ Grubumuz adına söz almış bulunuyorum.
Gazi
olaylarında hayatını kaybeden vatandaşlarımıza Allah’tan rahmet, yakınlarına da
başsağlığı ve sabır diliyorum. 
Gazi
Mahallesi olaylarına ilişkin daha önce, 28 Haziran 1995 tarihinde Türkiye Büyük
Millet Meclisinde tüm siyasi partilerin ortak önergesiyle İsmail Köse Milletvekilinin
Başkanlığında bir komisyon kurulmuş ve bu Komisyon tespitlerinde Gazi
Mahallesi’ndeki olaylar başlamadan önce de Alevi ve Sünni vatandaşlarımızın
yoğun bir şekilde birlik, beraberlik, kardeşlik içerisinde yaşadığı, Alevi ve
Sünni vatandaşlarımız arasında öncesine dayalı bir gerginlik olmadığı ancak
bazı münferit olayların olduğu, istismara dayalı bu olayların tam manasıyla
algılanması için; 12 Mart Pazar günü büyük bir takımın maçının olduğu ve bu
olayların bu saatte olduğu, olay saatlerinde ise dönemin İstanbul Valisinin
dönemin Başbakanıyla görüşmek için Ankara’da olduğu, Jandarma Alay Komutanının
eğitim semineri için Ankara’da olduğu, terörle mücadeleden sorumlu Emniyet
Müdürü Hüseyin Kocadağ’ın günübirlik ziyaret için İzmir’de olduğu ve kahvehanelerin
maç için gelen vatandaşlarımız tarafından kalabalık olduğu bir saatte olduğu
değerlendirildiğinde Gazi Mahallesi’nde meydana gelen üzücü olayların sıradan
olaylar olmadığı ortadadır. 
O
dönemde meydana gelen ülkedeki ekonomik istikrarsızlığı ve siyasi
istikrarsızlığı öngörenlerin ülkeyi sıkıntılı bir sürece itmek için bu tür
yolları denediği kurulan komisyonca da tespit edilmiştir. Gazi Mahallesi
olaylarına ilişkin daha önce de araştırma komisyonu kurulup olayların oluş
sebepleri, sonuçları her yönüyle araştırıldığından, ayrıca olaylarla ilgili
yargılama sürecinde de Anayasa’nın 138’inci maddesinin üçüncü fıkrası uyarınca
“Görülmekte olan bir dava hakkında Yasama Meclisinde yargı yetkisinin
kullanılması ile ilgili soru sorulamaz, görüşme yapılamaz veya herhangi bir
beyanda bulunulamaz.” hükmü gereği yeni bir komisyon kurulmasının gerekli
olmadığı kanaatindeyiz.
Ülkemiz
üzerinde hesabı olan uluslararası küresel merkezlerden her zaman sağcı-solcu,
Alevi-Sünni, Kürt-Türk gibi konularda toplumu provokasyon amaçlı eylemler
olmuştur. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
OĞUZHAN
KAYA (Devamla) – Neticesinde bunu milletimizin her kesimi acısıyla
hissetmiştir.
Ben
Çorum milletvekili olarak, mahallemde Alevi kardeşlerimizle, alt ve üst
komşularımızla beraber büyüdük, -birbirimize- yemedik yedirdik, düğünümüzde
beraber oynadık, cenazemizde beraber ağladık. Aramızdaki hukuka, sevgiye,
saygıya hiçbir güç bugüne kadar engel olmadı, bundan sonra da engel olamaz.
Ben, Alevi komşularımdan insanlığı, sevgiyi, saygıyı, hakka razı olmayı,
dayanışmayı, ülkeyi sevmeyi gördüm ve öğrendim. 
HDP’nin
vermiş olduğu grup önerisinin aleyhinde olduğumuzu belirtiyor, Genel Kurulu
saygıyla selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler... Öneri kabul
edilmemiştir.
Değerli
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alıyorum ve ondan sonra
oylarınıza sunacağım.
3.- CHP Grubunun, Ankara Milletvekili Gamze Taşcıer ve arkadaşları
tarafından, televizyon dizilerindeki şiddetin toplum üzerindeki etkilerinin
araştırılması ve kadına yönelik şiddet ile ayrımcı söylemlerin artışında
dizilerin etkisinin ortaya çıkarılması amacıyla 6/3/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 12 Mart 2020 Perşembe günkü birleşiminde
yapılmasına ilişkin önerisi
12/3/2020
Türkiye Büyük Millet Meclisi Başkanlığına
Danışma
Kurulu 12/3/2020 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 Grup
Başkan Vekili
Öneri:
Ankara
Milletvekili Gamze Taşcıer ve arkadaşları tarafından, televizyon dizilerindeki
şiddetin toplum üzerindeki etkilerinin araştırılması ve kadına yönelik şiddet
ile ayrımcı söylemin artışında dizilerin etkisinin ortaya çıkarılması amacıyla
6/3/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (1687 sıra no.lu) diğer önergelerin önüne
alınarak görüşmelerinin 12/3/2020 Perşembe günlü birleşimde yapılması
önerilmiştir.
BAŞKAN
– Teşekkür ederim.
Şimdi
önerinin gerekçesini açıklamak üzere Cumhuriyet Halk Partisi Grubu adına Ankara
Milletvekilimiz Sayın Gamze Taşcıer. (CHP sıralarından alkışlar)
Süreniz
beş dakika Sayın Taşcıer.
CHP
GRUBU ADINA GAMZE TAŞCIER (Ankara) – Teşekkür ederim Sayın Başkan.
Değerli
milletvekilleri, aslında medyanın toplumun bilinçaltında yönlendirici ve
dönüştürücü etkisi olduğu bir gerçek ve bunun kötüye kullanıldığında da nasıl
sonuçlarla karşılaşılacağı bilinen bir son. Siyasi tarihe baktığımızda da en
çarpıcı örneğin Hitler’in medyayı bir Nazi propagandası aracı olarak
kullandığını da görebiliyoruz. 
Bugün
medya aracılığıyla şiddetin aslında toplumda nasıl kanıksandığından
bahsedeceğim. Televizyonu açtığımızda hiçbir ayrım gözetmeksizin dizilerden
filmlere, çocuk filmlerinden programlara, yarışmalara kadar hayatın her
alanında şiddet var. Çizgi filmlerde dahi şiddet eylemleriyle karşı karşıyayız.
Sıradan hayatın olağan akışının bir parçası olarak gösterilen şiddet sahneleri
defalarca tekrarlanıyor ve zaman içerisinde de şiddete karşı hissizleşiyoruz.
Aslında, bunun en net örneğini Emine Bulut cinayetinde, olayı kameraya alan
kişinin ruh hâlinde görebildik. Duruma müdahale etmek yerine kameraya
çekebilmek ancak toplumsal bir hissizleşme olarak anlatılabilir. Bu boyun eğme
durumu yalnızca çocuklarda değil, aslında, kadınlarda da kendini gösteriyor
çünkü dizilerde yoksul-zengin, eğitimli-eğitimsiz tüm kadınların şiddet görüyor
olması bunun, bir normalleşme gibi algılanmasına sebep oluyor. Dolayısıyla,
ekranlardaki şiddet boyun eğmenin örgütlenmesi sürecine dönüşüyor.
RTÜK’ün
2018 raporuna göre, vatandaşlar 2018 yılında 124 bin şikâyette bulunmuş, bu
şikâyetlerin 48 bini de dizilere karşı yapılmış. Örneğin, şikâyetlerden bir
tanesi çok ilginç; bir kız çocuğu dizilerde erkeğin kadına yönelik işlediği
şiddet sahnesinden dolayı, babasının da aynı sahneleri annesine ve kendisine
uyguladığını ve dizinin bir an önce yayından kaldırılmasını talep ettiğini
ifade ediyor. Zaten şiddete meyilli olan insanlar da bu dizilerdeki
karakterleri rol model alıyor ve onlardan güç alarak şiddet uyguluyor. Çünkü
gerçek ve kurguyu ayırt edemeyen bir nesil, bunu izlediği zaman da şüphesiz
hayatı boyunca bu şiddeti kanıksıyor. Elbette, dizilerde şiddeti izleyenler
sokağa çıkıp hemen eşlerini, sevgililerini dövüyor ya da öldürüyor demiyoruz
ama görüntülerde sürekli karşılaşması zihninde bir dönüşüme ve birikime sebep
oluyor, daha önce de izlediğinin farkına varmadan bilinçaltına da yerleşen bir
şiddet davranışıyla karşı karşıya kalıyor. 
Bu
nedenle, en çok izlenen 8 dizinin bir haftalık birer bölümlerini 2 rapor
hâlinde daha önce de yayınlamıştık ve bu dizilerde çok ilginç raporlar ortaya
çıktı. Örneğin -en az, bunların hepsi- 76 sahnede ölüm; ölüm, dizilerin
neredeyse vazgeçilmezi. Yine, 220 sahnede bağrışma; bu bağrışmaların çoğu
erkekler tarafından yapılıyor. 71 sahnede genel şiddet; bunlar, traktörün
arkasına bir kadının bağlanması, kadının evine benzin dökülüp yakılması gibi
çok kan dondurucu görüntüler. Yine, 102 sahnede kadının ağlaması ve yalvarması,
7 sahnede toplumsal cinsiyet eşitsizliğini destekleyen söylemler, 47 sahnede
kadına yönelik şiddet ki bunlar, kadının istismarı, erkek tarafından uygulanan
şiddet sahneleri. Silahsız hiçbir sahne yok -en az 519 sahne- neredeyse silah
olmadan, şiddet olmadan film çekilemeyecek boyutta olduğunu görüyoruz ve 174
sahnede de şiddet ve ölüm söylemleriyle karşı karşıyayız. Tabii ki bu raporlar,
dediğim gibi, sadece en azı, ayrıntılı incelendiğinde çok daha fazlasıyla karşı
karşıya geleceğiz. Bir sahne var ki onu aslında tüylerimiz diken diken olarak
izledik. Orada bir baba, kız çocuğuna ateşte kızdırılmış bir demiri annesinin
avuçlarına basmasını söylüyor; tabii, o kız çocuğu bunu ağlayarak reddettiğinde
“Eğer bunu yapmazsan, ben yaparsam annenin iki eline yaparım.” diyor ve o sahne
gösterilmiyor ama bir çığlık sahnesiyle görüntü gidiyor. Burada da aslında
birilerinin, bu kişilerin zaten kötü karakterler olduğunu ve “Eğer bunu
yapmazsan çok daha ağırıyla karşılaşabilirsin.” demesiyle kişilerin
bilinçaltında şiddete karşı susma, şiddeti bir kanıksama olarak doğabiliyor. 
Tabii
ki böylece toplumda da bir şiddet sarmalı kendiliğinden ortaya çıkıyor. Dizi
yapımcıları bunları savunurken şunu söylüyorlar: “Toplum bizden bunu talep
ediyor.” Çünkü bu bahsettiğimiz diziler aslında en çok izlenen 8 dizi. Ancak
toplum bunu istemiyor ki RTÜK’e yapılan şikâyetlerde de bunu çok net
görebiliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlıyoruz. 
GAMZE
TAŞCIER (Devamla) – Şunun altını çizmek gerekiyor: Asla sansür gibi bir
talebimiz yok ama yapımcıların, yönetmenlerin, senaristlerin, kanal
yöneticilerinin, oyuncuların, bu dizilere reklam veren kişilerin, sponsorların
da sorumluluk çerçevesinde davranması gerekiyor. Bu nedenle de ben,
Meclisimizin de aynı duyarlılıkla, aynı hassasiyetle davranarak her geçen gün
artan şiddet olaylarına karşı bunu körükleyen –özellikle diziler başta olmak
üzere- medyadaki şiddetin araştırılmasını sizlerden kabul etmenizi rica
ediyorum.
Genel
Kurulu saygıyla selamlıyorum.
Çok
teşekkürler. (CHP ve HDP sıralarından alkışlar)
BAŞKAN
– Söz sırası İYİ PARTİ Grubu adına Trabzon Milletvekilimiz Sayın Hüseyin Örs’e
aittir. (İYİ PARTİ sıralarından alkışlar)
Süreniz
üç dakika Sayın Örs. 
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, değerli
milletvekilleri; Cumhuriyet Halk Partisinin grup önerisi üzerinde İYİ PARTİ
adına söz almış bulunuyorum. Hepinizi en derin saygılarımla selamlıyorum.
Değerli
milletvekilleri, küreselleşme sonucunda iletişim araçlarının devletin
tekelinden çıkması ve özel televizyon kanallarının yayın hayatına başlaması
Türk toplum yapısını önemli ölçüde etkilemiştir. Özel televizyonlar, liberal
anlayışa, kâr odaklı yayıncılığa, popüler kültüre ve izlenilirliğe göre hareket
eden bir yapıya sahiptirler. Bu televizyonlar, Batı tipi bir kültür ve eğlence
anlayışını filmler, diziler, yarışma programları, “talk show”lar ve benzeri
programlar aracılığıyla Türk toplumuna sunmaktadırlar. Böylelikle, farklı
kültüre özgü birçok değer, âdet, davranış, düşünce ve yaşam biçimi toplumumuz
tarafından öğrenilmeye ve benimsenmeye de başlanmıştır.
Değerli
milletvekilleri, televizyon, yaygınlığı ve görsel, işitsel aktarımı
özelliğinden dolayı yetişkinler ve çocuklar üzerinde de en etkili kitle
iletişim aracıdır. 2000’li yıllara kadar televizyon cihazlarına mahkûm olan
izleyici, artık, televizyon yayınlarına ulaşmak için sabit mekânlara da bağımlı
değildir. Akıllı telefonlar, bilgisayar, tablet ve diğer mobil ürünler
aracılığıyla internet üzerinden izlenebilen televizyon, kendine bulduğu yeni
mecralar sayesinde gündelik hayatta izleyiciyle irtibatını hiç kesmeden devam
ettirmektedir. İnsanlar, her ne kadar, izledikleri, duydukları ya da okudukları
şeylerden etkilenip etkilenmedikleri sorulduğunda bunu itiraf etmekten
çekiniyor olsalar da medyanın, insanların duygu ve düşünceleri üzerinde etkili
olup olmadığını tartışmak bugün yersizdir.
Değerli
milletvekilleri, televizyonda gösterilen şiddet, insanları nefret ve kinle
doldurmaktadır. Bugün, baktığımızda, milyonları ekrana kilitleyen dizilerde kadına
şiddet doruk noktadadır, gerçek hayatta en gaddar insanın bile yapamayacağı
ağırlıkta insanlık dışı görüntüler “film” adı altında evimizin içine kadar
girmiştir. Haftalar, aylar boyunca yayınlanan tüm bölümlerde hep benzer işkence
görüntüleri tekrar tekrar gösterilmektedir. İşkenceyi yapanların hiçbir cezaya
muhatap olmadığı görüntüleri evde çoluk çocuk maalesef izlemek zorunda
kalmaktayız. Yaşamın en önemli gerçeği ölüm, insanlara eğlence olarak
sunulmaktadır âdeta. Haberlerde, reklamlarda ve dizilerde şiddet
canlandırılarak izleyicilere satılmaktadır. Yoğun şiddet içerikli programlar
nedeniyle duygularımız televizyonun hızına yetişemez olmuş ve şiddete karşı
duyarsızlaşmaya başlamıştır.
(Mikrofon
otomatik cihaz tarafından kapatıldı) 
BAŞKAN
– Toparlayın lütfen.
HÜSEYİN
ÖRS (Devamla) – Televizyon ve internet aracılığıyla şiddet içerikli görsel
uyarıcılarla aşırı yüklü olan bireylerin şiddet eğilimlerinin arttığı, şiddete
karşı duyarsızlaştıkları ve saldırganlaştıkları uzmanlarca da ifade
edilmektedir. Bu noktada, özellikle medya mesajları karşısında savunmasız alıcı
olarak kalan çocukların, eğitim hayatlarının ilk yıllarından başlayarak medya
karşısında bilinçlendirilmeleri ayrı bir önem arz etmektedir. Bu şekilde, medya
karşısında aktif rol alan bireyler olarak toplumda yerlerini alacakları
ümidiyle Genel Kurulu saygılarımla selamlıyorum. 
Cumhuriyet
Halk Partisinin bu önerisini desteklediğimizi de buradan ifade etmek istiyorum.
(İYİ PARTİ ve CHP sıralarından alkışlar)
BAŞKAN
– Öneri üzerinde söz isteyen, Halkların Demokratik Partisi Grubu adına İstanbul
Milletvekilimiz Sayın Züleyha Gülüm. (HDP sıralarından alkışlar) 
Süreniz
üç dakika Sayın Gülüm.
HDP
GRUBU ADINA ZÜLEYHA GÜLÜM (İstanbul) – Merhabalar.
Türkiye’de,
toplumsal sorunların çözümünde, barışın sağlanmasında pozitif bir rol oynamak
yerine, şiddeti, ayrımcılığı, nefreti, cinsiyetçiliği körükleyen, sürekli tek
yanlı, sadece iktidarın söylemleri ve politik aklı çerçevesinde yayın yapan bir
yandaş medyayla karşı karşıyayız.
Televizyon
kanallarında, internet ortamında farklı etnik ve dinî gruplara, kadınlara,
LGBTİ+’lara, mültecilere yani kim farklıysa ona karşı ayrımcılığı, aşağılamayı,
ön yargıları besleyen bir politika izleyen bir medya yanı başımızda duruyor.
Tabii ki bu düşmanlaştırıcı politikanın sonucunda da bu gruplara yönelik ya da
kişilere yönelik saldırılar karşımıza geliyor. Mafya dizileri yasa dışılığı,
çeteleşmeyi meşru gösteren diziler olarak karşımıza çıkıyor. Irkçılık ve
militarizm körükleniyor; insanların analiz ve sentez yeteneğinin körelmesine,
şiddete karşı duyarsızlaşmasına, şiddetin normalleşmesine yol açıyor.
Duyarsızlaşma, insanların saldırgan olayları daha az fark etmesine, şiddetin
etkilerini önemsememesine, şiddetin mağdurlarıyla empati kurmasının da önüne
geçen noktalarda duruyor. Diğer insanlara karşı güvensizlik, silah kullanımı,
agresif davranışlarsa medyadaki şiddetin diğer yansımaları.
Yine,
kadına yönelik şiddetin artarak devam etmesinde, erkek egemen söylemlerin
yanında, medyada kullanılan dilin de etkisi çok büyük. Sistematik bir şekilde
üretilen “geleneksel değerler” adı altında öne çıkarılan cinsiyetçi vurgular,
kadınlara yönelik şiddeti besliyor, erkek egemen sistemin devamını sağlıyor.
Türkiye’de
ana akım medya organları, yıllardır, özellikle izleyici kitlesi fazla olan
diziler, eğlenceler, evlilik programları, sözde dedektiflik yapan programlarla
ürettikleri içeriklerle, yayınladıkları sahnelerle, kullandıkları dille kadına
yönelik şiddetin, ayrımcılığın, toplumsal baskının artmasında önemli bir rol
oynuyor. Bilhassa diziler şiddetin en önemli aktarıcıları hâline gelmiş
durumdalar. Dizilerde kadınlara genel olarak şiddet, tecavüz, namus, cinsellik,
anne ve aile gibi kavramlar çerçevesinde roller dayatılması, gerçek yaşamda
kadınlara biçilmek istenen erkek egemen sistemin dayattığı rolün ve erkek
şiddetinin yaygınlaşmasına neden oluyor.
Kadına
yönelik şiddet, gerçek hayatta şiddete maruz kalmış kadınların travmasını
tetikliyor, yeniden yeniden yaşamasına yol açıyor. Dizilerde, kadınlar genel
olarak zayıf, korunmaya ihtiyaç duyan, hayatıyla ilgili kararı veremeyen, evde
çocuklara bakan, temizlik ve benzeri ev işleriyle uğraşan daha edilgen bir
konumda tanımlanırken erkekler ise güçlü, korumacı, iktidarı elinde bulunduran,
çok eşli, şiddet uygulaması normal olan, evin hatta tüm büyük ailenin reisi,
karar vericisi olarak gösteriliyor ve topluma da bunlar kanıksatılmaya
çalışılıyor.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ZÜLEYHA
GÜLÜM (Devamla) – Dizilerde rol alan kişilerin ve bu kişilerin canlandırdığı
kurgu karakterlerin günlük hayatta izleyiciler ve özellikle çocuklar, gençler
tarafından rol model olarak benimsendiğini hepimiz biliyoruz ki araştırmalar da
çoğu kez bunu gösteriyor. Buna rağmen ırkçılığı, ayrımcılığı, nefreti, kadınlara
yönelik cinsiyetçiliği, erkek egemenliğini besleyen bu programların ısrarla
savunulmasını anlayabilmiş değiliz. Bunların denetlenmesi ve bir süzgeçten
geçirilmesi yerine, tam da bunları besleyen bir iktidar anlayışıyla siyaset
yapılıyor olması da ayrı bir sorunumuz. Oysaki bu programlar RTÜK tarafından
incelenirken bu tüm programların denetlenme sürecinde, CEDAW’ın, İstanbul
Sözleşmesi’nin, uluslararası sözleşmelerin, insan hakları kavramının dikkate
alındığı bir yerden denetlenme ihtiyacı çok açık. Kadına yönelik şiddeti ve
cinsiyet ayrımcılığını derinleştiren dizilere ciddi yaptırımlar uygulanması da
diğer uygulanması gereken tedbirlerden bir tanesi. Şiddeti önlemek istiyorsanız,
tabii, ilk başta iktidar kendi şiddet söyleminden vazgeçmeli. (HDP sıralarından
alkışlar)
BAŞKAN
– Öneri üzerinde söz isteyen, Adalet ve Kalkınma Partisi Grubu adına Muğla
Milletvekilimiz Sayın Yelda Erol Gökcan. (AK PARTİ sıralarından alkışlar)
Süreniz
üç dakika Sayın Gökcan.
AK
PARTİ GRUBU ADINA YELDA EROL GÖKCAN (Muğla) – Sayın Başkan, değerli
milletvekilleri; CHP Grubunun televizyon dizilerinde şiddete yönelik araştırma
komisyonu kurulması önerisinin aleyhinde AK PARTİ Grubum adına söz almış
bulunmaktayım. Bu vesileyle yüce Meclisi saygıyla selamlıyorum. 
On
sekiz yıllık AK PARTİ iktidarlarımız döneminde, dizilerdeki şiddet konusu bizim
de önem verdiğimiz hususların başında gelmektedir. Genel Başkanımız,
Cumhurbaşkanımız Sayın Recep Tayyip Erdoğan özellikle kadına ve çocuğa şiddet
konusunda büyük bir hassasiyet göstermektedir. İktidarlarımız döneminde çok
sayıda mevzuat değişikliği, düzenleme ve kanunla kadınlarımıza pozitif
ayrımcılıklar kazandırdık. Kadına şiddeti önlemek için devrim niteliğinde
reformlara imza attık. Türkiye Büyük Millet Meclisi Kadın Erkek Fırsat Eşitliği
Komisyonu olarak biz de kadınlarımız için projeler geliştiriyor, çalışmalar
yapıyoruz. Kadını ve aileyi korumak için bu kadar yasal düzenleme yapan bir
iktidarın televizyon dizilerindeki şiddete müsamaha göstermesi düşünülemez
bile.
ÖMER
FETHİ GÜRER (Niğde) - İzlemiyorsunuz o zaman!
YELDA
EROL GÖKCAN (Devamla) – Cumhuriyetimizin kurucusu Gazi Mustafa Kemal Atatürk’ün
söylediği gibi ”Dünyada her şey kadının eseridir.” Bu açıdan, kadınların
hayatın her alanında var olabilmeleri ve kendi ayakları üzerinde durabilmeleri
için kadınları, çocukları, aileyi ve toplumu olumsuz olarak etkileyen
televizyon dizileri takibimiz altındadır. Şiddete hiçbir şekilde taviz
vermedik, vermiyoruz, vermeyeceğiz. (AK PARTİ sıralarından alkışlar)
SALİH
CORA (Trabzon) – Bravo!
YELDA
EROL GÖKCAN (Devamla) – Tüm özgürlükler Hükûmetimizin teminatı altında olduğu
gibi, AK PARTİ iktidarlarımız döneminde basın özgürlüğü konusunda da önemli
adımlar attık.
ÖMER
FETHİ GÜRER (Niğde) – Cezaevlerinde yer yok. 
YELDA
EROL GÖKCAN (Devamla) – Ancak basın özgürlüğü şiddete özgürlük anlamına
gelmemektedir. Basın özgürlüğünün de belirli kriterleri bulunmaktadır. Bu
özgürlüğün kullanımı için RTÜK yayın ilkeleri vardır. 6112 sayılı Radyo ve
Televizyonların Kuruluş ve Yayın Hizmetleri Hakkında Kanun’un “Yayın hizmeti
ilkeleri” başlıklı 8’inci maddesinde yayın hizmetlerinde kadınlara, çocuklara,
engellilere ve güçsüzlere karşı şiddetin teşvik edilemeyeceği, ayrımcılık
yapılamayacağı ve toplumsal cinsiyet eşitliğine ters düşen yayınlara yer
verilemeyeceği açıkça hüküm altına alınmıştır. Televizyon dizilerinde bu
hükümler özenle takip edilmektedir. RTÜK tarafından, bu ilkelerin ihlali
sebebiyle 304 kez idari para cezası ve 105 kez de program durdurma cezası
uygulanmıştır. Uygulanan idari para cezalarının miktarı yaklaşık 57 milyon TL
olarak gerçekleşmiştir. 
(Uğultular)
BAŞKAN
– Sessiz olalım değerli arkadaşlar.
YELDA
EROL GÖKCAN (Devamla) – Verilen 105 program durdurma müeyyidesinin karşılığı
olarak da farklı programların yaklaşık 500 bölümünün yayını da durdurulmuştur.
(Mikrofon
otomatik cihaz tarafından kapatıldı)
BAŞKAN
– Tamamlayalım.
YELDA
EROL GÖKCAN (Devamla) – Bu yayın ilkelerine ve mevzuata uymayan yayınlara en
ağır yaptırımlar da uygulanmaktadır. Siyasi irade olarak biz de konunun
takipçisiyiz. 
Bu
bilgiler ışığında, CHP Grubunun araştırma komisyonu kurulması önerisinin uygun
olmadığını belirtiyor, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
ÖMER
FETHİ GÜRER (Niğde) – Kabul edilmiştir Başkanım! Her gün dizilerde adam
öldürüyorlar. 
BAŞKAN
– Değerli milletvekilleri, gündemin “Seçim” kısmına geçiyoruz. 
VIII.- SEÇİMLER
A) Komisyonlarda Açık Bulunan Üyeliklere Seçim
1.- İnsan Haklarını İnceleme Komisyonunda boş bulunan üyeliklere seçim
BAŞKAN
– İnsan Haklarını İnceleme Komisyonunda boş bulunan Halkların Demokratik
Partisi Grubuna düşen 2 komisyon üyeliği için Muş Milletvekili Sayın Gülüstan
Kılıç Koçyiğit ile Batman Milletvekili Sayın Mehmet Ruştu Tiryaki aday
gösterilmiştir.
Oylarınıza
sunuyorum: Kabul edenler… Kabul etmeyenler… Kabul edilmiştir.
Değerli
arkadaşlarım, birkaç arkadaşımıza söz verelim, ondan sonra kısa bir ara
vereceğiz.
Sayın
Tokdemir…
V.- AÇIKLAMALAR (Devam)
37.- Hatay Milletvekili İsmet Tokdemir’in, tarımsal üretimi tehdit eden
en yüksek girdi maliyetlerinin başında elektrik fiyatlarının geldiğine,
çiftçiler adına elektrik birim fiyatlarının düşürülmesi ve elektrik desteği
verilmesini talep ettiğine, şehit olan hemşehrisi Jandarma Uzman Onbaşı Beyazıt
Bestami Buluş’a Allah’tan rahmet dilediğine ilişkin açıklaması
İSMET
TOKDEMİR (Hatay) – Teşekkür ederim Sayın Başkan.
Tarımsal
üretimin önündeki en büyük engelin yüksek girdi maliyetleri olmasından yakınan
üreticiler, son bir yılda 5 kez zamlanan elektrik fiyatları nedeniyle tarlasını
sulayamaz duruma geldi. Çiftçi yakın bir zamana kadar en yüksek girdi
maliyetlerini “gübre, ilaç, mazot…” diye sıralarken şimdi ilk sırayı elektrik
faturaları alıyor. Ocak 2018 ve Ocak 2020 döneminde elektrik fiyatları yüzde
108 olarak zamlanmıştır yani tarımsal üretimi tehdit eden en yüksek girdi
maliyetlerinin başında enerji fiyatı geliyor.
Amik
Ovamızda, Reyhanlı Barajı’nın henüz bitirilememesi nedeniyle, tarımda üretimin
devamlılığı açısından kullanılan elektrik birimi fiyatlarının düşürülmesi ve
elektrik desteği verilmesini çiftçilerin adına talep ediyorum.
Kırıkhan
ilçemizde yeni bir şehidimiz var, yüreğimiz parçalandı; ruhu şad olsun.
Memleketimize, Türkiye’mize başsağlığı diliyorum.
BAŞKAN
– Sayın Kılıç Koçyiğit…
38.- Muş Milletvekili Gülüstan Kılıç Koçyiğit’in, sağlıklı yaşam
koşullarından uzak olan cezaevlerinde Covid-19 virüsünün yayılmasını engellemek
için ne gibi önlemlerin alınacağı ile yargı paketinin ne zaman çıkacağına
ilişkin Adalet Bakanlığının açıklama yapıp yapmayacağını öğrenmek istediklerine
ilişkin açıklaması
GÜLÜSTAN
KILIÇ KOÇYİĞİT (Muş) – Teşekkürler Sayın Başkan.
Cezaevlerinde
corona virüse yönelik önlemleri sormak istiyoruz. Tüm dünyada hızla yayılan ve
şimdiye kadar 110 ülkede görülen “Covid-19” adlı virüsün Türkiye’ye de
sıçradığı Sağlık Bakanı Fahrettin Koca’nın gece yarısı yaptığı basın
toplantısıyla resmî olarak teyit edilmiştir. “Covid-19” adı verilen virüsün,
insandan insana, öksürme ve hapşırma sonrası havaya saçılan damlacıklar yoluyla
bulaştığı ifade edilmektedir. Genel bir önlem olarak kalabalık ortamlara
girilmeme, temastan kaçınma ve el hijyenine dikkat etme gibi önlemler
önerilmektedir. Türkiye cezaevleri coronavirüs riskinin en yüksek olduğu
yerlerdir çünkü şu anda cezaevleri yüzde 99 oranında dolu olan ve küçücük bir
koğuşta 30-40 kişinin kaldığı yerlerdir. Sağlığa erişim ve sağlıklı yaşam
koşullarından uzak olan cezaevlerinde Covid-19 virüsünün yayılmasını engellemek
için ne gibi önlemler alınacaktır? Bu konuda Adalet Bakanlığının ivedi olarak
bir açıklama yapıp yapmayacağını da buradan sormak istiyoruz. 
Yine,
tutuklu ve hükümlü aileleri, son çıkacak yargı paketinin ne zaman çıkacağıyla
ilgili bizleri sık sık aramaktadır. Bu konuda kamuoyuna bir açıklama yapmayı
düşünüyor musunuz?
BAŞKAN
– Sayın Çakır… 
39.- Erzincan Milletvekili Burhan Çakır’ın, 12 Mart İstiklal Marşı’nın
kabulünün 99’uncu yıl dönümü münasebetiyle başta vatan topraklarını kendi
canından aziz bilen şehitlere ve Mehmet Akif Ersoy’a Allah’tan rahmet
dilediğine ilişkin açıklaması
BURHAN
ÇAKIR (Erzincan) – Teşekkür ederim Başkanım.
İstiklal
Marşı’mızın kabulünün 99’uncu yıl dönümü münasebetiyle, başta vatan
topraklarını kendi canından aziz bilen bütün şehitlerimize ve özellikle bu
marşımızı yazan merhum Mehmet Akif Ersoy’a rahmet dileyerek başlıyorum. Birinci
Dünya Savaşı’nda 3 milyon vatan evladı, istiklali ve istikbali için savaştılar
ve şehit oldular, onlara da rahmet diliyorum. 
Yine,
bugün İdlib’de, aynı Kurtuluş Savaşı’ndaki gibi, orada savaşan kahraman
Mehmetçiklerimize Mehmet Akif Ersoy’un millî marşımızdaki diliyle seslenmek
istiyorum:
“Arkadaş!
Yurduma alçakları uğratma sakın,
Siper
et gövdeni, dursun bu hayâsızca akın.
Doğacaktır
sana vadettiği günler Hakk’ın,
Kim
bilir, belki yarın belki yarından da yakın.” diyorum. “Hakkıdır, hür yaşamış
bayrağımın hürriyet; / Hakkıdır, Hakk’a tapan milletimin istiklal.” (AK PARTİ
sıralarından alkışlar)
BAŞKAN
– Sayın Başevirgen…
40.- Manisa Milletvekili Bekir Başevirgen’in, ülkenin onuru olan her
malul gazinin aynı zamanda engelli bir vatandaş olduğuna, silinen primler,
kesilen maaşlar ve engellilik oranını dikkate almayan düzenleme nedeniyle
gazilerin mağduriyet yaşadığına, Gazi Meclisin gazisine sahip çıkması
gerektiğine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkanım.
Gazilerimiz
onurumuzdur. Her malul gazi aynı zamanda engelli bir vatandaşımız olduğundan
erken emeklilik hakkından 2013 yılına kadar yararlanmaktaydılar, on beş yılda
emekli olabiliyorlardı. AKP, bu hakkı 2013 yılında gazilerimizin elinden almış
“60 yaşına kadar çalışın.” demiştir; haklarını gasbedip bugün “Yirmi yıl
çalışın, ikinci maaş vereceğiz.” diyerek algı operasyonu yapmaktadır.
Gazilerimiz, silinen primler, kesilen maaşlar, engellilik oranını dikkate almayan
düzenleme nedeniyle büyük mağduriyet yaşayacaktır. Mevzubahis gazilerimiz ve
şehit aileleriyse maliyet teferruattır. Gazi Meclis, gazisine sahip çıkmalıdır.

Teşekkür
ederim. 
BAŞKAN
– Sayın Erdem… 
41.- İstanbul Milletvekili Arzu Erdem’in, 12 Mart İstiklal Marşı’nın
kabulünün 99’uncu yıl dönümü vesilesiyle başta Gazi Mustafa Kemal Atatürk olmak
üzere, İstiklal Savaşı kahramanlarını, şehitleri ve Mehmet Akif Ersoy’u
rahmetle andığına ilişkin açıklaması
ARZU
ERDEM (İstanbul) – Teşekkür ederim Sayın Başkan. 
Türk
milleti olarak bizler millî değerlerimizi vatan sevgisi, bayrak sevgisi, millî
marşımız, istiklalimiz, dinî inancımız, gelenek ve göreneklerimiz, yakın
tarihîmizde verdiğimiz mücadeleler, devlet ve millet büyüklerimiz, tarihî
kişilerimiz şeklinde sayabiliriz. Millî değerlerimiz, aziz Türk milletinin
millî şuurunu temsil eden ve kaybetmememiz gereken kıymetlerimizdir. Her
satırıyla millî ruha tercüman, millî hissiyat ve özlemlere refakat eden
İstiklal Marşı, millet vicdanımızın ve namusumuzun ortak haykırışıdır. 
İstiklal
Marşı’mızın millî marş olarak kabul edilişinin 99’uncu yıl dönümünde,
cumhuriyetimizin kurucusu Gazi Mustafa Kemal Atatürk başta olmak üzere, tüm
İstiklal Savaşı kahramanlarımızı, tüm şehitlerimizi ve millî şairimiz Mehmet
Akif Ersoy’u rahmet ve minnetle anıyorum; gazilerimize uzun, sağlıklı ömürler
diliyorum. Ne mutlu Türk’üm diyene! 
BAŞKAN
– Sayın Beko…
42.- İzmir Milletvekili Kani Beko’nun, Türkiye’nin gazeteci
tutuklamaları ve yargılamalarıyla gündemde olduğuna, gazeteciliğin gayesinin
toplumun çıkarlarını korumak olduğuna, yaptıkları haberler nedeniyle Alptekin
Dursunoğlu, Barış Pehlivan, Ferhat Çelik, Aydın Keser, Barış Terkoğlu, Murat
Ağırel, Hülya Kılınç, Rawin Sterk’in tutuklandığına ve son tutuklamalarla
birlikte cezaevlerindeki gazeteci sayısının 91’e yükseldiğine, gazetecilik
faaliyetleri nedeniyle tutuklanan basın emekçilerinin bir an önce serbest
bırakılmasını talep ettiğine ilişkin açıklaması
KANİ
BEKO (İzmir) – Türkiye, son on beş gün içinde yine gazeteci tutuklamaları ve
yargılamalarıyla gündemde. Son on beş gün içerisinde 28 gazetecimiz gözaltına
alındı, 8’i tutuklandı. Dış politikadaki gelişmeler nedeniyle gazeteciler hedef
hâline getirilmekte. Türkiye toplumuna gerçekleri ulaştırmak dışında bir şey
yapmayan gazeteciler suçlu, hatta hain ilan edilmekteler. Gazetecilik kamu
çıkarlarını korumak için yapılan bir meslektir. Gazeteciliğin gayesi
yönetenleri ya da bir kesimi, onların çıkarlarını korumak değil, toplumun
çıkarlarını korumaktır. Sadece yaptıkları haberler nedeniyle sekiz gün içinde
Alptekin Dursunoğlu, Barış Pehlivan, Ferhat Çelik, Aydın Keser, Barış Terkoğlu,
Murat Ağırel, Hülya Kılınç, Rudaw muhabiri tutuklandı. Son tutuklamalarla
birlikte cezaevlerindeki gazeteci sayısı 91’e yükseldi. 
Bir
kez de buradan çağrıda bulunuyorum ve gazetecilik faaliyetleri nedeniyle
tutuklanan basın emekçilerinin bir an önce serbest bırakılmasını talep
ediyorum.
BAŞKAN
– Sayın Enginyurt…
43.- Ordu Milletvekili Cemal Enginyurt’un, corona virüsü sebebiyle almış
olduğu tedbirler ve gösterdiği performanstan dolayı Sağlık Bakanına teşekkür
ettiğine, temel gıda ve medikal eşyaların fiyatlarını artırarak fırsatçılık
yapanlara karşı Ticaret Bakanının başlatmış olduğu çalışmanın en yüksek düzeyde
devam ettiğine ilişkin açıklaması
CEMAL
ENGİNYURT (Ordu) – Teşekkür ediyorum Sayın Başkan.
Corona
virüsü sebebiyle almış olduğu tedbirler ve gösterdiği performanstan dolayı
Sağlık Bakanımıza teşekkür ediyorum. 
Bu
arada da fırsatçı vampirlere göz açtırılmaması gerektiğini ifade etmek
istiyorum. Kolonyadan makarnaya, maskeden bütün acil ihtiyaç ürünlerine varana
kadar acımasızca zam uygulayanlara karşı Ticaret Bakanımızın başlatmış olduğu
çalışma en yüksek düzeyde devam etmelidir. 
Bu
fırsatçılara fırsat verilmemelidir diyor, teşekkür ediyorum. (MHP sıralarından
alkışlar)
BAŞKAN
– Sayın Tanal…
44.- İstanbul Milletvekili Mahmut Tanal’ın, Şanlıurfa, Diyarbakır ve
Şırnak’ta bazı avukatlar hakkında Avukatlık Kanunu’nun 58’inci maddesine aykırı
şekilde gözaltı kararı verildiğine ve bu hukuksuz işlemden vazgeçilmesi
gerektiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkanım.
Sizin
aracılığınızla Adalet Bakanına sormak istiyorum: Avukatlık Kanunu’nun 58’inci
maddesinde tıpkı Hakimler ve Savcılar Kanunu’nun 88’inci maddesinde olduğu gibi
avukatın görevini gereği gibi yerine getirebilmesi için dokunulmazlığı vardır
hatta Polis Vazife ve Salâhiyet Kanunu’nun ek 9’uncu maddesi uyarınca avukatlar
hakkında bilgi dahi toplanamaz iken Şanlıurfa, Diyarbakır ve Şırnak’ta bazı
avukatlar hakkında Avukatlık Kanunu’nun 58’inci maddesine aykırı olabilecek bir
şekilde hem soruşturma başlatılmış hem de gözaltına alınmış durumdadırlar.
Lütfen, bu hukuksuz işlemden vazgeçmelerini talep ediyorum. Bu hukuksuz işlemin
takipçisi olacağız. Şunu bilmelerini diliyorum ki: “Herkes için adalet, herkes
için avukat” diyoruz. Adaletli bir yargılamanın varlığı ancak avukatın etkin
bir şekilde yargılamaya katılmasıyla mümkündür. Avukatlar halkın sesidir ve
savunucusudur.
Teşekkür
ediyorum.
BAŞKAN
– Sayın Kılıç…
45.- Kahramanmaraş Milletvekili İmran Kılıç’ın, 13 Mart 1975 tarihinde
kurulan Türkiye Diyanet Vakfının gayesinin sadece ülkemizde değil yeryüzünde
açlık, kıtlık, yoksulluk ya da çeşitli mücbir sebeplerden dolayı yokluk içinde
bulunan milyonlarca insana yardım etmek olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
13
Mart 1975 tarihinde kurulan Türkiye Diyanet Vakfı “İnsanların en hayırlısı
onlara en faydalı olanıdır.” düsturunu kendine ilke edinmiştir. “Yeryüzünde iyilik
egemen oluncaya kadar…” sloganıyla faaliyetlerini sürdüren Vakıf, dünyanın dört
bir yanında yine bu anlamda faaliyetlerini yürütmektedir. 
Türkiye
Diyanet Vakfının faaliyetleri, başta insani yardım olmak üzere pek çok alanda
temayüz etmiştir. Sadece ülkemizde değil, yeryüzünde açlık, kıtlık, yoksulluk
ya da çeşitli mücbir sebeplerden dolayı yokluk içinde bulunan milyonlarca
insana yardım etmek Vakfın en temel gayesidir. İyiliğin yedi kıtada hâkim
olması ancak iyilerin üstün gayretiyle mümkün olacaktır. Türkiye Diyanet Vakfı
ülkemizin tüm güzelliklerini dünyanın hizmetine sunmak amacıyla durmaksızın
çalışmaktadır.
BAŞKAN
– Sayın Bülbül, buyurun.
46.- Aydın Milletvekili Süleyman Bülbül’ün, destekleme primlerinin
ödenmeyerek çiftçilerin mi cezalandırılmak istendiğini Tarım ve Orman
Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Tarım
Bakanlığı 2019 yılına ait mazot, gübre, hububat, süt, kırsal kalkınma ve
lisanslı depoculuk desteklemelerinin 21 Şubat 2020 tarihinde ödemelerine
başlanacağını belirtmişti. Fakat Aydın ilimiz de dâhil olmak üzere özellikle
pamuk üretiminin yapıldığı 23 ilde mazot ve gübre desteklemeleri
yatırılmamıştır. Gerekçe olarak da “Üç beş gün geç kalmayla feveran yapmayın,
memlekette harp var.” denilmişti. Aradan yaklaşık bir ay geçmesine rağmen
desteleme listesi henüz askıya dahi çıkarılmadı. Sayın Bakana sormak istiyorum:
Tarımı desteklemek amacıyla ayrılan bütçeden aylık maliyeti 32 bin TL olan
cipler kiralanırken, dekarda 66 lira olan desteklemeyi mi ödemek ağır geliyor?
Destekleme primlerini ödemeyerek çiftçiyi mi cezalandırıyorsunuz?
Teşekkür
ederim.
BAŞKAN
– Sayın Gülüm...
47.- İstanbul Milletvekili Züleyha Gülüm’ün, Urfa, Diyarbakır ve
Şırnak’ta Özgürlük İçin Hukukçular Derneği ve HDP Merkez Hukuk Komisyonu üyesi
olan 11 avukatın gözaltına alındığına ve bu olayın iktidarın yargı eliyle
savunmaya yönelik sürdürdüğü baskı politikalarının devamı olduğuna ilişkin
açıklaması
ZÜLEYHA
GÜLÜM (İstanbul) – Avukat meslektaşlarımıza yönelik yine bir saldırı dalgasıyla
karşı karşıyayız. Urfa, Diyarbakır ve Şırnak’ta Özgürlük İçin Hukukçular
Derneği ve partimizin Merkez Hukuk Komisyonu üyesi olan 11 meslektaşımızın
evleri basıldı, büroları basıldı ve gözaltına alındılar. Bu, savunmaya yönelik
iktidarın yargı eliyle sürdürdüğü baskı politikalarının bir devamıdır.
Avukatları gözaltına almak savunmayı gözaltına almaktır, adaleti engellemektir.
Bugüne kadar çok sayıda arkadaşımız, avukat arkadaşımız gözaltına alındı,
tutuklandı. Avukatlar duruşma salonlarından atıldı, savunma yapmaları
engellendi ama şu unutulmamalıdır ki avukatlar olarak ezilenlerin, yok
sayılanların, kadınların yanında olmaya, halkı savunmaya devam edeceğiz.
Savunmayı serbest bırakın.
BAŞKAN
– Sayın Şahin...
48.- Hatay Milletvekili Suzan Şahin’in, çocuk istismarı vakalarında
faillerine evlilik yoluyla af getirecek olan teklifin bir kez daha Meclise
getirileceği haberlerine ve iktidarın şiddet, istismar, taciz ve tecavüz
suçlarında tavizsiz bir tutum içinde olması gerektiğine ilişkin açıklaması
SUZAN
ŞAHİN (Hatay) – Teşekkürler Sayın Başkan.
AKP’nin,
kamuoyu tepkisiyle geri çekilen, çocuk istismarı faillerine af getirecek
tasarıyı bir kez daha Meclise getireceği haberleri basına yansımıştır.
Planlanan af, dikkatinizi çekerim, 15 yaş altı kız çocuklarına karşı işlenen
cinsel istismar suçundan hüküm giyen failleri kapsayacak yani 14, 13, 12 yaş.
Böylece cinsel istismarı meşrulaştırmanın altyapısı hazırlanmış olacaktır.
AKP’nin akıl tutulması... 2005 yılında kanundan çıkarılan tecavüzcüyle evlilik
durumunda cezasızlık sağlayan madde geri getirilmeye çalışılmaktadır. “Affı bir
defaya mahsus yapacağız” diyen AKP, “Bir kereden bir şey olmaz.” zihniyetinde
olan tecavüzcüleri affedecektir. Bunun adı istismar suçunda cezasızlıktır. Bu
cezasızlık politikası istismar vakalarını teşvik etmektedir. Şiddet ve
istismarla mücadele edilecekse insanlıktan uzak bu tasarı gündemden
çıkarılmalı, şiddet, istismar, taciz, tecavüz suçlarında iktidar katı ve
tavizsiz bir tutum içinde olmalıdır. 
BAŞKAN
– Sayın Gürer...
49.- Niğde Milletvekili Ömer Fethi Gürer’in, temel gıda ve medikal
eşyaların fiyatlarını artırarak fırsatçılık yapanlara karşı Ticaret
Bakanlığının yaptırımlar uygulaması, çiftçilere ek destek ve teşvik sağlanarak
ülkenin sorun yaşamasının önüne geçilmesi gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Coronavirüs
paniğiyle market rafları boşaltıldı, bazı ürün fiyatları patladı, vurgunculara
gün doğdu, 2 lira olan makarna paketi 15 liraya çıktı. Ticaret Bakanlığı bu
süreci hızla takibe almalıdır, sözde kalmayacak yaptırımlar sağlanmalıdır. Bu
yıl bazı ürünlerde sorun yaşanacağı görülmektedir. Tarım ve Orman Bakanlığı
acilen ürün desenleriyle ilgili çalışma yapmalıdır. Hububat, bakliyat,
barbunya, ceviz, çerezlik ayçiçeği gibi dondurulmuş gıdaların da yurt dışından
getirildiği düşünüldüğünde bu konularda Bakanlık önlem almalı, çiftçilere ek
destek ve teşvik sağlamalı, ekim alanlarında boş olan alanlar üretime katılarak
önümüzdeki süreçte ülkenin sorun yaşamaması sağlanmalıdır diyorum. 
Teşekkür
ederim Başkanım.
BAŞKAN
– Son olarak Sayın Bülbül’e söz verelim.
Sayın
Bülbül, buyurun.
50.- Antalya Milletvekili Kemal Bülbül’ün, 12 Mart darbesini kınadığına
ve Âşık İhsani’yi saygıyla andığına ilişkin açıklaması
KEMAL
BÜLBÜL (Antalya) – “Demem şu ki sevgilim, Orta Çağ'dan bu yana öyle bir zor
geldi ki bana 1971 Mart, Nisan, Mayıs ve sonrası... Yıkılası hapishaneler
tıklım tıklım. Evde, yolda, işte, sokakta on on, yüz yüz, bin bin adam
toplanmakta. Anlayacağın, ne kadar ‘Ben çağımdan ve üzerinde yaşayıp suyunu
içtiğim toprağımdan yanayım.’ diyen yurtsever, devrimci, öğretmen, sanatçı
varsa şimdi bunlar küme küme her yerde, bahtı kara Türkiye’m de içeride.” diye
mektupta özetlediği 12 Mart darbesini bir kere daha kınıyor ve Âşık İhsani’yi
sevgi ve saygıyla anıyorum.
BAŞKAN
– Değerli milletvekilleri, birleşime on dakika ara veriyorum.
Kapanma saati:16.35
İKİNCİ OTURUM
Açılma Saati: 16.50
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
İkinci Oturumunu açıyorum.
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sırada yer alan Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (X)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 196
sıra sayılı Kanun Teklifi’nin birinci bölümünde yer alan 3’üncü madde kabul
edilmişti. 
Şimdi
4’üncü madde üzerinde önerge işlemlerini yapacağız. 
Değerli
milletvekilleri, 4’üncü madde üzerinde 4 önerge vardır. Önergeleri aykırılık
sırasına göre işleme alıyorum. 
İlk
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 4’üncü maddesinin kanun teklifi
metninden çıkarılmasını arz ve teklif ederiz. 
 Züleyha
Gülüm  Erdal Aydemir  Mahmut
Celadet Gaydalı
 İstanbul
 Bingöl  Bitlis
 Abdullah
Koç  Kemal Bülbül Kemal
Peköz
 Ağrı
 Antalya  Adana
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
MAHMUT
TANAL (İstanbul) – Başkanım, burada toplam 35 milletvekili var. 35
milletvekiliyle kanun mu olur?
BAŞKAN
– Değerli milletvekilleri, önergeler üzerinde oylamalar yapacağımızdan
özellikle kanun teklifini sunan arkadaşlarımızın salonda da bulunmaları önem
arz etmektedir. Çünkü biz de baktığımız zaman “Kabul edenler… Etmeyenler…”
dediğimizde salonda hepimizi tatmin eden bir sayısal çoğunluğun olması işin
işleyişi gereğidir. 
Değerli
arkadaşlarım, şimdi Komisyonun katılmadığı önerge üzerinde söz isteyen, Bitlis
Milletvekilimiz Sayın Mahmut Celadet Gaydalı. (HDP sıralarından alkışlar) 
Süreniz
beş dakika. 
Bütün
arkadaşlarımızdan konuşma sürelerini ekonomik kullanmasını rica ediyorum.
MAHMUT
CELADET GAYDALI (Bitlis) – Sayın Başkan, değerli milletvekilleri; görüşülmekte
olan 196 sıra sayılı Kanun Teklifi’nin 4’üncü maddesi üzerine söz almış
bulunmaktayım. Sizleri ve kamuoyunu saygıyla selamlarım. 
Değerli
milletvekilleri, sözlerime başlamadan önce bir hususa dikkat çekmek istiyorum.
Millî Eğitim Bakanlığı tarafından yükseköğretim için yurt dışına gönderilen
öğrenciler için harcanan paralar yine döviz cinsinden geri alınmaktadır. Fakat
tazminata düşenler için çok ağır bir borç faizi ödetildiği ve yıllarca ödeme
yapsalar dahi ana para üzerinden yine bir o kadar faiz borcu hesaplandığından
bahsedilmektedir. Bu hususla ilgili -1416 sayılı- yurt dışı lisansüstü eğitim
bursu için bir faiz affının çıkarılması talep edilmektedir.
Değerli
milletvekilleri, Türkiye'nin mevcut sorunları, maalesef, Meclisin 1’inci
partisi tarafından yeterince idrak edilememektedir. Toplumun gündemi ile
AKP'nin getirmek istediği gündemler birbirine oturmamaktadır. Bakıldığı zaman,
önümüzde kocaman bir işsizlik sorunu bulunmakta, insanlar hayat pahalılığından,
yokluktan, kısacası yetememekten intihar etmektedir. Esnaflarımız ödeyemediği
vergi yükleri altında her gün biraz daha ezilmekte, kapılarına gelen
e-hacizlerle uğraşmaktadır. Halklarımız yeni vergilerle sömürülmekte,
ellerindeki kıt imkânlarla hem ev geçindirmenin hem de çocuklarını okutmanın
hesaplarını yapmaktadır. Bu ve buna benzer birçok sorun mevcudiyetini korurken,
hatta daha derinleşirken, AKP, halkı fişlemenin, toplumu kendince ayırt etmenin
yasasını getiriyor ve bunu “halka hizmet” olarak lanse ediyor. Derneklerle
ilgili yapılmak istenen yeni düzenlemeyle toplumu fişlemenin yasal zemini
hazırlanıyor. Bugüne kadar özellikle KHK’lerle ihraç edilen, açığa alınan,
görevden uzaklaştırılan birçok isim, bir örgüt mensubu ya da suç teşkil eden
kişiler olduğu için değil, İçişleri Bakanlığı tarafından fişlenmiş insanlar
olduğu için işlerinden koparıldılar. İşte bu fişleme kültürünün meyvesini
Tanrı’nın bir lütfu olarak gördüğünüz darbe sonrası KHK’lerle topladınız. Hâlâ,
hakkında hiçbir suç isnadı olmayan insanlar, OHAL İnceleme Komisyonunun
vereceği cevabı bekliyor. Fişleme yöntemini devletin kültürü hâline getirdiniz
ve bunu yaparken aleni bir biçimde yasallaştırmaya çalışıyorsunuz. Zaten ilgili
valilikler, derneklerden bu tarz bilgileri istiyordu fakat bunu gizli
yapıyordu. Şimdi yasal kılıf hazırlamaya çalışıyorsunuz. Hukuksuzluğu
meşrulaştırmak bir yönetim kültürü değil, bir Nazi kültürüdür ve bununla
mücadele etmek başta biz milletvekilleri olmak üzere hepimizin temel görevidir.

Değerli
milletvekilleri, geçen hafta Meclise yakışmayan davranışlara değinmeden
geçemeyeceğim. CHP Sözcüsü Sayın Özkoç’a ilk saldıranın Bitlis Milletvekili
olması ve arkasından özür dileyeceği yerde, mikrofon kahramanlığı yapıp
tehditler savurması da son derece manidardır. Aklı başında hiçbir Bitlislinin
bu hareketleri tasvip etmediğini düşünüyorum çünkü Bitlisliler kavgacı değil,
barış ve aklıselim yanlısıdır. Sözde Bitlis’i temsil ettiğini iddia eden bu
zatın cesareti varsa, önce, seçildiği ilde polis koruma ordusu olmadan halkın arasında
dolaşmasını tavsiye ederim. Bu anlamsız şov davranışını da mantıkla hiçbir
şekilde izah edemediği mal varlığının diyet borcu olarak mı yaptı, yoksa yeni
rant kapısını aralamak için mi yaptı anlayamadım. 
4’üncü
dönemdir Bitlis’in sözde temsilcisi olan bu zat, bu enerjisini…
BAŞKAN
– Sayın Gaydalı, kişiselleştirmeden konuya dönelim lütfen.
MAHMUT
CELADET GAYDALI (Devamla) – Ben böyle bağlayacağım efendim, kusura bakmayın.
BAŞKAN
– Rica ediyorum konuyla ilgili konuşalım. Bu, farklı bir konu.
Buyurun.
MAHMUT
CELADET GAYDALI (Devamla) – Bu, Bitlislilere karşı yapılan bir hareket ve
“Bitlis” adına bu lanse edildiği için ben de Bitlis Milletvekili olduğumdan
dolayı ben buna değiniyorum.
BAŞKAN
– Kişiselleştirmekten çıkaralım konuyu. Konuyla ilgili… Toparlayalım lütfen.
Buyurun.
MAHMUT
CELADET GAYDALI (Devamla) – Aynı zat, seçim zamanı fakir Bitlis halkıyla alay
eder gibi çevresine “Bitlislileri yemlemeye gidiyorum.” diyor. Kendi tabiriyle,
Bitlis’ten uçakla büryan getirip Ankara’da da milletvekillerini yemliyor.
VEDAT
DEMİRÖZ (İstanbul) – Yanlış o… Yanlış…
MAHMUT
CELADET GAYDALI (Devamla) – Bitlis’te gençlerimiz işsiz. Bitlis’te altyapı,
üstyapı sorunları devam ediyor.
VEDAT
DEMİRÖZ (İstanbul) – Yaptığınız yanlış. 
FAHRİ
ÇAKIR (Düzce) – Milletvekiline yakışmıyor.
OSMAN
NURİ GÜLAÇAR (Van) – İftar yemeği… İftar yemeği…
BAŞKAN
– Değerli arkadaşlar, sakin olun lütfen. 
MAHMUT
CELADET GAYDALI (Devamla) – Bitlis’te uyuşturucu madde kullanımı artıyor.
Bitlis’te sağlık sorunu her gün yükseliyor.
(Mikrofon
otomatik cihaz tarafından kapatıldı) 
BAŞKAN
– Selamlayıp bitirelim Sayın Gaydalı.
Buyurun.
MAHMUT
CELADET GAYDALI (Devamla) – Bu kadar sorun varken Sayın Vekilin enerjisini buna
sarf etmesini ben doğru bulmadım, onun için söyledim. Bu tür davranışlarla
belki onun bunun adamı olabilirsiniz ama devlet adamı olamazsınız. 
Teşekkür
ediyorum. (HDP sıralarından alkışlar) 
V.- AÇIKLAMALAR (Devam)
51.- Çankırı Milletvekili Muhammet Emin Akbaşoğlu’nun, Bitlis
Milletvekili Mahmut Celadet Gaydalı’nın görüşülmekte olan 196 sıra sayılı Kanun
Teklifi’nin 4’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, bu konuşmayı reddediyorum, bunun
tutanaklara geçmesini istiyorum. 
Siz
de ikaz ettiniz. Meclis İçtüzüğü çerçevesinde şahsi olarak meseleleri, kendi
düşüncelerini başka yerlerde ifade edebilir, cevabını da alır ancak bunların
hepsi baştan aşağı katılmadığımız ve reddettiğimiz, gerçekle de alakası olmayan
hususlardır. Kayda geçmesini istiyorum. 
Teşekkür
ederim. (AK PARTİ sıralarından alkışlar) 
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, Meclis
çalışmalarında bu hafta kadınların sesinin gür çıkmasına olanak tanıyan bir
çalışma yürütüldüğüne ve milletvekillerinin görüşlerini ifade ederken
kişiselleştirmelerini uygun bulmadığına ilişkin konuşması
BAŞKAN
– Değerli arkadaşlarım, Meclis çalışmalarında özellikle bu hafta kadınlarımızın
sesinin daha çok, gür çıkmasına olanak tanıyan bir çalışma yürütüyoruz. Ben
Meclisimizin itibarını her şeyden önce tutuyorum. Geride kalmış tartışmaları
bir yere bırakıp, onlardan alacağımız dersler çerçevesinde önümüze bakalım. 
Kanunu
görüşüyoruz. Arkadaşlarımızın ülke sorunlarıyla ilgili, kanunla ilgili görüşlerini
ifade etmeleri mümkündür ama kişiselleştirmeyi uygun bulmadığımı da ifade
ediyorum.
O
ayrı bir konu. Çünkü burada partiler var, gruplar var. Yani partilerin birbirleriyle olan siyasi değerlendirmeleri
bence önemli, ülke sorunlarıyla olan değerlendirmeleri önemli. Lütfen,
bunlardan kaçınarak ülke gündemi çerçevesinde görüşülmesini yararlı gördüğümü
bir kez daha ifade ediyorum. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 4’üncü maddesinde yer alan “irat” ibaresinin “gelir” şeklinde
değiştirilmesini arz ve teklif ederiz. 
 Arzu
Erdem Olcay Kılavuz Ramazan
Kaşlı
 İstanbul Mersin Aksaray
 Mehmet
Celal Fendoğlu Yaşar Karadağ Baki
Şimşek
 Malatya Iğdır Mersin

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
- Önerge üzerinde söz isteyen, Mersin Milletvekilimiz Sayın Olcay Kılavuz. (MHP
sıralarından alkışlar) 
Süreniz
beş dakika Sayın Kılavuz.
OLCAY
KILAVUZ (Mersin) – Sayın Başkan, değerli milletvekilleri; yüce heyetinizi
saygıyla selamlıyorum. 
Bugün,
İstiklal Marşı’mızın kabulünün 99’uncu yılını büyük bir coşkuyla idrak
ediyoruz. İstiklal Marşı iman dolu yüreklerin iftihar vesikası, hayâsız
akınlara gövdesini siper eden bir milletin kutlu destanıdır. İstiklal Marşı
bağımsızlığımızın sembolü, Türk’ün bu cennet vatan uğruna şaha kalkışı,
istiklal yolunda bir milletin uyanışıdır. İstiklal Marşı, Türk’ün ruhu,
kararlılığı, imanı, inancı, adanmışlığı ve sarsılmaz iradesinin adıdır. Bu
vesileyle, bu toprakları bizlere yeniden vatan yapan Gazi Mustafa Kemal Atatürk
ve silah arkadaşlarının, İstiklal Marşı’mızın şairi Mehmet Akif Ersoy’un,
marşımızı Meclis kürsüsünden ilk kez okuyan Hamdullah Suphi Tanrıöver’in ve
kahraman ecdadımızın aziz hatıraları
önünde saygıyla eğiliyor, şehitlerimizi rahmet, minnet ve iftiharla yâd
ediyorum. Cenab-ı Allah bu millete bir daha İstiklal Marşı yazdırmasın. 
“Korkma!
Sönmez bu şafaklarda yüzen al sancak,
Sönmeden
yurdumun üstünde tüten en son ocak.
O
benim milletimin yıldızıdır, parlayacak;
O
benimdir, o benim milletimindir ancak.

Çatma,
kurban olayım, çehreni ey nazlı hilal!
Kahraman
ırkıma bir gül; ne bu şiddet, bu celal?
Sana
olmaz dökülen kanlarımız sonra helal…
Hakkıdır,
Hakk’a tapan milletimin istiklal.

Ben
ezelden beridir hür yaşadım, hür yaşarım,
Hangi
çılgın bana zincir vuracakmış? Şaşarım.
Kükremiş
sel gibiyim, bendimi çiğner, aşarım,
Yırtarım
dağları, enginlere sığmam, taşarım.

Garbın
afakını sarmışsa çelik zırhlı duvar,
Benim
iman dolu göğsüm gibi serhaddim var.
Ulusun,
korkma! Nasıl böyle bir imanı boğar,
“Medeniyet”
dediğin tek dişi kalmış canavar?

Arkadaş!
Yurduma alçakları uğratma sakın,
Siper
et gövdeni, dursun bu hayâsızca akın.
Doğacaktır
sana vadettiği günler Hakk’ın,
Kim
bilir, belki yarın belki yarından da yakın.

Bastığın
yerleri “toprak” diyerek geçme, tanı,
Düşün
altındaki binlerce kefensiz yatanı.
Sen
şehit oğlusun, incitme, yazıktır atanı,
Verme,
dünyaları alsan da bu cennet vatanı.

Kim
bu cennet vatanın uğruna olmaz ki feda?
Şüheda
fışkıracak, toprağı sıksan şüheda.
Canı,
cananı, bütün varımı alsın da Hüda,
Etmesin
tek vatanımdan beni dünyada cüda.

Ruhumun
senden İlahî, şudur ancak emeli:
Değmesin
mabedimin göğsüne namahrem eli.
Bu
ezanlar, ki şehadetleri dinin temeli,
Ebedî,
yurdumun üstünde benim inlemeli.

O
zaman vecdile bin secde eder, varsa taşım,
Her
cerihamdan, İlahî, boşanıp kanlı yaşım,
Fışkırır
ruhumücerret gibi yerden naaşım,
O
zaman yükselerek arşa değer belki başım.

Dalgalan
sen de şafaklar gibi ey şanlı hilal!
Olsun
artık dökülen kanlarımın hepsi helal.
Ebediyen
sana yok, ırkıma yok izmihlal.
Hakkıdır,
hür yaşamış bayrağımın hürriyet;
Hakkıdır,
Hakk’a tapan milletimin istiklal.”
Varlığım,
Türk varlığına armağan olsun.
Ne
mutlu Türk’üm diyene! (MHP, AK PARTİ, CHP ve İYİ PARTİ sıralarından alkışlar) 
BAŞKAN
– Sayın Kılavuz’un çok etkileyici okumasına da teşekkür ederiz.
Şimdi,
işin sıkıntılı durumu şu… Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Ama
tabii, İstiklal Marşı hepimizin ortak bir değeri.
Değerli
milletvekilleri, şimdi okutacağım 2 önerge aynı mahiyettedir, önergeleri okutup
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 4’üncü maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.

 Arslan
Kabukcuoğlu Ahmet Çelik Ahmet
Kamil Erozan
 Eskişehir İstanbul Bursa
 İmam
Hüseyin Filiz Ayhan Altıntaş
 Gaziantep
 Ankara
Aynı
mahiyetteki diğer önergenin imza sahipleri:
 Gamze
Taşcıer Müzeyyen Şevkin Emine
Gülizar Emecan
 Ankara Adana İstanbul
 Utku
Çakırözer Saliha Sera Kadıgil Sütlü Cavit
Arı
 Eskişehir İstanbul Antalya
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Bursa Milletvekilimiz Sayın Ahmet Kamil Erozan.
(İYİ PARTİ sıralarından alkışlar)
Süreniz
beş dakika Sayın Erozan.
AHMET
KAMİL EROZAN (Bursa) – Sayın Başkan, değerli milletvekilleri; ben milletvekili
seçildikten sonra, bu tür gelen yasaların hepsi konusunda “çuval yasa” dedim.
Dün 3’üncü maddede konuşan bir Cumhuriyet Halk Partili milletvekili arkadaşım
da bu kavramı benimsedi; kendisine yokluğunda teşekkür ederim. (CHP
sıralarından alkışlar)
Tabii,
dün konuşulurken “Bunun içinde yok yok.” denildi; yok yok ama bir şey cidden
yok. “Bir şey cidden yok.” derken... “Burada bir sürü bakanlığın ismi var,
keşke bunun içine, bu çuvalın içine bir de Dışişleri Bakanlığı teşkilat yasası
konusunda bir madde tıkıştırılabilmiş olsaydı.” dedim ben. Ben şimdi bu maddeyi
okuyacağım, önümüzdeki bir çuval yasa teklifinin içine onu da eklerseniz
yerinde olur. Madde önerim şu olacak ilerisi için: “Dışişleri Bakanlığı kariyer
memurları dışından olan büyükelçiler, ancak (g) ve (h) grubu büyükelçiliklere
atanabilirler.” Bunu mutlaka tutanaklarda bulur arkadaşlar, bir dahaki sefere
eklerler.
Ben,
tabii, bu 4’üncü madde konusunda konuşmayacağım, bildiğim konuda konuşacağım; o
da yine biraz evvel söylediğim, eksikliğini hissettiğim Dışişleri Bakanlığı
konusunda ama izninizle birkaç atasözüyle başlayacağım; atasözlerini söylerken
konuyu beş dakikaya sığdırabilmek anlayışıyla söyleyeceğim, örnekler vereceğim:
Kartlarınız açıkken blöf ve şantaj yapmayacaksınız, büyük lokma yiyecek ama
büyük söz söylemeyeceksiniz, kaldıramayacağınız yükün altına girmeyeceksiniz,
boyunuzdan büyük işlere kalkışmayacaksınız, tükürdüğünüzü yalamayacaksınız,
olmayacak duaya âmin demeyeceksiniz. Bunları niye sıralama gereğini duyduğumu
birazdan açıklayacağım.
İdlib’deki
çatışmaların artık Suriye’yle olmaktan çıkıp Türkiye ile Rusya’yı karşı karşıya
getirmesi sonucu, 5 Mart tarihinde Moskova’da bir ek protokol imzalanmıştır. Bu
ek protokolün amacı İdlib’deki durumun yatıştırılmasıdır. Yatıştırılması
diyorum çünkü bunun amacı tırmanmanın önüne geçmek olmuştur. Bunu tabii,
basında filan, sağda solda, başka arkadaşlarımız da “ateşkes” diye ifade
ediyorlar. Hâlbuki bu metinde “ateşkes” kelimesi yok, daha ağır bir kelime var.
Daha ağır bir kelime ise şöyle diyor: “Tüm askerî faaliyetlerin durdurulması…”
Bu, tüm askerî faaliyetlerin durdurulması ateşkesten de öteye bir şey. Yani
“Türk Silahlı Kuvvetleri İdlib içinde kuvvet dahi kaydıramayacak.” yazıyor.
“Askerî faaliyet…” Bu ne demek aynı zamanda? Bu mutabakat tahtında, ek protokol
tahtında Bahar Kalkanı Operasyonu da durdu demek. 
Bunun,
tabii, müspet tarafı var mı? Var. Niye müspet tarafları var? Çünkü en azından
Türk Silahlı Kuvvetlerinin o coğrafyada yeni şehitler vermesinin önüne geçilmiş
olduğuna dair bir karine var en azından. Ama başka unsurlar da içeriyor bu
protokol. Örneğin “Hangi teröristlerle mücadele edilecek?” denildiğinde, burada
sıralandığı zaman, bunun ancak Birleşmiş Milletler Güvenlik Konseyi tarafından
terörist olmuş oldukları tanımlananlarla ilgili olduğunu anlıyoruz. Ha, bunu
memnuniyetle karşılamış olsak dahi şu soruyu da sormak durumundayız: Bu
mutabakat çerçevesinde PKK/PYD-YPG terörist olmaktan çıktı yani onlarla
mücadele edilmeyecek yazıyor burada. Bunun mutlaka bir siyasi bedeli vardır, bu
cümlenin kabul edilmiş olmasının; onu da sizin takdirinize bırakıyorum. 
Ama
her şeye rağmen Sayın Cumhurbaşkanının Cenevre sürecine yani siyasi sürece
atıfta bulunmuş olması da umut vericidir. Tabii ki beklentimiz, varılan
mutabakatın kalıcı olması ve takip edecek adımlarla güçlendirilmesidir. 
Bu
mesele, tabii, sadece Türkiye ve Rusya arasında bir konu değildir. Her ne kadar
ek protokol iki ülke arasında imzalanmış olsa da bu protokole Esad’ın ordusunun,
Özgür Suriye Ordusunun, İran’ın milislerinin de uymaları beklenir. Dolayısıyla
hem bize hem de Moskova’ya düşen ilave görevler vardır. Bunun bir adım ötesine
geçecek olursak, bu protokol çerçevesinde tabii, ortada -biraz sonra
değineceğim- bir tampon bölge oluşmuştur M4 Kara Yolu’nun etrafında ama bunun
sonucu olarak Türk Silahlı Kuvvetlerinin kontrol ettiği coğrafyadaki terörist
sayısı artmıştır. Çünkü kaçanlar oraya sığınmıştır, kilometrekareye düşen
terörist sayısı 1’ken 3 olmuştur. Dolayısıyla bizim üstümüze gelen bela veya
bizim mücadele etmemiz beklenen sayısal grubun hacmi büyümüştür. Bunu şunun
için söylüyorum: Çünkü günün birinde Ruslar bize “Şuradaki teröristleri vurun.”
diyecekler, “Vurun.” dediklerinde bizim ne yapacağımızın oradaki komutanlarımıza
bildirilmiş olması lazım. Ayrıca, hava sahası hâlâ kapalı, bu ayrı bir tehlike
yaratıyor bizim mevcudiyetimiz açısından. 
Bu
arada, tabii, daha müspet, olumlu şeyler var. Sayın Cumhurbaşkanı “Esed’le
görüşüldü mü?” sorusunu sormuştur. Keza, Suriye ihtilafının askerî olamayacağı
Sayın Dışişleri Bakanı tarafından ifade olunmuştur. Bunları hep artılar
hanesine yazıyoruz ve ileride de bunlardan vazgeçilmeyeceğini umuyoruz.
(Mikrofon
otomatik cihaz tarafından kapatıldı)
BAŞKAN
– Sayın Erozan, lütfen tamamlayın.
AHMET
KAMİL EROZAN (Devamla) – Biraz evvel Cumhuriyet Halk Partisinden arkadaşlarımız
söylediler: Oradaki gözlem noktalarındaki kardeşlerimizin durumu hâlâ risk
içeriyor, oradakilerin ikmal yolları maalesef Rusların eskort edilmesiyle ancak
sağlanabiliyor. Dolayısıyla ümit ederiz ki bu çözüm kalıcı olur ve önümüzdeki
dönemde hem oradaki kardeşlerimizin zamanlıca başka bölgelere nakli sağlanır
hem de Cenevre’deki siyasi sürecin önü açılır.
Çok
teşekkür ederim, saygılarımla. (İYİ PARTİ ve CHP sıralarından alkışlar)
BAŞKAN
– Buyurun Sayın Akbaşoğlu.
V.- AÇIKLAMALAR (Devam)
52.- Çankırı Milletvekili Muhammet Emin Akbaşoğlu’nun, Bursa
Milletvekili Ahmet Kamil Erozan’ın görüşülmekte olan 196 sıra sayılı Kanun
Teklifi’nin 4’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Biraz
evvel kürsüden konuşan hatibin konuşlarını şu şekilde tavzih etmek, açıklığa
kavuşturmak lazım: Bir kere, bu ek protokoldür ve garantörlük sıfatı
mutabakatla ortaya konmuştur, Türkiye'nin garantör olduğu tevsik edilmiştir.
Soçi ve Astana’ya atıfla bu konuda Türkiye'nin tezleri de kabul edilmiş ve
karşılıklı olarak insani krizin daha da kötüleşmesinin önlenmesinin, sivillerin
korunmasının, ihtiyaç sahibi tüm Suriyelilere ön koşulsuz ve ayrım
gözetmeksizin koruma ve insani yardım sağlanmasının, keza ülke içinde yerinden
edilmelerinin önlenmesi ile mültecilerin ve ülke içinde yerinden edilen
kişilerin güvenli ve gönüllü olarak Suriye’deki asıl ikamet yerlerine geri
dönüşlerinin kolaylaştırılmasının önemi vurgulanarak 6 Mart itibarıyla ateşkes
olacağı bildirilmiştir. M4 Kara Yolu’nun kuzeyinde ve güneyinde 6 kilometrelik
güvenli koridor oluşturulmuş, 15 Martta da beraberce devriye gezilmesi karara
bağlanmıştır. Dolayısıyla, işin esası ve özü budur.
Teşekkür
ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Aynı mahiyetteki önerge üzerine söz isteyen, Eskişehir Milletvekilimiz Sayın
Utku Çakırözer. (CHP sıralarından alkışlar) 
Süreniz
beş dakika Sayın Çakırözer.
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum.
Geçen
hafta OdaTV haber sitesinin 2 çalışanı Barış Terkoğlu ve Hülya Kılınç’ın
tutuklanmalarının hepimizin haber alma özgürlüğüne nasıl büyük darbe vurduğunu
anlatmıştım. O gün, o haber nedeniyle 2 tutuklu gazeteci vardı, tam bir hafta
sonra, bugün, aynı haberden tutuklu 6 gazeteci var. 
Milyonlarca
kişinin okuduğu OdaTV haber sitesinin tamamına erişim yasağı kondu yani
kapatıldı. Oysa Anayasa Mahkemesi aralık ayında Wikipedia, daha dün de
sendika.org haber sitesine benzer erişim engellerini ifade özgürlüğünün ihlali
olarak görerek kaldırdı. Yani, hukuka aykırı bir sansür durumu var, bu hatadan
derhâl dönülmeli. 
Silivri
Cezaevinde ziyaret ettiğim Barış Terkoğlu, Barış Pehlivan, Hülya Kılınç, Murat
Ağırel, Ferhat Çelik ve Aydın Keser’in her birinin koğuşlarında tek başına
tutulmasına yani tecrit hâline derhâl son verilmelidir. Bir an önce
iddianameleri hazırlanarak hâkim önüne çıkarılmalı, suçsuzluklarını ortaya
koyarak serbest kalmalarının önü açılmalıdır. Unutmayalım; gazetecilerin, Osman
Kavala’nın, Selahattin Demirtaş’ın ve tüm siyasi tutukluların özgürlüğü
hepimizin özgürlüğü demektir. 
Değerli
arkadaşlarım, demokrasi eksiğimiz maalesef bu torba yasada daha da
derinleşiyor. Sivil toplumun temeli derneklerin üye bilgilerinin İçişleri
Bakanlığına bildirim zorunluluğu açık seçik bir fişlemedir, Anayasa’ya
aykırıdır. 
Değerli
arkadaşlarım, kahraman gazilerimiz ulusumuzun onurudur. Onları en iyi
koşullarda yaşatmak Gazi Meclisin birinci önceliği olmalıdır. Gazilerimiz silinen
primler, kesilen maaşlar nedeniyle büyük mağduriyet yaşıyor. Bu torbada,
binlerce gazimizin emeklilikleri için getirilen yirmi yıl çalışma, 5 bin gün
prim şartları çok ağırdır, kabul edilemez. Kahraman gazilerimize geçmişte
olduğu gibi, aynı engelli yurttaşlarımız gibi on beş yıl çalışma ve 3900 gün
prim üzerinden emeklilik hakkı yeniden getirilmelidir. 
Değerli
arkadaşlarım, bu torbada işsizin, emekçinin, asgari ücretlinin derdine hiçbir
çare yok. Bakın, Diyanet, ramazan ayında yoksullarımıza verilecek fitre
fiyatlarını açıkladı: Günlük 27 lira. Bir ailenin aylık fitresi 3.240 lira.
Yani 2.324 lira olarak belirlediğiniz asgari ücret fitrenin bile altında
kalıyor ama bu torbada yine asgari ücretlinin vergi yükünün kaldırılması yok. 
Değerli
arkadaşlarım, gurbetçi bir ailenin evladı olarak bu torba içinde yurt dışındaki
vatandaşlarımızın sorunlarına da çareler görmek isterdim ama boşanma
işlemlerinin tescili ve dövizli askerlik uygulamasında sınırlı iyileştirme
dışında hiçbir adım yok. Hani yurt dışı seçim bölgesi? Hani Türkiye'deki
emeklilik kesilmeden Avrupa'da çalışabilme hakkı? Hani Türk Hava Yolları
biletlerinde indirim? Hani Türkiye'de ücretsiz sağlık hizmetleri? Hiçbiri yok.
Peki ne var? Yurt dışında yaşayanlar için dövizle bireysel emeklilik uygulaması
var. Olmaz, değerli arkadaşlarım, dövizle BES sistemi emekliliğin alternatifi
değildir; sağlık sigortası yok, sosyal güvence yok, bunun nesi emeklilik? Şaka
gibi. Daha geçen ağustos ayında yurt dışındaki vatandaşlarımızın Türkiye’den
borçlanarak emeklilik imkânını neredeyse ortadan kaldırdınız. “Gurbetçiler
nimet-külfet dengesini bozuyor, bunu yaparsak 1 milyar lira kâr ederiz.”
mantığıyla ne yaptınız, hatırlatayım: Yüz binlerce gurbetçimizi SGK yerine
BAĞ-KUR’lu yaptınız, o emekçilere patron primi ödettiniz. On yıllarca dişinden
tırnağından artırıp kazandığı birikimiyle 2.000-2.400 lira emekli maaşı almayı
hak eden kardeşlerimizi 2 katı prim ödeterek yarısını yani 1.000-1.400 lira
maaş alır hâle düşürdünüz. Yurt dışındaki vatandaşlarımızı üvey evlat gibi
gören o ayıplı kanunun gerekçesi işte bugün ortaya çıkıyor. Gurbetçinin önce
Türkiye’den emekliliklerini zorlaştırdınız, hatta binlercesini iptal ettiniz,
şimdi de diyorsunuz ki: “Gönder dövizleri, gerisini düşünme.” Değerli
arkadaşlarım, nereden çıktı bu dövizli BES? Gurbetçilerin emeklilik hakkı
sabote edildikten hemen sonra Maliye Bakanı damat beyin programında duyduk. Ne
diyordu? “Finansal sistemdeki risk birikimini azaltmak amacıyla dövizli BES
uygulamasına geçilecek.” Yani mesele gurbetçinin emekliliği, gelecek güvencesi
değil, ekonomik krizin önlenmesi, sarayın savurganlığının güvencesi. Biz daha
ülkemizdeki emekçilerin Bireysel Emeklilik Sistemine güvenini sağlayamamışken
gurbetçilerimize “Olsun, sen euroları gönder.” diyoruz. Oysa, Türkiye’de fonların
durumu ortada, işçilerin İşsizlik Fonu’nda biriken milyarlarca liralık kara gün
akçelerini işsizler dışında herkes kullanıyor. Soruyorum: Biz işsizimizin
birikimini bile kendisine ulaştıramazken gurbetçimizin döviz fonunun
garantisini kim verecek?
Değerli
arkadaşlarım, yurt dışındaki vatandaşlarımız bizden tasarruf hesabı beklemiyor,
istedikleri belli.
(Mikrofon
otomatik cihaz tarafından kapatıldı)
BAŞKAN
– Lütfen tamamlayın Sayın Çakırözer.
UTKU
ÇAKIRÖZER (Devamla) – Tabii. 
Birincisi,
ağustos ayındaki ayrımcılığın, haksızlığın kalkması ve SGK üzerinden emekliliğe
geri dönüş. 
İkincisi,
bulundukları ülkede çalışırken Türkiye’deki emekli maaşlarının kesilmemesi ve
bu taleplerinde yerden göğe kadar haklılar. 
Seçim
zamanı ülke ülke gezip verdiğiniz sözleri unutmuş olabilirsiniz ama yurt
dışında alın teri döken milyonlarca kardeşimiz unutmadı ve bu Meclisten çözüm
bekliyorlar. Yurt dışındaki kardeşlerimizin bizim ayrılmaz bir parçamız
olduğunu size hatırlatmak istiyorum. Anadolu’da, hepimizin evinde, sokağında
var olan gurbetçiler altmış yıldır en ağır koşullarda emeklerini ortaya koyarak
sadece Avrupa’yı değil, vatanımızı da kalkındırdılar; onların hakkı ödenmez.
Şimdi, hesapsız kitapsız yönetiminizin, savurganlıklarınızın faturasını bu
kardeşlerimize kesemezsiniz. On yıllardır kalpleri vatan sevgisiyle, ay
yıldızlı bayrak aşkıyla çarpan bu kardeşlerimizin çoktan hak ettikleri
taleplerini el birliğiyle sağlamalıyız. Yapılması gereken, yurt dışındaki
vatandaşlarımızın taleplerini böyle torbalarda boğmak değil; kapsayıcı,
bütünlüklü paketi derhâl çıkarmaktır. 
Hepinizi
saygıyla selamlıyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önerge kabul edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
Değerli
milletvekilleri, 5’inci madde üzerinde 4 önerge vardır, ilk okutacağım 2 önerge
aynı mahiyettedir. Önergeleri okutup birlikte işleme alıyorum.
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 5’inci maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Arslan
Kabukcuoğlu Ahmet Çelik  İmam
Hüseyin Filiz
 Eskişehir İstanbul
 Gaziantep
 Ayhan
Erel  Hayrettin Nuhoğlu Ayhan
Altıntaş
 Aksaray
 İstanbul Ankara

Aynı
mahiyetteki diğer önergenin imza sahipleri: 
 Gamze
Taşcıer Müzeyyen Şevkin  Emine
Gülizar Emecan
 Ankara Adana
 İstanbul
 Cavit
Arı  Abdurrahman Tutdere Ali
Şeker
 Antalya
 Adıyaman İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Aynı mahiyetteki önergeler üzerinde söz isteyen İstanbul Milletvekilimiz
Sayın Hayrettin Nuhoğlu. (İYİ PARTİ sıralarından alkışlar)
Süreniz
beş dakika. 
HAYRETTİN
NUHOĞLU (İstanbul) – Sayın Başkan, değerli milletvekilleri; görüşülmekte olan
bu torba kanun teklifinin 5’inci maddesi üzerine söz aldım, selamlarımı
sunuyorum.
Bu
madde, Kimlik Bildirme Kanunu’nun 6’ncı maddesine bir fıkra eklenmesiyle
ilgilidir.
Ülkemizde
rejimin değiştirilip partili cumhurbaşkanlığı sistemine geçişle birlikte
Türkiye Büyük Millet Meclisinin yasama görev ve yetkisi olumsuz etkilenmiştir.
Müzakereler komisyonlarda ve Genel Kurulda sağlıklı işlemiyor, yasama kalitesi
çok düştü. Toplumun ihtiyaçlarını giderecek ve gelecekte önünü açacak
düzenlemeler yerine… Kısa süre sonra aynı konuda yeniden düzenleme ihtiyacı
doğmaktadır. Bu, kabul edilebilir ve sürdürülebilir bir durum değildir. Torba
kanunlara bu yüzden karşıyız. Bazı acil durumlarda elbette makul görülebilir
ama sürekli torba teklif içine her şeyin doldurulup Genel Kurula getirilmesi makul
görülemez. Bu durum kanun tekliflerinin ilgili komisyonlardan kaçırılması
anlamına gelir, Anayasa'ya aykırılık iddialarına da haklılık kazandırır. Aynı
zamanda istişareden, fikir alışverişinden ve mutabakat aramaktan da kaçmak
olur. 
Görüşülen
bu kanun teklifi kapsamında; İçişleri, Enerji ve Tabii Kaynaklar, Aile, Çalışma
ve Sosyal Hizmetler, Kültür ve Turizm, Hazine ve Maliye ile Millî Savunma gibi
çok önemli 6 Bakanlığa ve Türk Standartları Enstitüsü, Yükseköğretim Kurulu,
Vakıflar Genel Müdürlüğü gibi gene çok önemli 3 genel müdürlüğe ait kanunlarda
değişiklik yapılmak istenmektedir. Bu kurumlar, devletin değerleri, yapısı,
nitelikleri ve mali konularıyla ilgilidir. Dolayısıyla, devletin ve kurumların
temel direkleridir; kıymetini bilmek gerekir. Aslında ne yapılmak istendiğini
biz çok iyi görüyor ve anlıyoruz. Onun için, bizim yapmak istediğimiz, konuları
yakından takip edemeyen, iktidarı destekleyen kesimlerin ve yüce Türk
milletinin dikkatini çekmektir.
Değerli
milletvekilleri, siyasi, sosyal ve hukuki bir örgüt olan devlet yönetimi bir
emanettir. Emaneti alan kişi, emin bir kişi olmasının yanında istişareyi de
esas alan kişi olmalıdır. Yönetim kadrolarında yer alanların bilgili,
liyakatli, eğitimli ve özellikle ahlaklı olmaları, Türk devlet geleneğinin
temel esaslarındandır. Binlerce yıllık tecrübenin sonucunda tespit edilen bu
kurallar aslında evrensel kurallarla da uyumludur. Devletin sahibi millettir,
hükûmetler veya cumhurbaşkanları devletin sahibi değildir, emanetçidir. Emanete
sahip çıkarken de iyi işlerin yanında, kötü işlerin karşısında olmaları
gerekir. Bu hâliyle 5’inci maddeye de kanun teklifinin tümüne de “evet”
diyemeyeceğimizi bildiririm. 
Adaletle
ilgili güncel bir konuya kısaca değinmek istiyorum: Pazar günü İstanbul’da
kapısında “Adalet Sarayı” yazan büyük bir binanın 6’ncı katında yedi saat
geçirdik. Sayıştay raporlarını detaylı inceleyen, özellikle belediyelerdeki
yolsuzlukları ortaya çıkaran çok faydalı bir gazeteci, Yeniçağ gazetesi yazarı
Murat Ağırel’in yanındaydık. Diğer 5 milletvekili arkadaşla birlikte süreci
takip ettik. Ne yazık ki skandal bir kararla karşılaştık. Verilen uzun süreli
aradan sonra, kararın açıklanacağı duruşma salonuna avukatlar ve milletvekili
arkadaşlardan Ahmet Çelik ve Ümit Beyaz’la beraber girdik. Duruşma hâkimi
Murat’a hitaben sadece “Tutuklandın.” dedi, karar okunmadı. Kâtipler
tutanakları imza için dışarı getirdiler. 11 sayfalık kararın fotokopisi
yanımdadır. Görüldü ki uzunca kararın 9’uncu ve 10’uncu sayfalarında “derhâl
serbest bırakılması”, 10’uncu sayfanın devamında ise “tutuklanması” diye
yazıyor. 
Açık
şekilde anlaşılacağı gibi, karardan hangisinin geçerli olacağına duruşma
hâkimince değil, dışarıdan beklenen ve muhtemelen o uzun süreli arada gelen
talimatla karar verilmesi uygun görülmüştür. Bu durumu, hiçbir kimse -yetkisi
ne olursa olsun- başka türlü açıklayamaz, suçu kâtiplere veya başka birine de
atamaz. Biz, milletvekili arkadaşlarla birlikte buna şahidiz, şahit olduğumuzu
da her yerde, her ortamda, her zaman söylemeye devam edeceğiz.
(Mikrofon
otomatik cihaz tarafından kapatıldı) 
BAŞKAN
– Tamamlayalım, selamlayalım.
HAYRETTİN
NUHOĞLU (Devamla) – Kapısında “Adalet Sarayı” yazan binalarda hukuka bağlı,
adaletle karar verecek hâkim yoktur kanaati yayılınca, bu düşünce Türk
milletine yapılabilecek en büyük kötülük olur. Türkiye Büyük Millet Meclisi
kürsüsünde konuyu dile getirerek ülkeyi yönetenlerin dikkatini çekmek
istiyorum; Adalet Bakanını da acilen, Pelikan, Menzilci ya da başka bir
cemaatin Adliyeyi ele geçirmesine engel olmaya çağırıyor, Genel Kurula saygılar
sunuyorum. (İYİ PARTİ ve CHP sıralarından alkışlar)
BAŞKAN
– Aynı mahiyetteki önerge üzerinde söz isteyen Adıyaman Milletvekilimiz Sayın
Abdurrahman Tutdere. (CHP sıralarından alkışlar) 
Süreniz
beş dakika. 
ABDURRAHMAN
TUTDERE (Adıyaman) – Sayın Başkan, değerli milletvekilleri; 196 sıra sayılı
Kanun Teklifi üzerine grubum adına söz almış bulunmaktayım. Yüce heyeti
saygıyla selamlıyorum.
Değerli
arkadaşlar, tabii, teklifin 5’inci maddesinde, Kimlik Bildirme Kanunu’nun 6’ncı
maddesine yapılacak bir ekleme var. Bu eklenecek fıkra, aslında, çağımızın
gelişen teknolojisine, gelişen koşullarına uygun bir düzenlemedir, uygun bir
eklemedir, bunun olması gerekiyor. Ancak, burada, bu fıkra, kanunun kendi
içerisinde bir çelişki yaratacaktır. Mevcut düzenlemede kimlik bildirmesi
gereken işleticilerin, kimlikleri bildirirken, genel kolluğa bildirirken
mahalle ve köy muhtarına onaylatması şartı vardı ancak burada onay şartı
kaldırılıyor. Aslında burada muhtarların yetkileri biraz kırpılmış gibi görünüyor
ancak bu hâliyle de olsa bu düzenlemenin olması uygundur, olumlu buluyoruz. 
Bunun
dışında, değerli milletvekilleri, özellikle 6’ncı maddede -biraz önce, Genel
Kurulda, benden önceki konuşmacılar da bahsetti- özellikle gazilerimizin
durumunu yakından ilgilendiren bir düzenleme geliyor. Bu düzenleme de geliş
itibarıyla, teklifte bulunması itibarıyla anlamlı ancak bu düzenleme de tek
başına gazilerimizin -görev ve harp malullüğü bulunan gazilerimizin-
sorunlarını ortadan kaldırmaya yetmeyecektir. Bunun sebebi şu: Bunun sebebi,
iktidarın torba kanun tekniğinden bir türlü vazgeçmemesi. 
Şimdi,
kanunun bütünlüğünü bozacak şekilde, sadece torba kanuna birtakım eklemeler
yaparak biz mevcut sorunları çözemiyoruz. İşte burada; madem gazilerimizin
malullük aylıklarıyla birlikte yaşlılık aylığı alabilmeleri için önündeki
engelleri kaldırmak, onların ekonomik anlamda hayat seviyelerini yükseltmek
adına bir teklif getiriyorsunuz, o zaman gazilerimizin şu anda yaşadığı diğer
sorunları ortadan kaldıracak şekilde kapsamı biraz genişletmeniz gerekirdi. 
Mesela
ne yapılabilirdi? Şimdi, buradaki düzenlemeye göre bütün gaziler maluliyet
olarak eşit kabul edilmiş oluyor. Hâlbuki öyle değil. Gaziler aynı zamanda
birer engelli -maluliyet oranları yüzdelikler olarak değişkenlik gösterebiliyor-
gözünü kaybeden var, bacağını kaybeden var, iki gözünü kaybeden var.
Dolayısıyla bunların yaşlılık aylığı alırken ödeyecekleri primler ve sigortalı
gün sayısının kademeli olması gerekiyordu, bu şekilde bir düzenleme yapılması
gerekiyordu. Mevcut hâliyle bu yasa çıksa dahi sorun çözülemeyecek. 
Bunun
dışında, yine, gazilerimizin almış olduğu şeref aylıkları var. Şeref aylığı
alan gazi, eğer sigortalı başka bir işte çalışırsa aylığının yarısını
alabiliyor. Şeref aylığı, normalde sigortalı çalışmanın dışında bir şey. Peki,
çalışıyor diye bunun aylığının yarısını kesmek hangi hukuk mantığıyla
açıklanabilir, hangi anlayışla açıklanabilir? (CHP sıralarından alkışlar)
Hiçbir mantığı yok. Madem getirdiniz, bunu da torbanın bir tarafına
koysaydınız, bu mağduriyet de giderilmiş olsaydı; bunlar yok. Dolayısıyla, bu 2
kanun maddesi, evet, lazım, gerekli ama eksiktir. Biz bu eksikliğin de bu
aşamada giderilmesini talep ediyoruz. 
Komisyon
görüşmelerinde, özellikle gazilerimize ilişkin bu eksiklikleri arkadaşlarımız
dile getirdiklerinde “Genel Kurulda düzelteceğiz.” demiştiniz. Bekliyorum,
Genel Kurulda iktidar partisi bu konudaki eksikliği giderecek teklifi verecek
mi vermeyecek mi; hep birlikte göreceğiz. 
Değerli
milletvekilleri, bir de bu torbanın, bu teklifin 2’nci maddesinde -özellikle
deprem sonrasında- doğal afetlerden etkilenen vatandaşlarımızın elektrik ve
doğal gaz borçlarının bir yıl ertelenmesi, faizlerinin devlet tarafından
ödenmesi var; doğru, ancak biz isterdik ki -bütün uzmanlar aylarca söyledi Türkiye’deki
deprem gerçeğini- deprem öncesi yapılabilecek tedbirlere ilişkin de kanun
getirin. 
Ben,
kendi seçim bölgemden örnek vereyim: 2017’de, 2018’de Adıyaman 2 deprem yaşadı.
Samsat bölgesinde henüz 2’nci etap konutlar teslim edilemedi. Aradan iki yıl
geçmiş, insanlar daha konutlarına ulaşamadılar, yerleşemediler. İmardan
kaynaklı sorunlar var; zarar gören köylerdeki vatandaşlarımızın konut
sorunlarının nasıl çözüleceğine ilişkin mevzuattan kaynaklı sorunlar var. O
sorunları da getirmeniz gerekiyor. Eğer bu sorunları, depremle ilgili
alınabilecek tedbirleri, bir bütün olarak, kendi mecrasında, kanun bütünlüğü
içerisinde tartışamazsak eksik kalıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ABDURRAHMAN
TUTDERE (Devamla) – Elektrik faturasını ödemeyi getiriyorsunuz, evlerine iki
yıldan beri kavuşamayan vatandaşlarımızın bu sorunlarının nasıl çözüleceği
konusunda bir çalışma yapmıyorsunuz.
Değerli
milletvekilleri, Sivrice depreminden sonra, Adıyaman’ın Sincik, Gerger ve Tillo
başta olmak üzere birçok bölgesinde ciddi maddi hasarlar meydana geldi. Şu
anda, AFAD İl Müdürlüğünün yapmış olduğu tespite göre, 500’e yakın konut
hasarlı, ağır hasarlı ancak bir gün, ne yandaş medyada Adıyaman deprem bölgesi
olarak geçti ne bu kürsülerde ne de Hükûmet sözcülerinin ifadelerinde; Adıyaman
unutuldu, ihmal edildi. Biz, eğer bu indirim gerçekleşecekse Adıyaman’daki
hemşehrilerimizin de bu indirimden faydalanmalarını talep ediyoruz.
Elâzığ’daki, Malatya’daki vatandaşlarımızın kamu bankalarına olan borçları
ertelendi ancak Adıyaman’la ilgili herhangi bir çalışma yapılmadı. 
(Mikrofon
otomatik cihaz tarafından kapatıldı) 
BAŞKAN
– Selamlayın. 
ABDURRAHMAN
TUTDERE (Devamla) – Buradan, milletin Meclisinden sesleniyoruz: Adıyaman’daki
de Türkiye Cumhuriyeti vatandaşı, o da deprem mağduru. Dolayısıyla onun
mağduriyetini de giderecek şekilde çalışmaları, düzenlemeleri yapmasını
Hükûmetten bekliyoruz. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum. Kabul edenler… Kabul
etmeyenler… Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 5’inci maddesinde bulunan “ve”
ibaresinin “ile” olarak değiştirilmesini arz ve teklif ederiz. 
 Züleyha
Gülüm  Rıdvan Turan Kemal
Bülbül 
 İstanbul
 Mersin  Antalya

 Abdullah
Koç Erdal Aydemir Mahmut
Celadet Gaydalı
 Ağrı Bingöl Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen, Mersin Milletvekilimiz Sayın Rıdvan Turan. (HDP
sıralarından alkışlar)
Süreniz
beş dakika.
RIDVAN
TURAN (Mersin) – Sayın Başkan, değerli milletvekilleri ve ekran karşısında bizi
izleyen halkımız; hepinizi saygıyla selamlıyorum.
Yine,
bütün meselelerimizde olduğu gibi, zannediyorum coronavirüs hadisesinde de
ifrat ile tefrit arasında kalmaya başladık. Kimileri açısından belki
ağırlığından daha fazla önemli olarak sunulan, kimileri tarafındansa böyle vakayıadiyeden,
gelip geçecek kısa dönemli bir mesele olarak ele alınıyor. Aslında biz
hastalığın bir boyutunu görüyoruz yani kişiye ilişkin, tekil şahsa ilişkin,
ölüme kadar varan bir boyutundan haberdarız ama bununla birlikte, bilmek
gerekir ki art arda gelecek işsizler, işsizler ordusu, belki yüz binlerce
insanın işsiz kalması, bunların yaratacağı toplumsal travmalar, bunun sonucunda
ortaya çıkacak olan pek çok farklı bireysel ve toplumsal travmatik süreçle,
yalnızca virüsün kişide sebep olduğu şeyle değil, onu çok daha aşan bir
toplumsal problemle karşı karşıya kalma ihtimalimiz var. Bunu biraz daha, o
açıdan, ciddi ele almakta fayda var diye düşünüyorum. 
Bakanlık
çalışıyor, bunun farkındayız. Ama o kadar önemli ki dün, biliyorsunuz, Dünya
Sağlık Örgütü de “pandemi” olarak sundu problemi. Pandemi teşhisinin konulduğu
yerde örneğin Sağlık Bakanlığının Türk Tabipleri Birliğini bir paydaş olarak
görmemesi anlaşılabilir bir şey değil. Pandemi yani küresel düzeyde tehdit
olan, küresel düzeyde ciddi bir risk söz konusu demek. Hâl böyleyken tabip
odaları, özellikle Türk Tabipleri Birliği Merkez Konseyi Bakanlıktan defaatle
randevu istemiş olmasına rağmen Bakanlık bir türlü görüşmüyor. Meseleye bu
tarzda bakıldığında yani partizan bir zaviyeden bu mesele anlaşılmaya ya da
yönetilmeye çalışıldığında emin olun ki çok ciddi sorunlarla karşı karşıya
kalacağız. Örneğin şunu anlamak mümkün değil: Okullar neden kapatılmaz? Askerî
birliklerde neden bu meseleye ilişkin önlemler geliştirilmez? Cezaevleri,
insanların pek çok stres faktörüyle iç içe yaşadığı, kötü beslendiği ve 250 bin
kişilik olduğu hâlde 280 bin civarında tutsağın yaşadığı, 800 bebenin olduğu
ortamlar; örneğin, bunlara ilişkin neden bir acil eylem planı yürürlüğe
konulmaz? Bunları anlayabilmek mümkün değil değerli arkadaşlar. Dolayısıyla ben
iktidarı ve Bakanlığı bu konuda tekrar uyarırken bu meselenin ciddiyetinin
yeterince kavranabildiğini düşünmediğimi bir kez daha buradan ifade etmek
istiyorum. Allah sonumuzu hayır ede!
Şimdi,
torba yasanın torbalığına ilişkin pek çok şey söylendi. Burada özellikle
İşsizlik Sigortası Fonu’na dair bir girizgâh yapmanın çok anlamlı olacağı
kanısındayım. Arkadaşlar, işçinin asgari ücretinden kesilen primlerle
oluşturulan İşsizlik Sigortası Fonu’ndan işverene asgari ücret desteği olarak
verilecek yani böylece işçi sınıfı 1 defa değil 2 defa sömürülmüş olacak. Bizim
memlekette “Hamam suyuyla dost gönüllemek.” diye bir laf var, iktidar hamam
suyuyla dost gönüllüyor. İktidar eğer işverene bir asgari ücret desteğinde
bulunacaksa mesela o havuzlarından bulunabilirler; değil mi? Örneğin sarayın
giderlerinden, sarayın bütçesinden böyle bir destekte bulunabilirler ama zaten
asgari ücret, adı üzerinde asgari ve bir yaşam standardı sunmayan bir ücret.
Buna rağmen, buradan, oluşan fondan –ki bunlar işçilerin insanca yaşayabilmesi
için, karınca kararınca destek olsun diye oluşturulmuş olan mekanizmalar-
şimdi, tutup da işverene destekte bulunmak siyaseten hiç vicdani ve ahlaki
değil değerli arkadaşlar. Yani aslında halk olarak sermayeye demiş oluyoruz ki:
Ya, kurban olayım şu parayı al, sen bana bu parayı daha sonra maaş olarak,
asgari ücret olarak geri ver. Arkadaşlar, burada etik açıdan çok önemli, çok
temelli problemler var. 
(Mikrofon
otomatik cihaz tarafından kapatıldı) 
BAŞKAN
– Sayın Turan, tamamlıyoruz.
RIDVAN
TURAN (Devamla) - Zaten iş gücü maliyetini düşürmek için elinizden geleni
yaptınız. Asgari Ücret Tespit Komisyonunun nasıl çalıştığını, sarı sendikaların
bu işe nasıl teşne olduğunu ve sefalet ücretinin asgari ücret olarak sunulduğunu
görüyoruz. Hâl böyleyken bir de bunun içerisinden işverene destekte bulunmak,
açıkçası en alttakilere “Ölün kardeşim.” demektir. Yani aşağıdan yukarıya -ilk
konuşmamda ifade ettiğim şey tam da buydu- bir servet transferinin iktidar
eliyle yapılan biçimidir ki bunu asla ve asla kabul etmek mümkün değildir
değerli arkadaşlar; bu, korporatist bir zihniyettir. Burada, derin sınıfsal
ayrımlar, derin sınıfsal çelişkiler vardır ama iktidar ve sermaye kendi
çıkarına olan her şeyi memleketin çıkarına olarak gösterme eğilimindedir. Bu,
İdlib savaşında da böyledir, krizin çözümünde de böyledir, iktidarın bütün
politikalarında da böyledir. 
Dolayısıyla
biz bu konuda iktidarın atmış olduğu adımı kesinlikle yanlış bulduğumuzu bir
kez daha ifade edip İşsizlik Sigortası Fonu’nun yağmalanmasına “evet”
demeyeceğimizi tekrar belirtmek istiyoruz.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 5’inci maddesinde yer alan “yukarıda belirtilen süre içerisinde”
ibaresinin “üç gün içinde” şeklinde değiştirilmesini arz ve teklif ederiz. 
 Arzu
Erdem Kamil Aydın Mehmet
Celal Fendoğlu 
 İstanbul
 Erzurum Malatya
 Ramazan
Kaşlı Baki Şimşek Yaşar
Karadağ 
 Aksaray Mersin Iğdır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Erzurum Milletvekilimiz Sayın Kamil Aydın. (MHP
sıralarından alkışlar)
Süreniz
beş dakika Sayın Aydın.
KAMİL
AYDIN (Erzurum) – Sayın Başkan, değerli milletvekilleri; sözlerime başlarken
yüce heyetinizi saygıyla selamlıyorum.
Bugün
12 Mart 2020. İstiklal Marşı’mızın kabulünün 99’uncu ve Erzurum’un düşman
işgalinden kurtuluşunun 102’nci yılını şanla şerefle idrak ediyoruz. (MHP ve AK
PARTİ sıralarından alkışlar)
8
Marttan bugüne kadarki yasama faaliyetlerinde Dünya Kadınlar Günü içerikli
tebriklere, kutlamalara ve konuşmalara büyük bir memnuniyetle tanıklık ettik.
Bu bağlamda, dünden bugüne yaptıklarıyla tarihe not düşerek yüce Türk
milletinin maşerî vicdanında müstesna yer edinen kahraman kadınlarımızı sevgi,
saygı, minnet ve rahmetle yâd ediyoruz. 
Bugünün
anlamına binaen, özellikle söz konusu vatan olduğunda her şeyi teferruat gören
2 kadın abide şahsiyetten bahsetmek istiyorum. Bunlardan birincisi Fatma Seher
Erden, namıdiğer Kara Fatma’dır. 1888 Erzurum doğumlu Kara Fatma, eşi binbaşı
Ahmet Bey’i Sarıkamış Harekâtı’nda şehit vermiş ve kendisi ondan sonra millî
müfreze komutanı olarak onbaşı, çavuş, üsteğmenliğe kadar Millî Mücadele’de yer
almıştı. İzmir, Sakarya, Dumlupınar ve Bursa başta olmak üzere Millî
Mücadele’nin birçok cephesinde kahramanca ve kadınca yer almıştır. Çavuşluktan
üsteğmenliğe kadar süren kahraman askerî yaşamı devamında, 2 Temmuz 1955’te,
sivil yaşamı da 67 yaşındayken darülacezede son bulmuştu. Emekli maaşını dahi
Kızılaya bağışlayan Fatma Seher Hanım Kasımpaşa’daki Kulaksız Mezarlığı’nda
şimdi huzur içinde yatmaktadır. 
Sayın
milletvekilleri, 93 Harbi’nde düşman tabyalara dayandığında ağır yaralı Hasan
kardeşini ve 3 aylık yavrusunu bırakıp kardeşinin silahını kaptığı gibi Aziziye
Tabyalarına hücum eden diğer bir kadın kahramanımız Nene Hatun’dur. Hayatının
sonraki döneminde de felçli kızına ve yaşlı kocasına bakarak kahramanlığını
sürdürmüş, hatta teklif edilen yardımı kabul etmeyip çalışabileceği bir iş
talebinde bulunmuştur. 
Sayın
milletvekilleri, tecrübeyle sabit, dilimize dolanan birtakım ifadeler vardır.
Örneğin, “Aşk ağlatır, dert söyletir.” veya “Dertli söyleyen olur.” gibi. Âşık
olup dertlenen ve dertlerini sazına, sözüne döken edebiyatımızın en köklü ve en
eski geleneği olan âşıklık, ozanlık geleneğinin önemli bir temsilcisi, kıymetli
hemşehrim Âşık Sümmanî’nin dizeleri şöyle der:
“Ervah-ı
ezelden levh-i kalemden,
Bu
benim bahtımı kara yazmışlar.
Bilirim
güldürmez devr-i âlemden,
Bir
günümü yüz bin zara yazmışlar.

Olaydım
dünyada ikbali yaver,
El
etsem sevdiğim acep kim ne der,
Bilmem
tecelli mi yoksa ki kader,
Beni
bir vefasız yâre yazmışlar

Yazanlar
Leyla’yı mecnun kitabın,
Sümmanî’yi
bir kenara yazmışlar.”
Bu
dizelerle birlikte, 93 Harbi’nden sonra onlarca yıl “son nefes, son nefer”
diyerek vatan savunmasında bulunmuş ve göçleri göç edip göçleri yola dizme
pahasına, fakruzaruret içerisinde dahi vatan toprağından vazgeçmeden mücadele
etmiş şüheda torunları, aziz hemşehrilerimin kurtuluş coşkusunu canıgönülden
kutluyorum.
Sayın
milletvekilleri, Sümmanî’nin ifadesiyle, en soğuk, en yüksek ve bir kenara
yazılan dadaşlar diyarı Erzurumlu bir kardeşiniz olarak şunu ifade etmek
isterim ki: Bu kurtuluş yıl dönümü vesilesiyle, kadim şehrimizin son aylarda
yaşadığı sıkıntılardan bir an önce rahatlaması en kalbî temennimizdir. Çünkü
Erzurum’un, şu günlerde, Türkiye'nin büyük bir özveriyle, göç, sağlık
sınavından geçtiği bir süreçte, doğuyu batıya taşıyan göç güzergâhında
olmasından dolayı, sağlık, istihdam ve kamu yatırımları konusunda talepleri
ölçülü ve seviyeli bir biçimde devam etmektedir. Bunları birkaç alt başlıkta
ifade etmek gerekirse:
1)
Deprem bölgesi olması hasebiyle, merkezî ve yerel yönetimlerimizin ilimizdeki
kentsel dönüşüm sürecini hızlandırarak düşük maliyetli konut teminine devam
etmesidir.
(Mikrofon
otomatik cihaz tarafından kapatıldı) 
BAŞKAN
– Sayın Aydın, tamamlayalım.
KAMİL
AYDIN (Devamla) – 2) Tarım ve hayvancılık odaklı sağlanan destek girişimlerinin
artırılarak sürekli bir hâle getirilmesi çok önemlidir.
3)
İstanbul’a mesafesi birçok ülkeden daha uzak olan Erzurum’dan veya Erzurum’a
kış boyunca sıkıntılı ve pahalı seyreden uçak seferlerinin ve ücretlerinin bir
an önce dengelenmesi ziyadesiyle bizleri memnun edecektir. 
4)
Müjde beklediğimiz diğer bir önemli altyapı hizmeti olan yüksek hızlı trenin
uzayarak Erzincan’a kadar programa alınması bizleri ziyadesiyle mutlu etmiştir.
Emeği geçenlere şükranlarımızı sunuyoruz ve bunun yarım bırakılmadan
Erzurum-Kars hattına kadar uzatılması samimi talebimizdir.
Son
olarak, ağır mevsim şartları itibarıyla -kanayan diğer bir yara da- 2017’de
kanun teklifimizle ifade ettiğimiz yüksek doğal gaz tüketim maliyetlerinin bu
zor ve uzak şehre reva görülmemesidir der, yüce heyetinizi saygılarımla
selamlarım. (MHP ve AK PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Gerçi, güzel
bir alkış da gelmişti ama önerge kabul edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
6’ncı
madde üzerinde 3 önerge bulunmaktadır. Önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan (2/2633) sıra sayılı Kanun Teklifi’nin 6’ncı maddesinin aşağıdaki şekilde
değiştirilmesini arz ve teklif ederiz.
MADDE
6: 3/11/1980 tarihli ve 2330 sayılı Nakdi Tazminat ve Aylık Bağlanması Hakkında
Kanunun 4’üncü maddesinin ikinci fıkrasına aşağıdaki cümle eklenmiştir.
"Ancak,
bu kapsamdakilerden yaralanma tarihi/terhis tarihinden sonra geçen çalışmaları
esas alındığında 13/7/1953 tarihli ve 1053 sayılı Vazife Malullüklerinin
Nevileri ile Dereceleri Hakkında Nizamnameye göre;
1
ve 2. derece olanlar en az 15 yıldan beri sigortalı bulunmak ve en az 3600 gün
malullük, yaşlılık ve ölüm sigortaları primi ödemiş olmak şartıyla,
3
ve 4. derece olanlar en az 17 yıldan beri sigortalı bulunmak ve en az 4200 gün
malullük, yaşlılık ve ölüm sigortaları primi ödemiş olmak şartıyla,
5
ve 6. Derece olanlar en az 20 yıldan beri sigortalı bulunmak ve en az 5000 gün
malullük, yaşlılık ve ölüm sigortaları primi ödemiş olmak şartıyla, 
talepleri
halinde ayrıca yaşlılık aylığından da yararlanırlar.”
 Mehmet
Ali Çelebi Müzeyyen Şevkin Gamze
Taşcıer
 İzmir Adana Ankara
 Emine
Gülizar Emecan Sevda Erdan Kılıç
 İstanbul
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen İzmir Milletvekilimiz Sayın Mehmet Ali Çelebi.
(CHP sıralarından alkışlar) 
Süreniz
beş dakika Sayın Çelebi.
MEHMET
ALİ ÇELEBİ (İzmir) – Teşekkürler Sayın Başkan.
Yüce
Meclisi saygıyla selamlıyorum.
Gazilerimizin
hayata dair kısık sesle söylemeye çalıştıkları bir yaşam türküsü vardır
dillerinde ancak bu madde bu şekilde geçerse işte o türküyü susturmuş olacağız
şimdi, eksik düzenleme nedeniyle. 
İllerinize
dağılacaksınız değerli vekiller, gittiğinizde de benim anlatacağım hususları
gazilerimize bir sorun; sizlerin gözlerinize bakacaklar ve siz de şunu
diyeceksiniz: “Keşke bunu böyle geçirmeseymişiz.” Şimdi, gazilerimiz malul
maaşı alıyorlar ve gazi oldukları andan itibaren kamuda çalışabilir durumda
olanlara iş hakkı veriliyor. Gazi oldum, kamuda işe başladım; 2013 yılına kadar,
engelli statüsünden, Engellilik Yasası’ndan faydalanarak on beş yılda emekli
olabiliyorlardı ama 2013 yılında, Komisyonda dahi görüşülmemiş bir önergeyle
burada bu değiştirildi. Ve gazilerimize ne denildi biliyor musunuz? “Biz size
malul maaşı bağladık ve sizin engellilik statünüzü kaldırdık, 60 yaşınıza kadar
çalışın.” Ya, iki kolu, bacağı yok, gözü yok; “60 yaşına kadar çalış…” Böyle
bir şey olabilir mi? Bunu söyledik. Dört aydır da dilimizde tüy bitti, “Bu
yanlıştır; yapmayın, etmeyin.” diye. Şimdi, “Yirmi sene yapalım.” dediniz yani
on beş yıl olanı önce bozdunuz, şimdi de “Yirmi sene yapalım.” diyorsunuz,
burada ciddi yanlışlar var.
Şimdi,
üç sorun var bu düzenlemeyle ilgili, üç sorun. Bir: Silinen primler. İki:
Engellilik oranının dikkate alınmaması. Üç: Kesilen maaşlar. Tek tek ele
alacağım bunları. 
Silinen
primler: Değerli vekiller, şimdi gazilik başlangıç tarihi hukuken ne olmalı,
yaralandığı tarih mi? Öyle olmalı değil mi, öyle düşünüyoruz ama öyle değil.
Gazilik maaşının bağlandığı tarih, hukuken gazilik başlangıcı olarak kabul
ediliyor yani gaziliğini bir şekilde geç almış bir vatandaşımız mağdur oluyor.
Gaziliğini yirmi sene sonra bile alan var. 
Şimdi,
nasıl mağduriyet yaratıyor, onu anlatacağım size. Bakın, şimdi, silinen
primler... Şu, yaralanma ibaresi -şekille gösteriyorum- bu da gazilik maaşının
başladığı tarih olsun. Şimdi, bu iki üç yıl belki önemsiz gelebilecek size ama
yirmi yıldan düşecek bu, o yüzden önemli. Yani askere başlamadan önce kişi
çalışmış, primini cebinden ödemiş askere gelmeden önce, askerde gazi olmuş,
maaşı bağladığımız an bu iki üç yılı siliyoruz, “Çalışmamışsın sen.” diyoruz
ama gazinin kolu bacağı yok, bu iki üç yıl onun için çok önemli. Dolayısıyla
silinen primlerden bir tanesi bu; askere gelmeden önce çalıştığı süreler,
birincisi bu.
İkincisi
daha vahim, o çok daha vahim. Şimdi, şöyle bir durum var: Burada yaralanmış,
yirmi sekiz yıl geçmiş, böyle gazilerimiz var, yirmi sekiz yıl sonra gaziliğini
almış. Neden? Doktor yanlış rapor vermiş. Ensesinden mermi girmiş, beynindeki
mermi yirmi sene sonra saptanmış, gaziliğini o zaman almış; onun suçu ne? Yirmi
sekiz yıl gazilik maaşı almıyor ve gazilik maaşı çok geç bağlandığı için,
gazilik başlangıcı da burası sayıldığı için ne oluyor? Yirmi sekiz senelik
primi siliniyor. Yaş olmuş 55, şimdi biz bu gazimize diyoruz ki: “Sen yirmi
sene daha çalış.” O kadar ömrü yok ki zaten. 55 yaşında sıfırlıyorsun yirmi
sekiz yılını, cebinden prim ödemiş, “75’te emekli ol.” diyorsun, mezarda
emeklilik. Bu, kabul edilemez.
Şimdi,
gazilerimiz yazıyorlar, bakın, söylüyorlar: “1986’da yaralandım, 2012’de
gazilik aldım, 54 yaşındayım, sağ elim bilekten yok, kalp hastasıyım, yirmi
dört yılım siliniyor.” Sizlere gazilerimizin mesajları. “1993’te Şırnak’ta
yaralandım, kafamda kurşun olduğu yirmi yıl sonra tespit edildi.” Geç gazilik
aldıysa bu onun suçu mu? Bütün yirmi yılı gidiyor. Bakın, çok önemli: “Van
Başkale’de askerdim, doktor para istedi, babam hamaldı, veremedim.” diyor, bana
bunu söyledi. “Babam hamaldı, doktor para istedi, rapora yazmadı.” ve şu an 53
yaşında, yirmi sekiz senesi siliniyor, 73 yaşında emekli olacak; o kadar
yaşayamaz zaten. 1990 yılında PKK’yla çatışmaya giriyor, 2007’de gazilik
haklarına kavuşuyor, on bir yıl prim günü siliniyor bir gazimizin “Uzuv kaybı
hariç, diz ve kolumdaki şarapnel parçalarının verdiği acıyı bir ben bilirim bir
de Allah, verdikleri yüzde 25 zammı da geri alsınlar.” diyor. 1989’da
yaralanıyor bir tanesi, müracaat süresi içerisinde başvuramamış, yönlendiren
olmamış, gaziliğini çok geç alıyor, “6614 günüm siliniyor, yaş 53, sağ kalça
protez, 500 metreyi zor yürüyorum.” diyor ve anlatırken bana ağladı.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Çelebi.
ENGİN
ALTAY (İstanbul) – Gazinin sözünü kesme Başkan.
MEHMET
ALİ ÇELEBİ (Devamla) – Gaziyi ağlatmak ne demek değerli vekiller? Yani
“Başımıza taş yağacak.” diyor ya Anadolu’da vatandaşlarımız, öyle bir
durumdayız şu an. Dolayısıyla buradaki önerimiz şu, silinen primlerle ilgili:
5510 sayılı Kanun’un 38’inci maddesinde düzenleme yapılabilir bir; bunu
yapabiliriz. İki: Gazilerimizin yaşlılık aylığı hak etmelerinde aylık
bağlandığı tarihi esas almayıp yaralanma tarihini esas alırsak bu sorun
çözülebilir. 
Şimdi,
2’nci konu, engel oranı dikkate alınmıyor yani 1’inci derecede de var, 1 ile 6
derece arasında sıkıntılı yani 6 derece var, 1’inci dereceye de “Yirmi senede
emekli ol.” diyoruz, 6’ncı dereceye de “Yirmi senede emekli ol.” diyoruz. Ama
1’inci derece dediğimiz nasıl biliyor musunuz? İki bacağı yok, gözü kör… Bir
gazimiz şöyle anlattı…
BAŞKAN
– Tamamlayalım lütfen. 
ENGİN
ALTAY (İstanbul) – Mesele gazilerimiz Sayın Başkan.
MEHMET
ALİ ÇELEBİ (Devamla) – Sayın Başkanım, bir dakika daha müsaade ederseniz, çok
önemli konu. 
Eşi
on beş sene bu gazimizi -gözü kör, 2 bacağı yok- işe götürmüş. Şimdi, bu yasa
çıkarsa tekrar işe başlayacak, tekrar eşi bu şekilde götürüp çalıştıracak. Yani
bu olmaz, bu eziyete döner değerli vekillerim, bunu düzeltmemiz gerekiyor. 
(Mikrofon
otomatik cihaz tarafından kapatıldı)
BAŞKAN
– Selamlamak için veriyorum, lütfen…
MEHMET
ALİ ÇELEBİ (Devamla) – Tamam Başkanım, hemen bitiriyorum.
Son
cümle de şu: Maaşların kesilmiş olması da bir dezavantaj. Diyor ki bir gazimiz:
“Şu an ben Sivas’ta yapılmakta olan hayvan pazarında, şantiyede, eksi 17
derecede çalışıyorum; kafamda kurşun, sırtımda bomba parçaları duruyor, soğukta
çalışamıyorum ama mecbur kaldım maaşım kesildiği için.” Bugün İstiklal Marşı
okuyorsak okumamıza vesile olan Mustafa Kemal Atatürk’ü, şehitlerimizi ve
gazilerimizi unutmayalım diyorum, yüce Meclisi saygıyla selamlıyorum. (CHP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Sayın
Akbaşoğlu, kısa bir açıklama talebiniz oldu.
V.- AÇIKLAMALAR (Devam)
53.- Çankırı Milletvekili Muhammet Emin Akbaşoğlu’nun, İzmir
Milletvekili Mehmet Ali Çelebi’nin görüşülmekte olan 196 sıra sayılı Kanun
Teklifi’nin 6’ncı maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, tabii, hatibi dinledik. Öncelikli olarak şunu söyleyeyim:
2013’teki bu düzenleme, o zaman AK PARTİ, CHP ve MHP’nin beraberce, konsensüsle
yaptığı bir düzenlemedir. Burada teknik detaylarına girmek istemiyorum vakit
yeterli olmadığı için. Bu, 2’nci kez emekli olmayla ilgili bir düzenlemedir.
Burada birçok iyileştirmeler söz konusudur. Malullükle ilgili de tedavi görüp
görmemesiyle ilgili, iyileşip iyileşmemesiyle ilgili duruma göre belirlilik söz
konusu olduğundan daha farklı durumlar meydana gelmektedir. Teknik bir
husustur, detaya girmek istemiyorum ama 2013 yılında beraberce, AK PARTİ, MHP
ve CHP’nin ortak önergesiyle bu düzenleme yapılmıştır.
Teşekkür
ederim.
Gazi
ve şehitlerimizin aileleri bizim için baş tacıdır, gazilerimiz baş tacımızdır.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Gerekli her türlü düzenlemeyi, eksiklikleri zaten
konsensüsle yaptık, yapıyoruz ve yapacağız.
Teşekkür
ederim.
BAŞKAN
– Teşekkür ediyorum.
Sayın
Akçay, size de bir dakika süre veriyorum.
Buyurun.
54.- Manisa Milletvekili Erkan Akçay’ın, İzmir Milletvekili Mehmet Ali
Çelebi’nin görüşülmekte olan 196 sıra sayılı Kanun Teklifi’nin 6’ncı maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Akbaşoğlu’nun da ifade ettiği gibi, gazilerimizin bu malullük maaşında 2013
yılında Cumhuriyet Halk Partisi, Milliyetçi Hareket Partisi ve AK PARTİ’yle
birlikte Genel Kurulda verdiğimiz bir önergeyle yapılan düzenlemenin iz düşümü
6’ncı maddeyi görüşüyoruz. Bu, sorunu tamamen çözmüyor. Daha bir saat evvel
toplantı yaptık Sayın Grup Başkan Vekilleriyle, Sayın Mehmet Ali Çelebi de
vardı toplantıda; konuşmasında noksan bıraktı, efendim, Komisyonda görüşülmedi
de Genel Kurulda kabul edilip geçilmiş gibi. Cumhuriyet Halk Partisinin de
imzası var o önergede, ortak önergedir. Bunu özellikle bir açıklığa kavuşturmak
gerekiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ERKAN
AKÇAY (Manisa) – Mutabakata vardığımız husus da şudur: Bunu hakkaniyetli, eşit
ve adil bir şekilde, Anayasa’ya da aykırı olmayacak bir şekilde, genel bir
düzenleme hâlinde, düzenleyici etki analizini de yapmak suretiyle bu
düzenlemeyi yapmak konusunda mutabık kaldık. Bu hususu da tutanaklara geçirmek istiyorum.

Teşekkür
ederim Sayın Başkanım. 
BAŞKAN
– Teşekkür ederim.
Sayın
Altay, siz de bir kısa söz talebinde bulundunuz, size de bir dakika söz
veriyorum.
Buyurun.
55.- İstanbul Milletvekili Engin Altay’ın, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Sayın Başkan, bizim 2013’te çıkarılan bu kanuna destek
vermemiz, biraz önce kürsüde konuşan milletvekilimizin taleplerini ortadan
kaldırmaz. O günün şartlarında biz kanuna belli noktalarda destek vermişiz ama
bu, milletvekilimizin söyledikleri yanlış anlamına gelmez. Milletvekilimiz, bir
asker olarak, bir eski asker, şimdi bir siyasetçi olarak, gazilerimizin, şehit
yakınlarımızın daha iyi şartlarda yaşamasını isteyen, yüreği onlarla çarpan bir
konuşma yapmıştır. Nitekim, biraz önce içeride de diğer siyasi parti
gruplarıyla, gazilerimizin ve şehit yakınlarımızın sorunlarının çözümüne
yönelik yapıcı, kalıcı, daha iyi kanun teklifleri için belli ortak çalışma
yapmak gibi de bir karar almışızdır. Durum bundan ibarettir.
Teşekkür
ederim.
BAŞKAN
– Peki, teşekkür ederim.
ERKAN
AKÇAY (Manisa) – Sayın Başkan, müsaadenizle efendim, bir kısa…
BAŞKAN
- Bitirelim mi tartışmayı? 
Teknik
bir açıklama yapacaksınız herhâlde.
Buyurun.
56.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Tartışma
değil de yani, konuyu, meseleyi açıklığa kavuşturmak bakımından ifade ediyorum.

Ben
sayın konuşmacının konuşmasını eleştirmedim, sadece konuşmasında boş bırakılan
bir noktaya temas ettim. Onu söylemesi gerekirdi çünkü yaptığımız toplantıda
kendileri de olduğu için onu noksan bırakmayı maksatlı buldum açıkçası, onu da
ifade edeyim. Yoksa, gazilerimizin bu meselede yaşadığı sorunları biz de
Milliyetçi Hareket Partisi olarak gayet iyi biliyoruz. Bunun mutlaka
düzeltilmesi gerekir. Burada bir noksanlık var, haksızlık var. Bunun da,
dediğim gibi, anayasal, yasal, eşitlik, genellik ve hakkaniyet içerisinde
çözülmesi konusunda gruplar olarak hemfikiriz, burada tartışılan veya mutabık
kalmadığımız bir durum yok.
Teşekkür
ediyorum.
BAŞKAN
– Peki, çok teşekkür ederim.
MUHAMMET
EMİN AKBAŞOĞLU (Çankırı) – Sayın Başkan, idare olarak şöyle…
ENGİN
ALTAY (İstanbul) – Ya, yeter ama ya… 
BAŞKAN
– Sayın Akbaşoğlu, konu…
ENGİN
ALTAY (İstanbul) – Bu Akbaşoğlu bu kanunun bitmesini istemiyor arkadaş, vallahi
de istemiyor, billahi de istemiyor ya!
BAŞKAN
– Sayın Altay, lütfen bir saniye, belki önemli bir şey söyleyecektir Sayın
Akbaşoğlu.
Sayın
Akbaşoğlu, bir cümleyle rica edeyim.
57.- Çankırı Milletvekili Muhammet Emin Akbaşoğlu’nun, malulen emekli
olan gazilere otuz yıl görev yapmış gibi en üst noktadan aylık bağlandığına,
emekli olmakla beraber “Tekrar çalışmak istiyorum.” diyen gazilerle ilgili
düzenleme getirildiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Şimdi,
Engin Bey de söz aldı, bir açıklamada bulundu. 
BAŞKAN
– Ona bir şey demedi ama Engin Bey de yani…
MUHAMMET
EMİN AKBAŞOĞLU (Çankırı) – Tabii tabii, şu açıklık, tavzih noktasında şunu
söylemek istiyorum, kayda geçsin.
ABDULLAH
GÜLER (İstanbul) – Hemfikiriz, hemfikiriz.
MUHAMMET
EMİN AKBAŞOĞLU (Çankırı) – Bu konuda hepimiz zaten hemfikir olduğumuzu ifade
ediyoruz. 
Şöyle
bir teknik durum var: Şimdi, malulen emekli olan gazimizle ilgili otuz yıl
görev yapmış gibi en üst noktadan zaten aylık bağlanıyor, bir. İkinci olarak,
aynı şekilde, emekli olmakla beraber “Ben çalışmaya devam etmek istiyorum. Tekrar
çalışmak istiyorum.” diyen gazilerimizle ilgili bir düzenleme getiriliyor,
kendilerine ikinci bir hak gelsin diye. Onun şartlarını bu kanun teklifi
belirliyor. 
(Mikrofon
otomatik cihaz tarafından kapatıldı) 
BAŞKAN
– Peki, teşekkür ederim.
MUHAMMET
EMİN AKBAŞOĞLU (Çankırı) – Bu konunun dışında olan hususlarla ilgili de hep
beraber zaten görüştük ve eksik kalan noktalar neyse bunu da beraber
değerlendireceğimizi ifade ettik.
Teşekkür
ederim.
BAŞKAN
– Evet, gidereceğiz elbette. Peki, uzatmayalım artık, anlaşıldı konu. 
ENGİN
ALTAY (İstanbul) – Sayın Başkan…
MUHAMMET
EMİN AKBAŞOĞLU (Çankırı) – Bir izah getirdim, o kadar. 
ENGİN
ALTAY (İstanbul) – Ben de izah getireyim.
BAŞKAN
– Buyurun Sayın Altay.
ENGİN
ALTAY (İstanbul) – Biz, bu 6’ncı madde yanlış demiyoruz, eksik diyoruz; kötü
demiyoruz, olumsuz demiyoruz, kısmi bir iyileşme ama yetersiz dedik.
BAŞKAN
– Tamam, peki, çok teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 6’ncı maddesinin aşağıdaki şekilde değiştirilmesini arz ve teklif
ederiz.
MADDE
6- 3/11/1980 tarihli ve 2330 sayılı Nakdi Tazminat ve Aylık Bağlanması Hakkında
Kanunun 4 üncü maddesinin ikinci fıkrasına aşağıdaki cümle eklenmiştir.
"Ancak,
bu kapsamda engelli hale geldiği olayın gerçekleştiği tarihten sonra geçen
çalışmaları esas alınanlardan; 
a)
Birinci Derece Engelliler (çalışma gücünün asgari %80'ini kaybetmiş olanlar) en
az 15 yıldan beri sigortalı bulunmak ve en az 3600 gün malullük, yaşlılık ve
ölüm sigortaları primi ödemiş olmak, 
b)
İkinci Derece Engelliler (çalışma gücünün asgari %60'ını kaybetmiş olanlar) en
az 17 yıldan beri sigortalı bulunmak ve en az 4200 gün malullük, yaşlılık ve
ölüm sigortaları primi ödemiş olmak,
c)
Üçüncü Derece Engelliler (çalışma gücünün asgari %40'ını kaybetmiş olanlar) en
az 20 yıldan beri sigortalı bulunmak ve en az 5000 gün malullük, yaşlılık ve
ölüm sigortaları primi ödemiş olmak, 
şartıyla
talepleri halinde ayrıca yaşlılık aylığından yararlanırlar.”
 Arslan
Kabukcuoğlu Ahmet Çelik  Ayhan
Altıntaş
 Eskişehir İstanbul 
Ankara
 İmam
Hüseyin Filiz İsmail Koncuk
 Gaziantep
 Adana
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkanım. 
BAŞKAN
– Önerge üzerine söz isteyen Adana Milletvekilimiz Sayın İsmail Koncuk. (İYİ
PARTİ sıralarından alkışlar)
Süreniz
beş dakika Sayın Koncuk. 
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum. 
Resulayn’da
1 şehidimiz var, Hataylı bir şehidimiz; bu vesileyle şehidimize rahmet
diliyorum. Tüm şehitlerimizi rahmetle, minnetle yâd ediyorum. 
Bugün,
İstiklal Marşı’nın kabulünün 99’uncu yıl dönümü. Bu vesileyle İstiklal Marşı
şairimiz Mehmet Akif Ersoy’u rahmet, minnet ve duayla anıyorum. 
Değerli
milletvekilleri, aslında hepimizin mutabık olduğu bir konu yani bu Mecliste
partilerin büyük bir çoğunluğu -diyelim- bu madde konusunda mutabık. Eksikliği
olduğu konusunda AK PARTİ Grubunun da mutabık olduğunu düşünüyoruz. Bunu
söylemeseler bile bu konuda bir eksiklik olduğunu düşündüklerini zannediyorum. 
Mehmet
Ali Çelebi, eski bir asker olma sıfatıyla konuya da hâkim bir kardeşimiz, son
derece güzel bir konuşma yaptı; bu maddedeki eksiklikleri, tamamlanması gereken
yönleri tek tek burada ifade etti; son derece makul teklifler getirdi. Bu
madde, bir mutabakatla geçmişte düzenlenmiş olabilir ama bu eksikler yine bir
mutabakatla giderilebilir. Şunda bir hata var mı: “Gazinin yaralanmış olduğu
tarihin esas alınması.” Bunda bir hata var mı? Bunda bir mantıksızlık var mı?
Yok. Kaldı ki maaşın bağlanmaya hak kazandığı tarih, gaziliğe hak kazandığı
tarih; değil mi? Üç yıl, beş yıl, on yıl, yirmi yıl, yirmi sekiz yıl olduğunu
söyledi. 
Şimdi
biz, bu problemi görmezden gelerek, bunun bir problem olduğunu bilerek bu
eksikliği bu kanunda tamamlamayacağız mı? Hepimiz mesulüz; önce, iktidar
partisi bundan mesul, kanun maddesini düzenleyen iktidar partisinin milletvekilleri
bundan mesul olur. Bu konu, bu madde böyle geçebilir ama bu problem bundan
sonraki süreçte de vicdanları karartmaya -tartışılmaya- devam edecek ya da
engellilik oranı bizim verdiğimiz teklifte de İYİ PARTİ olarak verdiğimiz
teklifte de ifade edilmiş, engellilik oranlarının dikkate alınması mümkün
burada, bunu yapabiliriz. Yani on beş yılı bütün engelliler için verelim
demiyoruz, yüzde 40 engelli olanlara yirmi yıl, işte yüzde 80 engelli olanlara
on beş yıl şeklinde, sizin de takdir edeceğiniz bir düzenleme burada
yapılabilir, bu problem ortadan kaldırılır.
Değerli
milletvekilleri, burada aslında neyin pazarlığını yaptığımızı anlamıyorum ben.
Neyin pazarlığını yapıyoruz? Gaziliğin pazarlığı olabilir mi? 
OYA
ERONAT (Diyarbakır) – Kim yapıyor yahu?
İSMAİL
KONCUK (Devamla) – Şu anda yapıyoruz, şu anda yapıyoruz. (İYİ PARTİ ve CHP
sıralarından alkışlar) 
Bu
maddenin eksik yönleri belli, gelin… Gerçekten gaziliğin pazarlığı olmaz, bir
bedeli olmaz bunun, bir bedel biçemeyiz, hiçbiriniz biçemezsiniz.
ABDULLAH
GÜLER (İstanbul) – Ya İsmail Bey, ikinci emeklilikle ilgili bir husus ya!
İSMAİL
KONCUK (Devamla) – Maddenin eksik yönünü…
ABDULLAH
GÜLER (İstanbul) – İkinci emeklilikle ilgili bir şey, gazilikle ilgili değil
ya! Karıştırıyorsunuz.
İSMAİL
KONCUK (Devamla) – Efendim?
ABDULLAH
GÜLER (İstanbul) – Gazilikle ilgili değil bu madde, ikinci emeklilikle ilgili.
BAŞKAN
– Karşılıklı olmasın, karşılıklı olmasın. 
İSMAİL
KONCUK (Devamla) – Anlıyorum efendim, problem yok.
BAŞKAN
– Sayın Koncuk, siz Genel Kurula hitap edin, karşılıklı olmasın.
ABDULLAH
GÜLER (İstanbul) – Karıştırıyorsunuz.
İSMAİL
KONCUK (Devamla) – Hayır, hayır; aynı şey, aynı şey.
BAŞKAN
– Rica ediyorum, böyle bir usul yok değerli arkadaşlar.
ABDULLAH
GÜLER (İstanbul) – Ya bir dakika, siz gaziliği anlatıyorsunuz.
İSMAİL
KONCUK (Devamla) – Aynı şey, aynı şey.
BAŞKAN
– Hatibe müdahale etmeyin, rica ediyorum.
İSMAİL
KONCUK (Devamla) – Neticede gazilerimize verdiğimiz bir hak.
ABDULLAH
GÜLER (İstanbul) – Ya gaziliğe verilmiş, gazilikle ilgili bir sorun yok.
BAŞKAN
– Sayın Güler, Sayın Güler…
İSMAİL
KONCUK (Devamla) – O ayrı mesele; gazilik maaşından bahsetmiyorum.
BAŞKAN
– Sayın Koncuk, siz niye ikili konuşuyorsunuz? Genel Kurula hitap edin. 
İSMAİL
KONCUK (Devamla) – Abdullah Bey söylediğimi anlamıyor, izah etmek durumundayım.
BAŞKAN
– Hayır, sizin muhatabınız Genel Kurul.
Buyurun.
İSMAİL
KONCUK (Devamla) – Neticede öğretmenim de aynı zamanda Sayın Başkanım, yani
öyle bir yükümlülüğüm var.
BAŞKAN
– Olsun ama böyle bir sürü milletvekili var, sizin muhatabınız Genel Kurul,
rica ediyorum.
Sayın
Güler, lütfen…
BÜLENT
TURAN (Çanakkale) – Biz çıkalım konuşsunlar Başkanım.
İSMAİL
KONCUK (Devamla) – Yok, estağfurullah, saygı duyarım.
BAŞKAN
– Sayın Koncuk, süreniz doluyor.
İSMAİL
KONCUK (Devamla) – Bir art niyet olduğunu düşünmüyorum, bir yanlış anlama
olabilir, art niyet yok.
BAŞKAN
- Sürenizi iyi kullanın Sayın Koncuk.
İSMAİL
KONCUK (Devamla) – Sayın Başkanım, değerli milletvekilleri; gelin, bundan sonra
da gerçekten tartışılacak olan bu problemi ortadan kaldıralım. Şuradan
konuşacak bir arkadaşımız, yaralandığı süreden itibaren bu hakkın verilmemesini
nasıl izah edebilir veya gazilikten önceki çalışma süresinin yaşlılık aylığı
bağlanmasında…
(Mikrofon
otomatik cihaz tarafından kapatıldı)
BAŞKAN
– Süre bitti Sayın Koncuk.
İSMAİL
KONCUK (Devamla) – Bir dakikam…
BAŞKAN
– Var ama siz o süreyi Sayın Güler’le harcadınız.
ABDULLAH
GÜLER (İstanbul) – Efendim, bizden kaynaklandı.
MEHMET
ALİ ÇELEBİ (İzmir) – Önemli konu Başkanım, bu konu önemli.
ABDULLAH
GÜLER (İstanbul) – Bir dakika verelim Başkanım.
BAŞKAN
– Lütfen tamamlayın ama Genel Kurula hitap edin.
İSMAİL
KONCUK (Devamla) – Dolayısıyla, burada gazilerimize mutlaka hepimiz ihtimam
gösteriyoruz. Bu ihtimamı, bu kanuni düzenlemedeki bu eksiklikler yönünden de
gösterebilirsek gerçekten hayırlı bir faaliyete hep birlikte imza atmış oluruz
diyorum.
Hepinizi
saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkalığına
Görüşülmekte
olan 196 sıra sayılı Kanun Teklifi’nin 6’ncı maddesinde bulunan “ve” ibaresinin
“ile” olarak değiştirilmesini arz ve teklif ederiz.
 Züleyha
Gülüm Kemal Peköz Mahmut Celadet Gaydalı
 İstanbul Adana Bitlis
 Kemal
Bülbül Erdal Aydemir Abdullah
Koç
 Antalya Bingöl Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Adana Milletvekilimiz Sayın Kemal Peköz. (HDP
sıralarından alkışlar)
Süreniz
beş dakika Sayın Peköz. 
KEMAL
PEKÖZ (Adana) – Sayın Başkan, değerli milletvekilleri; Meclisi saygıyla
selamlıyorum. 196 sıra sayılı Kanun Teklifi’nin 6’ncı maddesi üzerine konuşmak
için grubum adına söz aldım. 
Madde,
genellikle olumlu şeyleri ifade etmekle birlikte esas olan, savaş
politikalarının yarattığı acı ve mağduriyetlerin sonlanmasının önemini
-mutlaka- barışın değerini bir kez daha vurgulayarak sözlerime başlamak
istiyorum.
Değerli
arkadaşlar, arkadaşlarımız dün kısmen anlattı, Türkiye’de her gün “Bu kadarı da
olmaz, herhâlde bu farklı bir şeydir, bu olmayacak bir şeydir.” diyoruz ama her
gün farklı bir şeyle karşı karşıya, yüz yüze kalıyoruz. Bugün de yine Urfa’da,
Şırnak’ta ve Diyarbakır’da avukat arkadaşlarımız ve Cizre Belediye Başkanımız
yalancı, iftiracı ve itirafçıların ifadeleriyle gözaltına alındılar ve her gün
buna benzer olayları yaşamaya devam ediyoruz. İktidarın bundan vazgeçmemesi
hâlinde Türkiye’de sükûnetin, barışın, olumlu bir ortamın sağlanması söz konusu
olamayacaktır. 
Değerli
arkadaşlar, Berkin Elvan’ı herkes tanıyor artık, hepiniz tanıyorsunuz, gündeme
sık sık geldi. Gezi Parkı protestoları sırasında sabahleyin evinden çıkıp ekmek
almaya giderken polisin sıktığı gaz kurşunuyla beyninden yaralandı ve uzun süre
hastanede kaldıktan sonra yaşamını yitirdi. Annesi dün mezarının başında
açıklama yaparken, anma yaparken diyordu ki: “Berkin’in katillerinin bulunması
ve katillerinin cezalandırılması bizim acımızı yok etmeyecektir ama ben oğlumun
mezarına bir daha geldiğim zaman ‘Senin katilin bulundu ve cezası belli oldu.’
diyebilmek istiyorum. Onun için bunu talep ediyorum.” Bunu bir anneye çok
görmeyin. Her ne kadar annesini mitinglerde yuhalattıysanız da en azından bu
dönemde katilin cezasını almasını sağlayın da -hiç değilse engel olmayın-
annesi bunu oğluna söyleyebilsin.
Değerli
arkadaşlar, Grup Yorum üyeleri iki yüz yetmiş güne yakındır ölüm orucundalar.
İstekleri son derece açık ve net; türkülerini söylemek istiyorlar,
faaliyetlerini yürüttükleri kültür merkezinde her gün baskıyla karşı karşıya
kalmak istemiyorlar. Yine, bir iftiracı itirafçının ifadesiyle, başka hiçbir
delil olmadan ağırlaştırılmış müebbet hapse çarptırılmış arkadaşlarının yeniden
yargılanmasını istiyorlar ama buna karşılık, bunların yerine getirilebilir
şeyler olduğunu bildiğimiz hâlde dün zorla
alındılar, Ümraniye’de Araştırma Hastanesindeler. Biraz önce de zorla müdahale
edilmek üzere yoğun bakım ünitelerine alındılar. Bunların yoğun bakım ünitelerine
alınıp zorla beslenmeye kalkılması ölümlerine sebep olabilir. Bunu
sağlamaktansa bunların ileri sürdükleri isteklerinin yerine getirilmesi çok
daha iyi olur, insani bir davranış olur, insan hakları açısından da buna böyle
bakmak gerekir.
Değerli
arkadaşlar, geçen gün yine “Bu kadarı da olmaz.” dediğimiz bir olay yaşandı:
Muş’un Varto ilçesinden olan Zeynel Abidin Han, Almanya’da yaşadığı sırada bir
kalp krizi sonucu yaşamını yitirdi. Cenazesi vasiyeti üzerine Türkiye’ye
getirildi, Muş’un Varto ilçesine götürülmek üzere havaalanında Muş Belediyesine
ait bir ambulansla yola çıkarıldı ancak yolda Muş Belediye Başkan Yardımcısının
talimatıyla ambulans durduruldu, cenaze ambulanstan indirildi ve yarım saat
bekletildikten sonra bir kamyonetin arkasına konarak Muş’tan Varto’ya götürüldü
ve toprağa verildi. Aynı gün, kız kardeşi, daha önce Karayazı Belediye
Başkanımız olan Zeynep Han abisinin cenazesine katılmak istedi ve ailesi bize
ulaştı. Dört saatlik uğraş sonucunda Adalet Bakanlığına ulaştık, Adalet Bakanlığında
Ceza ve Tevkifevleri Genel Müdürüne ulaşmaya çalıştık, Genel Müdür Muaviniyle
görüştük: “Müracaat etsinler, bizim açımızdan sorun olmaz, hemen izin
vereceğiz.” dediler ancak daha sonra İçişleri Bakanlığı müdahale etti ve izin
vermedi. Bir insanın, kardeşinin cenazesine katılmasına bile izin verilmiyor. 
İktidarınız
bu ülkede zulüm uyguluyor. “Zulüm uyguluyor.” dediğimiz zaman kızıyorsunuz ama
her gün bunun onlarca örneğiyle karşılaşıyoruz. Zulüm uyguluyorsunuz çünkü
korkuyorsunuz. 
(Mikrofon
otomatik cihaz tarafından kapatıldı)
KEMAL
PEKÖZ (Devamla) – Başkanım, bir dakika daha rica edeyim.
BAŞKAN
– Lütfen tamamlayalım.
KEMAL
PEKÖZ (Devamla) – Korkunuz gölgeniz gibi olmuş; bazen önünüzde, bazen arkanızda
ama hiç yakanızı bırakmıyor.
Biz
bu hesapların tümünü soracağız, bu hesapları Divana bırakmayacağız ama bu
hesapları verirken... Siz, iktidarınızın sürekli olduğunu düşünüyorsunuz ama iktidarlar sürekli olsaydı şu anda
sizden önceki iktidarlar burada olurdu dolayısıyla siz de iktidar olmazdınız.
Siz bu hesabı verirken, biz sizlerin de adil yargılanmanız için elimizden gelen
çabayı sarf edecek ve mutlaka sizin adil yargılanmanız ve gerekeni o şekilde
almanız üzere bir mücadele yürütmek istiyoruz. 
Saygılar
sunuyorum, teşekkür ediyorum. (HDP sıralarından alkışlar) 
MUHAMMET
EMİN AKBAŞOĞLU (Çankırı) – Değerli Başkanım, bu konuşmayı reddettiğimizi ifade
etmek isterim, tutanaklara geçsin; baştan aşağı reddettiğimizi ifade ediyorum.
KEMAL
PEKÖZ (Adana) – Sen istediğin kadar reddet, gerçekler bunlar maalesef. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
6’ncı
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir.
Sayın
milletvekilleri, 7’nci madde üzerinde 5 önerge vardır. Okutacağım ilk 2 önerge
aynı mahiyettedir, önergeleri okutup birlikte işleme alacağım.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 7’nci maddesinin kanun teklifi metninden
çıkarılmasını arz ve teklif ederiz. 
 Züleyha
Gülüm Filiz Kerestecioğlu Demir Ebrü
Günay
 İstanbul Ankara
 Mardin
 Erdal
Aydemir Kemal Bülbül Abdullah
Koç
 Bingöl Antalya Ağrı
 Mahmut
Celadet Gaydalı
 Bitlis
Aynı
mahiyetteki diğer önergenin imza sahipleri:
 Arslan
Kabukcuoğlu Ahmet Çelik Ayhan
Erel
 Eskişehir İstanbul Aksaray
 İmam
Hüseyin Filiz Yasin Öztürk Ayhan
Altıntaş
 Gaziantep Denizli Ankara
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen, İstanbul Milletvekilimiz Sayın Züleyha Gülüm.
(HDP sıralarından alkışlar) 
Süreniz
beş dakika. 
ZÜLEYHA
GÜLÜM (İstanbul) – Merhabalar. 
Evet,
silah meselesini, silahlanmayı konuşmadan önce, sanırım ülkedeki militarizmi
konuşmak gerekiyor çünkü bunların her biri birbiriyle bağlantılı. 
Şimdi,
öyle bir ülkede yaşıyoruz ki tek adam rejiminin hüküm sürdüğü, hiyerarşinin
yüceltildiği, erkek egemenliğinin yaygınlaştırıldığı, sorunların çözümünde
şiddet kullanımının meşru görüldüğü bir ülkemiz var. Korku duvarlarıyla örülmüş
durumdayız. Korku içselleştirilmeye ve sürekli kılınmaya çalışılıyor. Mevcut
sistem, bekası için korkuyu sürekli canlı tutmaya, sürekli yeni bir düşman,
bazen iç düşman, bazen dış düşman yaratarak toplumu dizayn etmeye çalışıyor.
Korkular üretiliyor, savaş gündemi diri tutuluyor, kendi bekası için bu iktidar
savaşlara müdahil olarak korkuyla bu ülkeyi yönetmeye çalışıyor. İktidarın
söylemleri, basın-yayın organları, filmler, diziler, programlar, sürekli
militarizmi körüklüyor; herkesin birbirine düşmanlaştırıldığı, bir diğerinin
hakkına saygı duymayan, iktidara yakın olanın sınırsız yetki ve hakla
donatıldığı bir toplum şekillendirilmek isteniyor. Sorunların çözümünde yasalar
değil, şiddet devreye sokuluyor ve bu da onaylanıyor. Sürekli haksızlığa
uğranılan, uğranılan haksızlığın yargı ve devlet mekanizmalarıyla çözülemediği,
gücü olanın hep haklı olduğu bir yapıda yaşıyoruz. Hiçbir kurumsal yapıya
güvenin kalmadığı, insanların kendini güvende hissetmediği, herkesin kendi
başının çaresine bakması gerektiğini salık veren bir toplumsal sistem var
aslında.
Şimdi,
bu koşullarda bizim tartıştığımız getirilmek istenen düzenleme, aslında gerçek
bir çözüm üretmeyen, işin aslına temas etmeyen, göstermelik bir hikâyeden öteye
gitmeyen bir yasa önerisi. Silahlanma meselesi çözülmek isteniyorsa önceliğimiz
demokratik bir toplum yapısının, adaletin ve barışın olduğu, insanların kendini
güvende hissedebildiği bir yapının nasıl kurulacağının öncelikle tartışılması
gerekiyor. Ancak belki bunlardan sonra yasa tartışması yapılabilir. 
Ateşli
silah edinmenin en yaygın nedeni güvenlik olarak gösteriliyor. Yaşama hakkını
korumak, kollamak için silahlanmanın gerekliliği tartışılıyor. Niye tartışılıyor?
Çünkü insanların yaşam hakkını korumakla görevli kolluk güçleri ve yargı sadece
iktidarı koruyor, onun bekası için çalışıyor, halkın güvenliği maalesef ne
kolluk güçlerini ne de yargıyı ilgilendirmiyor. 
Halkların
Demokratik Partisi olarak, bireysel silahlanmanın mutlaka yasaklanması
gerektiğini savunuyoruz. Araştırmalar gösteriyor ki yalnızca evde silah
bulundurmak bile evdeki bir insanın öldürülme riskini yüzde 41 oranında
artırıyor. Özellikle kadın cinayetleri bireysel silahlanmanın gidebileceği yerleri
bugünkü örneklerle gözümüzün önüne seriyor. Cinayetlerin yaklaşık yüzde 80’inde
ateşli silahlar kullanıldığı açıkça ortada. Yine yakın zamanda peş peşe gelen
cinayet haberleri, Türkiye’de bireysel silahlanmanın geldiği vahim noktaları
ortaya koyuyor. Keza, 24 Aralık 2017 tarihinde OHAL KHK’siyle getirilen
düzenleme de âdeta silahlanmış sivillere yargı zırhı getirmiş,
işleyebilecekleri suçlar bakımından cezasızlığın önünü açmıştı. 
Tüm
bunlar ortada iken İçişleri Bakanlığının 2018’de yayınladığı genelgeyle,
silahlı kişilerin yıllık mermi alma hakkını 200’den 1.000’e çıkarmasının da
yeni cinayetlerin kapısını araladığı ortada bir gerçek olarak duruyor. Hangi
gerekçeye dayanırsa dayansın ateşli silah edinme ve kullanma eğilimini en az 5
kat artıran bu kararın bireysel silahlanmayı teşvik ve halkın güvenliğini
tehdit eden bir yaklaşım olduğu kuşkusuzdur. Sadece bu nedenle dahi, iktidara
yakın kesimlerin yaptıkları silahlanma çağrılarının aksine, bireysel
silahlanmanın engellenmesinin yollarının aranması acil görevdir.
Yapılan
araştırmalara göre, Türkiye’de ruhsatsız silah sayısının 20 milyon civarında
olduğu tahmin ediliyor. Kaldı ki bu silahlarla işlenen suç sayısı ruhsatsız
silahlara göre 6 kat fazla. Sadece 2019 yılında bireysel silahla işlenen 3.623
olayda tam 2.211 kişi yaşamını yitirdi yani bir diğer deyişle, Türkiye’de
bireysel silahlanmaya bağlı olarak her gün en az 10 olay olmakta ve en az 7
kişi yaşamını yitirmektedir. İster mevzuattaki boşluk nedeniyle ister
yetkililerin cesaretlendirmesiyle, Türkiye’de yediden yetmişe herkes diziler,
oyunlar, haberler sayesinde silahlarla ilgili pek çok şey öğrenebilmektedir.
Ruhsatlı veya ruhsatsız elde edilen silahlar en ufak tartışmada kullanılır
duruma gelmiş olup, ölümlere neden olmaktadır. Dolayısıyla, Türkiye toplumunun
ihtiyacı olan düzenleme, silahlara ilişkin göstermelik yasal düzenlemeler
değil, bireysel silahlanmayı engelleyecek düzenlemelerdir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ZÜLEYHA
GÜLÜM (Devamla) – Teklif sahiplerinin Komisyon görüşmeleri esnasında “Silah
hayat kurtarır.” gibi son derece korkutucu söylemlerini de dile getirmiş
olmaları ise kabul edilebilir değildir. Bir an önce savaş yanlısı militarist
politikalardan vazgeçilmesi; insanların kendini güvende hissettiği bir
toplumsal yapı nasıl kurulabilir, nasıl hayata geçirilebilir, bunun için
çalışılması gerekmektedir. Bireysel silahlanma bir an önce yasaklanmalıdır.
Tüm
bunlardan bahsederken, bugün çok acil olarak gündemimize giren bir başka
konudan bahsetmek istiyorum. Grup Yorum üyeleri uzun bir süredir açlık
grevinde. Yapılan haksız uygulamalar, tutuklamalar ve işkenceler yetmezmiş gibi
dün gece evleri basılarak gözaltına alındılar, rıza dışı olmasına rağmen
hastaneye götürüldüler ve bugün de zorla müdahale edilmek üzere refakatçileri
de avukatları da dışarı çıkarılarak özel bir bölüme alındılar.
“Grup
Yorum üyeleri yaşasın.” diyoruz. “İbrahim ve Helin yaşasın.” diyoruz. Zorla
müdahale işkencedir. Bunun yerine, talepleri bir an önce kabul edilmelidir;
zira, talepleri adalettir. (HDP sıralarından alkışlar)
BAŞKAN
– Aynı mahiyetteki önerge üzerinde söz isteyen Denizli Milletvekilimiz Sayın
Yasin Öztürk. (İYİ PARTİ sıralarından alkışlar)
Süreniz
beş dakika Sayın Öztürk.
YASİN
ÖZTÜRK (Denizli) – Ömrü mücadele içinde geçmiş, Türk milliyetçisi, dava ve
fikir adamı “Büyük davalar, büyük fedakârlıklar ister.” diyen çilekeş ülkücü
Galip Erdem Hocamızı, vefatının 23’üncü yılında rahmet ve minnetle anıyorum;
ruhu şad, mekânı cennet olsun.
Sayın
Başkan, değerli milletvekilleri; 23 farklı kanunda değişiklik öngören 40
maddelik kanun teklifinin 7’nci maddesi üzerinde İYİ PARTİ Grubu adına söz
almış bulunmaktayım. Yüce heyetinizi ve Silivri zindanında onurlu ve dik
duruşuna devam eden, halkı bilgilendirmekten geri kalmayan gazeteci Murat
Ağırel’i selamlayarak sözlerime başlıyorum.
Kanun
teklifinin 7’nci maddesi, 2521 sayılı Avda ve Sporda Kullanılan Tüfekler, Nişan
Tabancaları ve Av Bıçaklarının Yapımı, Alımı, Satımı ve Bulundurulmasına Dair
Kanun’daki değişikliği düzenliyor. Baştan söyleyeyim, geç kalınmış bir
düzenleme. Toplumca silahlanıyoruz, hem kontrolsüz bir şekilde hem de
kontrolsüzlüğe göz yumarak silahlanıyoruz. Kadınlarımız tedirgin; işlenen kadın
cinayetlerinin büyük bir bölümü kesici, delici aletler kadar ruhsatsız silahlarla
işlenmiş. Kaç liseli evladımız ruhsatsız silah kurbanı? Kaç liseli evladımız,
kendi akranlarının biriktirdikleri cep harçlıklarıyla alabileceği ucuzlukta
satılan silahtan çıkan kör kurşunlarla hayatını kaybetti? 90’lı yıllarda
silahla intihar oranı, 9’uncu sıradayken bugün 2’nci sıraya yükselmiş durumda.
İnternetten pompalı tüfek satışında patlama yaşandığına dair gözlemler var.
“Merdiven altı” diye tabir edilen atölyelerde imal edilen pompalı tüfekler, çok
ucuz fiyatlarla sipariş edilebiliyor. Silaha erişimin bu kadar kolay olduğu,
kadın cinayetlerinin engellenemediği bir durumda, özellikle lise çağlarındaki
öğrencilerin bile rahatlıkla erişebildiği silaha ve silahlanmaya “dur” demenin
vakti çoktan geldi, geçiyor bile.
AK
PARTİ’si hükûmetleri on sekiz yıldır iktidarda. Ne yazık ki bugüne kadar
bireysel silahlanmayla mücadeleye yönelik yapılan elle tutulur bir çalışma yok.
Bir dönem sadece tabancayla ilgili, alakalı kaçak satışın engellenmesine dönük
bir çalışma yapılmış ama tüfek kısmı ihmal edilmiş. İşin ilginç tarafı,
ruhsatsız silahlarla ilgili mücadeleyi kolluk birimlerinden ziyade, silah
sektörünün içindeki firmalar vermektedir. Silah satıcıları, av tüfeği ve silah
satıcılarına yönelik bir oda kurulmasını, bu odadan müsaade alınmadan av bayisi
açılmamasını ve av bayisi açılmasında iki yıllık staj şeklinde sigortalı
çalışma ve benzeri zorunluluklarla güçlendirilmiş bir yapının kurulmasını talep
ediyorlar. Önüne gelenin silah satamaması açısından doğru bir talep. 
Bizim
ülkemizde ne yazık ki bir “merdiven altı” geleneği var. Hemen her ürüne de
yasal düzenlemeyle yasak getiriliyor, cezalar artırılıyor ama yapılan
kanunların bir ayağı eksik kalınca boşluktan kaçak üretici, kaçak satıcı ve
ucuz alıcı yararlanıyor.
Kanun
teklifinin bu maddesinde, toptan ihraç kayıtlı tüfeklerle alakalı yasaklayıcı
hüküm, sektörün merdiven altına çekilmesine sebep verebilir. Zira “ihraç
kayıtlı” diye kastedilen silahlar özellikle “kısa pompalı” diye tabir edilen
silahlardır. Yönetmeliklerce yasaklanmış olan bu silahları kastederken topyekûn
tüm av tüfekleri için aynı hükmün uygulanması, telafi edilemeyecek birtakım
sonuçlar doğurabilir.
Bir
de şu konu var: Geçmişte kurusıkı silahların taşınması, edinilmesi yasaklandığı
için kurusıkı silahlar devre dışı kaldı. Kurusıkı silahlar, kolaylıkla normal
bir silaha dönüştürülebiliyordu. Kanunla cezai müeyyide getirilince kurusıkı
silahın yerini pompalı silah aldı. Gerekçede köy yerinde toprağı, araziyi
koruma amaçlı alınan pompalı tüfekler, şehirde kadın cinayetlerinin bir numaralı
suç aletine dönüştü yani bir yer yapılırken bir yer yıkıldı. Bunlar ciddi
silahlar, yakalandığında cezai müeyyidesi yok, sadece av tezkeresi gibi,
aldığımız yere ibraz etmemiz yeterli. İnternette satışları kolayca
yapılabiliyor, 300-400 liraya pompalı tüfek satılıyor, merdiven altı üretimi
çok fazla ve bu silahlar kalitesiz olduğu için kullanılırken de kazalara yol
açabiliyor.
Kabul
edelim veya etmeyelim, silah alım satımı da bir sektör. Kurusıkı silah ve av
fişeği taşıma yasağı, yasal zeminde iş yapan firmaları da etkiliyor; vergisini
veren, silah satışını, hem öz denetim hem de kolluk kuvvetleri kanalıyla
kontrol altında tutan bu firmalar da “merdiven altı” pazarından rekabet
açısından olumsuz etkileniyor. Yapılması gereken şey, öncelikle toplumdaki bu silahlara
olan talebin düşürülmesini sağlamaktır. Bu talebin düşürülmesiyle ilgili,
öncelikle, devlet, şapkasını önüne koyarak çıkardığı zorlukları gözden geçirmek
zorundadır. 
(Mikrofon
otomatik cihaz tarafından kapatıldı)
YASİN
ÖZTÜRK (Devamla) – Sayın Başkanım, tamamlayabilir miyim?
BAŞKAN
– Tamamlayın Sayın Öztürk.
YASİN
ÖZTÜRK (Devamla) – Vergilerin fahiş artması, “Vergi borcu yoktur.” şeklinde bir
yazının isteniyor olması, özellikle niye verildiği bile tam olarak
anlaşılamamış olan bulundurma ruhsatlı silahlarla alakalı gerekli
düzenlemelerin doğru olarak yapılmamış olması, insanları bulundurma ruhsatlı
silah yerine ruhsatsız silah almaya itmektedir. 
Kanun
teklifinin 7’nci maddesinin tek kamu yararı, ruhsatsız tüfek satışının
durdurulması gibi gözükmekle beraber, tamamen yetersizdir. Adli, idari ve hapis
cezalarının artırılması, ne suçun önlenmesinin önüne geçebilir ne de silah
edinimini durdurabilir; sadece illegal satışların, yasal olmayan imalatın önünü
açar. Yapılması gereken, faaliyet izni almadan üretim yapanlarla birlikte
ruhsatsız silah kullanımının da düzenlenmesidir. 
Bu
vesileyle, ne silah kullanmaya mecbur kalacağımız ne de silahın kurbanı
olacağımız bir olay yaşanmaması temennisinde bulunuyor, Genel Kurulu saygıyla
selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 7’nci maddesinin aşağıdaki şekilde değiştirilmesini arz ve teklif
ederiz.
Saygılarımızla.
 Gamze
Taşcıer Müzeyyen Şevkin Emine
Gülizar Emecan
 Ankara Adana İstanbul
 Cavit
Arı Saliha Sera Kadıgil Sütlü Süleyman
Bülbül
 Antalya İstanbul Aydın
MADDE
7- 11/9/1981 tarihli ve 2521 sayılı Avda ve Sporda Kullanılan Tüfekler, Nişan
Tabancaları ve Av Bıçaklarının Yapımı, Alımı, Satımı ve Bulundurulmasına Dair
Kanunda bulunan 11. madde başlığı ile birlikte aşağıdaki şekilde
değiştirilmiştir.



















"İzinsiz ya da izin belgesine aykırı üretim,
satış ve reklam yasağına ilişkin cezalar:
MADDE
11- 4 üncü maddede belirtilen kuruluş iznini veya 5 inci maddede belirtilen
faaliyet iznini almadan veya faaliyet izin belgesine aykırı olarak bu Kanun
kapsamına giren yivsiz tüfek, spor ve nişan tüfek ve tabancaları imal eden
fabrika veya imalathane kuranlar veya işletenler veya iş yerleri ya da
ikametgâhlarında söz konusu silahları imal edenler veya 6 ncı maddede
belirtilen esaslara aykırı olarak yapanlar üç yıldan beş yıla kadar hapis ve
beşyüz günden beşbin güne kadar adlî para cezası ile cezalandırılır.
Birinci
fıkra kapsamında üretilen veya yapılan yivsiz tüfek, spor ve nişan tüfek ve tabancaları
satanlar, satışına aracılık edenler, nakledenler, satış amaçlı taşıyanlar veya
satış amaçlı bulunduranlar bir yıldan üç yıla kadar hapis ve yüz günden beşyüz
güne kadar adlî para cezası ile cezalandırılır.
Satıcılık
belgesi olmadan satış yapanlar ikinci fıkra uyarınca cezalandırılır.
Yivsiz
tüfek satın alma belgesi olmayan kişiye satış yapan veya ihraç kayıtlı tüfeği
yurt içine satanlar ikinci fıkra uyarınca cezalandırılır.
Bu
Kanun kapsamında yer alan yivsiz tüfek, spor ve nişan tüfek ve tabancalarının
herhangi bir mecrada yazılı, görsel, işitsel ve benzeri yollarla ticari reklamı
veya tanıtımı yapılamaz, bu silahların kullanılmasını özendiren veya teşvik
eden kampanyalar düzenlenemez. Buna aykırı hareket edenlere 7/11/2013 tarihli
ve 6502 sayılı Tüketicinin Korunması Hakkında Kanunun 77 nci maddesinin
onikinci fıkrasında belirtilen idari para cezaları mahalli mülki amir
tarafından uygulanır. İdari işleme konu ihlalin tekrar edilmesi hâlinde idari
para cezaları üç katı olarak uygulanır. Faaliyet izin belgesi sahiplerine ait
kurumsal internet siteleri ve sosyal medya hesapları, fuarlara katılım için
hazırlanan materyaller ile avcılık ve atıcılık üzerine tematik yayın yapan
televizyon kuruluşları ve süreli yayınlarda yapılan reklam veya tanıtım bu
yasağın kapsamı dışındadır.”
KEMAL
BÜLBÜL (Antalya) – Başkanım, anlaşılmıyor ki; biraz yavaş…
BAŞKAN
– Tabii, metin uzun olunca arkadaşımız da zamanı ekonomik kullanmak istiyor.
Komisyon
önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılamıyoruz Sayın Başkan.
BAŞKAN
– Önerge üzerinde söz isteyen, Aydın Milletvekilimiz Sayın Süleyman Bülbül.
(CHP sıralarından alkışlar)
Süreniz
beş dakika Sayın Bülbül.
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum. 
Bugün,
size bireysel silahlanmadaki içler acısı durumu ortaya koyacağım. 2019 Temmuz
ayı verilerine göre, Türkiye’de 596.495 kişi, silah taşıma, 475.542 kişi de
bulundurma ruhsatına sahip. Devletin kaydı altına alınmış silah sayısı, toplam
1 milyon 72 bin 37 yani ülkemizde her 65 kişiden 1’i silah sahibi. Tabii, bu,
sadece devletin bildiği kayıtlı silahlar. Umut Vakfı diyor ki: “Türkiye’de
kayıt dışı 18 milyon silah var.” Bu ne demek biliyor musunuz? Vatandaştaki
silahların yüzde 89’u kayıt dışı, her 5 kişiden 1’i, belindeki silahla geziyor.
Çünkü Türkiye’de internet üzerinden ruhsatsız silah satan çetelere ulaşmak da
çok kolay, beş dakikada silah satın alabiliyorsunuz. Bu sayı, ülkemizde yaşayan
83 milyon vatandaşın doğrudan canının tehlikede olduğunu açıkça göstermekte. 
Sadece
2019 yılında basına yansıyan 3.623 silahlı olayın 2.867’sinde ateşli silah
kullanıldı yani yüzde 79’unda; 756’sında ise her türlü kesici, delici alet
kullanıldı. Bu olaylarda ne yazık ki 2.211 kişi öldü, 3.736 kişi de yaralandı.
Avrupa İstatistik Ofisi verilerine göre, Türkiye, Avrupa Birliği üye ve üyelik
sürecindeki ülkeler arasında cinayet oranlarındaki en yüksek 3’üncü ülke.
Türkiye, silahlanma konusunda 178 ülke arasında 14’üncü sırada; silah
ticaretiyle ilgili şeffaflık konusunda ise 48 ülke arasında 31’inci sırada yer
alıyor. Silah almanın kolay olması, cezaların caydırıcı olmaması, bireysel
silahlanmanın ve bu yolla işlenen suçlardaki artışın en büyük nedenlerinden
ikisi. 
Bakınız,
ülkemizde silahlanma oranı arttıkça kadın cinayetleri de artıyor. İstatistikler
kadın cinayetlerinde en çok ateşli silah kullanıldığını ortaya koyuyor. 2020
Ocak ve Şubat aylarında katledilen 37 kadından 25’i, birinci derece yakınları
tarafından yani eşi, sevgilisi ve babası tarafından ateşli silahla öldürülüyor.
2019 yılında ise öldürülen 474 kadının 185’i yine ateşli silahla öldürülüyor.
“Kadına yönelik her türlü şiddetle mücadele ediyoruz.” diyen AK PARTİ iktidarı
ve onun atanmış Aile, Çalışma ve Sosyal Hizmetler Bakanı, sanırım bu sayıdan
habersiz. (CHP sıralarından alkışlar) Habersiz ki Türkiye’de ilk imzacı
olmasına rağmen hâlâ İstanbul Sözleşmesi hükümleri yerine getirilmemekte ve
İstanbul Sözleşmesi kaldırılmak istenmekte.
Değerli
vekiller, ülkemizde ateşli silahlarla işlenen cinayetlerin büyük bir bölümünde
ruhsatsız silahlar kullanılıyor. Bu madde, genel olarak ruhsatsız silah
satışını engellemeye dönük olumlu bir adım olsa da ruhsatsız silah satışını
önlemenin temel koşulu, sıkı bir denetleme mekanizması kurulmasından geçiyor.
Denetleme mekanizmalarının yeterli olmaması ve suistimale açık olması, bu
önlemleri etkisiz kılıyor. Maddenin kapsamındaki silahların ticari reklamını ve
tanıtımını yapanlar ile internet ve sosyal medyadan satışını yapanlara,
ruhsatsız silah satışı yapanlara öngörülen idari para cezası bir anlamda
cezasızlık anlamına geliyor. Çünkü silah satışı yapan kişi, idari para cezası
ödediği takdirde hapis yatmayacak, ruhsatsız silah satışına devam edebilecek.
Bu nedenle, ruhsatsız silah satanlara yönelik cezai yaptırımlar artırılmalı;
idari para cezası, hapis cezasına çevrilmeli. 
Diğer
yandan, faaliyet izin belgesi olan firmaların kendi kurumsal internet
sitelerinin ve sosyal medya mecralarının yanı sıra tematik yayın yapan
kanallarda da reklam yapmasına maddede izin verilmektedir. Nasıl ki toplum sağlığına
zararı olan alkol ve sigara reklamları bütün mecralarda yasaksa toplumun can
güvenliğini, insanların en temel hakkı olan yaşam hakkını tehlikeye düşüren
ateşli silahların reklamının yapılmasının da yasaklanması gerekiyor.
Değerli
arkadaşlar, biraz önce AK PARTİ tarafından bu maddede değişikliği gerektiren
bir önerge verildi. Bu değişiklik önergesinde reklam yasağına ilişkin idari
işleme konu olan ihlallerle ilgili olarak ihlalin tekrar edilmesi hâlinde
uygulanacak cezanın 3 katı olarak uygulanması işlemine bir yıllık bir süre
getirildi. Eğer biz idari işleme konu olan ihlalin bir yıl içinde tekrar
edilmesi hâlinde cezayı 3 katı olarak değiştirirsek bu verilen önerge
çerçevesinde, o zaman bir yıl bir gün sonra bu ihlali yapan, bu suçu işlemiş
kişiye demek ki bu cezayı veremeyeceğiz. Bu, mantık ilkelerine aykırı. Bu, ne
demek? Getirmiş olduğumuz, caydırıcılığı önleyen bir hüküm oluyor, müeyyideyi
zayıflatıyor, ceza genel hükümlerine aykırı. Bu nedenle, kesinlikle idari ceza,
idari para cezası verilecek kişiyi koruyucu anlamına geliyor ve açık ve net
olarak söylüyorum: Bu madde değişikliği olduğu takdirde, bir yıl bir gün sonra
idari para cezasına neden olacak eylemi işlemiş olan kişiye bu 3 katı
tutarındaki para cezasını veremeyeceğiz. 
(Mikrofon
otomatik cihaz tarafından kapatıldı) 
BAŞKAN
– Sayın Bülbül, tamamlayın lütfen. 
SÜLEYMAN
BÜLBÜL (Devamla) – Böyle bir ceza mantığı olamaz. Bu nedenle, bu önerge
değişikliğinin kabul edilmemesi gerekir diye düşünüyorum. 
Ayrıca,
silahı, şiddeti değil, silahsızlanmayı teşvik etmemiz gerekiyor. Bu Meclisten
şiddet kokan yasalar değil, ülkeye huzur getiren yasalar çıkmalı. Çözüm basit:
Demokrasi, özgürlük, yargı bağımsızlığı, yargı tarafsızlığı, kuvvetler ayrılığı
ve demokratik parlamenter rejim.
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 7’nci maddesi ile değiştirilmesi öngörülen maddenin ikinci
fıkrasında yer alan “bir yıldan üç yıla kadar hapis ve yüz günden beşyüz güne”
ibaresinin “iki yıldan üç yıla kadar hapis ve iki yüz günden beşyüz güne”
şeklinde değiştirilmesini arz ve teklif ederiz. 
 Sefer
Aycan Ayşe Sibel Ersoy Saffet
Sancaklı
 Kahramanmaraş Adana Kocaeli
 Cemal
Çetin Metin Nurullah Sazak Arzu
Erdem
 İstanbul Eskişehir İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılamıyoruz Sayın Başkan. 
BAŞKAN
– Önerge üzerinde söz isteyen, İstanbul Milletvekilimiz Sayın Arzu Erdem. (MHP
sıralarından alkışlar)
Süreniz
beş dakika Sayın Erdem.
ARZU
ERDEM (İstanbul) – Teşekkür ederim.
Sayın
Başkan, değerli milletvekilleri; 196 sıra sayılı Bazı Kanunlarda Değişiklik
Yapılmasına Dair Kanun Teklifi’nin 7’nci maddesine ilişkin verdiğimiz
değişiklik önergesi üzerine söz almış bulunmaktayım. Gazi Meclisi ve ekranları
başında bizi izleyen aziz Türk milletini saygılarımla selamlıyorum. 
Şanlı
tarihimizin her aşamasında Türk kadını, erkeklerinin yanında her tür
sorumluluğu paylaşmış ve özellikle Anadolu’nun düşman işgalinden kurtuluşuyla
sonuçlanan Millî Mücadele’de sadece miting alanlarında değil, bizzat cephede
çarpışarak büyük kahramanlıklara katkı sağlamıştır. Bu görevler, kadınlarımız
için zor olmaktan ziyade, olması gereken, onurlu ve şerefli görevlerdi.
Tarihimizde bu görevleri layıkıyla yapmış sayısız örnekler mevcuttur. Kimdi bunlar?
Bunlar Türk analarımız, kahraman Türk kadınlarımızdı: Nene Hatunlarımız,
Erzurumlu Kara Fatma’mız, Nezahat Onbaşı’mız, Hatice Hatun’umuz, Tayyar
Rahmiye’miz, Halime Çavuş’umuz, Şerife Bacı’mız ve daha niceleri. Şanlı Türk
tarihimiz, adını yazılı belgelerde göremediğimiz daha onlarca, binlerce eli
öpülesi kahraman Türk kadınlarıyla doludur. “Vatanım bölünmesin, bayrağım
inmesin, ezanım dinmesin.” diyen tüm kadınlarımıza selam ve saygılarımı
sunuyorum. 
Değerli
milletvekilleri, ülkemizde bireysel silahlanma her geçen gün artmaktadır.
Belirtilen verilere bakıldığında, ülkemizde her yıl binlerce kişi ateşli
silahlarla öldürülmekte, bunda ruhsatsız silahların katkısının oldukça büyük
olduğu vurgulanmaktadır. Kolayca ve ruhsatsız olarak internet üzerinden temin
edilebilen silahlar, cinayetlere davetiye çıkarmaktadır. Ülkemizde yaygın
olarak kullanılan sosyal paylaşım ağları üzerinden açılan ve silah satışının
yapıldığı sayfalar, alıcılara silahları ruhsatsız olarak göndermektedir. Büyük
bir pazara dönüşen ve sanayi sitelerindeki atölyelerde üretilebilen tüfekler,
kargoyla ülkemizin her yerine kolaylıkla gönderilmektedir. 500 lira ile 1.500
lira arasında değiştiği belirtilen düşük fiyatlarla silah meraklılarını
cezbeden bu silahlar, söz konusu sayfalar aracılığıyla alıcıların verdiği
adreslere ulaştırılmaktadır. Birçoğu merdiven altı üretimi olan ve ruhsatsız
olarak satılan bu silahlar, insan hayatında ciddi anlamda tehdit
oluşturmaktadır. İşin erbabı olmayan insanlar tarafından hiçbir denetime maruz
kalmadan üretim yapılması, birçok sosyal sorunu da beraberinde getirmektedir.
Ölümlerin bir kısmı, alınan silahların bilinçsiz kullanımı sonucu kazayla
olmaktadır. Kolay ulaşılması sebebiyle de öfkelerine hâkim olamayan insanların
ilk tutunduğu dal hâline gelmiştir. 
Değerli
milletvekilleri, bugün 15-16 yaşlarında internet kullanan çocukların her türlü
silaha rahatlıkla ulaşması ne yazık ki mümkün. Geçtiğimiz yıl seçim bölgem olan
İstanbul’da 15 yaşındaki bir lise öğrencisi Mertcan Karagöz, sokakta yürüdüğü
sırada aynı yaştaki okul arkadaşı tarafından vurularak öldürülmüştür, Mertcan,
internetten alınan silahla öldürülmüştür; bir pompalı tüfekle.
Değerli
milletvekilleri, görüşmekte olduğumuz kanun teklifiyle izinsiz silah üretiminin
ve kullanımının önlenmesi amacıyla yivsiz tüfek, spor ve nişan tüfekleri ile
tabancaları izinsiz olarak ya da üretim iznine aykırı şekilde üretenlere
ilişkin hapis ve adli para cezalarının artırılması, söz konusu silahların,
izinli üreticiler dışında satışına aracılık edenlere, yazılı, görsel, işitsel
olarak reklamları ile tanıtımlarının ve internet ortamında ise satışlarının
yasaklanması amaçlanmaktadır. Cezaların bugüne kadar yeteri caydırıcılıkta
olmaması, bu düzenlemeyle de o açıdan bir düzenlemenin yapılması, silah
yapımında ve alımında denetimin yapılmaması gibi durumlar, cinayetlerin
artmasına ve elbette ki hepimizin canının yanmasına sebebiyet vermekle beraber,
milletimizi de derinden etkilemekteydi. 
Onun
için, yapılan bu düzenleme, özellikle internet reklamlarının denetimli hâle getirilmesi
ve üretimlerle ilgili gerekli düzenlemelerin yapılması, internet üzerinden
özellikle kontrolsüz alımları da engelleyeceğinden dolayı ve satışın dışında da
yine kontrolsüz olarak cezbedici hâle getirilmesinin de önlenmesi açısından çok
faydalı olacaktır. Toplumsal bir sorun hâline dönüşmeden -özellikle bunun
düşünülmesi- duyarlı olmamızı ve bunu desteklediğimizi de tekrar belirtmek
istiyorum.
Hepinizi
saygılarımla selamlıyorum. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin çerçeve 7’nci maddesiyle 2521 sayılı
Kanun’un değiştirilen 11’inci maddesinin ikinci fıkrasında yer alan
“nakledenler, satış amaçlı taşıyanlar veya satış amaçlı bulunduranlar”
ibaresinin "ile satış amaçlı taşıyanlar, nakledenler veya bulunduranlar”
şeklinde değiştirilmesini ve beşinci fıkrasının üçüncü cümlesine "İdari işleme
konu ihlalin” ibaresinden sonra gelmek üzere "bir yıl içinde” ibaresinin
eklenmesini arz ve teklif ederiz.
 Muhammet
Emin Akbaşoğlu  Fehmi Alpay Özalan  Recep
Özel
 Çankırı
 İzmir  Isparta
 Ramazan
Can  Selahattin Minsolmaz  Emrullah
İşler 
 Kırıkkale
 Kırklareli  Ankara

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Takdire bırakıyoruz Sayın
Başkanım. 
BAŞKAN
– Önerge üzerinde…
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum: 
Gerekçe:
Önergeyle,
maddede bulunan "nakledenler” ibaresinden, şahısların, ruhsatlı veya
ruhsatsız, kendilerine ait tüfeği bir yerden başka bir yere götürmesinin de
anlaşılabileceği değerlendirildiğinden "nakledenler, satış amaçlı
taşıyanlar veya satış amaçlı bulunduranlar” ibaresi "satış amaçlı
taşıyanlar, nakledenler veya bulunduranlar” olarak değiştirilmiştir. Ayrıca,
reklam yasağına ilişkin, idari işleme konu olan ihlallerle ilgili olarak,
ihlalin tekrar edilmesi hâlinde uygulanacak cezanın 3 katı olarak uygulanması
işleminde belirli bir zaman aralığı belirlenmediği takdirde ilk ihlalden
sonraki her ihlal işleminde cezanın katlanarak uygulanmasının anlaşılabileceği,
suç ve ceza arasındaki orantılılık ilkesinin ihlal edileceği
değerlendirildiğinden idari işleme konu olan ihlalin "bir yıl içinde”
tekrar edilmesi hâlinde idari para cezasının 3 katı olarak uygulanmasına
yönelik düzenleme yapılmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 7’nci maddeyi oylarınıza sunuyorum: Kabul edenler…
Kabul etmeyenler… 7’nci madde kabul edilmiştir. 
Değerli
milletvekilleri, 8’inci madde üzerinde 2’si aynı mahiyette olmak üzere 3 önerge
vardır. 
İlk
okutacağım 2 önerge aynı mahiyettedir, önergeleri okutup birlikte işleme
alıyorum. 
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 8’inci maddesinin kanun teklifi
metninden çıkarılmasını arz ve teklif ederiz. 
 Züleyha
Gülüm Kemal Bülbül Mahmut
Celadet Gaydalı
 İstanbul Antalya Bitlis
 Kemal
Peköz Abdullah Koç Erdal
Aydemir
 Adana Ağrı Bingöl
Aynı
mahiyetteki diğer önergenin imza sahipler:
 Arslan
Kabukcuoğlu Ahmet Çelik Ayhan
Erel
 Eskişehir İstanbul Aksaray
 İmam
Hüseyin Filiz Ayhan Altıntaş Hüseyin
Örs
 Gaziantep Ankara Trabzon
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılmıyoruz Sayın Başkanım.
BAŞKAN
– Önerge üzerinde söz isteyen, Antalya Milletvekilimiz Sayın Kemal Bülbül. (HDP
sıralarından alkışlar)
Süreniz
beş dakika Sayın Bülbül. 
KEMAL
BÜLBÜL (Antalya) – Sayın Başkan, değerli milletvekilleri; öncelikle, dün
yaşanan, aslında, Türkiye’de eşitliğe, özgürlüğe, adalete, inançlara inanan ve
saygı duyan hemen herkesin infialle karşı çıkması gereken bir vakadan söz etmek
istiyorum: Dün, Armutlu Cemevi’mize polis, arama yapmak bahanesiyle gelip cem
yaptığımız bölümün kapısını kırarak ve diğer odaları da tahrip ederek cemevine
tecavüz etmiştir. Bakınız, biz oraya niyazla, biz oraya duayla, biz oraya
“Allah Allah!” diyerek, biz oraya “Hak, Muhammed, Ali” diyerek niyazla
giriyoruz. Burası potinle, burası kapı kırılarak girilecek, magandalık,
Vandallık, barbarlık yapılacak bir yer değil. 
Başta,
oturumu yöneten Sayın Başkan Vekilimize… Sayın Başkan Vekilim, biz sizin
duyarlılığınızı biliyoruz. Neden, İstanbul Valisini, Emniyet Müdürünü,
yetkilileri arayıp Meclisi bilgilendirmediniz?
Sayın
AKP Grup Başkan Vekili, neden bu konuda bir kınamada bulunmadınız, neden bir
açıklamada, bir araştırmada bulunmadınız?
Sayın
Engin Altay, engin kültürünüzle bir açıklama bekliyorduk.
Gündeme
aldığı konularla dili çaylar gibi çağlayan Sayın Akçay, bu konuda bir şey
söylemediniz.
Gül
cemali yüzüne lütfetmiş Sayın Lütfü Türkkan, siz de bir şey söylemediniz.
Bir
cemevine, milyonlarca insanın ibadethanesine “Hak, Muhammed, Ali”nin,
eşitliğin, özgürlüğün, adaletin, birlikteliğin, varlığın, birliğin, dirliğin,
barışın zikredildiği bir yerin kapısı kırılarak içeri giriliyor, milyonlarca
insanın ibadethanesine yapılan bu tecavüze bir ses edilmiyor. Bu, anlaşılır
gibi bir durum değildir. Bu, duyarsızlıkla da açıklanacak bir durum değildir.
Bu tavrı kınadığımı belirtmek istiyorum.
Avla
ilgili duruma gelince: Avla ilgili silah yapılıyormuş, bıçak yapılıyormuş. Niye
yapıyorsunuz, hayırdır? Nedir bu av? Av bir spor, avcı bir sporcu değildir; av
bir katliam, avcı da bir katildir; açık ve net, bitti. 
Bakınız,
bunu, sevgili hocam İbrahim Kaboğlu da gösterdi. Amerika’dan gelen bir
beyefendi ile bir hanımefendi, Adıyaman’da yaban keçisini avlayıp –ne de
mutlular, görüyor musunuz- fotoğraf çektirmişler. Adıyaman’da, ben burada on
yıl öğretmenlik yaptım. Adıyaman’da bu canlılara ne derler biliyor musunuz?
“Bergüzar” derler. Peki, “bergüzar” ne demek? “Bergüzar”, Muhammed Mustafa
Habibullah’ın miraca giderken Şahımerdan Ali’ye verdiği emanetin adıdır. O
nedenle biz “Hak’tan bize emanettir, dokunmayın, bergüzardır.” deriz bunlara.
Ama ABD’den geliyor, katliam yapıyor; Türkiye’de izin verilerek yapılıyor, spor
diye algılanıyor ve bu katliamın adı da maalesef kanunda ifade edilen
kavramlarla ifade ediliyor. 
Bunun
küresel örnekleri de var. Bakınız, Afrika’da, Kenya’da “son beyaz zürafa” bir
avcı tarafından katledildi; beyaz zürafanın nesli tükendi! Bu utanç verici
duruma karşı peki çözüm nedir? Çözüm, kesinlikle avcılığın yasaklanması,
silahlanmanın yasaklanması -ruhsatlı veya ruhsatsız fark etmiyor- bu
silahlanmanın teşvik edilmesinin ortadan kaldırılması gerekiyor.
Bakınız,
Madımak’ta katledilen Nesimi Çimen’in bir nefesi, bunun tam da çözümüdür: 
“Dostluklar
kurulsun, insanlar gülsün, 
Barış
güvercini uçsun dünyada, 
Yok
olsun kötülük, düşmanlık ölsün, 
Barış
güvercini uçsun dünyada. 
Dünya
cennet olsun, yaşasın insan, 
Gelin
barışalım, dökülmesin kan. 
Son
bulsun savaşlar, kesilsin figan, 
Barış
güvercini uçsun dünyada. 
İnsancıl
insanlar barıştan yana, 
Ancak
zalim olan kıyar insana, 
Barış
aşkı yayılmalı cihana, 
Barış
güvercini uçsun dünyada.
Nesimi
der ki ey füze yapanlar, 
Acımasız,
zalim, cana kıyanlar, 
Bırakın
yaşasın bütün insanlar,
Barış
güvercini uçsun dünyada.” 
Silahlanmaya
son, silahlara veda -Ernest Hemingway’i de burada sevgi ile saygıyla anmış
olalım- silahla bulunacak bir çözüm yoktur, şiddetle bulunacak bir çözüm
yoktur. Dolayısıyla bu yasa da reddedilmelidir. 
Saygılar
sunuyorum. (HDP ve CHP sıralarından alkışlar) 
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, milletvekillerinin
ister cami ister cemevi olsun ibadethanelere yapılan saldırıları kınadıklarına
ve inançlara saygı gösterilmesi gerektiğine ilişkin konuşması
BAŞKAN
– Değerli milletvekilleri, Sayın Bülbül aslında hepimize sitem etti ama izin
verirseniz, beni de zikrettiği için savunma hakkımı kullanmak isterim.
Tabii,
değerli arkadaşlarım, ben, AK PARTİ Grup Başkan Vekili Sayın Akbaşoğlu’nun da,
Cumhuriyet Halk Partisi Grup Başkan Vekili Sayın Engin Altay’ın da, Milliyetçi
Hareket Partisi Grup Başkan Vekili Sayın Erkan Akçay’ın da, İYİ PARTİ Grup
Başkan Vekili Sayın Lütfü Türkkan’ın da, burada bulunan diğer bütün milletvekillerimizin
de hepsinin, ayrı ayrı; ülkemizde, ibadetlerini yapmak için, gerek cami gerekse
cemevi ya da başkaca ibadethaneleri kullanan bütün yurttaşlarımızın ibadet
haklarına saygılı olduklarını yürekten biliyorum. Bu konuda, hangi ibadethane
olursa olsun, ister cami ister cemevi olsun, bu tip yerlere yapılan bütün
saldırıları, burada bulunan bütün milletvekillerimiz, bütün Grup Başkan
Vekillerimiz her zaman, konuşmalarında defalarca kınamışlardır, ben bunun
yakından tanığıyım. 
Böyle
bir olayın elbette bizler de hep beraber üstüne giderek Türkiye’de provokasyon
yapmak isteyenlere asla fırsat vermemeliyiz. Hepimiz, ülkemizin bütünlüğü
açısından, yurttaşlarımızın ortak duyguları açısından, sarsılmaz bir kardeşlik
duygusu içerisinde, herkesin inancına saygı göstermeliyiz, bunun böyle olması
için de olağanüstü çaba sarf etmeliyiz. Umuyor ve diliyorum ki en kısa zamanda,
bu olayı yapanlar yakalanır ve yargı önünde hesabını verirler. Bu olayı bizler
de şiddetle kınıyoruz. (Alkışlar)
KEMAL
BÜLBÜL (Antalya) – Yapanlar polis, Sayın Başkan.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Aynı mahiyetteki önerge üzerinde söz isteyen, Trabzon Milletvekilimiz Sayın
Hüseyin Örs. 
ENGİN
ALTAY (İstanbul) – Sayın Başkan...
BAŞKAN
– İşleme başladım, sonra söz vereyim Sayın Altay, işleme başlamış bulundum.
Sayın
Örs, buyurun. (İYİ PARTİ sıralarından alkışlar)
Süreniz
beş dakika.
HÜSEYİN
ÖRS (Trabzon) – Sayın Başkan, çok değerli milletvekilleri; Bazı Kanunlarda
Değişiklik Yapılmasına Dair Kanun Teklifi’nin 8’inci maddesi üzerinde İYİ PARTİ
Grubu adına söz aldım. Hepinizi en derin saygılarımla selamlıyorum.
Değerli
milletvekilleri, teklifin ilgili maddesi 11/9/1981 tarihli ve 2521 sayılı Avda
ve Sporda Kullanılan Tüfekler, Nişan Tabancaları ve Av Bıçaklarının Yapımı,
Alımı, Satımı ve Bulundurulmasına Dair Kanun’da değişiklikler içermektedir.
Komisyonda yapılan görüşmeler sırasında yaşanan olaylarda ruhsatsız silahların
çok daha fazla kullanıldığı bilgisi paylaşılmıştır. Endişemiz odur ki: Adli,
idari ve hapis cezalarının artırılması yeterli bir çözüm olmayacak ve bu
artırımlar sektörü merdiven altına itekleyebilecektir. Resmî olmayan
kanallardan üretim ve dağıtım da artabilir. Bu gerekçelerle teklif maddelerinin
yetersiz olduğu açıktır ve daha kapsamlı düzenlemelerin ilgili tüm kanunlarda yapılmasının
gerekliliği de değerlendirilmelidir diyorum. 
Değerli
milletvekilleri, bugün burada, seçim çevrem Trabzon’da yaşanan bir çevre
problemini de bu kürsüde dile getirmek istiyorum. Muhteşem doğası, köklü
tarihi, kendine has kültürü ve tadına doyulmaz lezzetleriyle Trabzon Doğu
Karadeniz’in en sevilen şehirlerinden biridir. Karadeniz turlarının gözde
duraklarından Trabzon’da gezilecek yerlerden bir tanesi de Çamburnu Tabiat
Parkı’dır. 
Değerli
milletvekilleri, Trabzon ve Rize illerinin çöp sorununu çözmek amacıyla
oluşturulan Trabzon ve Rize İli Yerel Yönetimleri Katı Atık Tesisleri Yapma ve
İşletme Birliği kapsamında Trabzon’umuzun Sürmene ilçesine bağlı Çamburnu
Kutlular mevkisinde 2007 yılından beri faaliyet gösteren bir çöp depolama
tesisi kurulmuştu. Bu çöp depolama tesisinin kurulmuş olduğu bölge, dünyada
Sarıçam ormanlarının deniz seviyesine inebildiği nadir alanlardan biri olan
Sürmene’deki Çamburnu Tabiat Parkı’nın hemen güneyinde yer almaktadır. Tesise
ulaşan yol, tabiat parkının içerisinden geçmektedir. Her gün onlarca kamyon bu
yolu kullanarak tesise çöp ve atık taşımakta, bu kamyonların saldığı egzoz gazı
orman örtüsüne ve yaban hayatına zarar vermektedir. 
Diğer
taraftan, bölgede 7 Ocak 2017 tarihinde çıkan ve 20 hektarlık alanda etkili olan
yangında sarıçam ağaçlarının yüzde 30’unun zarar gördüğünü de hatırlatmak
isterim. Deniz seviyesinden 290–340 metre yükseklikte yer alan bu çöp depolama
alanıyla ilgili sızan kirli suların derelere ve toprağa karıştığı, insan
sağlığını tehdit ettiği gerekçesiyle yöre sakinlerince suç duyurularında
bulunulmuştur.
SALİH
CORA (Trabzon) – Ora kapatıldı, kapatıldı. 
HÜSEYİN
ÖRS (Devamla) – Değerli milletvekilleri, bu çöp depolama tesisinde 2019 yılına
kadar 2 milyon 500 bin ton katı atık depolanmıştır. Tesis kapasitesi aşıldığı
için geçtiğimiz yıllarda bu depolama sahasının yanında ek lot yapıldığı da
bilinmektedir. Bu tesisin taşıma kapasitesinin aşılması nedeniyle koruyucu
duvarların yükü kaldıramaması riski bulunmaktadır. Bu risk nedeniyle yöre halkı
olası bir facia endişesini yüksek sesle dile getirmektedir. Yöre halkının
“Duvarlar patlarsa alt tarafta mahallemiz var, facia yaşanabilir diye korkumuz
var.” feryatları hafife alınamayacak kadar önemlidir. Daha önceki yıllarda
tesisteki havuzun duvarlarının çatladığı gerçeğini de göz önünde bulundurarak
konunun üzerinde ısrarla durulması gerektiğini özellikle vurgulamak isterim.
Değerli
milletvekilleri, bu alanda vahşi depolama yapılmakta ve çöpler
ayrıştırılmamaktadır. Su arıtma tesisi yeterli değildir. Doğanın ve yöre
halkının yaşam hakları görmezden gelinmiştir. Vahşi depolama yüzünden Gökçesu
ve Kutlular Derelerinde ciddi kirlilikler vardır. Bu su kirliliği bölgedeki
toprak verimini ve tarımı da olumsuz etkilemektedir. Çöp suları denize ulaşarak
Çamburnu sahilinde deniz turizmine ve kıyı balıkçılığına da zarar vermektedir.
Bölge eski bir maden ocağı alanı olup kapasitesini aşan bir depolama yapılması
nedeniyle heyelan tehlikesi de taşımaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HÜSEYİN
ÖRS (Devamla) – Ülkemizin acı tecrübesi olan 1993 Ümraniye örneğini de göz
önüne alarak Çamburnu’nun Türkiye tarihinde 2’nci Ümraniye vakası olarak yer
almaması için gereken tedbirler bir an önce alınmalıdır. Bu konuda ilgili
bakanlıklara da buradan çağrıda bulunmak istiyorum.
Yüce
Meclisi saygılarımla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Sayın
Altay, bir söz talebiniz oldu, kusura bakmayın, işleme başladığım için...
Buyurun.
V.- AÇIKLAMALAR (Devam)
58.- İstanbul Milletvekili Engin Altay’ın, Antalya Milletvekili Kemal
Bülbül’ün görüşülmekte olan 196 sıra sayılı Kanun Teklifi’nin 8’inci maddesiyle
ilgili önerge üzerinde yaptığı konuşmasındaki bazı ifadelerine ve cami nasıl
kutsal bir ibadet yeriyse cemevinin de kutsal bir ibadet yeri olduğuna ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
HDP
Milletvekili Sayın Kemal Bülbül, konuşmasında, Armutlu Cemevi’ne yönelik
saldırıya sessiz kalmamla ilgili bir eleştiri getirdi, haklı bir eleştiridir.
Bir,
önce şunu söyleyeyim: Ben bu olaya Sayın Kemal Bülbül’den önce bir
milletvekilimiz burada konuya değinince vâkıf oldum. Atlamışım, bunlar olur,
insanidir. Bugün görüştüğümüz kanun teklifinin 19’uncu maddesinde sözüm var,
burada değerlendirmeyi planlamış idim Genel Kurulun zaman tasarrufundan dolayı.
Ancak bu vesileyle pek kısa belirtmek gerekir ki cemevine yönelik, polis
tarafından bile olsa, bu saldırının, bu saygısızlığın tarafımızca, partimizce
kabulü mümkün değildir. Bizim için cami nasıl kutsal bir ibadet yeri ise cemevi
de kutsaldır ve ibadet yeridir. Cumhuriyet Halk Partisinin olaya bakışı budur.
Bunun Türk polis teşkilatının tümüne mal edilmesini de toplumsal barışımız
açısından bir olumsuzluk görürüm. Üzülerek gene söylemek gerekir ki polis
teşkilatımızın içinde, böyle, toplumsal barışı bozmaya yönelik çok densiz
insanların, saygısız insanların, hatta bir tık ileri gidiyorum, ajan
niteliğinde insanların, provokatör niteliğinde insanların olduğu da
kanaatimdir.
Teşekkür
ederim efendim.
BAŞKAN
– Sayın Akbaşoğlu, siz yokken ben sizin adınızı da zikrederek bir toparlama
yapmaya çalıştım ama… 
Buyurun.

59.- Çankırı Milletvekili Muhammet Emin Akbaşoğlu’nun, Antalya
Milletvekili Kemal Bülbül’ün görüşülmekte olan 196 sıra sayılı Kanun
Teklifi’nin 8’inci maddesiyle ilgili önerge üzerinde yaptığı konuşmasındaki
bazı ifadelerine ve hiçbir dinî ayrımın yapılamayacağına ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım. 
Ben
öncelikli olarak sizin açıklamanız için de teşekkür ederim sizlere. 
Bu,
her zaman dile getirdiğimiz toplumsal duyarlılık konusunda hepimizin hassas
olduğu malumdur. Türk-Kürt, Sünni-Alevi, hiçbir ayrım söz konusu olmadan 83
milyon, biz kardeşiz. Sonuç itibarıyla, bu konuda hukuk düzenini ihlal eden
nereden nereye bir davranış söz konusu ise bunun takipçisiyiz hep beraber. Hiç
kimseye hukuk dışı bir muamele yapılamayacağını, hiçbir dinî ayrım da
yapılamayacağını, burada Türkiye Cumhuriyeti’nin demokratik bir hukuk devleti
olduğunu ve gerekli incelemelerin de mutlaka kamu tarafından da takip
edileceğini ifade etmek ister, hepinize saygılarımı sunarım.
BAŞKAN
– Peki, teşekkür ederim.
LÜTFÜ
TÜRKKAN (Kocaeli) – Sayın Başkan, söz alabilir miyim.
BAŞKAN
– Buyurun, siz de elbette.
60.- Kocaeli Milletvekili Lütfü Türkkan’ın, Antalya Milletvekili Kemal
Bülbül’ün görüşülmekte olan 196 sıra sayılı Kanun Teklifi’nin 8’inci maddesiyle
ilgili önerge üzerinde yaptığı konuşmasındaki bazı ifadelerine ve insanların
inançlarına asla ve kata kimsenin karışmaya hakkı olmadığına ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; 28 Şubat sürecinde
biz bu işin benzerlerini hatırlıyoruz. 28 Şubat süreçlerinde insanlar bazı
mekânlarda sadece Allah’ın adını andıkları için zikrullah yaparken
sakallarından tutup sürüklendiler, dışarı çıkarıldılar. O zaman bu işin ne
kadar karşısındaysak, şu anda, biraz evvel beyefendinin, sayın hatibin ifade
ettiği cemevine yapılan baskını da aynı seviyede görüyorum. İnsanların
inançlarına asla ve kata kimsenin karışmaya hakkı yok. Bunu bir havraya yapmış
olsaydı Türk polisi, inanır mısınız, bizim başımıza yıkarlardı bu ülkeyi. Biz
kendi değerlerimize kendimiz sahip çıkarken bir başkasının bizim burada olan
herhangi bir meseleye müdahale etmesine müsaade etmememiz lazım. Önce biz sahip
çıkacağız; Alevi’ye de biz sahip çıkacağız, Sünni’ye de biz sahip çıkacağız,
Yezidi’ye de biz sahip çıkacağız. O yüzden ben grubumuzun bu konudaki
kanaatlerini bizatihi bildirmek istedim.
Teşekkür
ederim.
BAŞKAN
– Sayın Akçay, buyurun.
61.- Manisa Milletvekili Erkan Akçay’ın, Antalya Milletvekili Kemal
Bülbül’ün görüşülmekte olan 196 sıra sayılı Kanun Teklifi’nin 8’inci maddesiyle
ilgili önerge üzerinde yaptığı konuşmasındaki bazı ifadelerine ve ülkenin
birliğine, bütünlüğüne yönelik saldırıyı lanetlediklerine ve lanetlemeye devam
edeceklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Öncelikle
Kemal Bey’in konuşması sırasında Grup Başkan Vekillerine ve bizlere atıfta
bulunmasını da yadırgadığımı ifade etmek isterim. 
Ülkemizin
birliğine, bütünlüğüne yönelik, toplumu kışkırtmaya yönelik veya her ne hesapla
olursa olsun yapılan bu ve benzeri her türlü saldırı ve provokasyonları bugüne
kadar olduğu gibi, bugünden sonra da lanetledik ve lanetlemeye de devam ederiz.
Ocak ayında meydana geldiği ifade edilen bu hadisenin de mutlaka bütün
boyutlarıyla araştırılmasını arzu ederiz. Bundan öte bir değişiklik de olmaz.
Yani Kemal Bey bunu gündeme getirdi diye biz Kemal Bey’in arzusu üzerine
yapacak da değiliz yani onu da bir kenara koymak lazım. Her şart altında, ne
zaman olursa olsun, bu tür şiddet hadiselerini ve saldırıları hem insanlık dışı
hem ülkemizin birliğine, bütünlüğüne yönelik provokatif, aşağılık saldırılar
olarak niteleriz.
Teşekkür
ederim. (MHP sıralarından alkışlar)
BAŞKAN
– Peki.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
- Değerli milletvekilleri, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 8’inci maddesinin aşağıdaki şekilde değiştirilmesini arz ve teklif
ederiz.
Saygılarımızla.
MADDE
8 - 2521 sayılı Kanunun 12 nci maddesinde bulunan ikinci fıkra yürürlükten
kaldırılmıştır.
 Gamze
Taşcıer Müzeyyen Şevkin Emine
Gülizar Emecan
 Ankara Adana İstanbul
 Cavit
Arı Saliha Sera Kadıgil Sütlü İsmail
Atakan Ünver
 Antalya İstanbul Karaman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılmıyoruz Sayın Başkan.
BAŞKAN
– Önerge üzerinde söz isteyen Karaman Milletvekilimiz Sayın İsmail Atakan
Ünver. (CHP sıralarından alkışlar)
Süreniz
beş dakika Sayın Ünver. 
İSMAİL
ATAKAN ÜNVER (Karaman) – Sayın Başkan, değerli milletvekilleri; kanun
teklifinin 7, 8 ve 9’uncu maddeleri avda kullanılan silahlarla ilgili bazı
düzenlemeler içermektedir. Temmuz 2019 resmî verilerine göre, ülkemizde kayıt
altına alınmış 1 milyon 72 bin 37 ateşli silah vardır. Bu veriden ülkemizde her
65 kişiden 1’inin ruhsatlı silah sahibi olduğu anlaşılıyor. Aslında bu rakam
bile fazlayken ruhsatsız silah sayısını da hesaba katarsak karşı karşıya
kaldığımız tablonun ne kadar ürkütücü olduğu ortaya çıkacaktır. Bununla ilgili
resmî bir veri olmamasına rağmen, ülkemizde tahminen 18 milyon ruhsatsız silah
olduğu ve tüm silahlar içinde ruhsatsızların oranının yüzde 90’a vardığı ifade
edilmektedir. 
Emniyet
Genel Müdürlüğünün 2017 verilerine göre ruhsatlı silahlarla işlenen suç
sayısının 25.547, ruhsatsız silahlarla işlenen suç sayısının ise 159.123 olduğu
görülmektedir. Sıklıkla bazı şehirlerimizin sokaklarında yaşanan Teksasvari
çatışmaları gördüğümüzde masum bir insanın bu çatışmalarda sıkılan bir kurşuna
kazaen kurban gitmesi ihtimali bizi büyük endişeye sevk etmektedir. Bu vahim
durum karşısında yapılması gereken, silahları ruhsatlandırmak değil bireysel
silahlanmayı önlemektir. Ateşli veya ateşli olmayan, ruhsatlı veya ruhsatsız
silahlarla işlenen suç sayısına bakıldığında silahlanma, bir iç güvenlik
sorunudur. Dolayısıyla bu kanun teklifinin İçişleri Komisyonunda görüşülmemiş
olması büyük eksikliktir. Bu, aslında ilk defa olmuyor yani bu şekilde yasa
yapmak AK PARTİ’nin bir alışkanlığı. Bu alışkanlık tek adam rejimiyle birlikte
ayyuka çıkmıştır. 
Bir
hukukçu olarak bir yanlışı bir kez daha milletin kürsüsünden aziz milletimizin
bilgisine sunmak istiyorum. Meclisin şahsında vücut bulan yasa yapma tekeli
uygulayageldiğiniz torba yasa yöntemiyle maalesef ki anlamsızlaşmaktadır.
Mesela, eldeki bu torba kanun teklifi 20’den fazla kanunu değiştirmektedir.
Ülkede işsizlik, yoksulluk, borçluluk, üretemeyen ekonomi, ekonomik darboğaz
gerçeği varken bu teklife imza koyan milletvekili arkadaşlarımız “Ne yapsak, ne
etsek, nasıl bir kanun teklifi hazırlasak” diye düşünmüşler ve bu teklifi mi
getirmişler? Eğer öyle yaptılarsa emeklerine yazık etmişler. Emeklerini
milletin güncel sorunlarına çare üretecek, açlığını, yoksulluğunu, işsizliğini
bitirecek çözümler için harcasalar daha iyi olurdu diye düşünüyorum naçizane. 
Tabii,
bunu böyle anlattım ama bu teklifin böyle hazırlanmadığını hepimiz biliyoruz.
Bu teklif, bundan öncekilerde de olduğu gibi yine muhtemelen bürokrasi
tarafından en azından tasarlanmış, ana hatları oluşturulmuş, sonra da madde
metinleri yazılma aşamasında milletvekilleri dâhil olmuştur yani artık, yasama
faaliyeti, sayenizde Anayasa’nın dolaşıldığı bir ritüel hâline dönüşmüştür. 
Bu
yasa teklifi genel hatlarıyla incelendiğinde gördüğümüz: Yıllardır sürdüre
geldiğiniz rant düzenine dayanan, ekonomide kaynak ihtiyacının borçlanmayla
çözümünü teşvik eden bir tekliftir. Kriz ortamında sosyal devletin şefkatine
muhtaç vatandaşa hiçbir şey kazandırmamaktadır. 
Bu
teklifin bir diğer özelliği de tek adam rejiminin anayasallaşmasından bile önce
kurulmaya çalışılan, her şeyi tek bir merkezden kontrol etme anlayışının
tezahürü olarak ortaya çıkmasıdır. Mesela örgütlenme hürriyeti bu teklifle
getirilmek istenen derneklerle ilgili düzenlemeyle sekteye uğratılmaktadır.
Getirilmek istenen bildirim zorunluluğuyla vatandaşın içine fişlenirim korkusu
düşürülmek ve böylelikle zaten yetersiz düzeyde olan örgütlü toplumu
geriletmek, iktidarın altında kaymakta olan zemini tutmak amaçlanmaktadır. 
Arkadaşlar,
demokrasinin olmazsa olmazı örgütlü toplumdur. Toplum örgütlü olmazsa
demokrasiden bahsedilemez. Bu düzenlemeyi getirenlere seslenmek istiyorum:
Demokrasiye inanıyor musunuz, inanmıyor musunuz? Mesela halk sizi istemezse
gitmeyecek misiniz? Nedir bu halkı baskı altına alıp sindirme çabanız? Sizi
vatandaş 31 Martta İstanbul’dan gönderdi, beğenmediniz; vatandaş, bu iradeyi
beğenmeyenlere 23 Haziranda bir daha ders verdi. Hâlâ farkında değil misiniz?
Vatandaşı baskıyla, korkuyla sindirmek mümkün değil. Anlamadığınız şu:
“Cumhurbaşkanlığı hükûmet sistemi” diye bir sistem yok, o yüzden yaptığınız,
ettiğiniz hiçbir şey kitaba uymuyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Atakan.
İSMAİL
ATAKAN ÜNVER (Devamla) - Parlamenter sistemde Bakanlar Kuruluna ait olan yasa
tasarısı hazırlama yetkisi dayattığınız sistemde yoktur. Zira, bu sistem
anlatılırken “Yasama, yürütme ve yargı birbirinden tamamen bağımsız olacak, bu
nedenle Cumhurbaşkanına kararname çıkarma yetkisi verelim.” dediniz. O yetki
verildi ama bu sefer, bürokrasinin hazırladığı teklifler 1’inci parti milletvekillerinin
imzasıyla Meclise sunuluyor. Uzmanlıklara göre belirlenmiş ihtisas
komisyonlarında görüştürülmeden Plan ve Bütçe Komisyonunda görüştürülüp
yasalaştırılıyor. Yasalar, yasamanın mutfağı olan komisyonlarda yapılır,
olgunlaştırılır. Eğer üretim mutfakta yapılmıyorsa yapılan üretim merdiven altı
üretimdir yani Gazi Meclise merdiven altı yasa yaptırıyorsunuz. “Üretim olsun
da nasıl olursa olsun. Zaten biz merdiven altı sucuk üreteni de rektör
yapıyoruz.” diyebilirsiniz ama demeyin. Bundan vazgeçin, yasama faaliyetini
olması gerektiği gibi, Anayasa ve İç Tüzük’ün lafzına ve ruhuna uygun yürütün. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
8’inci
maddeyi oylarınıza sunuyorum: Kabul edenler... Kabul etmeyenler... 8’inci madde
kabul edilmiştir.
9’uncu
madde üzerinde 3 önerge vardır, ilk okutacağım 2 önerge aynı mahiyettedir,
önergeleri okutup birlikte işleme alıyorum.
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 9’uncu maddesinin kanun teklifi
metninden çıkarılmasını arz ve teklif ederiz.
 Züleyha
Gülüm  Mahmut Toğrul Mahmut
Celadet Gaydalı
 İstanbul Gaziantep Bitlis
 Kemal
Bülbül Erdal Aydemir Abdullah
Koç
 Antalya Bingöl Ağrı
Aynı
mahiyetteki diğer önergenin imza sahipleri:
 Arslan
Kabukcuoğlu Ahmet Çelik  İmam
Hüseyin Filiz
 Eskişehir
 İstanbul Gaziantep
 Ayhan
Altıntaş Ayhan Erel  Ümit
Beyaz
 Ankara Aksaray İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılamıyoruz Sayın Başkanım.
BAŞKAN
– Önerge üzerine söz isteyen, Gaziantep Milletvekilimiz Sayın Mahmut Toğrul.
(HDP sıralarından alkışlar)
Süreniz
beş dakika Sayın Toğrul.
MAHMUT
TOĞRUL (Gaziantep) – Teşekkür ederim Sayın Başkan. 
Değerli
milletvekillerimizi ve ekranları başında bizleri izleyen sevgili
yurttaşlarımızı saygıyla selamlıyorum. 
Sayın
Başkan, 196 sıra sayılı Kanun Teklifi’nin 9’uncu maddesi üzerinde söz aldım. Bu
madde, avda ve sporda kullanılan tüfeklerin, nişan tabancalarının ve av
bıçaklarının izinsiz veya izne aykırı yapımı, alımı, satımı ve bulundurulmasına
yönelik ceza düzenlemesini içeriyor. Ancak, bilindiği gibi, Türkiye’de bireysel
silahlanma ve bireysel silahlanmayla
işlenen suç oranı her gün çok yüksek oranda artmaktadır. Basında yer alan
cinayet haberleri Türkiye’de bireysel silahlanmanın geldiği vahim boyutu da
göstermektedir. Yapılan araştırmalar Türkiye’de 20 milyon civarında bireysel
silah bulunmakta olduğunu ve bunların yüzde 90 civarının da ruhsatsız olduğunu
göstermektedir. Kaldı ki bu silahlarla işlenen suç sayısı, ruhsatlı silahlara
göre -yani ruhsatsız silahlarla işlenen suç sayısı ruhsatlı olanlara göre- 6
kat fazladır. Sadece 2019 yılında bireysel silahlarla işlenen 3.623 olayda tam
2.211 kişi yaşamını yitirmiştir. Yani diğer bir ifadeyle her gün Türkiye’de
bireysel silahlanmaya bağlı olarak en az 10 olay oluyor ve en az 7 kişi
yaşamını yitiriyor.
Bireysel
silahlanma özellikle kadınlara yönelik şiddeti ve kadın cinayetlerini
artırmaktadır, dahası kadınların yaşama hakkına yönelik bir tehdittir.
İktidarın bireysel silahlanmayı teşvik edecek beyanları da söz konusudur. 24
Aralık 2017 tarihli ve 696 sayılı OHAL KHK’siyle getirilen düzenlemeyle
silahlanmış sivillere yargı dokunulmazlığı zırhı getirilmiştir, bazı militer
güçler de bu zırhtan faydalandırılıyor. 
Düzenleme,
ruhsatsız silah kullanımını engellemeye dönük olsa da HDP olarak biz, bireysel
silahlanmanın mutlaka yasaklanması gerektiğini savunuyoruz. Karşılaşılan
cinayet vakalarında faillerin ifadeleri, Türkiye’de silaha ulaşmanın artık çok
kolay olduğunu ortaya koymaktadır. Tüm bunlar ortadayken İçişleri Bakanlığı 14
Mart 2018’de yayınladığı genelgeyle silahlı kişilerin yıllık mermi hakkını
200’den bine çıkarmış ve böylece yeni cinayetlerin kapısını aralamıştır.
İktidarın
bazı söylemlerinde bireysel silahlanmayı teşvik ve halkın güvenliğini tehdit
eden bir yaklaşım söz konusudur. İktidar, kendine yakın kesimlere silahlanma çağrılarının
aksine, bireysel silahlanmanın engellenmesinin yollarını aramalıdır. Silah
almanın kolay olması, cezaların caydırıcı olmaması, bireysel silahlanmanın ve
bu yolla işlenen suçlardaki artışın en büyük
nedenlerindendir. 
Ruhsatsız
silah kullanımındaki artış ve silahların kolay bir şekilde ulaşılabilir olması,
silahlı cinayetlerde de artışa neden olmaktadır. Ruhsatsız silah temini
engellenmeli ve kurusıkılarla ilgili yasal düzenlemeler yapılmalıdır.
Vatandaşların can güvenliğini sağlayan yasa tasarılarına ihtiyaç vardır. Kalıcı
önlemler alınmadığı sürece silah alımları devam edecektir. Ruhsatlı veya
ruhsatsız elde edilen silahlar en ufak tartışmada kullanılır duruma gelmekte,
ölümlere neden olmaktadır. 
Bireysel
silahlanmanın toplumsal barışı da olumsuz etkileyeceği açıktır. Bireysel
silahlanma sorunu, çözülmesi gereken acil bir ihtiyaçtır dolayısıyla Türkiye
toplumunun ihtiyacı olan düzenleme bu değil, bireysel silahlanmayı engelleyecek
düzenlemelerdir. Teklif sahiplerinin Komisyon görüşmeleri esnasında “Silah
hayat kurtarır.” gibi son derece korkutucu bir söylemle maddeyi savunmaları ise
asla kabul edilebilir değildir. 
Diğer
yandan, AKP Hükûmetinin politikalarıyla Türkiye'de ne hak ne hukuk ne de
özgürlük kaldı. Baskı altındaki mahkemeler esen siyasi rüzgâra göre karar
vermektedir; hukukun, adaletin değil, iktidarın aracı olmaktadır. Hukuk,
muktedirlerin hüküm sürmesi için korku ve intikam sopasının sallandığı bir
arenaya dönüşmüştür. 
Diyarbakır
Büyükşehir Belediye Eş Başkanımız Sayın Doktor Adnan Selçuk Mızraklı 19 Ağustos
2019’da halk iradesine yapılan kayyum darbesiyle görevinden uzaklaştırılmıştır.
Düzmece iddianameler ve asılsız iftiracı beyanlarıyla yüz kırk günü aşkın
süredir Kayseri Cezaevinde rehin tutulmuştur. Selçuk Mızraklı’ya geçen günlerde
yapılan duruşmasında dokuz yıl dört buçuk ay hapis cezası verildi. Hepimiz
biliyoruz ki bu ceza, yapılan kayyum darbesinin hukuksal zeminini oluşturmaya
yönelik bir tutumdur. Bu karar, halkın iradesine yönelik bir darbedir. İktidara
biat etmiş yargının aldığı karar tamamen hukuksuzdur. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Toğrul.
MAHMUT
TOĞRUL (Devamla) – Bağlıyorum Sayın Başkan. 
Verilen
kararlar yargılamanın iğdiş edildiğinin, hukukun siyasetin sopası hâline geldiğinin
kanıtıdır. Artık, kötülükler sıradanlaşmıştır ancak bir gün hakikat artık
kötülüğün sıradanlığını bitirecektir. 
Değerli
arkadaşlar, bugün de Urfa merkezli savunma avukatlarına yönelik bir operasyon
yapılmıştır. Avukatlara yönelik yapılan bu saldırıyı öncelikle kınadığımı
belirtmek istiyorum, herkesin bir gün savunmaya ihtiyacı olduğunu hatırlatmak
istiyorum.
Saygılar
sunuyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Değerli Başkanım, bu iddiaları reddettiğimizi ifade
etmek isterim.
Teşekkür
ederim.
BAŞKAN
– Ben de teşekkür ederim, sağ olun.
Aynı
mahiyetteki önerge üzerinde söz isteyen Aksaray Milletvekilimiz Sayın Ayhan
Erel. (İYİ PARTİ sıralarından alkışlar) 
Süreniz
beş dakika Sayın Erel.
AYHAN
EREL (Aksaray) – Sayın Başkan, değerli milletvekilleri, yüce Türk milleti; Bazı
Kanunlarda Değişiklik Yapılmasına Dair Kanun Teklifi’nin 9’uncu maddesi üzerine
partim İYİ PARTİ adına söz almış bulunmaktayım. Hepinizi saygıyla selamlıyorum.
Teklifin
bu hâliyle endişemiz şudur ki adli, idari ve hapis cezalarının artırılması
yeterli bir çözüm olmamaktadır. Resmî olmayan kanallardan üretim ve dağıtım
artabilir. Bu durum, teklifin hazırlanma gerekçesi olan ruhsatsız silah
kullanımı oranlarını düşürmektense artmasına sebep olabilir. Ruhsatsız silah
kullanımının cezalarında kapsamlı bir düzenleme yapılmalıdır. Alıcıyı
caydırmazsanız ruhsatsız satıcıya ulaşamazsınız.
Biz
Türk milletini gerçekten sevenlerin birbirlerini sevmeye mecbur olduğu, fikir
ayrılıklarının düşmanlığa dönüşmesine izin verilmemesi gerektiği, milletin
varlığını kıyamete değin sürdürmek ülküsü cümle hakların üstünde kutsal bir
vazifedir. Özüne yabancılaşan bir millet hiçbir sahada ilerleyemez. Asıl
noksanımız, yeterince sevmesini hâlâ öğrenememiş olmamızdır. Her Türk’ün, özellikle
gençlerin onu okuyarak anlamalarını ve tanımalarını diliyorum. 
Türk
milliyetçisi, gazeteci yazar, dava ve fikir adamı “Büyük davalar büyük
fedakârlıklar ister.” diyen Galip Erdem Hocamızı Hakk’a yürüyüşünün 23’üncü
yılında rahmetle, minnetle anıyorum. 
Yine
ülkücü hareketin iz bırakan liderlerinden, İstanbul Ülkü Ocakları Başkanı,
Milliyetçi Hareket Partisi İstanbul Milletvekili, çok kıymetli dava arkadaşımız
Mehmet Gül’e ölümünün 12’nci yıl dönümünde Cenab-ı Hak’tan rahmet diliyorum.
İstiklal Marşı’mızı sevmek, ülkemizi sevmektir. Kurtuluş Savaşı’nın devam
ettiği günlerde bir marşın yazılması teklif edilir. İstiklal Marşı’nın
yazılması başvurularını öğrenen Mustafa Kemal sorar: “Neden Akif yazmadı?”
Çünkü o, millet adına yazılacak böyle bir görev karşılığında para
alınamayacağını düşündüğünden yarışmaya başvurmamıştır. Daha sonra arkadaşları
kendisini ikna eder ve İstiklal Marşı yazılma süreci başlar. 
İstiklal
Marşı’yla neler anlatır bize Mehmet Akif? Hazreti Ebubekir’in sözlerine kulak
verelim: “Hazreti Peygamber’le mağarada iken müşrikler bize o kadar yaklaştılar
ki biz onları ve seslerini işitiyorduk. Ona zarar verirler diye çok korktum ve
‘Ya Muhammed, eğilip baksalar bizi görecekler.’ dedim. Bunun üzerine
Peygamber’imiz şöyle buyurdu: ‘Sen burada yalnız ikimiz mi varız zannediyorsun?
Korkma Ey Ebubekir, Allah bizimle beraberdir.’” İşte İstiklal Marşı’mızın
başlangıcındaki “Korkma!” sözü Hazreti Peygaber’imizin bu teselli sözünden
gelmektedir.
Taceddin
Dergâhı’nda gece uykusundan uyanarak, iki gün içinde, bu ruh hâliyle yazdı
marşı Akif, kalem bulamadığından tırnağıyla duvara kazıdı ilk mısrayı: “Korkma!
Sönmez bu şafaklarda yüzen al sancak.” Her kelimesinde yüzlerce vatan evladının
canını feda ettiği İstiklal Marşı’mız Akif’in kalemiyle en güzel tarzını bulur.
Ondan sonra da onu milletimize adamış ve “Safahat” adlı eserine almamıştır
çünkü artık o, milletin marşı olmuştur. 
Türk
dünyasının büyük şairlerinden biri olan Bahtiyar Vahapzade, Mehmet Akif’i
anlatırken İstiklal Marşı’mız için şu ifadeyi kullanmıştır: “Ben inanmirem
kalemiyle yazdığına, birisi kulağına söyledi.” Yine, onun söylediği, yazdığı
şiirlere şahit olduğunu, özellikle “Çanakkale Şehitleri” şiirini okuduğunda
gözyaşlarını tutamadığını söyler. “Ey şehit oğlu şehit isteme benden makber,/ Sana
aguşunu açmış duruyor Peygamber." “Dünyaya şehidi ondan daha güzel tasvir
eden ikinci bir şair gelmemiştir. Bu konuda ondan daha büyük bir şiir
yazılmamıştır. Onun fikirlerini nesiller boyu yaşatmalıyız. Türk dünyası onu
derinden tanımalı ve öğrenmelidir.” Onu “yaşadığımız asrın bayraktarlarından
biri” olarak tanımlar.
Peki,
Akif olmak kolay mıdır? Akif olmak; ilim, fikir, dava adamı olmaktı. Akif
olmak; vatan, millet, bayrak, özgürlük ve bağımsız olmaktı. Akif olmak; ülkücü
insan, din, tarih şuuru, Türk-İslam ahlakına sahip olmaktı. Akif olmak; emanete
sadık, alçak gönüllü ve merhametli olmaktı; maddiyata önem vermemek,
maneviyatında bile yalnız bırakılmak, tabutunun üstü örtüsüz bırakılmak, 4
üniversite öğrencisinin feryadında milletin maneviyatına uğurlanmaktı.
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
AYHAN
EREL (Devamla) – Bu vesileyle, Mehmet Akif’i rahmet ve minnetle anıyorum.
Saygılar
sunuyorum. (İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun Teklifi’nin
9’uncu maddesinin aşağıdaki şekilde değiştirilmesini arz ve teklif ederiz.
Saygılarımızla.

MADDE
9- 2521 sayılı Kanunun 13 üncü maddesinin birinci fıkrasının birinci cümlesinde
bulunan “, satışına aracılık eden, taşıyan veya nakleden” ifadesi “veya taşıyan”
şeklinde değiştirilmiştir.
 Gamze
Taşcıer  Müzeyyen Şevkin  Emine
Gülizar Emecan
 Ankara Adana
 İstanbul
 Saliha
Sera Kadıgil Sütlü Cavit Arı  Vecdi
Gündoğdu
 İstanbul Antalya Kırklareli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ AYŞE KEŞİR (Düzce) – Katılamıyoruz Sayın Başkan.
BAŞKAN
– Önerge üzerinde söz isteyen Kırklareli Milletvekilimiz Sayın Vecdi Gündoğdu.
(CHP sıralarından alkışlar) 
Süreniz
beş dakika Sayın Gündoğdu.
VECDİ
GÜNDOĞDU (Kırklareli) – Sayın Başkan, sayın milletvekilleri; yüce Meclise
saygılar sunuyorum.
Yine,
yeni bir torba yasa ve yine hukuksuzluklar. AKP tüm uygulamalarında olduğu gibi
yasa yaparken de yine özensiz, aceleci, vurdumduymaz davranıyor. AKP’nin
Türkiye Büyük Millet Meclisinde yasa yapma anlayışındaki plansız ve akıl dışı
uygulamaları maalesef ülke yönetiminde de şu anda kendini göstermekte. Saray
rejiminin keyfî, ortak akıldan uzak, müsrif ve plansız ekonomi politikaları
Türkiye’yi derin bir toplumsal buhrana maalesef sokmuştur.
Yakın
tarihimizin en ciddi krizi yaşanırken vatandaşlarımız yaşamsal ihtiyaçlarını
karşılayamayacak hâle gelmiş ve tükenmişlik duygusuyla da maalesef baş başa
bırakılmıştır. Şubat 2020’de 4 kişilik bir ailenin yoksulluk sınırı 7.353 TL
olmuştur. Çalışanların yüzde 40’ı açlık sınırının biraz üzerindeki asgari ücret
seviyesinde gelirle yaşamaya çalışıyor. Ağustos 2018’den itibaren elektriğe ve
doğal gaza beşer kez zam yapılmış; konutlarda elektrik yüzde 70’ten, doğal gaz
yüzde 50’den fazla pahalanmıştır. 2019’un ilk dokuz aylık döneminde faturasını
ödeyemeyen 3 milyon 300 bin elektrik abonesi, 710 bin doğal gaz abonesi
hakkında maalesef işlem yapılmıştır.
KOBİ’ler,
esnaf ve çiftçiler borç batağına saplanmış, banka borcunu, primlerini ve
stopajını maalesef ödeyemez hâle gelmiştir. Son on yılda KOBİ’lerin kullandığı
kredi miktarı 7,5 kat artarak 600 milyar lirayı aşmış, takipteki KOBİ
kredisiyse 10 katına çıkarak 62 milyar TL olmuştur. Saray rejimi, ekonominin
temel direği olan esnafa maalesef iflastan başka da çare bırakmamıştır.
2014’ten 2019’a kadar yarım milyonun üzerinde esnafımız kepenk kapatmış,
yaklaşık her 4 gencimizden 1’i işsizlikle de boğuşurken üniversite mezunu işsiz
sayısı 1 milyonu aşmıştır. Türkiye’nin umudu olan gençlerimiz mutsuz, umutsuz
ve maalesef çaresiz bırakılmıştır. Evine ekmek, su götüremeyen babayı, çalışmak
isteyip iş bulamayan anneyi, üniversiteyi bitirdiği hâlde işi olmayan gencecik,
pırlanta gibi çocuklarımızı bir düşünün sevgili arkadaşlarım.
Vatandaş
çok sıkıntılı, batık krediler var. Vatandaş aldığı parayı ödeyemiyor.
Vatandaşın borç alıp ödeyemediği para tam 21 katrilyon liraya çıkmış. Sadece
ocak ayında vatandaşın bankalara ödediği faiz miktarı 6,6 katrilyon lira.
“Faize karşıyız.” diyerek iktidara gelenler, on sekiz yılda tefecilere çalışan,
faizciyi zengin eden bir düzen oluşturmuştur. 
AKP’nin
yarattığı korkunç ekonomik ve sosyal tablo sonucu, son üç yılda psikiyatri
kliniğine başvuranların sayısı 8 milyonu bulmuş, toplumda antidepresan
kullanımı da hızla artmıştır. 2002-2018 arasında geçim sıkıntısı nedeniyle
yaşamına son verenlerin sayısı 5.485’e ulaşmış, 2019’da ilk kez sizin
iktidarınızda toplu intiharlar olmuştur, millet kendini Meclis ve valilik
kapılarında yakmaya başlamıştır. Ekonomik zorluklar ve ağırlaşan geçim
sıkıntısı toplumsal cinneti desteklemiş ve tetiklemiştir. Yaşadığımız ekonomik
ve toplumsal çöküşe rağmen, saray ve çevresi yaşananlardan bihaber, gözleri
görmez, kulakları duymaz, vicdanları da taşlaşmış. Ulus olarak birlik
beraberliğe en çok ihtiyaç duyduğumuz dönemde, saray rejimi ısrarla ortak akıl
ve dayanışmadan uzak, kucaklamak yerine ayrıştırmaya ve bölmeye devam ediyor. 
Sayın
Cumhurbaşkanı, millet olarak en büyük acıyı yaşadığımız, 36 Mehmetçik’imizi
kaybettiğimiz gecenin ardından liderler zirvesini toplayarak liderlerin,
toplumun, milletimizin kaynaşmasını sağlamıyor, sağlamak da istemiyor;
tarafsızlık yeminine rağmen, sadece hâlâ AKP’nin Cumhurbaşkanlığını yapmakta.
Günler sonra ekranlar karşısına çıkarak, gayriciddi tutum ve sözlerle, sadece
eski milletvekili arkadaşlarına hitap ediyor. Milletin derdini dert edinip
derman bulmak için yola çıkanlar, millete, artık, maalesef, yük olmaya
başlamıştır. 
Artık,
bu millet, zor zamanlarda 83 milyonu kucaklayan, hoşgörü sahibi, tarafsız
yöneticiler istiyor. Bizler, güler yüzlü, toplumsal barış ve kardeşliğin
yeşerdiği bir Türkiye istiyoruz. İş, aş huzur ve mutluluk istiyoruz. Bu vefakâr
milletimiz bunu fazlasıyla hak ediyor. Yedi sülalesi sarayda yaşayanların bu
milleti açlığa, sefalete, yoksulluğa ve mutsuzluğa mahkûm etmesine de asla izin
vermeyeceğiz, her ne pahasına olursa olsun buna müsaade etmeyeceğiz.
(Mikrofon
otomatik cihaz tarafından kapatıldı) 
BAŞKAN
– Tamamlayın.
VECDİ
GÜNDOĞDU (Devamla) – Yönetemeyenler, güç zehirlenmesini yaşayanlarla beraber
gidecek. Ortak akıl ve bilim ön plana, adaletli ve vicdanlı yöneticiler de
iktidara gelecek. 
Hani,
hep büyüğümüzün söylediği bir şey vardı “2002’den 2020’ye geldik, nereden
nereye.” diyordu. Emin olun ki en yakın seçimden sonra vatandaş sizlere
baktığında aynen şunu söyleyecek: “Nereden nereye.”
Saygılar
sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
Sayın
Akbaşoğlu, kısa bir söz talebiniz oldu.
V.- AÇIKLAMALAR (Devam)
62.- Çankırı Milletvekili Muhammet Emin Akbaşoğlu’nun, Kırklareli
Milletvekili Vecdi Gündoğdu’nun görüşülmekte olan 196 sıra sayılı Kanun
Teklifi’nin 9’uncu maddesiyle ilgili önerge üzerinde yaptığı konuşmasındaki
birçok ifadesine katılmadıklarına ve Cumhurbaşkanının birlik ve beraberliğin
teminatı olduğuna ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Şimdi,
sayın hatip konuşmasında katılmadığımız, bize göre de kesinlikle yanlış olan
birçok ifadede bulundu. Sayın Cumhurbaşkanımız birlik ve beraberliğin
teminatıdır, milletimizi ve devletimizi temsil etmektedir, seçilmiş bir
Cumhurbaşkanıdır. Milletimiz tarafından üst üste görevlendirilmiş olması
sıfatıyla da millet iradesine hep beraber saygı göstermemiz gerektiğini
hatırlatmak isterim.
Teşekkür
ederim.
BAŞKAN
– Teşekkür ederim, sağ olun.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Değerli milletvekilleri, 10’uncu madde üzerinde önerge yok.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
11’inci
madde üzerinde 3 önerge bulunmaktadır. Önergeleri aykırılık sırasına göre
işleme alıp oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 11’inci maddesinin kanun teklifi
metninden çıkarılmasını arz ve teklif ederiz.
 Züleyha
Gülüm Oya Ersoy Kemal
Bülbül
 İstanbul İstanbul Antalya
 Erdal
Aydemir Mahmut Celadet Gaydalı Abdullah
Koç
 Bingöl Bitlis
 Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen İstanbul Milletvekilimiz Sayın Oya Ersoy. (HDP
sıralarından alkışlar)
Süreniz
beş dakika Sayın Ersoy.
OYA
ERSOY (İstanbul) – Sayın Başkan, Genel Kurulu saygıyla selamlıyorum. 
Şimdi,
karşınızda yine öncekilerden farklı olmayan bir kanun teklifi var, yine
şirketlerin lehine bir yasa teklifiyle karşı karşıyayız. Söz aldığım maddenin
gerekçesi de sözde turizm tesislerinin çevreye duyarlı hâle getirilmesi.
Çevreyi korumak mı istiyorsunuz? Buyurun, icraatlarınıza bakalım. Bunları
burada saymak bu kadar süre içinde mümkün değil ama Kanal İstanbul Projesi işte
önümüzde; İstanbul’un ormanlık alanlarını, tarım alanlarını, yer altı ve yer
üstü su havzalarını rant alanları hâline getirip satıyorsunuz, bunu
hedefliyorsunuz. Tereddüt bile etmeden bu toprakların ve insanlığın on iki bin
yıllık tarihi Hasankeyf’i sular altında bırakıyorsunuz. Ormanlık arazileri
sattınız bugüne kadar, plajları sattınız, şimdi, turizm tesislerinin çevreye
duyarlı hâle getirilip korunması için torba yasaya bu maddeyi eklediğinizi
söylüyorsunuz. 
Bakın,
hepiniz biliyorsunuz, Konyaaltı Sahili; Antalya Büyükşehir Belediyesince,
önceki Belediye Başkanı Menderes Türel döneminde gerçekleştirilen Konyaaltı
Sahili’ne yönelik bir ihale iptal edildi. Nedenini biliyorsunuz, yolsuzluk.
Konyaaltı Sahili Alkoçlar’a yirmi sekiz yıllığına kiralanıyor ve bu sahilin
peyzaj, temizlik giderleri, bakım onarım, güvenlik gibi işletme giderleri de
belediyelere yükleniyor. Yani hem ucuza peşkeş çekiliyor hem de yirmi sekiz yıl
boyunca tüm giderleri belediyeye devrediliyor. Belediye el değiştirince
şirketin kamuyu 15 milyon lira zarara soktuğu ortaya çıkıyor. Kim ödüyor bu
zararı? Tabii ki halk ödüyor. 
Evet,
bunlar var ama bu ülkede halkı için çalışan belediye başkanları da var, halkın
yararına çalışan belediye başkanlarımız var ve bu ülkede halkın çıkarından
başka çıkarı olmayan ve bunun için de bedel ödemeyi bile göze alan belediye
başkanlarımız var, sevgili Adnan Selçuk Mızraklı var. Evet, yerel seçimlerin
ardından mazbatasını aldığı gün belediyeye ilk adım attığında kayyumların
yolsuzluklarını ve yaptırdığı sarayı ifşa eden sevgili Adnan Selçuk Mızraklı bu
hafta pazartesi günü dokuz yıl dört ay ceza aldı; kendisi almadı, verildi tabii
ve bu yolsuzlukları ifşasının bedeli ödetiliyor. Buradan bir kez daha söyleme
ihtiyacı duyuyorum ki bu cezalar halkın parasıyla yaptırdığınız sarayların da
ve kayyumlarınızın yolsuzluklarının da üstünü hiçbir zaman örtmeyecek ve biz bu
fotoğrafı göstermeye devam edeceğiz çünkü güneş balçıkla sıvanmaz. 
Değerli
milletvekilleri, halk ekonomik krizin yükü altında eziliyor ve işçi, emekli,
memur artık doğal gazını bile kredi kartıyla taksitle almak zorunda kalıyor,
enflasyon tavan yapmış, 7,5 milyon işsiz var bu ülkede ve siz İşsizlik
Sigortası Fonu’nun amaç dışı kullanımına son vereceğiniz yerde bu teklifle
İşsizlik Fonu’nu yağmalamaya devam ediyorsunuz. Bu ülkede ülke tarihinin en
büyük ümitsiz işsiz sayısı yaşanıyor, 838 binle bir rekor kırıldı bu yıl. İş
olmadığı gibi ümit de yok, halk mutsuz ve güvensiz. Ve biz bu koşullarda Dünya
Sağlık Örgütünün pandemi ilan ettiği coronavirüsle karşı karşıyayız. Sağlık
Bakanı çıkmış, salgın karşısında hızlı karar aldıklarından bahsederek
Cumhurbaşkanlığı hükûmet sistemini övüyor, bir de halka birtakım tavsiyelerde
bulunuyor: “Kişisel önlemlerinizi alın. El yıkayın, öpüşmeyin, 60 yaşın
üzerinde zorunlu olunmadıkça dışarı çıkılmasın.” vesaire. Peki, halk bunları
yapacak, siz ne yapıyorsunuz? Kamusal alanların hijyeni için ne tür önlemler
aldınız? Halkın sağlık hizmetlerine ulaşabilmesi için, iyi beslenmesi için ne
yapıyorsunuz? İktidarınız boyunca tüm kamusal hizmetleri piyasalaştırdınız.
Halkın ne sağlık sistemine ne eğitim sistemine güveni kalmadı. İnsanlar
çocuklarını okula göndermiyordu, biraz önce açıklama yapıldı, okullar tatil
edildi. Herkes kendi başının çaresine bakmaya çalışıyor ve ortaya bu tablo
çıkıyor; marketlerde raflar boşalıyor, market raflarında temizlik malzemeleri,
kuru gıda, tuvalet kâğıdı, kolonya gibi malzemeler kalmıyor. Tabii bir de bire
bin katan fırsatçılar çıkıyor, sadece el dezenfektanlarına yüzde 4 bin zam
geliyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
OYA
ERSOY (Devamla) – Virüsün yayılma hızına etki eden en önemli faktörlerden biri
yoksulluk ve buna bağlı olarak sağlıksız yaşam koşulları. Yeterli beslenme
şansı olmayanlar, insan sağlığını tehdit edecek şekilde rutubetli ve bakımsız
evlerde oturmak zorunda kalanlar, sağlık hizmetlerine erişim şansı olmayanlar
daha ağır risk grubu altında.
Başta
sağlık olmak üzere kamusal hizmetlerin paraya tahvil edilmesi halkın ücretle
geçinen dörtte 3’ünü virüs karşısında savunmasız kılıyor. Başta sağlık olmak
üzere kamusal hizmetlere erişim tümüyle parasız hâle getirilmelidir ve
yaygınlaştırılmalıdır. Yapılacaklar açık: Hijyen ve ısınma, bu virüsten
korunmanın şartlarındandır, her eve belli bir miktar içme suyu ve doğal gaz
parasız sağlanmalıdır. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 196 sıra sayılı Bazı Kanunlarda
Değişiklik Yapılmasına Dair Kanun Teklifi’nin 11’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
Madde
11 - 2634 sayılı Kanunun 37 nci maddesinin (C) fıkrasına (2) numaralı bendinden
sonra gelmek üzere aşağıdaki bent ilave edilmiş ve diğer bent buna göre
teselsül ettirilmiştir.
"(3)
Kültür ve turizm koruma ve gelişim bölgeleri ile turizm merkezleri içinde imar
planları ile turizme ayrılan yerlerdeki taşınmazların üzerinde yer alan
Bakanlıktan belgeli turizm tesislerinin yüksek nitelikli ve çevreye duyarlı
hale getirilmesi için bu tesislerin plan, fen, sağlık ve sürdürülebilir çevre
şartlarına uygun yapı ve yapılaşma koşulları ile projelendirilmelerine ilişkin
hususlar,”
 Gamze
Taşcıer Müzeyyen Şevkin Emine
Gülizar Emecan
 Ankara Adana İstanbul
 Cavit
Arı Bedri Serter Saliha
Sera Kadıgil Sütlü
 Antalya 
İzmir İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen İzmir Milletvekilimiz Sayın Bedri Serter. (CHP
sıralarından alkışlar)
BEDRİ
SERTER (İzmir) – Sayın Başkan, teşekkür ederim.
11’inci
madde üzerinde söz aldım. Yüce Meclisi saygıyla selamlıyorum.
Üç
tarafı denizlerle çevrili, kendi doğasıyla dünyada eşi benzeri olmayan bir
memleketimiz var. Şimdi sormak istiyorum: Bu kadar güzel bir ülkenin kaynakları
doğru yönetilebiliyor mu ve ülkenin menfaatleri doğrultusunda
geliştirilebiliyor mu? Bacasız sanayimiz turizmin on sekiz yıllık iktidarınızda
kaç bakan değiştirdiğini ve gelen her bakanın kendi kişiliğine ve mesleğine
göre tepeden gelen emirlere uygun olarak turizmi hangi noktaya getirdiğini
görmekteyiz. Göz göre göre kaçırılan tarihî eserler, geçmiş kültürlerin mirası
olup iyi bütçelerle sahip çıkılması gereken toprak altındaki hazinelerimiz
Kültür ve Turizm Bakanlığının can damarları olmalıdır diye düşünüyorum. Turizme
ayrılan bütçenin daha akılcı bir şekilde, işin ehilleri tarafından, toplumun
ekonomik yararına uygun yönetilmesi şarttır. 
Turizm
denince güneş, deniz ve kültür turizminin yanı sıra, kongre turizmi gibi,
gelişen dünya düzeninde ortaya çıkan yeni turizm dalları da var ve ne şanslıyız
ki Anadolu’muz tüm bu çeşitli turizm dallarına kucak açabilecek bir ana
vatandır. Bu perspektifle suyun başını tutanların “Köşeyi nasıl döneceğim?”
diye düşünmeden ülkemizde “İş, iş!” diye haykıran 8 milyona yakın genç işsiz
kardeşimi düşünerek istihdam olanakları yaratması gerekmektedir. Bunun için de
dikkatimiz turizmde sadece nicelikte değil, nitelikte olmalıdır. Öyle şeylere
şahit oluyoruz ki özellikle birkaç yıldan bu yana, kapalı kapılar ardında
bölgeler tayin ediliyor, yandaş şirketler ve siyasiler bilinen ülkelere ana
vatanımızın topraklarını gecelik kararnamelerle parsel parsel pazarlıyorlar;
çok acı, bu çok acı. 
Kasım
ayında Plan ve Bütçe Komisyonunda Bakan Ersoy’a Ekim 2019’da yayımlanan ve o
zaman kimsenin bilmediği ve hâlâ da kimsenin bilemeyeceği şekilde gizlenen
İzmir’imin Çeşme ilçesinin kimi bölgelerine ilişkin çıkarılan Cumhurbaşkanı
kararnamesini sormuştum. Bakan verdiği cevapta “Çeşme, Kültür ve Turizm Koruma
ve Gelişim Bölgesi olacak, gelişecek.” demişti, çok sevinmiştim. Son süreçte
nereye mi geldik? Daha iki gün önce, İzmir Ticaret Odası kullanılarak –üstüne
basıyorum- Yeni Çeşme Projesi’ne dair bir toplantı organize edilmiş çünkü
davetli değilim. İzmir’de Cumhuriyet Halk Partimizin 14, diğer partilerimizin
de 14, toplam 28 milletvekili olmasına rağmen, basında gördüğüm kadarıyla bu
toplantıya sadece AKP’den 4 vekilimiz, AKP’li 2 il yöneticisi ve yanı sıra
sadece Cumhuriyet Halk Partimizden Büyükşehir Belediye Başkanı davet edilmiş.
Bu bende yeniden bir şeylerin devşirilmek istendiği intibası yarattı çünkü
habersizim. Bu daveti çıkaranlara sözüm, İzmir’in asil halkının vekillerine
verdiği yetkiyi sınırlandırabileceğinizi düşünüyorsanız yanılıyorsunuz. (CHP
sıralarından alkışlar) Tüm vekiller bu toplantıya davet edilmeliydi, nokta. 
Cumhuriyet
Halk Partisi olarak, Türkiye'nin gelişimi için halkımızın yararına olması
koşuluyla, istihdam ve üretim olanaklarına, tüm yatırımlara kapılarını açan bir
zihniyete sahibiz. Bu nedenle, İzmir’in geleceğini belirleyecek projelerin
kapalı kapılar ardında tartışılmasına Cumhuriyet Halk Partisi İzmir
Milletvekili olarak sonuna kadar karşıyım. En kısa zamanda, Sayın Bakandan 28
İzmir milletvekilinin, Büyükşehir Belediye Başkanının, ilçe belediye
başkanlarının, özellikle, turizmle ilgili oda başkanlarının olduğu kapsamlı bir
toplantı daveti bekliyorum. Bu toplantının gerçekleşmesi için görev almaya da
hazırım. Burada belirtmek isterim ki doğa katliamlarına ve çocuklarımızın
geleceğine engel olacak şekilde tasarladığınız kararlarınıza da eyvallah
demeyeceğiz Kanal İstanbul’da olduğu gibi. (CHP sıralarından alkışlar) Şunu da
biliyorum ki: İktidarınıza yakın birçok şirket, özel olarak gündeme getirilmiş
olan Çeşme Projesi kapsamındaki, daha önce köylülerime ait olan yerleri yok
pahasına senelerdir aldılar, şimdi ise kendilerine inanılmaz rantlar
devşireceklerdir. Turizm Bakanına teklifim, tapu kayıtlarını birlikte
inceleyelim, bugün yandaş şirketlerin elindeki araziler daha önce kime aitti,
şimdi kime ait görelim. Şirketlerin doğacak kârlarından geçmişte oraya sahip
olan köylülerin de faydalanması için bir kararname getirelim, burada
değerlendirelim. 
BAŞKAN
– Tamamlayın. 
BEDRİ
SERTER (Devamla) – Ne de olsa 20 milyar dolar gibi devasa bir yatırımdan söz
ediyorsunuz, öyle değil mi Sayın Bakan? Bu kürsüden yine söylemiştim,
köylülerimizin arazileri, kredi kullanımında ipoteklendirme yoluyla
yabancıların eline geçiyor. Cumhuriyet kurulmadan önceki kapitülasyonları biz
şu anda canlı canlı yaşamaktayız. Çeşme Projesi’nde de ne yazık ki aynı şeyi
söylemek zorunda kalıyorum. Sayın vekillerim, lütfen bu sefer, millî
menfaatlerimizi gözeterek, öz kaynaklarımızı elimizden kaptırmayarak, birlikte
elimizi taşın altına koyarak ülkemizi beraberce kalkındıralım. 
Son
söz: Memleketimin topraklarını ve kıymetlerini yabancı ellere parsel parsel
sattırmayacağız, uyaralım sayın milletvekillerim. (CHP sıralarından alkışlar)
Teşekkür
ederim Sayın Başkanım. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 11’inci maddesinin (1)’inci fıkrasında yer alan “eklenmiş”
ibaresinin “ilave edilmiş” ibaresiyle değiştirilmesini arz ve teklif ederiz. 
 Ayhan
Erel Hayrettin Nuhoğlu İmam
Hüseyin Filiz
 Aksaray İstanbul Gaziantep
 İsmail
Tatlıoğlu Fahrettin Yokuş Bedri
Yaşar
 Bursa Konya Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerine söz isteyen Samsun Milletvekilimiz Sayın Bedri Yaşar. (İYİ
PARTİ sıralarından alkışlar)
Süreniz
beş dakika.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum.
Kanun
teklifinin 11’nci maddesinde kültür ve turizm koruma ve gelişim bölgeleri ile
turizm merkezleri içinde imar planları ile turizme ayrılan yerlerdeki
taşınmazların üzerinde yer alan Bakanlıktan belgeli turizm tesislerinin yüksek
nitelikli ve çevreye duyarlı hâle getirilmesi öngörülmektedir. Bu da bizim
desteklediğimiz bir madde. Dolayasıyla şu anki durum itibarıyla belli
sıkıntılar var. Bu kanunla bununla ilgili yetki Turizm Bakanlığına verilirse bu
işlerin daha kolay olacağı kanaatimiz hâkim. 
Ama,
tabii, bununla beraber, turizm sadece Akdeniz’de cereyan etmiyor, Türkiye'nin
diğer bölgelerinde de turizmle ilgili ciddi sıkıntılarımız var ki bunlardan bir
tanesi de Samsun. Salonda da Samsun milletvekili arkadaşlarımız var. Sırasıyla
ben onları anmak istiyorum, şöyle: Mesela, bizim Samsun’da bir müzemiz var. Bu
müzemiz maalesef dört yıldır bir türlü tamir edilemedi, içinde de binlerce eser
var, bunlar da depoda tutuluyor, maalesef biz bunları sergileyemiyoruz bir
türlü. “Ödenek eksikliği var.” deniyor. Ben bu kürsüden bir kez daha uyarıyorum
–gerçi Sayın Bakan yok ama onunla ilgili yetkili arkadaşlarımız var- diyorum
ki: Bakın, diyorsunuz ki: “Müzenin sadece çatısını yapacağız.” Diğer tarafların
da eksiklikleri var. Artık bunu -dört yıl geçti- bir an önce bitirelim ve
hizmete açalım. Bu kürsüden, sizden talep ediyoruz.
Tabii,
Samsun’un denizi var, doğa turizmi var, tarihi var yani olabilecek her şey
Samsun’da var ama maalesef, Türkiye’de şu an Samsun’u ziyaret eden 900 bin
civarında turist sayımız var, bunun sadece 116 bini yabancılardan oluşuyor. 
Yine,
buna paralel olarak bir de bizim Bafra’da kuş cennetimiz var; inanın, 9 tane de
longozu var, gölleri var. Türkiye olarak -belki salondaki arkadaşlarımızın çoğu
bilmiyordur ama- biz bunu UNESCO Dünya Mirası Listesi’ne teklif ettik ama proje
içerisindeki eksikliklerden dolayı listeye giremeyeceği kanaati oluşunca
Dışişleri Bakanlığı bunu geri çekti. Ben, buradan bir kez daha uyarıyorum: Bu
eksiklik bir an önce giderilsin, Samsun Kuş Cenneti dünya turizmine bir an önce
kazandırılsın istiyoruz. İnanın, 300’ün üzerinde kuş türü var, çok ciddi
yatırımlar da yapıldı. Burada emeği geçenlere, başta Büyükşehir Belediye
Başkanımız olmak üzere teşekkür ediyoruz ama yetmez, eksikliklerimiz var, bu
eksikliklerin bir an önce giderilmesi lazım.
Yine,
Bafra’da Kral Mezarları’mız var. Ben bu kürsüden onun resimlerini de sizlerle
paylaşmıştım. Tam bu mezarların önüne sıradan taş duvarlar örülmüştü, buradan
uyarmıştım: Bakın, bu tarihî eserleri bir an önce restorasyona alıp hizmete
açmamız lazım. Yani tam böyle Kemal Sunal filmlerini aratmayacak manzara var
Kral Mezarları’nda, bildiğiniz sıradan taşlarla o güzelim sütunların arası
kapatılmış. Uyardım, geçenlerde Bafra’ya gittik, maalesef orada da bir
ilerlemenin olmadığını gördük.
Yine,
Samsun’un önemli turizm bölgelerinden biri de Şahinkaya Kanyonu. Hakikaten
belki dünyada bunun eşi ve benzeri yok, Türkiye’de bilemiyorum ama çoğu yerleri
de gezen birisi olarak söylüyorum; hepinizi de bu arada davet ediyorum.
Kanyonda, Samsun’da, Vezirköprü’de bir gezinti yapmanızı, hepinizin de
gelmesini canıgönülden arzu ediyoruz. Herkesi davet ediyoruz ama orada bir
sosyal tesis yok, lavabo sıkıntısı var yani oraya giden insanların en acil
ihtiyaçlarını dahi gidermede ciddi problemleri var. Diyoruz ki: Hiç olmazsa
bununla ilgili çalışmaların yapılması -burada milletvekili arkadaşlarımız var,
bunların hepsi bizim ortak değerlerimiz- bir an önce bunların turizmin
hizmetine sunulması lazım. Buna benzer Havza’da termal turizmi var.
Biliyorsunuz, Gazi Mustafa Kemal’in Samsun’a ayak basmasından itibaren üç günü
Samsun’da, ondan sonraki günleri de Havza’da geçti. Havza’nın meşhur
kaplıcaları var, tarihî kaplıcaları var; bu kaplıcalarla ilgili de
çalışmalarımız eksik. Yani turizm sadece Akdeniz’den ibaret değil. Turizm
Türkiye’nin her tarafına yayılmalı, her tarafında bununla ilgili çalışmaların
yapılması lazım. 
Geçtiğimiz
hafta, yine aynı şekilde… Terme’de Pazar Camisi var yani Türkiye’deki ender
camilerden biridir; ahşaptan yapılma, çivi kullanılmadan, hakikaten...
(Mikrofon
otomatik cihaz tarafından kapatıldı) 
BAŞKAN
– Sayın Yaşar, lütfen hemen toparlayalım.
BEDRİ
YAŞAR (Devamla) – Toparlıyorum Başkanım.
Yani
Türkiye’de bunların sayısı 3’ü, 4’ü geçmez. Biz bu tarihî eserleri onanırken
bazen öyle hatalar yapıyoruz ki keşke dokunmasak daha iyi. Oradan Bölge
Müdürünü aradım, kendisine de rica ettim: “Bakın, caminin renkleri tutmamış
yani renkleri farklı.” dedim. Bazen modern renkler ile geçmişteki renkler
arasında ilişki kurmaya çalışıyoruz, bunlar doğru değil. Geçmişteki renklerine
sadık kalınarak bu tesislerin yapılması lazım.
Diyorum
ki turizm konusunda Samsun’da gerçekten yapılacak çok iş var. Bu konuda ben
Sayın Bakanlığımızın ciddi katkıları olacağına inanıyorum.
Ümit
ediyorum ki önümüzdeki yıl müzemiz açılır, diğer turizm bölgeleriyle ilgili
eksikliklerimiz de giderilir diyor, yüce heyetinizi saygıyla selamlıyorum. (İYİ
PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
11’inci
maddeyi oylarınıza sunuyorum: Kabul edenler... Kabul etmeyenler... 11’inci
madde kabul edilmiştir.
Birleşime
üç dakika ara veriyorum. 
Kapanma Saati: 20.02
ÜÇÜNCÜ OTURUM
Açılma Saati: 20.05
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
Üçüncü Oturumunu açıyorum.
196
sıra sayılı Kanun Teklifi’nin görüşmelerine devam ediyoruz. 
Komisyon?
Yok. 
Ertelenmiştir.

2’nci
sırada yer alan, Tekirdağ Milletvekili Mustafa Şentop'un Futbol Maçlarında ve
Diğer Spor Müsabakalarında Bütüncül Bir Emniyet, Güvenlik ve Hizmet Yaklaşımı
Üzerine Avrupa Konseyi Sözleşmesinin Onaylanmasının Uygun Bulunduğuna Dair
Kanun Teklifi ve Dışişleri Komisyonu Raporu’nun görüşmelerine başlayacağız. 
2.- Tekirdağ Milletvekili Mustafa Şentop’un Futbol Maçlarında ve Diğer
Spor Müsabakalarında Bütüncül Bir Emniyet, Güvenlik ve Hizmet Yaklaşımı Üzerine
Avrupa Konseyi Sözleşmesinin Onaylanmasının Uygun Bulunduğuna Dair Kanun
Teklifi (2/2562) ve Dışişleri Komisyonu Raporu (S. Sayısı: 175) (x)
BAŞKAN
– Komisyon? Yerinde. 
Komisyon
Raporu 175 sıra sayısıyla bastırılıp dağıtılmıştır. 
Teklifin
tümü üzerinde söz talebi yok. 
Teklifin
tümü üzerinde söz talebi olmadığı gibi, şahıslar adına da yok. 
Soru-cevap
işlemi yok. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
FUTBOL
MAÇLARINDA VE DİĞER SPOR MÜSABAKALARINDA BÜTÜNCÜL BİR EMNİYET, GÜVENLİK VE
HİZMET YAKLAŞIMI ÜZERİNE AVRUPA KONSEYİ SÖZLEŞMESİNİN ONAYLANMASININ UYGUN
BULUNDUĞUNA DAİR KANUN TEKLİFİ
MADDE 1- (1)
Türkiye Cumhuriyeti adına 29 Kasım 2016 tarihinde Budapeşte’de imzalanan
“Futbol Maçlarında ve Diğer Spor Müsabakalarında Bütüncül Bir Emniyet, Güvenlik
ve Hizmet Yaklaşımı Üzerine Avrupa Konseyi Sözleşmesi”nin beyanla birlikte
onaylanması uygun bulunmuştur.
BAŞKAN
– Değerli milletvekilleri, şimdi, 1’inci madde üzerinde gruplar adına söz
taleplerini karşılayacağım. 
Yalnız,
değerli arkadaşlarım, sayın konuşmacılarımıza bir uyarım olacak: Grupların
yaptığı görüşmeler sonunda bu sözleşmenin televizyon saatinde görüşülmesi bütün
gruplarca kabul edildiğinden konuşma sürelerimizi mümkün olduğu kadar dokuz
dakikayla sınırlayacağım değerli arkadaşlarım. Çünkü herkesin konuşmasını ve
sesinin televizyon saatinde duyulmasını istiyoruz. Söz uzatmak yok.
Arkadaşlarımın konuşmalarını dokuz dakikayla sınırlandırmalarını bekliyorum.
Onun dışında, bütün partiler centilmenlik anlaşması yaptılar, buna hep beraber
uyacağız. 
İlk
söz İYİ PARTİ Grubu adına Trabzon Milletvekilimiz Sayın Hüseyin Örs’e aittir.
(İYİ PARTİ sıralarından alkışlar)
Sayın
Örs, süreniz dokuz dakika, lütfen...
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, çok değerli milletvekilleri;
Futbol Maçlarında ve Diğer Spor Müsabakalarında Bütüncül Bir Emniyet, Güvenlik
ve Hizmet Yaklaşımı Üzerine Avrupa Konseyi Sözleşmesinin Onaylanmasının Uygun
Bulunduğuna Dair Kanun Teklifi’nin geneli üzerinde İYİ PARTİ Grubu adına söz
aldım. Hepinizi en derin saygılarımla selamlıyorum.
Değerli
milletvekilleri, sporun temel amacı insanın beden ve ruh sağlığını geliştirmek
ve toplumda barış, kardeşlik ve dayanışma duygusunu yaygın hâle getirmek olup,
bu amaç sportif faaliyet ve organizasyonların spor ruhu ve ahlakına uygun bir
biçimde gerçekleştirilmesine yönelik yaygın bir sosyal beklentiyi de gündeme
getirmektedir. Futbol ve diğer spor müsabakalarıyla bağlantılı emniyet ve
güvenlik risklerinin azaltılmasını amaçlayan ve iyi uygulamalara esas teşkil
eden temel ilkeler ve kolaylaştırıcı önlemlere dair hükümler içeren
görüştüğümüz bu teklifle futbol maçlarında ve diğer spor müsabakalarında
emniyetli ve rahat bir ortamın sağlanması hedeflenmektedir.
Değerli
milletvekilleri, geçmişte bazı müsabakalarda taraftarlar arasında yaşanan ve
insanların hayatını kaybettiği spor olayları birçoğumuzun malumudur. Bu tür
üzücü olayların tekrarlanmasını önlemek amacıyla 19 Ağustos 1985 tarihinde
Avrupa Konseyinin 120 numaralı Sözleşme’yi imzaladığı, anılan sözleşmenin imza
tarihi üzerinden otuz yılı aşkın bir süre geçtiği, dolayısıyla bugün ortaya
çıkan yeni tehdit ve sorunların bu anlaşmanın güncellenmesi zaruretini
doğurduğu görülmektedir. Bu yaklaşımlarla, sözleşmede, spor müsabakalarında
piroteknik madde kullanımı, şiddet içeren davranışlar ve ırkçı davranışlar
başta olmak üzere, sporda şiddetin önlenmesine yönelik tedbirlerin planlanması,
müsabaka öncesinde risk analizleri yapılarak olası tehlikelerin önüne
geçilmesi, taraftarların toplu olarak bulundukları alanlarda ve güzergâhlarda
tedbirlerin en üst seviyede planlanması, beklenmedik ve acil durumlara yönelik
planların hazırlanması ve tatbikatların yapılması, taraftar temsilcileri ve
yerel topluluklarla diyaloğu artırmaya yönelik iletişim politikası hazırlanması,
sosyal, eğitsel ve suçu önlemeye yönelik projeler hazırlanması, sporda şiddetin
önlenmesine yönelik emniyet stratejilerinin geliştirilmesi; Emniyet
teşkilatının, müsabakaların emniyetli ve güvenli bir şekilde oynanabilmesine
yönelik ilgili tüm paydaşlarla ortak çalışma yapması; şiddetin önlenmesine
yönelik, seyirden men cezası dâhil, etkili tedbirler alınması, fanatiklerle
ilgili uluslararası iş birliğinin en üst seviyeye çıkarılması; Emniyet Genel
Müdürlüğü bünyesinde ulusal futbol bilgilendirme noktası kurulması ve bu
birimin, spora şiddetle ilgili olarak polis operasyonları, taraftar dinamikleri
ve emniyet, güvenlik işleri konusunda ulusal uzmanlık kaynağı hâline
getirilmesi amaçlanmaktadır.
Değerli
milletvekilleri, sporu toplum ve insanlık için barış, kardeşlik, yarış, oyun,
eğlence, zevk ve boş zamanları değerlendirme aracı olarak ifade edebiliriz.
Yani spor sağlık, güzellik ve başarıdır ama asla şiddet değildir ve olmamalıdır
da.
Sporun
hem yapan hem de seyreden açısından birçok güzelliği içerisinde barındırmasına
rağmen, çeşitli nedenlerle saldırganlık ve şiddet olayları meydana gelmesi son
derecede üzücüdür. Spor ve şiddet kelimelerinin yan yana olması istenmeyen bir
durumdur. Ancak, ne yazık ki, günümüzde, sporcuların kendi aralarında,
taraftarların birbirleriyle ve yöneticilerin diğer yöneticilerle sözel veya
fiilî şiddet davranışları, suçlamaları ve hedef göstermelerin, bunun yanında
medyanın olumsuz etkisinin, sporun özünden uzaklaşıp şiddetle yan yana
gelmesine neden olduğunu da görmekteyiz.
Sporda
şiddet olaylarını sadece taraftar kaynaklı olarak ele almamak gerekir. Sporun
diğer aktörleri olan sporcu, kulüp başkanı ve yöneticileri, hakem, medya ve
benzeri etmenler de sporda istenmeyen durumların yaşanmasına neden olmakta
hatta şiddeti tetiklemektedirler. Sporun bu aktörlerinin şiddet davranışı
göstermeleri ya da sebep olmaları ise genel olarak ne pahasına olursa olsun
kazanmak düşüncesiyle hareket etmelerinden kaynaklanmaktadır. Mücadele ve
rekabet sporun olmazsa olmaz değerleridir. Sporda olmazsa olmaz olan mücadele
ve rekabetin heyecan yaşatması gerekirken ülkemizde şiddeti tetiklemesi son
derece düşündürücüdür. Şiddet ile sporun ilişkisi, şiddetin sporda
normalleşmesi işte, bu noktada çakışmaktadır. Sporun mükemmel değerleri,
toplumsal ve bireysel standartlarıyla masum keyifleri tanımlayan bir yanı
olduğu gerçeğini asla unutmamalıyız. 
Bu
arada şunu da söyleyeyim değerli milletvekilleri: Medyanın toplum üzerinde
duygu, düşünce ve davranışların şekillenmesinde önemli bir rolü olduğunu
hepimiz biliyoruz. İletişimin bazı olumlu ve olumsuz yönleri de olabilmektedir
ancak medyanın toplumu bilgilendirirken aktardığı mesajlarda şiddet olgusunun
dozunu bilerek ya da bilmeyerek ayarlayamadığını da görmekteyiz. Günümüzde,
medyada şiddetin bir araç olarak kullanıldığı ve içinde şiddet olmayan bir
haberin haber olarak nitelendirilmediği gibi durumlara maalesef şahit oluyoruz.
Medya yaptığı haberlerle toplum ve insanlar üzerinde bu kadar etkiliyken,
medyanın yayınladığı haberlerde şiddet konusunda sorumsuz davrandığı gerçeğini
de görmezden gelemeyiz. Sporda şiddetin önlenmesinde basın ve medya
kuruluşlarının, televizyon yorumcularının ve spor yazarlarının tavır, söylem ve
duruşları da çok önemlidir. 
Gazetelerin
haber ve yorum başlıklarında seçilen anahtar kelimeler özenle seçilmelidir. Ne
yazık ki bu konuda çok olumlu şeyler söyleyemeyeceğim. Özellikle bazı spor
gazetelerine baktığımızda, maç öncesi haber ve maç sonrası yorum ve
değerlendirmelerde savaş, kavga, saldırı, kapışma, silah, intikam, parçalamak, imha
gibi ifadelerin birçok haber ve yorum başlıklarında mecazi anlamda da olsa
kullanıldığını görmekteyiz. Başlıkların kısa olması gereği ve etkili ifade
arayışı nedeniyle olumsuz anlamlar içeren kelimeler anlam kaymasına neden
olmaktadır. Spor haberlerinde özellikle manşetler ve haber başlıklarında
provokatif dil rakip taraftarlar arasında gerginliği körüklemekte ve kalıp
yargıları güçlendiren bir araca dönüşmektedir. 
Değerli
milletvekilleri, spor taraftarları açısından sporda şiddet, saha içi ve saha
dışı birçok faktörün etkisiyle oluşmakta olup özellikle fanatizm duygusunu
azaltacak ve holiganizm boyutuna ulaşmasına engel olacak psikososyal
çalışmaların yapılması, bu çerçevede taraftar profilinin çıkarılarak buna uygun
çözümler üzerinde çalışılması, aile başta olmak üzere okul dönemi itibarıyla
“fairplay” anlayışının yerleştirilmeye çalışılması, sağlıklı bir taraftar-kulüp
birliğinin sağlanması çözüme katkı sağlayacaktır. 
Diğer
yandan, medyanın toplumu etkileyen gücü karşısında medyanın yapmış olduğu yayınlar
üzerine odaklanılmalı, sporda şiddeti teşvik eden medya dilinin mutlak suretle
değişmesi üzerine çalışmalar yapılmalı ve gerekirse kısıtlamalar
getirilmelidir. Bununla beraber, sporda şiddet mevzuatının getirmiş olduğu hak
ve yetkilerin ilgililerce herhangi bir ayrım gözetmeksizin objektif olarak
uygulanması da çözüm açısından önem arz eden önemli bir durumdur diyorum. 
Ayrıca,
son olarak, bu son corona virüsüyle karşı karşıya kaldığımız durumla ilgili az
evvel Sayın Cumhurbaşkanlığı Sözcümüzün bir açıklaması var. Türkiye’deki spor
müsabakalarının seyircisiz oynanmasıyla ilgili bir son dakika notu geldi.
İnşallah, bu konuda iktidarıyla muhalefetiyle hep beraber mücadele ederiz.
Sağlık Bakanlığımızın bugüne kadar yapmış olduğu titiz ve hassas çalışmayı şüphesiz
saygıyla karşılıyoruz, çok olumlu buluyoruz. İnşallah, bundan sonra da
Bakanlığımız ve ilgili kurum ve kuruluşlar bu virüse karşı mücadelede hep
beraber oluruz ve ülkemiz, milletimiz bu beladan en az hasarla kurtulmuş olur. 
Bu
düşüncelerle hepinize saygılarımı arz ediyorum. (İYİ PARTİ ve CHP sıralarından
alkışlar)
BAŞKAN
– Teşekkür ederim Sayın Örs, süreye uyduğunuz için tekrar teşekkür ediyorum. 
Söz
sırası Milliyetçi Hareket Partisi Grubu adına Kocaeli Milletvekilimiz Sayın
Saffet Sancaklı’da. (MHP sıralarından alkışlar)
MHP
GRUBU ADINA SAFFET SANCAKLI (Kocaeli) – Sayın Başkanım, değerli milletvekilleri
ve bizleri televizyonları başında izleyen büyük Türk milleti; hepinizi saygıyla
selamlıyorum. 
Sporda
şiddeti konuşuyoruz, yasayla ilgili bir çalışmamız var. Tabii, sporda şiddet
neden oluyor, sporun ruhunda var mı yok mu; bunları eğer iyi analiz edersek
daha çabuk çözüme kavuşturabiliriz. Sadece polisiye tedbirlerle, cezalarla
çözmeye çalışıyoruz; bu da mümkün değil. 
Önce,
spor nedir? Kısa birkaç cümle yazdım, sizinle paylaşmak istiyorum tarif etmek
için. Spor, önce kendine saygılı olmayı ve iyi bir insan olmayı şart koşar;
disiplin, tevazu, hoşgörüyle birlikte eğlenebilme, adalet duygusu, kendini aşma
ve duygudaşlığı öğretir. Spor, insanın hayatının boşluklarını doldurmak için
bir dolgu malzemesi değildir. Sporu önce anlamayı ve ona göre sporun neresinde
yer alacağımızı iyi bilmeliyiz. Mutlu olmak istiyorsak spor çalışkanlığı ve
erdemine sahip olmalı, kendimizi aşmak ve olabileceğimizin en iyisi olmak için
büyük disiplinle çalışmayı öğrenmeliyiz. Spor kültürü insana kendine ve
başkalarına karşı saygıyı öğretir; kıymet bilmeyi, kendinle olan savaşı
kazanmayı, iyi ve yürekli bir insan olmayı, yardımlaşmayı, birlikte sorun
çözmeyi, birlikte gülmeyi ve birlikte ağlamayı öğretir. Kısaca spor, insana
adam olmayı ve adam gibi yaşamayı öğretir çünkü spor bir felsefedir zira insanı
medenileştirir. 
“Sporda
şiddet” diyoruz, aslında sporun ruhunda şiddet yoktur ama sporu ve kendini
anlamayan, bilmeyen insanlar sporu hor kullanmaya başlar ve amacından
saptırırlar; işte, o zaman şiddet başlar. Şiddeti insan yapar ve sporu da araç
olarak buna kullanır. Gelişmiş insan ile gelişmemiş insan arasındaki farktan
gelir sporda şiddet. İnsan gelişmişse spor da gelişmiştir. Spor gelişmediyse
insanın gelişmişliğinden de söz edemeyiz çünkü spor bir üst kültürdür. Spor
kültürünü geliştirmeden, sporun gerçek değerini hayatımızın değerleri yapmadan
sporda şiddeti önlemek mümkün değildir. Rol yapmayı bırakıp sportmence
davranmayı öğrenmemiz gerekir. Yediden yetmişe, skor değil spor kültürünü Türk
insanının temel değerleri hâline getirmeliyiz; bu, ancak herkesin, hepimizin
bir şekilde spora katılmasıyla mümkündür. 
Tabii,
bundan önce de bir proje anlatmıştım, bu söylediğim spor kültürünü biz
yerleştirmezsek ülkemize şiddeti önlememiz mümkün değildir. Bu da tabii Spor
Bakanlığı ve Millî Eğitim Bakanlığımızın ilkokuldan başlayarak yapması gereken
bir projedir, şu anda vaktim yok diye onu anlatmıyorum.
Değerli
milletvekili arkadaşlarım, size bir tavsiyede bulunacağım, bir de bir güzellik
yapacağım: Şimdi, 600 milletvekiliyiz burada, kaçımız spor yapıyoruz? Bizi
millet seçti, buraya getirdi vekil olarak, onların adına her şeyi yapalım. 600
milletvekilinin içerisinde kaç kişi spor yapıyor?
BEKİR
KUVVET ERİM (Aydın) – Ben yapıyorum.
SAFFET
SANCAKLI (Devamla) – Yapanlar mutlaka var ama bence sayı ciddi oranda az. Hadi
gelin şöyle bir şey yapalım: Haftanın bir gününü belirleyelim; salı, çarşamba
grup toplantıları var, mesela perşembe olabilir. Sabah sekiz buçukta burada
eşofmanlarımızla buluşalım hep beraber, bütün partilerden arkadaşlar; bir saat
yürüyüş yapalım, spor yapalım. Size yapacağım güzellik de şu: Hoca tutsanız bir
dünya para vereceksiniz. Benim gibi bir eski millî sporcuyu bedavadan hoca
olarak yanınıza katmış olacaksınız. (MHP, AK PARTİ, CHP ve İYİ PARTİ sıralarından
alkışlar) Bu söylediğim ciddi bir şeydir. Önümüzdeki hafta içinde Grup Başkan
Vekilleriyle, arkadaşlarla, Meclis Başkan Vekillerimizle bu konuyu konuşup
ciddi manada başlatacağım. 10 kişi de gelseniz başlatacağım, bunu da gazete
manşetlerine koyduracağım, mecbur kalacak bazı arkadaşlar gelmeye, gelmek
istemeyenler de.
FEHMİ
ALPAY ÖZALAN (İzmir) – Ağabey, ben de “stretching” yaptırıyorum.
SAFFET
SANCAKLI (Devamla) – Alpay kardeşim de diyor ki: “‘Stretching’i de ben
yaptırıyorum.” 2 millî hoca buldunuz, daha ne diyeyim ben size.(MHP ve İYİ
PARTİ sıralarından alkışlar)
Şimdi,
şiddet nasıl oluyor? Bildiğiniz gibi müsabakalarda oyunların ölçüleri var. Bu
ölçülere uyulması koşuluyla eşit şartlarda yapıldığı zaman hiçbir sıkıntı yok.
Mesela, 3 kale direğinin metresi, hakemin elindeki bayrak, penaltı noktasının
uzaklığı; bunlar hep bilinen şeyler ve kurallar hep aynı yerde ama şiddet
nerede başlıyor? Ölçütlere uyulmaz ve koşullar da deforme olursa, adalet
duygusu da kaybolursa çocuk oyunları da dâhil kitlesel oyunlarda sahneyi hemen
şiddet alır. Hepimizin gördüğü bir şey. Çünkü oyun kazanmak için yapılıyor. Hâl
böyle olunca da insanlar arasındaki sorunların çözümüne yardımcı olan bu oyun,
bu spor, yerini münakaşaya, kavgaya, dövüşe, şiddete terk ediyor, şiddet
başlıyor. Peki ne oluyor? Gelin görün ki ülkemizde -ölçüsüzlük dedim ya
adaletsiz olan şeyler var, girdiği zaman şiddet oluyor- ölçüsüz şeyler ve
ölçüsüz davranan insanlar ne yazık ki ölçülülerden hâliyle daha fazladır.
Kimlerdir, nelerdir bunlar? Örneğin, kamu kaynaklarını ölçüsüzce harcayan kulüp
yöneticileri, o kaynakların ölçüsüzce harcanmasına göz yuman ve hatta bu duruma
önayak olan federasyon yöneticileri, başkanlar maalesef bizdedir. Batı
kulüpleri icraatlarıyla daha da dibe iterken, sanki her şey yolundaymış da
eksik olan kulübün haklarını savunacakmış gibi yaparak birbirleri hakkında
olmadık sözler sarf eden yönetici ve futbol insanları da maalesef bizdedir.
Avrupa’nın sahada oynayanlar arasında -lig olarak söylüyorum- bizi en yaşlı lig
yapanlar, bunlar da bizde. Menajerlerle bir olup yedek kulübelerini birçok
yaramaz yaşlı yabancılarla dolduranlar da bizdedir. Sahada oynanan oyun bir
şeye benzemezken, Avrupa kupalarında dişe dokunur sonuçlar alınamazken
beceremedikleri her şeyin faturasını hakemlere çıkaranlar da bizim
ülkemizdedir. “3 büyüklerden birini tutuyorum veya herhangi başka bir takımı
tutuyorum.” diyerek ülke futbolunu yerle bir edenler ellerindeki son model telefonlarla
hafta sonları durmadan “tweet” atıp provokasyon yapanlar da maalesef bizim
ülkemizdedir. Gittikleri maçta yanında yöresinde ya da televizyon karşısında
“çoluk çocuk, yaşlı genç, kadın-erkek var” demeden ağza alınmayacak küfürleri
marifet sananlar da bizdedir. Daha gelişkin bireyler hâline gelmesi için
çocuklarını -burayı iyi dinleyin lütfen- oynamaya özendirmek yerine, spor
yaptırmak yerine sadece sınavdan sınava koşturan ebeveynler de bizdedir.
Çocukları ve kendileri daha çok spor yapıp oynayabilsin diye yaşadıkları yerin
her düzeyindeki yöneticisinden daha çok alan ve salon talep etmeyen ana ve
babalar da bizdedir. Daha bir sürü şey sayabilirim. Peki, bu kadar şeyden sonra
şiddet nasıl olmayacak arkadaşlar? Mecburen şiddet olacak. İşte, bu şiddeti
önlemenin iki ana şeyi var: Birincisi, spor kültürünü yerleştireceğiz; ikincisi
de Türkiye Büyük Millet Meclisinden –Sayın Spor Bakanıyla birkaç gün önce
konuştum, Bein Sports çalıştayı yapıldı, onun çalışması ay ortasında bitmek
üzere- 2 tane yasa çıkaracağız: Bir tanesi Kulüpler Birliği yasası, bir tanesi de federasyonlar yasası. Buraya gelip
beraber çalışacağız, bütün partilerden de katkı sunacaklar herhâlde bütün
arkadaşlar. Ligler başlamadan ve önümüzdeki sene yapılacak federasyon seçimleri
yapılmadan bu yasaları çok acil çıkarıp Türk sporuna büyük katkı sağlamamız
gerekiyor. 
Son
bir şey, sağduyu çağrısı, geçen hafta yapmıştım. Bu statlar üzerinden sokağa
dökülmek istenen bir kitle var, bunu birileri kasıtlı yapıyor, bilmeden de alet
olanlar var. Rica ediyorum bütün sporseverlerden, bütün futbol camiasından,
spor camiasından; sakın bu tahriklere kapılmayın, sağduyulu olun.
En
son, İtalya ciddiye almadı herhâlde bu coronayı baştan, şu anda binden fazla
ölü var ve ülke felç vaziyette. Bugün, bu statlarda seyircisiz oynanacak
maçlarla ilgili alınan karardan dolayı Sayın Cumhurbaşkanını ve ekibini tebrik
ediyorum. Aynı şekilde, okulların tatil edilmesi de bizim tarafımızdan çok
olumlu karşılandı. Sağlık her şeyden önemlidir, onun için 1 kişinin ölümüne 50
tane şampiyonluk değişilmez.
Dinlediğiniz
için de teşekkür ediyorum.
Deminki
teklifimi önümüzdeki hafta uygulamaya koyuyorum. Var mıyız?
Peki,
teşekkür ediyorum Sayın Başkan. (MHP ve AK PARTİ sıralarından alkışlar)
BAŞKAN
– Teşekkür ederim.
Tam,
sporun adına yakışır centilmenlik devam ediyor.
Halkların
Demokratik Partisi Grubu adına söz isteyen, İstanbul Milletvekilimiz Sayın
Hakkı Saruhan Oluç. 
Buyurun
Sayın Oluç. (HDP sıralarından alkışlar)
HDP
GRUBU ADINA HAKKI SARUHAN OLUÇ (İstanbul) – Sayın Başkan, sayın
milletvekilleri; Futbol Maçlarında ve Diğer Spor Müsabakalarında Bütüncül Bir
Emniyet, Güvenlik ve Hizmet Yaklaşımı Üzerine Avrupa Konseyi Sözleşmesinin
Onaylanmasının Uygun Bulunduğuna Dair Kanun Teklifi üzerine söz almış
bulunuyorum. 
Öncelikle
şunu söyleyeyim, herhangi bir şerhimizin olduğu bir sözleşme değildir; doğru
bulduğumuz bir sözleşmedir, destekliyoruz bunu, uluslararası bir sözleşmedir.
Ama bir endişemiz var, endişemiz iktidar partisiyle ilgili olarak, endişemiz de
şudur: Türkiye’nin imzalamış olduğu uluslararası demokratik başka sözleşmeler
de var, biliyoruz ve bunlar Anayasa’mızın 90’ıncı maddesine göre amir hüküm
sayılırlar. Fakat, iktidar partisi, esas
itibarıyla bu uluslararası demokratik sözleşmelerin, Avrupa İnsan Hakları
Sözleşmesi gibi, ona bağlı olarak yine Avrupa Konseyinin bir parçası olan
Avrupa İnsan Hakları Mahkemesinin içtihatları gibi konuları ve mahkeme
kararlarını çok fazla ciddiye almamaktadır. Umarız, Avrupa Konseyinin bu
sözleşmesinin sporda uygulanması konusunda iktidar gereken duyarlılığı
gösterir. 
Evet,
uluslararası alanda da sporda çok fazla sorun var. Avrupa'ya baktığımızda,
örneğin, futbola baktığımızda -spor deyince ilk önce futbol konuşuluyor ama-
çok fazla ırkçılık örneğiyle karşı karşıya kalıyoruz. Yani İspanya, İtalya,
Hollanda, Almanya, Ukrayna gibi ülkelerde ırkçılık spor müsabakalarında
karşımıza çok çıkan bir konu. Futbolun beşiği İngiltere’de, polis verilerine
göre, sadece 2019 yılına baktığımız zaman -İngiltere için söylüyorum- 150
futbol maçında ırkçılık içeren olaylar meydana gelmiş; futbolun beşiğinden
bahsediyoruz. Aynı şekilde, genel olarak baktığımızda, İngiltere’de de ırkçılık
olayları bir sene öncesine göre yüzde 50 artış göstermiş; tabii, spora da bunun
yansıması kaçınılmaz oluyor. Yine, dediğim gibi, Ukrayna’da, Hollanda’da,
İtalya’da pek çok örnek var; bu örneklere tek tek girmeyeceğim ama bizim
ülkemizde de spor konusunda çok ciddi sorunlar yaşıyoruz ve kısaca bunlara
değinmek istiyorum.
Spor
alanında futbol bir hâkimiyet kurmuş vaziyette ve bu göz önüne alındığında,
buradaki sorunların, şiddetin, ırkçılık ve ayrımcılığın, cinsiyetçiliğin,
nefret söyleminin büyük bir çoğunluğunun futbol sahalarından yükseldiğini
biliyoruz ve görüyoruz. Emniyet Genel Müdürlüğünün son verilerine göre, spor
alanlarında işlenen suçların yüzde 95’i zaten futbolda işlenmektedir.
Dolayısıyla, sorunun odaklarından bir tanesi budur. 
Spor
alanına ilişkin temel sorun başlıklarını benden önceki konuşmacılar -farklı
partilerden de olsak- aşağı yukarı ortak belirlediler. Yani Kulüpler Birliği
yasasının hâlâ çıkarılamamış olması, yenilenememiş olması; Profesyonel Futbol
Disiplin Kurulu kararlarının yanlışlıkları ve taraflı olması -ve Kurulun
kendisinin- sporda şiddet, nefret ve ayrımcılık olması; mafyatik ilişkilerin
kimi alanlarda hâlâ geçerli olması -erkek egemenliğinden bahsetmek bile
istemiyorum çünkü her gün, her an yaşanıyor- zaman zaman şike ve teşvik
meseleleri, bunların hepsi sporda, özellikle futbolda da çok sık gördüğümüz
sorunlar ve bu sorunları konuşurken elbette ki yasamanın yani bu Meclisin
sorumluluğundan da başlamamız gerekiyor. 
Öncelikle
şunu da söyleyeyim: Madem bugün bu uluslararası sözleşmede hep birlikte bir
adım atılıyor ve bu sözleşme hep birlikte onaylanıyor, o zaman Kulüpler Birliği
yasasında da Meclisin bir çalışma yapması ve bu durumu değiştirerek bir an
evvel yeniden düzenlemesi gerekiyor. Yani kulüp başkanlarının destek vermemesi
ya da derebeylerini partilerin karşısına almak istememesi gibi konuları bir
kenara koyalım ve bütün partiler oturup bu konuda gereken değişiklikleri
birlikte yapabilecek adımları atalım diye öneriyoruz.
Şimdi,
sahalarda ve tribünlerde yaşananlara baktığımızda Türkiye siyasetinden çok
kopuk bir durum olmadığını görüyoruz, çok bağımsız bir tutum olmadığını
görüyoruz. Yani ayrımcılık toplumda olduğu gibi sahalara da yansıyor,
tribünlere de yansıyor, nefret söylemi keza yansıyor, şiddet ve kimi zaman
ırkçı sloganlar yansıyor, erkek egemen anlayış ve dil yansıyor.
Şimdi
bütün bunları görmezden gelmek mümkün değil. Özellikle Kürt coğrafyasındaki
takımların yaşadığı ayrımcılık ve nefret söylemine ilişkin bazı sözler söylemek
istiyorum. Gerçekten çok vahim bir durumla karşı karşıya kalındı. Defalarca
bunu bu kürsüden de dile getirdik. Ben de söyledim, başka arkadaşlarımız da
söyledi. Hem Amedspor’un hem Cizrespor’un hem özellikle Kürt coğrafyasından
gelen diğer takımların karşılaşmalarda karşı karşıya kaldıkları zaman zaman
şiddet, zaman zaman tezahürat, nefret söylemi, ayrımcı tutumlar gerçekten üzücü
bir tabloyu ortaya koyuyor. Hâlbuki biz eğer barış söylemini, demokratik bir
dili ve eşitlikçi bir dili her yerde geliştirmek istiyorsak öncelikle spor
alanlarından da buna başlamamız gerekir. Dolayısıyla Amedspor, Cizrespor gibi
oyuncuların, taraftarların, teknik ekiplerin saldırıya uğramaları, lince
uğramaları, otobüslerinin zaman zaman parçalanması ve bunların hepsinin cezasız
kalması elbette ki kabul edilebilir bir durum değil. Bunları bir kez daha dile
getirmiş olalım çünkü tribünlerden cinsiyetçi küfürleri etmek serbest oluyor,
Kürtlere hakaret etmek serbest oluyor, ayrımcılık yapmak serbest oluyor ama
Futbol Federasyonu bunların hiçbirini görmüyor; tam tersine, ne yapıyor Futbol
Federasyonu? Bu ayrımcılığa uğrayan takımları cezalandırıyor; Amedspor’u,
Cizrespor’u cezalandırıyor yani aslında Futbol Federasyonu da bir ayrımcı
anlayışla yaklaşıyor meseleye, onların da kendilerini değiştirmeleri gerekiyor.
Siyasi partiler olarak Mecliste biz bu konuda bir adım atabilirsek, öyle
zannediyorum ki Futbol Federasyonunu da ve diğer spordaki kurumları da
kulüpleri de olumlu etkilememiz mümkün hâle gelir. Futbol sahasındaki özellikle
bu şiddetin ve şiddet dilinin, nefret dilinin aşılmasının imkânı var elbette,
bunu birlikte sağlayabiliriz. 
Seçim
sisteminin etkisiyle, zaman zaman Federasyon ve birkaç takımın yandaşı
tutumlarla karşı karşıya kalınıyor. Federasyonun ve kurullarının verdiği bu
cezaların adil olup olmadığı tartışılıyor elbette ama bunların da gerçekten
tartışılması, bu eşitlikçi ve adil olmayan cezaların mutlaka artık
gündemimizden çıkması gerekiyor. 
Medyanın
üzerine büyük sorumluluklar düşüyor. Medya, maalesef, kulüpler arası rekabeti
körüklüyor; şiddeti, kışkırtıcılığı ve saldırganlığı tahrik edici haberler
yapmakta çok mahir davranıyor. Tiraj ve rating uğruna yapılan bu adımların spor
alanına cidden çok ciddi zararlar verdiğini ve nefret söylemini kışkırttığını
bir kez daha vurgulamak istiyoruz doğrusu. Bunların hepsi aşılabilir. 
Şimdi,
yalnız, şunu da vurgulamak istiyorum bütün bu konuları tartışırken, güncel
olduğu için vurgulamak istiyorum: İktidarın federasyonlar üzerinde baskı unsuru
olmaktan da çıkması gerekiyor. Bakın, son zamanlarda, özellikle futbol alanında
-herkes farkındadır- hani, bir ilimizin takımının şampiyon yaptırılmaya
çalışıldığına dair etrafta çok fazla söz dolaştı, sosyal medyada paylaşımlar
oldu.
BAŞKAN
– Son dakikanız.
HAKKI
SARUHAN OLUÇ (Devamla) – Ben sanmıyorum ki iktidarın tamamı öyle, bir ilin
şampiyon yapılması doğrultusunda bir anlayışa sahip olsun ama bunların kendisi
bile spordaki eşitlikçi rekabeti ortadan kaldıran bir ortam yaratıyor. Doğrusu,
bundan da uzak durmanın iyi olacağını düşünüyoruz.
Şimdi,
son olarak şunu söyleyelim ki: Bütün önlemleri birlikte almak, tartışmak
mümkündür ve bu konuda, özellikle Kulüpler Birliği yasasını yeniden ele alıp
değerlendirmek mümkündür. Bunları yaparken de bu konuyu, halktan, özellikle
tribünlerden kaçırmamak; kulüplerden, akademisyenlerden, bağımsız hukukçulardan
kaçırmamak; şeffaf bir şekilde tartışmayı yürütmek mümkündür ve bunların
hepsini yaparak yeni bir yasal düzenlemeyi hep birlikte gerçekleştirebiliriz,
hem sporda adaleti hem de nefret söyleminden uzaklaşmayı sağlamış oluruz.
Hepimize
kolay gelsin. Teşekkür ediyorum. (HDP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, isterseniz diğer konuşmacıları bir yetiştireyim de… 
MUHAMMET
EMİN AKBAŞOĞLU (Çankırı) – Çok kısa, çok kısa bir…
BAŞKAN
– Hemen, hemen, çok kısa…
V.- AÇIKLAMALAR (Devam)
63.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un görüşülmekte olan 175 sıra sayılı Kanun
Teklifi’nin 1’inci maddesi üzerinde yaptığı konuşmasında kullandığı “Kürt
coğrafyası” tabirinin anayasal olarak kabul edilemez olduğuna, birlik ve
beraberliğin tezahür ettiği alanlar olan sporda herhangi bir ayrımcılığın söz
konusu olamayacağına ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Değerli
milletvekilleri, biraz evvel kullanılan bir ibare vardı “Kürt coğrafyası” diye.
Türkiye bölünmez bir bütündür 784 bin kilometrekaresiyle. Sonuç itibarıyla, bu
tabir anayasal olarak da yanlıştır ve kabul edilemez.
Bir
ilin şampiyonluğu falan, bunların hepsi kesinlikle yakıştırmadır, düzmece
durumlardır; bunun da kayda geçmesini isterim. Spor, birlik ve beraberliğin
tezahür ettiği alanlardır, burada herhangi bir ayrımcılık söz konusu olamaz.
Teşekkür
ederim.
LÜTFÜ
TÜRKKAN (Kocaeli) – Sayın Başkan, ben de söz istiyorum müsaade ederseniz. 
BAŞKAN
– En son söz vereceğim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Tekirdağ Milletvekili Mustafa Şentop’un Futbol Maçlarında ve Diğer
Spor Müsabakalarında Bütüncül Bir Emniyet, Güvenlik ve Hizmet Yaklaşımı Üzerine
Avrupa Konseyi Sözleşmesinin Onaylanmasının Uygun Bulunduğuna Dair Kanun
Teklifi (2/2562) ve Dışişleri Komisyonu Raporu (S. Sayısı: 175) (Devam)
BAŞKAN
– Söz sırası Cumhuriyet Halk Partisi Grubu adına Balıkesir Milletvekilimiz
Sayın Ensar Aytekin’de. 
Buyurun
Sayın Aytekin. (CHP sıralarından alkışlar)
CHP
GRUBU ADINA ENSAR AYTEKİN (Balıkesir) – Sayın Başkan, değerli milletvekilleri;
Futbol Maçlarında ve Diğer Spor Müsabakalarında Bütüncül Bir Emniyet, Güvenlik
ve Hizmet Yaklaşımı Üzerine Avrupa Konseyi Sözleşmesi üzerinde CHP Grubu adına
söz aldım. Genel Kurulu saygıyla selamlıyorum.
Değerli
milletvekilleri, bugüne kadar 33 ülkenin imzaladığı, 14 ülkenin de iç hukuk
sistemine entegre ettiği bu sözleşmenin amacına baktığımızda 3 önemli unsur
görüyoruz: Emniyet, güvenlik ve hizmet. “Emniyet” kavramı, insanların
yaralanmalarını veya spor etkinlikleri sırasında beden sağlığı ve bütünlüğüne
yönelik riskle karşılaşmalarını önlemeye yönelik tüm tedbirleri bir araya
getirir. Bu, stadyum altyapılarını ve ruhsatlandırmayı, acil durum planlarını
veya alkol tüketimiyle ilgili önlemleri de içerir. Emniyet tedbirleri,
insanları etkinlik alanına yolculuklarında ve stadyum dışındaki halka açık
alanlarda da korur. Bu ifadeler sözleşmede yer alan ifadeler.
Peki,
bizim stadyumlarımız güvenli mi ya da ne kadar güvenli, kısaca bakalım. Değerli
arkadaşlar, Türkiye’de yapılan bir araştırmaya göre, her 10 kişiden 7’si
stadyumları güvensiz buluyor. Stadyumlara duyulan güvensizlik, karşılaşmaları
izlemek için statlara gitmeye engel teşkil ederken her 4 kişiden 1’i şiddet
sebebiyle stadyuma gitmediğini belirtiyor. Yine, her 3 kişiden 1’i güvensiz
bulduğu için ailesiyle birlikte stadyuma gidemediğini belirtiyor ve her 10
kişiden 8’i stadyuma giden bir yakını için endişe duyuyor. Katılımcıların yüzde
13’ü fiziksel şiddete maruz kaldığını belirtirken yüzde 30’u sözlü şiddete
maruz kaldığını, yüzde 30’uysa fiziksel veya sözlü şiddete kendisi maruz
kalmasa bile buna tanık olduğunu söylüyor.
Güvenlik
kavramı, futbol veya diğer spor etkinlikleriyle bağlantılı, stadyum içinde veya
dışında meydana gelebilecek herhangi bir şiddet veya kötü davranışı caydırmak,
önlemek ve cezalandırmak için planlanmış tüm önlemleri içermektedir. Buna, risk
değerlendirmesi, polis ve diğer ilgili kuruluşlar arasındaki iş birliği ve
yaptırım tesis edilmesi de dâhildir. 
Spor
müsabakaları en büyük kamusal alan etkinlikleridir. İnsanlar sosyal statü,
gelir düzeyi farkı olmaksızın aynı anda aynı olayla etkileşime geçmektedirler.
Bunu yaparken de sadece seyir noktası itibarıyla fiyat farkına tabi
tutulmaktadırlar. Türkiye’de spor müsabakaları, özellikle futbol, içine siyaset
bulaşmadığı sürece keyifli bir aktivitedir. Siyaseti futbola bulaştırır, bir
takım lehine açıktan destek verir, ekonomik olarak sadece bir kulübü gizli veya
açık şekilde destekler ve futbolu siyasetle iç içe geçirmeye kalkarsanız,
insanların futbol zevkine gölge düşürmüş olursunuz. 
Değerli
milletvekilleri, kulüplerimizin finansman yapısı ise ayrı bir tartışma
konusudur. Ciddi borçlanmaların içerisinde tutulmaya çalışılan kulüplerin
rekabeti, bir şirketin iflasına giden sürece benzemektedir. Meclisimizin bu
sözleşmeye taraf olması kadar, atması gereken bir başka adım ise bankacılık
sektöründeki Düzenleme ve Denetleme Kuruluna benzer bir spor düzenleme ve
denetleme kurulunu kurmak olmalıdır. 
Yine,
benzer bir şekilde dikkat çekmek istediğimiz bir husus şudur: Bakınız, bir
gecede torba yasalar geçiriyoruz ancak on sekiz yıllık iktidarınızda spor
yasası hâlâ Meclise gelmedi. Yine, 14 Ocak 2020’de bir spor çalıştayı
düzenlendi. 
Türkiye'de,
maalesef, spor, Dernekler Yasası’yla yönetiliyor. Sayın Bakan Mehmet Kasapoğlu,
spor kulüpleri ve federasyonlar yasasının Meclise geleceğini söylemişti, halen
bunu bekliyoruz. 
“Sporcuya
yatırım yapalım.” diyoruz, her yerde “yerli, millî” vurgusu yapıyoruz ama iş
spora, sporcuya gelince ithalatın zirvesini yaşıyoruz; Türk oyuncu bulmak ve
yetiştirmekte zorluk çekiyoruz. Bunların düzenlenmesi lazım.
Yine,
sözleşmede üçüncü önemli unsur olarak görülen “hizmet” kavramı da az önce ifade
ettiğim üzere, kamusal alanlarda alınacak düzenlemeleri öne çıkarmaktadır. 
Sözleşme
şöyle diyor: “Hizmet kavramı, stadyumlarda ve müsabaka öncesi, esnası ve
sonrasında izleyici ve taraftarların toplandıkları kamusal alanlarda futbol ve
diğer spor etkinliklerini herkes için keyifli ve misafirperver bir ortam hâline
getirmek için planlanmış tüm önlemlerden oluşur.” Bu, iyi bir yeme içme servisi
ve tuvalet servisi gibi unsurları da içerir ancak her şeyden önce etkinlik
boyunca insanları iyi bir şekilde karşılamaya ve memnun etmeye odaklanır. 
Değerli
milletvekilleri, özetle, bu sözleşmeyi olumlu bulmakla birlikte, Türkiye'deki
fiilî durumun da düzelmesini umuyoruz. Sözleşmenin bir an evvel kabul edilmesi,
uluslararası spor müsabakalarında Emniyet ve Güvenlik Komitesinde Türk Emniyet
müdürlerimizin de görevlendirilmesine olanak sağlayacaktır. Bu sayede, bu
alanda da Türkiye'nin, ülkemizin temsiline katkı sunacaktır.
Ben,
son olarak, Saffet Vekilimin teklifine ek olarak, coronaya karşı tüm
milletvekillerini spor yapmaya davet ediyorum.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Aytekin. 
Son
olarak, Adalet ve Kalkınma Partisi Grubu adına İzmir Milletvekilimiz Sayın
Fehmi Alpay Özalan. (AK PARTİ sıralarından alkışlar) 
AK
PARTİ GRUBU ADINA FEHMİ ALPAY ÖZALAN (İzmir) – Sayın Başkan, değerli
milletvekilleri; 175 sıra sayılı Avrupa Konseyi Sözleşmesinin Onaylanmasının
Uygun Bulunduğuna Dair Kanun Teklifi üzerine söz almış bulunmaktayım. Genel
Kurulu saygıyla selamlıyorum. 
Günümüzde
sporun anlamını tanımlarken sıklıkla sporun saldırganlığı ortadan kaldırma ve
öfke patlamalarını hafifletme imkânı sağladığı konusuna vurgu yapılmaktadır.
Dünyada ve ülkemizde “spor” denilince akla ilk olarak futbol gelmektedir. Bunun
sebebi ise futbolun diğer spor branşlarına kıyasla daha geniş kitlelere hitap
ediyor olmasıdır. 
Değerli
arkadaşlar, futbol rekabettir, aynı zamanda centilmenliktir. Futbol bir
okuldur, futbol bir endüstridir, aynı zamanda işletmedir. Futbol estetiktir;
futbol vücut davranışlarının şiiridir; futbol güzel sanattır; futbol barış
elçisidir, turizm elçisidir. (AK PARTİ sıralarından alkışlar) 
Futbolla
dünyanın en ücra alanlarına girip mesaj verebilirsiniz ve buralara medeniyet de
götürebilirsiniz. Futbol, dünyanın en popüler spor alanıdır. Futbol bir
ekoldür, evrenseldir, seyir zevki vardır. Futbol barıştır, futbol kardeşliktir,
futbol dostluktur, muhabbettir, sohbettir. (AK PARTİ sıralarından “Bravo”
sesleri, alkışlar) Futbol kavgaya alet edilmemelidir; ideolojiye, nefrete asla.

Sayın
Başkan, değerli milletvekilleri; bütün bu özellikleri barındıran futbol alanı
hukuk sahasında mevzuatla kurallara uygun tahkim edilmektedir. O nedenle,
futbolun ve sporun yasası vardır, anayasası vardır. Bu, aynı zamanda pozitif
hukuk ve yerleşik ahlaki değerlere biçimlenir. Diğer yandan, futbolun ülkeler
üstü teşkilatı vardır, Futbol Federasyonu, UEFA, FIFA gibi kurumlar vardır. Bu
kurumlar futbolda şiddeti önleyebilecek yegâne unsurlardır.
Sayın
Başkan, değerli milletvekilleri; sporda şiddeti önleyebilmek için 6222 sayılı
Kanun’u geçirdik, 2019 yılı içerisinde bazı değişiklikler yaptık. Bu kanunun
geçirilmesinden dolayı Sayın Cumhurbaşkanımız başta olmak üzere, dönemin
bakanlarından Sayın Akif Çağatay Kılıç Bakanımıza da çok teşekkür ederim. (AK
PARTİ sıralarından alkışlar)
Yapılan
bu yasal düzenlemeyle, sporda şiddet ve düzensizliğin önlenmesine yönelik “spor
alanı” kavramının kapsamı genişletilerek, daha önce 6222 sayılı Kanun
kapsamında bulunmayan alanlarda taraftarlara bu kanundan işlem yapılması
sağlanmıştır. 
Sayın
Başkan, değerli milletvekilleri; sosyal medyadan şiddete teşvik içerikli
paylaşım yapanlara şikâyet şartı aranmaksızın işlem yapılmasına imkân
sağlanmış, cezalar artırılarak kanunun caydırıcı etkisi artırılmıştır. Seyirden
men cezalarında “bir, üç, beş yıl” şeklinde kademeli ceza uygulamasına
başlanmıştır. 6222 sayılı Kanun’un yürürlüğe girmesinin ardından, tüm
branşlarda 2019-2020 sezonunun ilk yirmi iki haftası ile geçen sezonun aynı
dönemi karşılaştırıldığında, müsabaka düzeninin bozulmasına sebep olan
olayların yaşandığı müsabaka sayısı yüzde 40 azalmış, işlem yapılan şahıs
sayısı ise yaklaşık yüzde 15 azalmıştır. Bu durum, kanunla getirilen caydırıcı
tedbirlerin etkinliğinin de bir göstergesidir. Yeterli midir? Elbette yeterli
değildir, bu konuda toplumsal duyarlılığı artırmamız gerekir.
Kanuni
düzenlemeye ilaveten, ülkemizde müsabakaların huzur ve güven ortamında
oynanabilmesi için, her müsabaka “A) Yüksek riskli, B) Orta riskli, C) Düşük
riskli” şeklinde risk kategorilerine ayrılmış, spor güvenliği personelinin uzlaşmasını
sağlayan eğitimler yoğunlaştırılmış, özel güvenlik personeline spor güvenliğine
yönelik eğitimler düzenlenmiş, bu şekilde müsabaka güvenlik tedbirlerinin daha
etkin alınması sağlanmıştır. Taraftarlarla ilgili kuruluşların, futbol maçları
ile diğer spor müsabakalarının emniyetli, güvenli ve rahat hâle getirilmesiyle
ilgilenen bütün kamu ve özel sektör çalışanlarının görevlerini etkin ve uygun
bir şekilde yerine getirmeleri için gerekli donanıma ve eğitime sahip olması
temin edilmek zorunda kalınacaktır.
Değerli
arkadaşlar, sayın milletvekilleri; şimdi, biliyorsunuz, günümüzde daha çok
hakemler söz konusu oluyor, hakemlerin kararları tüm hafta boyunca kamuoyunu
meşgul ediyor. Ben, hakemler konusunda da birkaç kelime söylemek istiyorum.
Dünyanın en büyük liglerinden bir tanesi kabul edilen -ki bana göre de öyle-
Premier Lig’de futbol oynamış bir kardeşiniz olarak, Almanya’da futbol oynamış
bir kardeşiniz olarak oradaki hakemler ile buradaki bizim hakemlerin
kıyaslamasını en iyi şekilde yapacak kişilerden birisiyim. Ben, bizim
hakemlerimize çok fazla şekilde haksızlık ettiğimizi düşünüyorum. Bakın, bizim
hakemlerimiz bir defa fizik yapısı olarak; iki, kondisyon olarak; üç, oyun
bilgisi olarak; dört, pozisyon bilgisi olarak, inanın bana, dünyadaki bütün
hakemlerden daha iyidir. Bunu çok samimiyetle söylüyorum. (AK PARTİ
sıralarından alkışlar) Tabii ki eksikliklerimiz var, tabii ki hatalarımız var
ama önemli bir eksikliğimiz var, o da saha içerisindeki hakemlerin oyuncularla
olan iletişimi, diyaloğu. 
Şimdi,
ben size İngiltere’de bir maçta yaşamış olduğum bir örneği anlatacağım, buradan
aktaracağım, ne demek istediğimi daha iyi anlayacaksınız inşallah. Şimdi,
Manchester United’la oynuyoruz; dünyanın en pahalı takımı, en ünlü takımı,
oyuncuları keza öyle. 1-0 galibiz, maçın son dakikaları oynanıyor ve orta
sahada gerçekten sert bir faul yaptım, sert bir müdahalede bulundum ve hakem
sarı kart gösterdi. Sarı kartı beklemediğim için hakeme bazı serzenişlerde
bulundum İngilizce. Hakem koşarken geri döndü. Dedim eyvah kırmızı kartla
atıldık. Hakem bana dedi ki: “İngilizcen çok iyi olmuş.” (Gülüşmeler) Şimdi,
onun bu tavrı beni gerçekten çok olgunlaştırdı; bu bir. İkincisi, bundan sonra
oynanacak olan maçlarda ki o hakem gelirse daha pozitif bir ayrımcılık yaşıyorduk,
iletişimimiz çok iyiydi, o yüzden saha içerisinde bu diyaloglar hakemlerle
olduğu zaman, inanın bana, top oyun içerisinde daha fazla kalıyor, seyir zevki
daha ön plana çıkıyor, daha hızlı ve daha tempolu oynanıyor. Hakemlerimizin
eksikliği sadece budur diye düşünüyorum. Ben seminerlerde hakemlere bu
örnekleri de çok veriyorum, onlarla diyalog kuruyorum. 
ENGİN
ALTAY (İstanbul) - Vlaovic’i de anlat, Vlaovic’i. 
FEHMİ
ALPAY ÖZALAN (Devamla) – Hatta İngiltere’de oynanan bir karşılaşma vardır,
bizim jenerasyonu iyi bilen arkadaşlarımız iyi hatırlar, 0-0 bitti. Orada
dünyanın gerçekten çok ünlü oyuncularından birisiyle David Beckham’la aramızda
küçük bir tartışma oldu. Soyunma odasına girerken... Maçın hakemi de bence
dünyanın gelmiş geçmiş en iyi hakemlerinden birisi Collina’ydı, hatırlarsınız.
Collina, bizim millî maçlarımızda yaklaşık 10-15 tane maça çıktı, çoğunda galip
geldik, hiç mağlup olmadık, öyle de bir uğuru vardı kendisinin. Bizi soyunma
odasına çağırdı, bize meşrubat, su verdi, daha sonra da dedi ki: “Sizler
ülkelerinizin önemli oyuncularısınız, sizlerin örnek olması lazım. Sizler eğer
yeteneklerinizi sahaya iyi yansıtırsanız müthiş bir oyun zevki olur, seyirciler
zevk alır ve benim işimi kolaylaştırırsınız.” Bu da gerçekten benim
hatıralarımda hakem-futbolcu ilişkisinde çok önemli bir yer tutuyor.
Ben
şimdiki gençlere de mücadelenin her zaman içerisinde olmalarını, hızlı
düşünmelerini, agresif olmalarını ama hakemlerle de çok iyi diyalog kurmalarını
hep öneriyorum. İnşallah bundan sonra da bu çalışmalarımızı yapacağız. 
Çok
teşekkür ediyorum.
Hepinize
de saygı ve sevgiler sunuyorum. (AK PARTİ ve MHP sıralarından alkışlar)
BAŞKAN
– Değerli milletvekilleri, ben de tüm konuşmacılara teşekkür ederim, özellikle
süreye riayet konusunda tam centilmence, sportmence bir görüşme sürecini
beraber yönettik. 
Değerli
milletvekilleri, 1’inci madde üzerinde başkaca söz talebi? Yok.
Soru-cevap
işlemi yok. 
1’inci
maddeyi oylarınıza sunuyorum: Kabul edenler... Kabul etmeyenler... 1’inci madde
kabul edilmiştir. 
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi? Yok. 
Soru-cevap
işlemi yok. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
ENGİN
ALTAY (İstanbul) – Sayın Başkan, oy birliğiyle kabul edildiği tutanaklara
geçsin efendim.
BAŞKAN
– 3’üncü maddeyi okutuyorum: 
MADDE 3- (1) Bu
Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok. 
Soru-cevap
işlemi yok. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Değerli
milletvekilleri, teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen iki dakikalık süre içinde
Başkanlığa ulaştırmalarını rica ediyorum. 
Oylama
işlemini başlatıyorum.
(Elektronik
cihazla oylama yapıldı) 
BAŞKAN
– Değerli milletvekilleri, Tekirdağ Milletvekili Mustafa Şentop'un Futbol
Maçlarında ve Diğer Spor Müsabakalarında Bütüncül Bir Emniyet, Güvenlik ve
Hizmet Yaklaşımı Üzerine Avrupa Konseyi Sözleşmesinin Onaylanmasının Uygun
Bulunduğuna Dair Kanun Teklifi açık oylama sonucu:
“Kullanılan oy sayısı : 258
Kabul : 258 (x)
 Kâtip
Üye Kâtip Üye
 Şeyhmus
Dinçel Barış Karadeniz
 Mardin Sinop”
Ret
yok, çekimser yok, boş yok yani tüm oylar, 258 oyun tümü “kabul” oyu verilmek
suretiyle kanun teklifi oy birliğiyle kabul edilmiştir. Bu şekilde, teklif
kabul edilmiş ve kanunlaşmıştır. 
Hayırlı
olsun. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun. 
V.- AÇIKLAMALAR (Devam)
64.- Çankırı Milletvekili Muhammet Emin Akbaşoğlu’nun, Antalya
Milletvekili Kemal Bülbül’ün görüşülmekte olan 196 sıra sayılı Kanun
Teklifi’nin 8’inci maddesiyle ilgili önerge üzerinde yaptığı konuşmasındaki
bilgi talebine yönelik cevap vermek istediğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Daha
önce bir bilgi istenildiği için ben size gelip bu bilgiyle ilgili açıklama
yapmak istediğimi belirtmiştim, şu an söz vermiş oldunuz. Aldığımız bilgiyi
paylaşmak istiyorum: İstanbul’da yapılan bir ihbarı değerlendirmek üzere, yargı
kararı doğrultusunda bir adrese giden polis, söz konusu adreste aranan şahsı
bulamamış fakat aynı sokakta bir dernekte olduğunun anlaşılması üzerine 2’si
aranan 6 kişi gözaltına alınmış, bahsedilen adreste 4 el yapımı patlayıcı
bulunmuş. Söz konusu adreste, 1’i cezaevinden tahliye, 1’i de sağlık
nedenleriyle şartlı tahliye olan ve şartlı tahliye adresinde bulunmayan 2
kişinin sağlık durumlarının kötü olduğu anlaşılmış, 112 çağrılmış, yapılan ilk
muayene sonucu, tedavilerinin sağlanması amacıyla yargı kararıyla hastaneye
kaldırılmış. Olay bu şekilde, bir adli olay olmuş. Bunu bilgilerinize sunmuş
oldum. Diğer konularla ilgili de zaten yaklaşımımızı net bir şekilde, sizin de,
zatıalinizin de ortaya koyduğu şekilde ortaya koyduk.
Teşekkür
ediyorum. 
MEHMET
RUŞTU TİRYAKİ (Batman) – O adres cemevi değil mi? Dernek ne ya!
III.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Levent Gök’ün, 13 Mart 2016
tarihinde Ankara Güven Park’ta meydana gelen bombalı saldırıda hayatını
kaybeden 36 yurttaşı saygıyla andığına ve saldırıyı gerçekleştiren PKK terör
örgütünü kınadığına ilişkin konuşması
BAŞKAN
– Değerli milletvekilleri, ben de bir dakikanızı rica edebilir miyim, benim
için önemli çünkü, tüm Türkiye için önemli de…
Yarın
13 Mart. 13 Mart 2016 tarihinde Ankara’da Güven Park’ta patlayan bir bomba 36
yurttaşımızı sevdiklerinden, hayatlarından kopardı, 300’ün üzerinde yaralı
vardı; tıpkı 10 Ekim 2015’te Gar patlamasında olduğu gibi, tıpkı 17 Şubat
2016’da Merasim Sokak’ta olduğu gibi. Ben de bu patlamanın çok yakınındaydım,
olay yerine ilk giren bir kişi olarak, parçalanmış vücut parçalarını, onların
Adli Tıptaki kimlik teşhislerine katılan bir kardeşiniz olarak. Çok yakın
arkadaşlarımızı kaybettik, gencecik kızlarımızı kaybettik. Gencecik
evlatlarımız ve 36 yaşam o gün patlayan bir bombayla hayattan koptu ve bütün
ailelerde acı bir travma oluştu. Bu olayı çok yakından yaşamış bir arkadaşınız
olarak, o günkü olayın sıcaklığını bizzat Emniyetle beraber takip etmiş bir
kardeşiniz olarak o günkü patlamayı gerçekleştiren PKK terör örgütünü
kınadığımı, bütün terör örgütlerini kınadığımı ifade ediyorum. (AK PARTİ, CHP,
MHP ve İYİ PARTİ sıralarından alkışlar) Hayatlar bu kadar ucuz değildir. 10
Ekim 2015’te IŞİD’in gerçekleştirdiği Gar katliamında olduğu gibi, yine Merasim
Sokak’ta olduğu gibi terör örgütlerinin bu tür saldırılarını lanetle kınıyorum,
ölen bütün Ankaralı hemşehrilerimi minnetle, saygıyla anıyorum. (AK PARTİ, CHP,
MHP ve İYİ PARTİ sıralarından alkışlar)
Değerli
milletvekilleri, gündemimizdeki konular tamamlanmıştır. 
Alınan
karar gereğince, kanun teklifleri ile komisyonlardan gelen diğer işleri
sırasıyla görüşmek için 17 Mart 2020 Salı günü saat 15.00'te toplanmak üzere
birleşimi kapatıyorum.
Kapanma Saati: 21.01




(X) 196 S. Sayılı Basmayazı 10/3/2020
tarihli 66'ncı Birleşim Tutanağı'na eklidir.


(x) 175 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.




