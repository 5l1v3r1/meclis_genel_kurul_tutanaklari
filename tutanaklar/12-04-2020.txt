



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

83’üncü Birleşim
12 Nisan 2020 Pazar

(TBMM Tutanak Hizmetleri
Başkanlığı tarafından hazırlanan bu Tutanak Dergisi’nde yer alan ve kâtip
üyeler tarafından okunmuş bulunan her tür belge ile konuşmacılar tarafından
ifade edilmiş ve tırnak içinde belirtilmiş alıntı sözler aslına uygun olarak
yazılmıştır.)


İÇİNDEKİLER




I.- GEÇEN TUTANAK ÖZETİ
II.- YOKLAMALAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Abdulkadir Karaduman, ceza infaz
yasası düzenlemesi ve hak ihlallerine ilişkin gündem dışı konuşması

IV.- AÇIKLAMALAR
1.- Adana Milletvekili Ayhan Barut’un, toplumu ve
geleceğini yakından ilgilendiren ceza infaz yasa teklifiyle ilgili görüşlerin,
itirazların, dile getirilen önerilerin neden Meclis TV’de yayınlanmadığını
öğrenmek istediğine ilişkin açıklaması
2.- Uşak Milletvekili İsmail Güneş’in, coronavirüs
salgını yaşandığı süreçte Hükûmeti karalamak ve sağlık personeli üzerinde
olumsuz düşünce oluşturmak amacı güdenlere fırsat verilmeyeceğine ilişkin
açıklaması


3.- Adana Milletvekili Orhan Sümer’in, coronavirüs
salgını nedeniyle iş yükü artan ceza infaz kurumu çalışanları ile zabıta
memurlarının özlük haklarının iyileştirilerek sorunlarının çözülmesi gerektiğine,
Adana ili Mısır Çarşısı’nın kapatılması nedeniyle esnafın mağduriyetine ilişkin
açıklaması
4.- Mersin Milletvekili Ali Cumhur Taşkın’ın, 10 Nisan
Türk polis teşkilatının kuruluşunun 175’inci yıl dönümüne ve Polis Haftası’nı
kutladığına, coronavirüs salgınıyla ülke içinde en etkili şekilde mücadele
edilirken dünyanın dört bir yanından gelen yardım taleplerine de kayıtsız
kalınmadığına ilişkin açıklaması
5.- İstanbul Milletvekili Sibel Özdemir’in, salgın
koşullarında öngörüsüz, günübirlik önlemlerin önüne geçilerek kritik
sektörlerde çalışanlar ve işveren açısından gerekli düzenlemelerin Meclisin
gündeminde olması gerektiğine ilişkin açıklaması
6.- Amasya Milletvekili Mustafa Levent Karahocagil’in,
Covid-19 pandemisinin yaşandığı süreçte dünyanın en güçlü ülkeleri satın
aldıkları maskeleri bile birbirinden gasbedecek noktaya gelirken Cumhurbaşkanı
Recep Tayyip Erdoğan’ın talimatıyla 32 ülkeye karşılıksız yardım yapıldığına
ilişkin açıklaması
7.- İzmir Milletvekili Murat Çepni’nin, ölüm orucunun
bir tercih değil talepleri duyurmak için son çare olduğuna, iktidarın taleplere
yanıt vererek ölümleri durdurabileceğine ilişkin açıklaması
8.- Mersin Milletvekili Hacı Özkan’ın, küresel
tehditlerde herkes güvende olmadıkça kimsenin güvende olmayacağına, Türkiye’nin
Cumhurbaşkanı Recep Tayyip Erdoğan’ın talimatıyla salgınla mücadele konusunda
ihtiyacı olan birçok ülkeye koruyucu ekipman desteğiyle öncülük ettiğine
ilişkin açıklaması
9.- Kahramanmaraş Milletvekili Ali Öztunç’un, AK
PARTİ’nin sözcüleri ve milletvekillerinin İçişleri Bakanı Süleyman Soylu’nun
sokağa çıkma yasağının zamanlamasının yanlış olduğu açıklamasını yaptıktan
sonra ne düşündüğünü öğrenmek istediğine ilişkin açıklaması
10.- Kocaeli Milletvekili İlyas Şeker’in, Hükûmetin
coronavirüsle mücadeleye hız kesmeden devam ettiğine, “Salgın küresel, mücadele
yerel.” diyerek vatandaşlara ve sağlık çalışanlarına destek olan Kocaeli
Büyükşehir Belediye Başkanına teşekkür ettiğine ilişkin açıklaması
11.- Balıkesir Milletvekili Ahmet Akın’ın, Covid-19
sebebiyle elektrik ve doğal gaz faturalarıyla ilgili vatandaşların
mağduriyetini giderecek bir düzenleme yapılmadığına, devletin ancak insan
yaşarsa yaşayacağına ilişkin açıklaması
12.- İstanbul Milletvekili Mahmut Tanal’ın, ülkede 2005
yılından sonra cinsel suçlarda artış yaşandığına ve Türk Ceza Kanunu’ndaki
tanımlamaların net olmaması nedeniyle genel affın zaruri olduğuna ilişkin
açıklaması
13.- Erzurum Milletvekili İbrahim Aydemir’in, her
zorluğun ardından bir kolaylığın açığa çıkacağına, yerli ve millî el dezenfektanı
BOREL’in seri üretimine başlandığına ilişkin açıklaması
14.- Uşak Milletvekili Özkan Yalım’ın, küçük esnafın
mağduriyetinin giderilebilmesi için en az bir asgari ücret karşılığı destek
verilmesini Aile, Çalışma ve Sosyal Hizmetler Bakanından talep ettiğine ilişkin
açıklaması



15.- Afyonkarahisar Milletvekili Burcu Köksal’ın,
corona salgını nedeniyle canla başla mücadele eden ve düşük sayıda atama
yapılarak mağdur edilen sağlık emekçilerine kontenjan ayrılarak
mağduriyetlerinin giderilmesi, salgın döneminde kredi borcunu erteletmek
zorunda kalan vatandaşlara faiz işletilmesinden vazgeçilmesi gerektiğine
ilişkin açıklaması
16.- Kocaeli Milletvekili Lütfü Türkkan’ın, İçişleri
Bakanı Süleyman Soylu’nun sokağa çıkma yasağının zamanlamasının yanlış olduğunu
kabul ettiğine, Hükûmetten sokağa çıkma yasağının uzatılıp uzatılmayacağı
konusunda tatmin edici açıklama beklendiğine, kadın cinayetlerinin hız kesmeden
devam ettiğine, eş, altsoy, üstsoy grubuna bakılmaksızın ceza infaz kanun
teklifine “kadın” kavramının yerleştirilmesinin önemli olduğuna, ziraat
mühendislerinin sokağa çıkma yasağında zirai ilaç satan iş yerlerinin de açık
kalması gerektiğini ifade ettiğine ilişkin açıklaması
17.- İstanbul Milletvekili Hakkı Saruhan Oluç’un,
coronavirüs salgını nedeniyle Hükûmet ve siyasi partiler toplantılarını
gerçekleştirebilmek için telekonferans sistemini kullanırken vakıf ve
derneklerin bu sistemi kullanmalarının engellenmesinin anlaşılır bir durum
olmadığına, Covid-19’la mücadele kapsamında Plan ve Bütçe Komisyonuna getirilen
torba yasa teklifinin sosyal medya ve dijital medya yayınlarına yönelik sansür
maddesi içerdiğine, TÜİK’in ve İŞKUR’un verilerine göre işsizlik sorununun
arttığına, İşsizlik Sigortası Fonu’nun kullanılması gerektiğine ilişkin
açıklaması
18.- Manisa Milletvekili Özgür Özel’in, Markar Eseyan,
Garo Paylan, Tuma Çelik ve Selin Sayek Böke’nin şahsında Hristiyan aleminin ve
ülkede yaşayan Hristiyan yurttaşların Paskalya Bayramı’nı kutladıklarına, 18
Martta ataması yapılan öğretmenlerin yaşadıkları mağduriyetin giderilmesi için
göreve başlatılmaları gerektiğine, esnafın coronavirüs salgını nedeniyle
Halkbank tarafından verilecek kredilerde yaşadığı sıkıntılara, iller arası
seyahatlere yasak getirilmesinin ziraat mühendisleri için yol açtığı sorunlara,
sağlıkta şiddetin önlenmesi kanun teklifiyle ilgili Sağlık Komisyonunun da
katkısının alınması gerektiğine, sokağa çıkma yasağının zamanlamasının yanlış
olduğunu kabul eden İçişleri Bakanı Süleyman Soylu hakkında gensoru
verilemediğine ilişkin açıklaması
19.- Çankırı Milletvekili Muhammet Emin Akbaşoğlu’nun,
10 Nisan Türk polis teşkilatının kuruluşunun 175’inci yıl dönümü ve Polis
Haftası’nın kutlandığı günlerde polislere yapılan saldırıları kınadığına,
Hristiyan vatandaşların Paskalya Bayramı’nı kutladığına, 12 Nisan1920’de ilk
haberini yayınlayan Anadolu Ajansı çalışanlarına ve basın mensuplarına
kolaylıklar dilediğine, bir taraftan Cumhurbaşkanı Recep Tayyip Erdoğan’ın
liderliğinde coronavirüsle mücadelede toplum kesimleriyle ilgili her türlü
tedbirin alındığına, talep eden 32 ülkeye karşılıksız yardım yapıldığına, diğer
taraftan da terörle mücadelenin sürdürüldüğüne ilişkin açıklaması
20.- Kocaeli Milletvekili Lütfü Türkkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
21.- Çankırı Milletvekili Muhammet Emin Akbaşoğlu’nun,
Kocaeli Milletvekili Lütfü Türkkan’ın yaptığı açıklamasındaki bazı ifadelerine
ilişkin açıklaması



22.- Manisa Milletvekili Erkan Akçay’ın, coronavirüs
salgınıyla mücadelenin bireysel, sosyal, siyasal, ekonomik ve uluslararası
boyutları olduğuna ve etkin mücadele için her boyutun göz önünde bulundurulması
gerektiğine, yürütülen faaliyetlerin eleştirilebileceğine ancak bunun kara
propagandaya dönüşmesinin kabul edilebilir olmadığına, Türk bilim insanlarının
ve devletin kurumlarının ülkeyi ve insanlığı müreffeh günlere kavuşturmak için
çalıştığına, birçok ülkeye tıbbi yardım desteğinde bulunulduğuna, Batılı
ülkelerin Türkiye’nin aktör olarak bulunduğu her krizde Türkiye karşıtı söylem
geliştirme hatasından vazgeçmesi gerektiğine ilişkin açıklaması
23.- İstanbul Milletvekili Hakkı Saruhan Oluç’un,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
24.- Manisa Milletvekili Erkan Akçay’ın, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
25.- Çankırı Milletvekili Muhammet Emin Akbaşoğlu’nun,
Dünya Sağlık Örgütünün Türkiye’yi coronavirüs salgınına yönelik aldığı
önlemlerden dolayı takdir ettiğine ve dünyaya örnek gösterdiğine ilişkin
açıklaması
26.- İstanbul Milletvekili Hakkı Saruhan Oluç’un, tüm
ülkeyi korku ve paniğe sürükleyen virüs salgını ve yaşanan krizin
yönetilememesi nedeniyle genel görüşme talep ettiklerine ilişkin açıklaması
27.- İstanbul Milletvekili Hakkı Saruhan Oluç’un,
Isparta Milletvekili Recep Özel’in HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
28.- Çankırı Milletvekili Muhammet Emin Akbaşoğlu’nun,
İstanbul Milletvekili Hakkı Saruhan Oluç’un yaptığı açıklamasındaki bazı
ifadelerine ilişkin açıklaması
29.- Çankırı Milletvekili Muhammet Emin Akbaşoğlu’nun,
Ankara Milletvekili Tekin Bingöl’ün CHP grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
30.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
31.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
32.- İstanbul Milletvekili Hakkı Saruhan Oluç’un, ceza
infaz kanun teklifindeki eksikleri eleştirerek muhalefet hakkını
kullandıklarına, iktidarın yardım ve dayanışmayı merkeziyetçi şekilde
sürdürmesinin toplumsal geleneklere aykırı olduğuna ilişkin açıklaması
33.- Manisa Milletvekili Özgür Özel’in, Kırıkkale
Milletvekili Ramazan Can’ın yerinden sarf ettiği bazı ifadelerine ilişkin
açıklaması
34.- Kocaeli Milletvekili Lütfü Türkkan’ın, ceza infaz
kanun teklifinin toplumun vicdanını rahatsız eden maddelerinin görüşülerek
düzeltilmesi yönünde tavsiyeleri olduğuna ilişkin açıklaması
35.- İstanbul Milletvekili Hakkı Saruhan Oluç’un,
Kırıkkale Milletvekili Ramazan Can’ın CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
36.- Manisa Milletvekili Özgür Özel’in, Kırıkkale
Milletvekili Ramazan Can’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
37.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
38.- Manisa Milletvekili Özgür Özel’in, sağlıkta
şiddetin önlenmesi kanun teklifiyle ilgili Sağlık Komisyonunun katkısının
alındıktan sonra teklifin Adalet Komisyonuna gelmesini önerdiklerine ilişkin
açıklaması
39.- Siirt Milletvekili Meral Danış Beştaş’ın, sağlıkta
şiddetin önlenmesi yasa teklifini önemsediklerine ve sağlık emekçilerinin taleplerinin
karşılanabilmesi için Sağlık Komisyonunun ivedilikle toplanması gerektiğine
ilişkin açıklaması
40.- Manisa Milletvekili Erkan Akçay’ın, İstanbul
Milletvekili Mustafa Sezgin Tanrıkulu’nun görüşülmekte olan 207 sıra sayılı
Kanun Teklifi’nin 33’üncü maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
41.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
42.- Siirt Milletvekili Meral Danış Beştaş’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
43.- Manisa Milletvekili Erkan Akçay’ın, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
44.- Manisa Milletvekili Erkan Akçay’ın, İstanbul
Milletvekili Mustafa Sezgin Tanrıkulu’nun sataşma nedeniyle yaptığı
konuşmasındaki bazı ifadelerine ilişkin açıklaması
45.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
46.- Manisa Milletvekili Özgür Özel’in, sağlıkta
şiddetin önlenmesi yasa teklifine esas komisyonun yanı sıra tali komisyon olan
Sağlık Komisyonunun da katkı vermesi gerektiğine ilişkin açıklaması
47.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
48.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
49.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
50.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
tekraren açıklaması
51.- İstanbul Milletvekili Hakkı Saruhan Oluç’un,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
52.- Adalet Komisyonu Başkan Vekili Yılmaz Tunç’un,
koşullu salıvermede ve denetimli serbestlikte kuralın ihlal edilmesi hâlinde
hükümlünün tekrar cezaevine gireceğine ilişkin açıklaması
53.- Adalet Komisyonu Başkan Vekili Yılmaz Tunç’un,
Balıkesir Milletvekili Ahmet Akın’ın görüşülmekte olan 207 sıra sayılı Kanun
Teklifi’nin 44’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
54.- Siirt Milletvekili Meral Danış Beştaş’ın, yaralama
sonucu iyileşmesi imkânsız hastalığa sebep olma, bitkisel hayata sokma, konuşma
veya çocuk yapma yeteneklerini kaybettirme, gebe kadının çocuğunu düşürtme,
ölümüne neden olma, tüm kamu görevlilerine yönelik yaralamalar, kamu
görevlilerinin nüfuzunu kötüye kullanarak işledikleri yaralamalar ile yaralama
suçları ve bunun sonucunda öldürmenin silahla da işlenmesi hâlinde af
kapsamında olup olmadığını öğrenmek istediğine ilişkin açıklaması
55.- Adalet Komisyonu Başkan Vekili Yılmaz Tunç’un,
görüşülen 207 sıra sayılı Kanun Teklifi’nin af yasası olmadığına ilişkin
açıklaması
56.- Siirt Milletvekili Meral Danış Beştaş’ın, Adalet
Komisyonu Başkan Vekili Yılmaz Tunç’un yaptığı açıklamayı kabul etmelerinin
mümkün olmadığına ilişkin açıklaması
57.- İstanbul Milletvekili Zeynel Emre’nin, 207 sıra
sayılı Kanun Teklifi’yle getirilen düzenlemelerdeki çarpıklıkları ortaya koyan
eleştirilerin doğru eleştiriler olduğuna ilişkin açıklaması
58.- Siirt Milletvekili Meral Danış Beştaş’ın,
Afyonkarahisar Milletvekili Ali Özkaya’nın görüşülmekte olan 207 sıra sayılı
Kanun Teklifi’nin 48’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
59.- İstanbul Milletvekili Mahmut Tanal’ın,
Afyonkarahisar Milletvekili Ali Özkaya’nın görüşülmekte olan 207 sıra sayılı
Kanun Teklifi’nin 48’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
60.- Tokat Milletvekili Özlem Zengin’in, Siirt
Milletvekili Meral Danış Beştaş’ın yaptığı açıklamalarındaki bazı ifadelerine
ilişkin açıklaması
61.- Siirt Milletvekili Meral Danış Beştaş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
62.- Tokat Milletvekili Özlem Zengin’in, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin tekraren açıklaması
63.- Manisa Milletvekili Özgür Özel’in, görüşülmekte
olan 207 sıra sayılı Kanun Teklifi’nin 54’üncü maddesinin teklif metninden
çıkarılmasıyla çek mağdurlarıyla ilgili önergelerinin de görüşülemeyeceğine
ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 13/3/2020 tarihinde Eskişehir
Milletvekili Arslan Kabukcuoğlu ve 19 milletvekili tarafından, ilaç sanayisinde
yaşanan sorunların tespit edilerek katma değeri yüksek ilaç üretiminin
sağlanması için yapılması gerekenlerin belirlenmesi amacıyla verilmiş olan
(10/2730) esas numaralı Meclis Araştırması Önergesi’nin ön görüşmelerinin,
Genel Kurulun 12 Nisan 2020 Pazar günkü birleşiminde yapılmasına ilişkin
önerisi

2.- HDP Grubunun, 12/4/2020 tarihinde Grup Başkan
Vekili Siirt Milletvekili Meral Danış Beştaş ve Grup Başkan Vekili İstanbul
Milletvekili Hakkı Saruhan Oluç tarafından, tüm ülkeyi korku ve paniğe
sürükleyen virüs salgını ve yaşanan krizin yönetilememesi nedeniyle verilmiş
olan genel görüşme önergesinin ön görüşmelerinin, Genel Kurulun 12 Nisan 2020
Pazar günkü birleşiminde yapılmasına ilişkin önerisi
3.- CHP Grubunun, 11/4/2020 tarihinde Grup Başkan
Vekili Manisa Milletvekili Özgür Özel tarafından, 31 ilde sokağa çıkma
yasağının ilan edilmesi ve sonrasında yaşanan olaylar ile bundan sonra
alınabilecek önlemlerin tespit edilmesi amacıyla verilmiş olan genel görüşme
önergesinin ön görüşmelerinin, Genel Kurulun 12 Nisan 2020 Pazar günkü
birleşiminde yapılmasına ilişkin önerisi

VI.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207)

VII.- SATAŞMALARA İLİŞKİN KONUŞMALAR
1.- İstanbul Milletvekili Mustafa Sezgin Tanrıkulu’nun,
Manisa Milletvekili Erkan Akçay’ın yaptığı konuşması sırasında şahsına
sataşması nedeniyle konuşması

VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Cumhurbaşkanlığı hükûmet sisteminde teklif hazırlama erkini elinde
bulunduran milletvekillerinin teklifi hazırlarken ilgili kurumlardan görüş
istediğine, Meclisin daha efektif çalıştırılabilmesi için tali komisyonların da
çalıştırılması gerektiğine ilişkin konuşması
12 Nisan 2020 Pazar
BİRİNCİ OTURUM
Açılma Saati: 13.03
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Türkiye Büyük Millet Meclisinin 83’üncü Birleşimini açıyorum. (x)
Toplantı
yeter sayısı vardır, görüşmelere başlıyoruz.
Gündeme
geçmeden önce 1 sayın milletvekiline gündem dışı söz vereceğim. 
Gündem
dışı söz, infaz yasası düzenlemesi ve hak ihlalleri hakkında söz isteyen Konya
Milletvekili Abdulkadir Karaduman’a aittir.
Buyurun
Sayın Karaduman. (CHP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Abdulkadir Karaduman, ceza infaz
yasası düzenlemesi ve hak ihlallerine ilişkin gündem dışı konuşması
ABDULKADİR
KARADUMAN (Konya) – Sayın Başkan, değerli milletvekilleri; hepinizi saygıyla
selamlıyorum.
İçerisinde
bulunduğumuz bu hafta, aynı zamanda “Sağlık Haftası” olarak anılmaktadır. Bu
vesileyle coronavirüs salgınıyla mücadele ettiğimiz böylesi zorlu bir dönemde,
hayatını ortaya koymak pahasına büyük bir özveri ve fedakârlık örneği
sergileyen bütün sağlık çalışanlarımıza şükranlarımı arz ediyorum. Sağlık
çalışanlarımızın maruz kaldıkları başta şiddet, yoğun çalışma temposu ve
olumsuz çalışma koşullarının ivedilikle çözüme kavuşturulmasına yönelik yasal
düzenlemelerin gecikmeksizin yapılması büyük önem arz etmektedir. Özellikle bu
süreçte yoğun tempoyla çalışan sağlıkçılarımızın yükünü hafifletmek için
atamaların bir an önce gerçekleştirilmesi ve bu kapsamda da suçsuzluğu ispat
edilmiş KHK’yle ihraç edilen sağlıkçılarımızın bir an önce görevlerine iade
edilmesi gerekmektedir.
Değerli
milletvekilleri, bugünlerde aslında son derece önemli bir eşikteyiz. Biz Saadet
Partisi olarak adaletin olmazsa olmaz olduğunu, siyasi hedef ve pazarlıklardan
azade, hangi şartlar altında olursa olsun, yöneticilerin adaleti tesis için
çaba gütmesi gerektiğini defaatle vurguluyoruz. O adalettir ki iğne ucu kadar
dahi olsa kul hakkına girmekten imtina etmektir. 
Özellikle,
olağanüstü günleri yaşadığımız bu süreçte, halkın temsilcisi olarak üzerimize
düşen bu mesuliyet, her zamankinden daha fazladır. Bugünkü öncelikli
mesuliyetimiz, her insanın en temel hakkı olan yaşama hakkını müdafaa etmektir.
Coronavirüs salgınıyla birlikte, cezaevlerindeki hastalık riski düşünülerek şu
anda üzerinde görüştüğümüz infaz düzenlemesi sürecinin ivedilikle
sonuçlandırılması gerekmektedir. Bu konuda üstlendiğimiz görev büyük bir öneme
sahiptir. Ancak hazırlanan infaz düzenlemesinin, hukuki temeli olmayan birtakım
sebeplerden dolayı içeride tutulan binlerce mahkumu kapsamadığını ve
kapsamayacağını görmekteyiz. Adil yargılanma hakkı ve hukuk önünde eşitlik gibi
en temel ilkeler elbette ki hepimiz içindir. Hukuk, siyasi mensubiyetine ve
kimliğine bakmaksızın herkese eşit muamelede bulunan bir kurumdur. Adaleti
üstün tutmak, başta inancımızın ve insanlığa karşı sorumluluğumuzun ve
vazifemizin bir gereğidir. 
Değerli
milletvekilleri, tam da burada, olağan süreçte BDDK’nin denetim ve gözetimi
altındaki bir bankaya para yatırmayı terör suçu saymak, Millî Eğitim
Bakanlığınca faaliyetine izin verilen bir dershane ya da okulda eğitim görmeyi
ya da bu kurumlarda çalışmış olmayı terör suçu saymak elbette ki büyük bir
yanlıştır. Aynı şekilde “tatbikat” adı altında otobüslere bindirilen ve hain
darbe kalkışmasına dair en ufak bir malumatı dahi söz konusu olmayan askerî
öğrencilerimizin müebbet hapis cezasına çarptırılması elbette ki büyük bir
haksızlıktır.
Bakınız,
Sayın Cumhurbaşkanı bir konuşmasında “tabanı ibadet, ortası ticaret, tavanı
ihanet olan bir çete” olarak belirtmiş, konuşmanın devamında ise bunları ayırt
edememe zaafı içerisinde olunduğunu bizzat kendisi ifade etmiştir ancak ne
hazindir ki getirilen bu düzenleme, söz konusu zafiyet hâlinin devam ettiğini
göstermektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ABDULKADİR
KARADUMAN (Devamla) – Elbette ki burada sizler de takdir edersiniz ki bu yargı
düzenlemesi, silahlı terör örgütü üyesi olduğuna dair hakkında somut delil
bulunmayan, şiddete bulaşmadığı hâlde tutuklanan ve hüküm giyen kişileri de
mutlaka kapsamalıdır. Elbette ki burada ve bunun dışındaki bütün tavır ve
tutumlarımızda, bütün davranışlarımızda halkımıza ve nihayetinde de Allah'a
hesap vereceğimiz hakikatini asla unutmamalıyız. Bu noktada yapmamız gereken,
kamuoyunu dinlemek ve adaleti üstün tutma yönünde duruş sergilemek olmalıdır.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Sayın milletvekilleri, şimdi, sisteme giren ilk 15 milletvekiline yerinden
birer dakika söz vereceğim.
Sayın
Barut…
IV.- AÇIKLAMALAR
1.- Adana Milletvekili Ayhan Barut’un, toplumu ve
geleceğini yakından ilgilendiren ceza infaz yasa teklifiyle ilgili görüşlerin,
itirazların, dile getirilen önerilerin neden Meclis TV’de yayınlanmadığını
öğrenmek istediğine ilişkin açıklaması
AYHAN
BARUT (Adana) – Sayın Başkan, bakın, burası halkın seçtiği milletvekillerinin
görev yaptığı, ülkemizin kurucu iradesinin yansıdığı, ulusal egemenliğin temsil
edildiği yüce Meclistir. Halkın da Meclisin çalışmalarını görme, seçtiği milletvekillerinin
ne yaptığını izleme ve denetleme şansı olmalıdır. Tek adam rejiminin
dayatmasıyla “Her şeyi ben bilirim.” ve “Ben yaptım, oldu.” anlayışını şiddetle
reddediyor ve kınıyoruz. 
Yüce
Mecliste toplumu ve geleceğimizi yakından ilgilendiren infaz yasası teklifi
gibi çok önemli bir yasa görüşmesi yapılıyor ancak Meclis TV bunu canlı olarak
yayınlamıyor. Halkımız da ne olup bittiğini göremiyor, izleyemiyor. Allah
aşkına söyler misiniz, gözlerden neyi kaçırmaya çalışıyorsunuz? Burada art
niyet yoksa açık açık söyleyin, amacınız nedir? Hepimizi bu kadar yakından
ilgilendiren bu yasa teklifiyle ilgili görüşlerimizi, itirazlarımızı, dile
getirdiğimiz önerileri neden Meclis TV yayınlamıyor? Halkımız gibi,
hukukçularımız gibi, bu teklifi dört gözle bekleyenler gibi net bir izahat
istiyoruz.
Teşekkürler.
BAŞKAN
– Sayın Güneş…
2.- Uşak Milletvekili İsmail Güneş’in, coronavirüs
salgını yaşandığı süreçte Hükûmeti karalamak ve sağlık personeli üzerinde
olumsuz düşünce oluşturmak amacı güdenlere fırsat verilmeyeceğine ilişkin
açıklaması
İSMAİL
GÜNEŞ (Uşak) – Teşekkür ederim Başkanım.
Sayın
Başkanım, değerli milletvekillerim; dün, yani 11/4/2020 tarihinde, Cumhuriyet
gazetesi internet sayfasında, Alican Uludağ tarafından hazırlanan “Hasta
asistan, doktor şefi tarafından çalıştırıldı, en az 7 kişiye bulaştırdı.”
şeklindeki haber tamamen gerçeklere aykırıdır. Bu konuda hastalığa yakalanan
asistan doktorun kendisi Facebook sayfasında açıklamada bulunmuştur. Hastalık
belirtileri başlar başlamaz hemen Covid polikliniğine gitmiş, gerekli tahliller
yapılmış, izolasyon yapılmış ve hastaneye yatırılmıştır; bulaşma olduysa bile
hastalık belirtileri olmadan önce bulaşma olmuştur. 
Burada,
çok önemli bir mücadele verdiğimiz ve sağlık çalışanlarımızın özveriyle
çalıştığı bu süreçte, Hükûmeti karalamak ve sağlık personeli üzerinde olumsuz
düşünce oluşturmak amacı güdenlere bu fırsat verilmeyecektir, emellerine
ulaşamayacaklar. Allah’ın izniyle tüm sağlık çalışanlarımız ve tüm
vatandaşlarımızla bu süreci atlatacağız.
Genel
Kurulu saygıyla selamlarım.
BAŞKAN
– Sayın Sümer…
3.- Adana Milletvekili Orhan Sümer’in, coronavirüs
salgını nedeniyle iş yükü artan ceza infaz kurumu çalışanları ile zabıta
memurlarının özlük haklarının iyileştirilerek sorunlarının çözülmesi
gerektiğine, Adana ili Mısır Çarşısı’nın kapatılması nedeniyle esnafın
mağduriyetine ilişkin açıklaması
ORHAN
SÜMER (Adana) – Teşekkür ederim Sayın Başkan.
İçinden
geçtiğimiz dönemde bazı meslek gruplarının omuzlarındaki yük artmıştır. Bu
gruplardan biri Ceza İnfaz Kurumu çalışanları, diğeri de “yardımcı zabıta” adı
altında zabıta memurlarıdır. Benzer görevleri yerine getirenlere göre
maaşlarının daha düşük olmasının yanı sıra diğer özlük hakları bakımından daha
geride olan bu kurum çalışanları, özellikle bu dönemde ilgilenilmesini ve
sorunlarının çözülmesini bekliyorum.
İkinci
konu da Adana’yla ilgili. Yaklaşık 700 esnafın bulunduğu Mısır Çarşısı
kapatıldı. Adana ekonomisinin can damarlarından biri olan Mısır Çarşısı’nın
kapatılmasıyla birlikte orada 2.100 kişi işsiz kaldı. Biz burayı kapattık ancak
-sosyal devlet- “Ben yasakladım, siz başınızın çaresine bakın.” diyemeyiz.
Çalınmadık kapı bırakmayan çarşı esnafı ve çalışanları şu ana kadar bir gerekçe
bulamamışlardır. Çalışanlarının mağduriyeti giderilmeli, esnafa da kira yardımı
yapılmalı diyor, teşekkür ediyorum. 
BAŞKAN
– Sayın Taşkın...
4.- Mersin Milletvekili Ali Cumhur Taşkın’ın, 10 Nisan
Türk polis teşkilatının kuruluşunun 175’inci yıl dönümüne ve Polis Haftası’nı
kutladığına, coronavirüs salgınıyla ülke içinde en etkili şekilde mücadele
edilirken dünyanın dört bir yanından gelen yardım taleplerine de kayıtsız
kalınmadığına ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Cumhurbaşkanımız
Sayın Recep Tayyip Erdoğan’ın vatandaşlara ücretsiz maske verileceğini
duyurmasının ardından, ücretsiz maske dağıtımının en hızlı ve güvenli şekilde
eczaneler üzerinden yapılması kararı alındı. Pilot bölge olarak İstanbul ve
Ankara’da uygulama hayata geçirildi. Ücretsiz maskeler için Sağlık Bakanlığı
tarafından 20-65 yaş arasındaki tüm vatandaşların cep telefonlarına başvuru
şartı aranmaksızın kısa mesajla bir kod gönderilecek. Vatandaşlarımız bu kodu
herhangi bir eczaneye bildirdiğinde ücretsiz maskesini alabilecek. Her on gün
için kişi başına 5 adet maske ücretsiz olarak verilecek. İzdiham olmaması için
ilk mesaj 57-65 yaş aralığına gönderildi.
Birçok
Avrupa ülkesinde ve Amerika’da sağlık çalışanları bile maske bulmakta
zorlanırken Sayın Cumhurbaşkanımız Recep Tayyip Erdoğan liderliğinde
devletimizin vatandaşına ücretsiz maske dağıtması her türlü takdiri hak
etmektedir diyor, Genel Kurulu saygıyla selamlıyorum. 
BAŞKAN
– Sayın Özdemir... 
5.- İstanbul Milletvekili Sibel Özdemir’in, salgın
koşullarında öngörüsüz, günübirlik önlemlerin önüne geçilerek kritik sektörlerde
çalışanlar ve işveren açısından gerekli düzenlemelerin Meclisin gündeminde
olması gerektiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Özellikle
İstanbul gibi vaka sayılarının ciddi noktalara ulaştığı illerimiz başta olmak
üzere, tüm vatandaşlarımızın bu tehlikeli salgının en kısa zamanda kontrol
altına alınması için kendi koşullarında mümkün olan en yüksek özeni
göstermeleri, uyarılara dikkatle uymaları çağrısında tekrar bulunuyorum.
Bu
kritik süreçte, şüphesiz büyük bir mücadele ve fedakârlık gösteren sağlık
çalışanlarımızın çalışma koşulları, gerekli tıbbi malzeme gibi temel
ihtiyaçlarının öncelikli ve eksiksiz karşılanması konusu öncelikli olmalıdır.
Ayrıca uzun süren ve sürecek olan salgın koşullarında artık öngörüsüz, geçici,
günübirlik önlemlerin ötesine geçilerek, kritik sektörlerde gıda, tarım,
ulaşım, kargo gibi temel zorunlu hizmet sektörlerinde gerek çalışan gerekse
işveren açısından acil ve gerekli düzenlemeler Meclisimizin gündeminde
olmalıdır artık. 
Teşekkürler.

BAŞKAN
– Sayın Karahocagil...
6.- Amasya Milletvekili Mustafa Levent Karahocagil’in,
Covid-19 pandemisinin yaşandığı süreçte dünyanın en güçlü ülkeleri satın
aldıkları maskeleri bile birbirinden gasbedecek noktaya gelirken Cumhurbaşkanı
Recep Tayyip Erdoğan’ın talimatıyla 32 ülkeye karşılıksız yardım yapıldığına
ilişkin açıklaması
MUSTAFA
LEVENT KARAHOCAGİL (Amasya) – Teşekkür ediyorum.
Bugünkü
pandemi döneminde dünyanın en güçlü ülkeleri, aynı zamanda stratejik ortakları
birbirlerinin satın aldığı maskeleri bile gasbedecek noktaya gelirken AK PARTİ
Hükûmeti ve lideri Recep Tayyip Erdoğan’la, başta İspanya, İtalya ve Balkanlar
olmak üzere 32 ülkeye yardım ediyor. 
IMF’den
84 ülke destek isterken dünyadan 93 ülke imdat diyerek Türkiye’nin kapısını
çalıyor. İsrailli gazeteci hükûmetine: “Bunu yazmaya mecburum, biz de Erdoğan
gibi davranmalıyız.” çağrısı yapıyor. 
Türk
bilim adamları virüsü izole ediyor, aşı için tarih veriyor. Cesetlerin
sokaklara taştığı, 80 yaş üzeri hastaların yoğun bakıma alınmadığı bugünlerde
Türkiye’nin sağlıktaki muazzam başarısı alkışlanıyor; kırk günde 2 bin odalı 2
hastane daha, 80 milyona bedava maske, 65 yaş üzeri evlere bedava servis,
milyonlarca eve bedava gıda malzemesi…
(Mikrofon
otomatik cihaz tarafından kapatıldı)
BAŞKAN
– Sayın Çepni…
7.- İzmir Milletvekili Murat Çepni’nin, ölüm orucunun
bir tercih değil talepleri duyurmak için son çare olduğuna, iktidarın taleplere
yanıt vererek ölümleri durdurabileceğine ilişkin açıklaması
MURAT
ÇEPNİ (İzmir) – Grup Yorum üyesi İbrahim Gökçek ölüm orucunun 300’üncü gününde.
Üç yüz gündür bu topraklarda, bu coğrafyada bir ses yükseliyor. Grup Yorum
üyelerinin talepleri, kültür sanat çalışmalarını ve konserlerini özgürce
yapabilmek. Bunlar için bu topraklarda ölüme yatmak zorunda kalan bu insanların
taleplerine kulaklarımızı kapatmamamız gerekir. Yine, Helin Bölek’i aynı
taleplerle ölüm orucunda kaybetmiştik. 
Yine,
bir itirafçının verdiği ve sonrasında geri aldığı bir ifadeyle Mustafa Koçak
ceza almıştı. Mustafa Koçak da iki yüz seksen beş gündür adil yargılanma
talebiyle ölüm orucunda. Ölüm orucu, bir tercih değildir; sesini, taleplerini
duyurmak için son çaredir. Ölüm orucu, bu anlamda ölüm orucundaki
direnişçilerin son çaresidir. Bu talepler karşılanabilir, ölümler durdurulabilir,
iktidar bu taleplere mutlaka yanıt vermelidir. 
BAŞKAN
– Sayın Özkan…
8.- Mersin Milletvekili Hacı Özkan’ın, küresel
tehditlerde herkes güvende olmadıkça kimsenin güvende olmayacağına, Türkiye’nin
Cumhurbaşkanı Recep Tayyip Erdoğan’ın talimatıyla salgınla mücadele konusunda
ihtiyacı olan birçok ülkeye koruyucu ekipman desteğiyle öncülük ettiğine
ilişkin açıklaması
HACI
ÖZKAN (Mersin) – Teşekkürler Sayın Başkan. 
Küresel
tehditler gösteriyor ki hepimiz güvende olmadıkça hiçbirimiz güvende
olamayacağız. Hiçbir ülke bu savaşı tek başına verebilecek durumda değildir.
Dünyanın neresinde olursa olsun ayırt etmeden en savunmasızı korumak
önceliğimiz olmalıdır. Yaşlılarımız, hastalarımız, ihtiyaç sahipleri ve
yabancılarla ilgilendiğimizde derinliklerdeki insaniyetimizi hatırlamalı ve
yüceltmeliyiz. Eğer virüsü bilim ve teknolojiliyle olduğu kadar hikmet,
merhamet ve insanlığımızla da yenmeyi istiyorsak bu derin insaniyet her sokağa,
her mahalleye, her şehre ve her ülkeye yayılmalıdır. 
Cumhurbaşkanımız
Sayın Recep Tayyip Erdoğan’ın talimatıyla, salgınla mücadele konusunda,
ihtiyacı olan birçok ülkeye koruyucu ekipman desteğiyle öncülük eden büyük
Türkiye'nin bir evladı olarak ülkemizle gurur duyuyor, Genel Kurulu saygıyla
selamlıyorum.
BAŞKAN
– Sayın Öztunç…
9.- Kahramanmaraş Milletvekili Ali Öztunç’un, AK
PARTİ’nin sözcüleri ve milletvekillerinin İçişleri Bakanı Süleyman Soylu’nun
sokağa çıkma yasağının zamanlamasının yanlış olduğu açıklamasını yaptıktan
sonra ne düşündüğünü öğrenmek istediğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Sağlık
Bakanlığı, sağlık çalışanları günlerdir büyük bir çaba sarf ediyorlar, severiz
sevmeyiz, bir emek veriyorlar, “Evde kal Türkiye.” diye vatandaşları evinde
tutuyorlar idi. Önceki akşam alınan sokağa çıkma yasağının zamanlamasının
yanlışlığından kaynaklı vatandaşlar evde kalacağına sokağa çıktılar. Bu da
büyük bir sıkıntıya sebep oldu. 
Aynı
konu dün Türkiye Büyük Millet Meclisi Genel Kurulunda tartışıldı. AK PARTİ’nin
sözcüleri ve milletvekilleri her tartışmada olduğu gibi bunda da “Hayır,
İçişleri Bakanlığı doğru yaptı; eleştirmeyin.” dediler ama İçişleri Bakanı
bizzat kendisi bugün hatasını kabul ediyor ve diyor ki: “Evet, eleştirileri
kabul ediyorum.” Dün burada canhıraş Süleyman Soylu’yu, İçişleri Bakanını
savunan AK PARTİ’nin sözcüleri ve milletvekilleri acaba Süleyman Soylu’nun bu
açıklamasından sonra ne düşünüyorlar? İlla her yapılan doğru diye bakacak
mısınız? Yanlış varsa yanlıştır. Yanlışı sizin de söylemeniz gerekiyor bizimle
birlikte.
Teşekkür
ediyorum.
BAŞKAN
– Sayın Şeker…
10.- Kocaeli Milletvekili İlyas Şeker’in, Hükûmetin
coronavirüsle mücadeleye hız kesmeden devam ettiğine, “Salgın küresel, mücadele
yerel.” diyerek vatandaşlara ve sağlık çalışanlarına destek olan Kocaeli
Büyükşehir Belediye Başkanına teşekkür ettiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, Hükûmetimiz coronavirüsle mücadeleye hız kesmeden devam
ediyor. Tüm bakanlarımız kendi alanlarıyla ilgili vatandaşımıza,
çalışanlarımıza ve iş verenlerimize karşılıksız veya uygun şartlarda destek
oluyor.
“Salgın
küresel, mücadele yerel.” diyen belediyelerimiz, şov ve reklam yapmadan kendi
bütçeleriyle vatandaşımıza destek olmaya devam ediyor. Seçim bölgem Kocaeli’de
büyükşehir belediyemiz işini kaybeden ihtiyaç sahibi ailelere gıda yardımı
yaparken su faturasını ödeyemeyenlere destek oluyor, evde kalan vatandaşımıza
e-kütüphane ve e-tiyatro gösterilerini izleme imkânı sunuyor, Kocaeli’de okuyan
öğrencilerimize ücretsiz internet hizmeti sunuyor, aç kalan sokak hayvanlarına
mama dağıtımı yapıyor, şehir içi toplu taşımada sosyal mesafeyi sağlamak için
otobüs seferlerini artırıyor. Şov ve reklam yapmadan daha birçok hizmete imza
atan Büyükşehir Belediye Başkanımıza ve ekibine teşekkür ediyor, Genel Kurulu
saygıyla selamlıyorum.
BAŞKAN
– Sayın Akın…
11.- Balıkesir Milletvekili Ahmet Akın’ın, Covid-19
sebebiyle elektrik ve doğal gaz faturalarıyla ilgili vatandaşların
mağduriyetini giderecek bir düzenleme yapılmadığına, devletin ancak insan
yaşarsa yaşayacağına ilişkin açıklaması
AHMET
AKIN (Balıkesir) – Sayın Başkan teşekkürler.
Sayın
Başkan, Türkiye’de Covid-19 vakasının ilk geldiği günden bu yana tam bir ay
geçti. İktidar tarafından alınan ekonomik önlemler çerçevesinde de elektrik ve
doğal gaz faturalarıyla ilgili vatandaşımızın mağduriyetini giderecek bir
düzenleme yapılmadı. Küçük esnaf, berber, kahveci, müzisyen; şimdi bunlarda iş
yok, güç yok. Allah aşkına, para olmadan, iş olmadan, güç olmadan faturalar
nasıl ödenecek, hangi parayla ödenecek?, Evlerde çalışanlar, yevmiyeyle
çalışanlar, günlük çalışanlar, evine ekmek götürenler şu anda para bulamadığı
için faturasını nasıl ödeyecek? Milletimiz adına sesleniyoruz: En az, en az üç
ay süreyle elektrik ve doğal gaz ücretsiz olsun. 
Devlet
ancak insan yaşarsa yaşar, insan yaşasın ki devlet yaşasın.
BAŞKAN
– Sayın Tanal…
12.- İstanbul Milletvekili Mahmut Tanal’ın, ülkede 2005
yılından sonra cinsel suçlarda artış yaşandığına ve Türk Ceza Kanunu’ndaki
tanımlamaların net olmaması nedeniyle genel affın zaruri olduğuna ilişkin
açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Şimdi,
bu cümleden sonra AK PARTİ Grup Başkan Vekili hemen diyecek “Bana sataştı.” 2005
tarihinden sonra Türkiye’de cinsel suçlarda bir patlama yaşandı. Nedir? AK
PARTİ döneminde yani 2005 tarihinden sonra yüzde 400 artış oldu. Sebebi nedir
acaba? Yani bu toplumda, genlerde bir değişiklik mi oldu? Yok. Asıl bunun
sebebi, 2005 yılında getirilen Türk Ceza Kanunu’ndaki tanımlamalar meselesi.
Tanımlamalar net, somut olmadığı için, genel bir ifade olduğu için bu şekliyle,
birisi bir başkasının elinden tutmuşsa veya birine sosyal medyada çiçek
göndermişse bunların hepsi gayet rahat “cinsel suç” tanımına girdiğinden
cezaevleri doldu. Bu şekilde terör suçları da böyle, diğer suçlar da böyle. Bu
anlamda baktığımız zaman tanımlamaların net olmaması nedeniyle genel af artık
zaruri bir ihtiyaç olmuştur. 
(Mikrofon
otomatik cihaz tarafından kapatıldı)
BAŞKAN
– Sayın Aydemir…
13.- Erzurum Milletvekili İbrahim Aydemir’in, her
zorluğun ardından bir kolaylığın açığa çıkacağına, yerli ve millî el
dezenfektanı BOREL’in seri üretimine başlandığına ilişkin açıklaması
İBRAHİM
AYDEMİR (Erzurum) – Başkanım, malum, inancımızın özel tenbihatları var,
zorluklara karşı nasıl bir duruşumuzun olmasını dahi öğretiyor. Her zorluğun
ardından bir kolaylığın açığa çıkacağına vurgu bunlardan biri. Bu hâli
iktisatçılar “Krizi fırsata çevirmek.” diye terennüm ediyorlar.
Enerji
Bakanımız Fatih Dönmez’in son açıklaması bu şaşmaz gerçeği zihnimize çağırdı:
“Yerli ve millî bor katkılı el dezenfektanımız BOREL seri üretimde.” diyor ve
devam ediyor: “BOREL haftaya raflardaki yerine alacak. Covid-19’la
mücadelemizde bütün kurumlarımızla milletimizin hizmetindeyiz, yanındayız.”
Bizde de farklı vesilelerle kayda geçmiştir ki Erzurum’da bilim adamları
insanın fiziki yapısı için borun gerekliliğini ortaya koyan çalışmalar yaptılar
ve eklemiştik: “Bor içeren nano malzemelerin kanser tedavisinde etkin olması
bunlardan biri.” diye. İşte bu yüzdendir ki dezenfektan BOREL üretimi bizim
için çok daha anlamlı oldu; Bakanlığımıza müteşekkiriz. 
BAŞKAN
– Sayın Yalım...
14.- Uşak Milletvekili Özkan Yalım’ın, küçük esnafın
mağduriyetinin giderilebilmesi için en az bir asgari ücret karşılığı destek
verilmesini Aile, Çalışma ve Sosyal Hizmetler Bakanından talep ettiğine ilişkin
açıklaması
ÖZKAN
YALIM (Uşak) – Teşekkür ederim Sayın Başkan.
Aile,
Çalışma ve Sosyal Hizmetler Bakanı Sayın Zehra Zümrüt Selçuk, Sayın Bakan;
lütfen milletimizin sesini duyun. Üç haftadır kapatılan; -berberler, kuaförler,
kafeler- tüm küçük esnafımızın başka bir geliri yok ve günlük kazançlarıyla
yaşıyorlardı. Sayın Bakan, tüm bu küçük esnafımız mağdur, artık ciddi derecede
desteğe ihtiyaçları var. Lütfen, küçük esnafımıza en az 1 asgari ücret
karşılığında destek verilmesini acilen talep ediyorum.
Teşekkür
ederim.
BAŞKAN
– Sayın Köksal…
15.- Afyonkarahisar Milletvekili Burcu Köksal’ın,
corona salgını nedeniyle canla başla mücadele eden ve düşük sayıda atama
yapılarak mağdur edilen sağlık emekçilerine kontenjan ayrılarak
mağduriyetlerinin giderilmesi, salgın döneminde kredi borcunu erteletmek
zorunda kalan vatandaşlara faiz işletilmesinden vazgeçilmesi gerektiğine
ilişkin açıklaması
BURCU
KÖKSAL (Afyonkarahisar) – Sayın Başkan, corona salgını döneminde sağlık
emekçileri, sağlıklarını hiçe sayarak canla başla mücadele etmekteler. Bir de
görevde olan bu emekçilerin yanı sıra görev bekleyen, atama isteyen ancak mezun
sayısına bakınca oldukça düşük sayıda atama yapılarak mağdur edilen sağlık
emekçileri var ki ortaöğretim mezunu hemşireler, fizyoterapistler, ameliyathane
teknikerleri, paramedikler, acil tıp teknisyenleri, diyaliz teknikerleri,
diyetisyenler, ağız ve diş sağlığı teknikerleri ve odyometri teknikerleri
bunların başında gelmektedir. Bu mesleklerde olup atama bekleyen sağlık
emekçilerine daha çok kontenjan ayrılmalı ve atamaları yapılarak mağduriyetleri
giderilmelidir.
Ayrıca,
salgın döneminde kredi borçlarını erteleten vatandaşlara faiz işletilmektedir.
Salgın dönemi ekonomik sıkıntı çektiği için kredi borcunu erteletmek zorunda
kalan vatandaşa faiz işletiminden de acilen vazgeçilmelidir. 
BAŞKAN
– Şimdi, Sayın Grup Başkan Vekillerinin söz taleplerini karşılayacağım ama Grup
Başkan Vekillerimizden de ricam, kısa tutmalarıdır.
Sayın
Türkkan, buyurun.
16.- Kocaeli Milletvekili Lütfü Türkkan’ın, İçişleri
Bakanı Süleyman Soylu’nun sokağa çıkma yasağının zamanlamasının yanlış olduğunu
kabul ettiğine, Hükûmetten sokağa çıkma yasağının uzatılıp uzatılmayacağı
konusunda tatmin edici açıklama beklendiğine, kadın cinayetlerinin hız kesmeden
devam ettiğine, eş, altsoy, üstsoy grubuna bakılmaksızın ceza infaz kanun
teklifine “kadın” kavramının yerleştirilmesinin önemli olduğuna, ziraat
mühendislerinin sokağa çıkma yasağında zirai ilaç satan iş yerlerinin de açık
kalması gerektiğini ifade ettiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; cuma akşamı ilan
edilen sokağa çıkma yasağının plansız yapıldığını, oluşacak panik havasının
öngörülemediğini ve bunun tam bir iş bilmezlik olduğunu dün burada ifade
etmiştim. Bugün gazetelerde okuyoruz, İçişleri Bakanı Sayın Süleyman Soylu
verdiği röportajda “Bir buçuk iki saatlik bir süreçte bazı kısıtlı bölgelerde
bir yığılma oldu, doğrudur.” demiş. “Ben bunu öngöremedim. Zamanlaması
açısından alınan karar, Bakanlığımıza ait bir karardır. Eleştirileri de aldım,
kabul ettim.” ifadesini kullanmış. Hata yaptığını ve bu kaosun oluşacağını
öngöremediğini kabul ederek sorumluluğu üstüne almış Sayın Bakan. 
Evet,
ne yazık ki 30 büyükşehirde ve Zonguldak’ta milyonlarca insan sokaklara
döküldü; maskesiz bir şekilde, sosyal mesafeye uymaksızın, iç içe, uzun
kuyruklar oluşturarak virüsün kolayca yayılmasını sağladı. Bir aydır kendini evde
izole eden vatandaşlarımızın aldığı tüm tedbirler ile sağlık çalışanlarımızın
fedakârca verdiği tüm emekler bir gece de heba edildi. Başta Sağlık Bakanı
olmak üzere, Bilim Kurulu üyesi değerli hekimlerimizin cuma gecesi
yaşananlardan ne kadar rahatsız olduğunu da tahmin edebiliyorum. 
Tüm
bunları göz önüne aldığımızda, milyonlarca vatandaşımızı risk grubuna sokan,
belki de on binlerce insanımızın ölümüne sebep olabilecek bir yanlış yapıldığı
ortada ne yazık ki. Cuma akşamı ilan edilen sokağa çıkma yasağı bu gece saat
24.00’te sona eriyor. Ancak, bu yasak uzatılacak mı uzatılmayacak mı,
vatandaşlarımız bunu da merak ediyorlar. Bu konuda Hükûmetten tatmin edici ve
elbette ki vakitli yapılacak bir açıklama bekleniyor. 
(Mikrofon
otomatik cihaz tarafından kapatıldı) 
BAŞKAN
– Devam edin.
LÜTFÜ
TÜRKKAN (Kocaeli) – Bu konuda alınacak kararın Bilim Kurulu üyelerinin
görüşleri de ciddi anlamda dikkate alınarak verilmesi ve vatandaşlarımızın
sağlığını, ihtiyaçlarını düşünerek, panik havası yaratmayacak şekilde ilan
edilmesi gerektiğini buradan ifade etmek istiyorum. Bu şekilde, her
vatandaşımızın yarın ne olacağı konusunda zamanında bilgilendirilmesinin önemli
olduğunu da vurgulamak istiyorum. 
Sayın
Başkan, değerli milletvekilleri; kadın cinayetleri hız kesmeden devam ediyor.
Dün Kocaeli Darıca’da ne yazık ki bir kadın daha cinayete kurban gitti, 3 çocuk
annesi bir kadın eşi tarafından kendi evinde vahşice öldürüldü. Ölen
kardeşimize Allah’tan rahmet diliyorum, yakılarına başsağlığı diliyorum. Bu
cinayet tam da iktidarın getirdiği ve her gün bizim bu konuda eleştirilerde
bulunduğumuz infaz kanunu teklifi görüşmeleri sırasında meydana geldi. Belki
denk geldi belki de “Nasıl olsa yatar çıkarım.” mantığıyla bu cani, bu cinayeti
gerçekleştirdi. Hangisi olursa olsun bu kabul edilemez.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
LÜTFÜ
TÜRKKAN (Kocaeli) – Buradan şunu söylemek istiyorum: İktidar, bu konuda bizim
yaptığımız konuşmalara, uyarılara lütfen biraz daha kulak versin, önemsesin.
İşte daha dün, hayatının baharında, 36 yaşında bir kadın eşi tarafından vahşice
öldürüldü arkadaşlar. Benim kürsüde de bahsettiğim eş, alt soy, üst soy grubuna
bakılmaksızın bu İnfaz Kanunu’na kadın kavramının yerleştirilmesi önemli. Bu,
boşandığı eşi de olabilirdi, imam nikâhlı eşi de olabilirdi ama sizin
hazırladığınız kanunda, öyle bir şey vuku bulduğunda alt soy, üst soy kavramı
olmadığı için direkt infaz indiriminden faydalanacak; böyle bir kanun
hazırlandı. Bu uyarılara hiç de kulak vermediniz, sebebini bilmiyorum. İlk defa,
muhalefetten gelen bir eleştirinin en ufak zerresine dahi tahammülünüzün
olmadığı bir kanun geçiriyoruz, o yüzden bu kadar uzuyor yani mantıklı olarak
kanunları oturup tartışma imkânı bile bulamadık maalesef. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
LÜTFÜ
TÜRKKAN (Kocaeli) – Lütfen bu canilere cesaret vermeyin, bir caninin eline
bıçağı alıp bir hayata son vermesine engel olun; bunun için gün bugündür. 
Bugün
Hatay’dan arayan Ziraat Mühendisi Burak Eker bir konuda hatırlatmada bulundu
bana, şunu söyledi: “Sizin ‘canlı’ dediğiniz şeyler sadece insanlar ve
hayvanlar mı? Hayır. Niye, insanlar için eczaneler açık, hayvanlar için
veterinerler açık ama bitkiler de hastalanır. Bitki hastalığı öyle bir şeydir ki,
ziraat mühendisi gittiğinde, o gün o ilaç verilmezse o mahsul tamamen ölür;
hemen o gün verilmesi lazım. O yüzden, ziraat mühendislerinin o ilacı
bulabileceği, zirai ilaç satanların da böyle bir yasak kararı karşısında
eczaneler gibi, veterinerler gibi açık kalması gerekiyor.” Bu konunun da
hassasiyetine, önemine binaen size hatırlatmak istedim. Bundan sonra sokağa
çıkma yasakları olursa, mutlaka ve mutlaka bunun da göz önünde bulundurulması
gerektiğini bizzat sizlerle paylaşmak istedim.
Teşekkür
ediyorum Sayın Başkan.
BAŞKAN
– Sayın Oluç…
17.- İstanbul Milletvekili Hakkı Saruhan Oluç’un,
coronavirüs salgını nedeniyle Hükûmet ve siyasi partiler toplantılarını
gerçekleştirebilmek için telekonferans sistemini kullanırken vakıf ve
derneklerin bu sistemi kullanmalarının engellenmesinin anlaşılır bir durum
olmadığına, Covid-19’la mücadele kapsamında Plan ve Bütçe Komisyonuna getirilen
torba yasa teklifinin sosyal medya ve dijital medya yayınlarına yönelik sansür
maddesi içerdiğine, TÜİK’in ve İŞKUR’un verilerine göre işsizlik sorununun
arttığına, İşsizlik Sigortası Fonu’nun kullanılması gerektiğine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bugün Paskalya Bayramı. Bu nedenle, tüm Hristiyan yurttaşlarımızın Paskalya
Bayramı’nı en içten dileklerimizle kutluyoruz. Paskalya’nın, tüm insanlığa, bu
coronavirüs salgını günlerinde sağlık ve barış getirmesini, halklar arasındaki
dayanışmayı geliştirip pekiştirmesini diliyoruz. Tüm halkların ve inanç
gruplarının, her yurttaşımızın eşit koşullarda bir arada yaşadığı, farklı
halkların ve inanç gruplarının kendi kültürlerini, ana dillerini, kimliklerini
özgürce kullandıkları ve geliştirdikleri bir ülke ve toplum olma
kararlılığımızı tekrar yineliyoruz.
Şimdi,
bu işten çıkarılma meselesi çok ciddi bir sorun olmaya ilk günden beri devam
ediyor, coronavirüs salgınının başladığı dönemde ve bu, çok ciddi bir sorun
yaratıyor gerçekten. Bakın, işten çıkarılmanın üç ay yasaklanmasına ilişkin
laflar konuşulmaya başladığı andan itibaren, çeşitli sektörlerdeki
fabrikalarda, firmalarda, iş yerlerinde işten çıkarma sayısında ciddi bir artış
olduğu görülüyor yani üç aylık yasağa takılmamak için alınmış önlemler olarak
bunlar karşımıza çıkıyor. Gerçekten, böyle zor günlerde, coronavirüs salgının
çok ciddi olarak yayılmaya devam ettiği günlerde ve sadece Türkiye değil bütün
toplumların, hatta dünyada her ülkedeki insanların bu salgından etkilenmemek
için her türlü önlemi almaya çabaladıkları, iktidarların da bu yönde çaba sarf
ettikleri günlerde işten çıkarma meselesinin bu şekilde kullanılıyor olması
affedilebilecek bir şey değil, insanlık dışı bir durum. 
Bir
kez daha vurgulayalım: Sendikalarda, sivil toplum örgütlerinde, siyasi
partilerde bunu defalarca dile getirdik. İşten çıkarılmalar acilen
yasaklanmalıdır ve İşsizlik Sigortası Fonu’ndan yapılacak ödeneklerde, ön koşul
aranmadan bütün çalışanların ve işsiz olanların işsizlik ödeneğiyle kısa
çalışma ödeneğinden yararlandırılması sağlanmalıdır.
(Mikrofon
otomatik cihaz tarafından kapatıldı)
BAŞKAN
– Devam edin lütfen.
HAKKI
SARUHAN OLUÇ (İstanbul) – İşten çıkarılmaların yasaklanması doğru bir önlemdir,
bunu söylüyoruz ama bu yapıldığı zaman, ayda 1.177 lira gibi bir ödenekle
işçileri, emekçileri, açlığa mahkûm etmek de kabul edilebilir bir durum
değildir. Bu tür fikirlerden bir an evvel vazgeçilmelidir. Bu, kısa çalışma
ödeneklerini ve işsizlik ödeneğini boşa çıkarma hamlesidir, bu adımlardan da
vazgeçilmelidir diye bir kez daha vurguluyoruz. İşten çıkarılması yasaklanan ve
işveren tarafından çalıştırılmayıp ücretsiz izne çıkarılan işçilere en az
asgari ücret düzeyi olmak üzere, mevcut ücretlerine paralel kısa çalışma
ödeneğine uygun ödeme yapılmalıdır, İşsizlik Sigortası Fonu bunun için
değerlendirilmelidir.
Bir
kez daha vurgulayalım ki ücretsiz izin uygulamasına gerek yoktur, yanlıştır,
abesle iştigaldir. Bu konudaki adımların bir an evvel atılması gerekiyor.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
HAKKI
SARUHAN OLUÇ (İstanbul) – Toparlıyorum efendim.
Şimdi,
İstanbul Kâğıthane’de kapı kapı dolaşarak sosyal yardım dağıtan PTT
çalışanlarına eşlik eden bir mahalle bekçisinde corona testi pozitif çıkmış ve
bekçiyle birlikte yardım dağıtan PTT çalışanları da karantinaya alınmış. Evet,
doğru bir adım ama bir sorun var. Bu PTT çalışanlarının vermiş olduğu bilgiye
göre, bu süreçte sosyal yardım paraları, maaş ödemeleri ve İŞKUR ödemelerinin
dağıtımı yapılırken, dağıtıma kaymakamlıklar tarafından görevlendirilen bekçi
ve polislerin eşlik ettiğini söylüyorlar ve sürekli bir risk altında
olduklarını vurguluyorlar çünkü direkt doğrudan doğruya halkla ilişki
kuruyorlar, irtibat kuruyorlar ve bundan dolayı da tedirginler, alınan
önlemlerin de yetersiz olduğunu belirtiyorlar. Önümüzdeki hafta içinde yine
milyonlarca kişiye dağıtım yapılacağını göz önünde bulundurursak, özellikle PTT
emekçileri açısından, bu çalışmaya devam ettikleri süre boyunca yaşadıkları
sorunlara çözüm bulunması ve önlemlerin artırılması gerekiyor, bu konuda
iktidarı bir kez daha uyarmış olalım. 
Teşekkür
ediyorum.
BAŞKAN
– Sayın Özel, buyurun.
18.- Manisa Milletvekili Özgür Özel’in, Markar Eseyan,
Garo Paylan, Tuma Çelik ve Selin Sayek Böke’nin şahsında Hristiyan aleminin ve
ülkede yaşayan Hristiyan yurttaşların Paskalya Bayramı’nı kutladıklarına, 18
Martta ataması yapılan öğretmenlerin yaşadıkları mağduriyetin giderilmesi için
göreve başlatılmaları gerektiğine, esnafın coronavirüs salgını nedeniyle
Halkbank tarafından verilecek kredilerde yaşadığı sıkıntılara, iller arası
seyahatlere yasak getirilmesinin ziraat mühendisleri için yol açtığı sorunlara,
sağlıkta şiddetin önlenmesi kanun teklifiyle ilgili Sağlık Komisyonunun da
katkısının alınması gerektiğine, sokağa çıkma yasağının zamanlamasının yanlış
olduğunu kabul eden İçişleri Bakanı Süleyman Soylu hakkında gensoru
verilemediğine ilişkin açıklaması
ÖZGÜR
ÖZEL (Manisa) – Sayın Başkan, Parlamentomuzun değerli mensupları Markar Eseyan,
Garo Paylan, Tuma Çelik ve Selin Sayek Böke’nin şahsında bütün Hristiyan
âleminin ve ülkemizde yaşayan Hristiyan yurttaşlarımızın Paskalya Bayramı’nı
Cumhuriyet Halk Partisi olarak kutluyoruz. 
31
ilde sokağa çıkma yasağının olduğu bir günde, Paskalya Bayramı’nda, bir pazar
günü Meclisin bu şekilde çalışması, bu 4 arkadaşımızın şahsında, Hristiyan
âlemine karşı, inançlara ve özel günlere karşı Meclisin bir özensizlik
gösterdiği izlenimini yaratmaktadır, bunu da not etmek istiyoruz. 
Sayın
Başkan, Millî Eğitim Bakanlığı tarafından 18 Martta ataması gerçekleştirilen 20
bin sözleşmeli öğretmen var. Dört gözle atanmayı bekliyorlardı, uzun süredir
işsizlerdi, kimisi mesleğiyle hiç bağdaşmayan geçici ve güvencesiz işlerde,
kimisi mesleğiyle bağdaşan geçici süreli işlerde çalışıyorlardı. Atanan 20 bin
şanslı öğretmen çok sevindi ve hızla yapmaları gerektiği gibi mevcut işlerinden
ayrıldılar, istenen evrakları hazırladılar ama hâlen atanmadılar; atanmadıkları
için de bu dönemde hepsi birden işsiz, ücretsiz ve maaşsız durumdalar.
Atanacak, atamalarına karar verilen bu öğretmenlerin bir an önce işlemlerinin
tamamlanmasını ve kendilerinin hak ettikleri -çoktandır hak edip de
atanmadıkları için alamadıkları- maaşlarına ve sosyal güvencelerine bir an önce
kavuşmasını ümit ediyoruz, çağrımız bu yönde. 
Çok
sayıda başvuru alıyoruz, bunu bence iktidar partisi milletvekilleri çok daha
fazla da alıyor olabilirler. 
(Mikrofon
otomatik cihaz tarafından kapatıldı)
BAŞKAN
– Devam edin lütfen. 
ÖZGÜR
ÖZEL (Manisa) – Coronavirüs salgınıyla mücadele kapsamında, esnafımıza
Halkbankası aracılığıyla kredi verileceği duyurulmuştu.
En
büyük sıkıntı, başvuruların otomatik bir cevapla “Limit aşıldı.”, “Limit
aşımı.” gibi cevaplarla reddedildiği, başvuruların akıbetinin dahi sorgulanması
için şubelere, bankaya ulaşılamadığı, ayrıca, ilk başlarda başvuru alınırken de
esnaf kefaletten kredi almamış olmak, geçmiş sicili temiz olmak, bir tane çok
sağlam kefil getirmek gibi şartlar olduğu için -zaten bunlar olsa banka
kendiliğinden 100 bin liraya kadar kredi veriyor ama- burada ciddi aksama
vardı. 
Bunlar
müjdelenirken Türkiye Odalar ve Borsalar Birliği Başkanı Rıfat Hisarcıklıoğlu
gülücükler dağıtıyordu, “Keyfi yerinde”. diye sorulmuş, tasdik etmişti, şimdi
onun da keyfi kaçmış. Anlaşılıyor ki ticaret odası üyelerinin de kamu
bankalarından vadedilen kredileri çekmekte ciddi sıkıntıları var. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
ÖZGÜR
ÖZEL (Manisa) – Bu konuda özellikle kamu bankalarındaki bu aksaklığın küçük
esnaf boyutuyla çok aciliyeti vardır; bu konuya eğilinmesi gerekiyor. 
Yine,
ziraat mühendislerinden çok sayıda başvuru alıyoruz. Tarımsal üretimde yer alan
çiftçi ve ziraat mühendisleri, hem bu iki günlük sokağa çıkma yasağında ki
gelecekte tam karantinada da böyle olursa diye endişe ediyorlar hem de eğer
yasaklı gruplardalarsa araziye ve iş yerlerine gidiş gelişte zorlukları var. 
Ayrıca,
üretim danışmanlığı ve girdi temininde çalışan ziraat mühendislerinin iller
arası seyahatlerinde bu yasaklama zorluklar getiriyor. Canlıların korunması
noktasında, insanlar ve hayvanlar dışında bitkileri düşünmezsek bedelini yine
dönüp dolaşıp hep birlikte ödeyeceğiz. Kıtlık ve açlığın kaçınılmaz olabileceği
bir sürecin yaklaştığına işaret eden ziraat mühendisleri, bu sorunun çözülmesi
gerektiğini ifade ediyorlar. 
Sayın
Başkan, uzun süredir, bir buçuk yıldır Sağlıkta Şiddet Kanunu Teklifimiz ilgili
komisyonda beklerken bir yandan da…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
ÖZGÜR
ÖZEL (Manisa) – …yarın Adalet Komisyonunda Sağlıkta Şiddet Kanunu Teklifi
görüşülecek, bu kanun da burada görüşülecek. Bu kanun Adalet Komisyonsuz
gitmez, bir kez bunu söyleyelim. İkincisi, sağlıkta şiddette öncelikle Sağlık
Komisyonu tali komisyon olarak atanmıştı, oraya yollanmıştı evrak. Sağlık
Komisyonunun katkısının alınması lazım.
Bakın,
Türkiye’de ilk corona vaka tespitinden yirmi gün önce Sağlık Komisyonunu
toplantıya çağırdık. Sayın Komisyon Başkanının cevabı şu oldu: “İnşallah, Sayın
Cumhurbaşkanımızın dediği gibi yeterince dut pekmezi tüketilirse corona
Türkiye’ye uğramayacak.” Yirmi gün sonra ilk vaka, şimdi 1.100 tane kaybımız
var. Bu konuda, bu kadar ciddi bir konuda o gün toplantı talebini reddetmişti,
şimdi de Komisyonu çağırmıyor. Sağlıkta şiddeti, her partiden sağlıkçılar ve
partilerinin o konuda yetkin görüp görevlendirdiği milletvekilleri konuşmayacak
da kim konuşacak? Akıl alır gibi değil. Bu konuda, lütfen, birileri artık
inisiyatif alsın, birileri bu görülmeyeni görsün.
(Mikrofon
otomatik cihaz tarafından kapatıldı)
BAŞKAN
– Sözlerinizi lütfen tamamlayın.
ÖZGÜR
ÖZEL (Manisa) – Sayın Başkan, son konumuz da iki günlük sokağa çıkma yasağı,
dün bahsettiğimiz gibi doğru bir karar ama iki günün bir sonuç vermesi mümkün
değil. Yine de güzel havada teması kesmek için doğru bir karar ama çok acemice,
çok kötü, çok hazırlıksız, çok “Ben bildim, oldu.” şeklinde uygulandığı için
perişan olduk, dünyaya da rezil olduk. Dün de dediğim gibi, kırk sekiz saatten
korktuğumuz bulaşı kırk sekiz dakikada yaptık. Maskesiz yığınlar koşturdu, o
koşanlara da hiç kusur bulmuyoruz; evde iki günlük stoku yoksa o insanları
anlamak gerekiyor, boşu boşuna kimse hayatını tehlikeye atıp da kendini sokağa,
markete atmaz. Ya evde süt alacağı bir çocuğu ya yaşlısı, bir şeyi vardır;
ondan dolayı gider. Tabii, Süleyman Soylu’nun bu konudaki kötü yönetimi,
özellikle Adalet ve Kalkınma Partisinin -kuş olarak pelikan türünü sevenlerin
önderlik ettiği- kendi içlerinde de ciddi bir eleştiri bombardımanına tabi
tutuldu. Bir yandan da herkes biliyor ki Bilim Kurulu bunu ne zamandır söylüyor
ama “şahsı bilir kurulu”na kabul ettiremiyorlar. Yani meselenin kendisinde bir
ortak akıl yerine tek adam yönetiminin odakta olduğu belli.
(Mikrofon
otomatik cihaz tarafından kapatıldı)
BAŞKAN
– Sayın Özel, açacağım da toparlayın lütfen, sekiz dakika oldu.
Buyurun.
ÖZGÜR
ÖZEL (Manisa) – Tamam, son bu Sayın Başkan.
Bugün
gazeteleri açtığımızda gördük ki Süleyman Soylu, kendisini sarayın tepesine
siyasi paratoner olarak atamış; bütün tepkileri toplayacak, oradan
topraklayacak, saray eleştiriden kurtulacak, Süleyman’ın da canını nasılsa
saray kurtaracak çünkü Süleyman Soylu’ya gensoru veremiyoruz. Bu iş, böyle bir
durum olunca gensoru olmaz mı? Çıkıp kendi anlatsın, sonra da güvenoyunu
tazelesin ama “Şahsı bilir.” “Şahsı bilir.” sisteminde o şahsını koruyor “Bütün
sorumluluk bende.” “Ben saçmaladım.” “Hakaretleri dahi kabul ediyorum.” “Çok
haklılar.” Aman, tek adam rejimine kimse bir şey demesin. Meselenin kendisi tek
adam rejimidir. Bunu tarih önünde not ediyoruz. Süleyman Soylu’ya da hak ettiği
gensoruyu milletimizin vicdanında veriyoruz. (CHP sıralarından alkışlar) 
BAŞKAN
– Teşekkür ediyorum. 
Sayın
Akbaşoğlu, buyurun. 
19.- Çankırı Milletvekili Muhammet Emin Akbaşoğlu’nun,
10 Nisan Türk polis teşkilatının kuruluşunun 175’inci yıl dönümü ve Polis
Haftası’nın kutlandığı günlerde polislere yapılan saldırıları kınadığına,
Hristiyan vatandaşların Paskalya Bayramı’nı kutladığına, 12 Nisan1920’de ilk
haberini yayınlayan Anadolu Ajansı çalışanlarına ve basın mensuplarına
kolaylıklar dilediğine, bir taraftan Cumhurbaşkanı Recep Tayyip Erdoğan’ın
liderliğinde coronavirüsle mücadelede toplum kesimleriyle ilgili her türlü
tedbirin alındığına, talep eden 32 ülkeye karşılıksız yardım yapıldığına, diğer
taraftan da terörle mücadelenin sürdürüldüğüne ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, hepinizi hürmetle selamlıyorum. 
Dün,
tabii, polis teşkilatımızın kuruluşunun 175’inci yıl dönümünde, Polis Haftası
kutlanırken, polislerimize, maalesef birtakım saldırılara şahit olduk. Bu
nedenle, bu saldırıyı yapanları kınıyorum, yaralı polislerimize geçmiş olsun
diyorum. 
Paskalya
Bayramı vesilesiyle Hristiyan vatandaşlarımıza esenlikler diliyorum. 
Bugün
12 Nisan olması münasebetiyle, istiklal mücadelemizde hakikaten çok önemli
fonksiyonlar icra eden ve doğru bilgiye ulaşmamızda da bugün önemli bir
fonksiyon icra eden Anadolu Ajansının, 12 Nisan 1920’de ilk haberini yayınlayıp
en zor şartlarda dahi görevini aksatmaması ve dünyanın en saygın basın
kuruluşlarından biri hâline gelmesi münasebetiyle, Anadolu Ajansımızın bütün
çalışanlarına ve tüm basın mensuplarımıza da bu vesileyle tekrar kolaylıklar
diliyorum. 
Değerli
arkadaşlar, altı gündür aralıksız olarak yüz binlerce ailenin beklemiş olduğu
bir kanun teklifini hep beraber görüşüyoruz. Terör suçları, kasten adam öldürme,
kadın cinayeti, kadına şiddet, cinsel suçlar, uyuşturucu imal ve ticareti
suçları kapsam dışında bırakılmak suretiyle, cezaevlerinde cezalarını
çekenlerin kalış süreleriyle ilgili düzenlemeye ilişkin infaz kanunu
değişikliğini hep beraber görüşüyoruz. Bu manada, inşallah, bu teklifi,
birlikte, Genel Kurulun iradesiyle hep beraber neticelendirmiş olacağız.
(Mikrofon
otomatik cihaz tarafından kapatıldı)
BAŞKAN
– Devam edin.
MUHAMMET
EMİN AKBAŞOĞLU (Çankırı) – Bir taraftan bu çalışmaları yaparken, diğer taraftan,
tabii, bütün bir milletçe, coronavirüsle mücadele hususunda devlet-millet
kaynaşmasının en güzel örneklerini ortaya koymak suretiyle, Türkiye, gerçekten
her alanda büyük atılımları, büyük tedbirleri ortaya koyuyor. Gerek ekonomi
paketleriyle gerek sosyal yardımlaşma ve dayanışma kuruluşlarının merkezinde
vefa çalışma grupları oluşturulmak suretiyle, bütün kamu kurum ve
kuruluşlarımızın, yerel yönetimlerin, imamların, muhtarların, belediye
başkanlarının, kaymakamların, dolayısıyla bütün kamu kurum ve kuruluşlarının
temsilcilerinin içinde bulunduğu gönüllüler ordusuyla da desteklenen bu güzel
yapı, gerçekten ihtiyaç sahibi bütün vatandaşlarımıza bir can simidi olarak
yetişmekte ve bir tarafta, Avrupa’da 65 yaş üstü insanlar gözden çıkarılırken,
bizler aldığımız tedbirlerle, maaşların evde verilmesi sistemini ve her türlü
yardımı kendilerine evlerinde takdim etme imkânını bulan bir organizasyonun
gerçekleştirildiği süreci hep beraber yaşıyoruz.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
MUHAMMET
EMİN AKBAŞOĞLU (Çankırı) – Dolayısıyla, değerli arkadaşlar, bu manada, bir
taraftan, biz, bu sosyal tedbirleri alırken, ekonomik tedbirleri alırken, bütün
toplum kesimleriyle ilgili her türlü tedbiri ortaya koyarken, bir taraftan,
Türkiye, yerli solunum cihazlarında seri üretime başlarken, kırk beş günlük
süre içerisinde yoğun bakıma dönüştürülebilecek 2 bin yataklı hastaneyi inşa
edip milletimizin hizmetine sunacakken, diğer taraftan terörle mücadele
kesintisiz bir şekilde devam ediyor. 
Aynı
şekilde, Türkiye’nin yetmiş yıllık rüyası, hayali olan nükleer santral
Akkuyu’da, şu anda, elhamdülillah, yükseliyor. Dolayısıyla, Türkiye, gerçekten
büyük ve güçlü Türkiye atılımlarını perçinleyecek bir performans sergiliyor. 
(Mikrofon
otomatik cihaz tarafından kapatıldı) 
BURHANETTİN
BULUT (Adana) – Elhamdülillah, elhamdülillah!
BAŞKAN
– Sözlerinizi tamamlayınız.
MUHAMMET
EMİN AKBAŞOĞLU (Çankırı) – Bitiriyorum.
Adım
adım her türlü tedbir alınmak suretiyle, coronavirüsle mücadelede sağlık
boyutuyla, ekonomi boyutuyla, tarım boyutuyla bütün bu organizasyonel yapılar,
en güzel şekilde, hakikaten büyük fedakârlıklarla ortaya konuyor. Bu sürece
Sayın Cumhurbaşkanımız liderlik ediyor, sayın bakanlarımız hummalı bir şekilde
çalışıyor. Biraz evvel bahsettiğim bütün kamu görevlilerimiz, başta fedakâr
sağlık çalışanlarımız olmak üzere, tüm güvenlik güçlerimiz, gönüllüler ordumuz,
bütün sağlık ordumuza destek veren milletimiz, devletiyle beraber, bütünlük
içerisinde hakikaten harikalar ortaya koyuyor. İçeride bu tür güzel atılımları
ortaya koyarken, milletimizin gururunu kabartacak, devletimizin ebet müddet
devlet olduğunu tekrar müseccel bir şekilde bütün dünyaya haykıracak en güzel
örnekleri de Avrupa’nın maske savaşları içerisinde bulunduğu bir ortamda…
(Mikrofon
otomatik cihaz tarafından kapatıldı) 
AHMET
AKIN (Balıkesir) – Esnaf perişan durumda Başkan!
SERPİL
KEMALBAY PEKGÖZEGÜ (İzmir) – Kendine gel ya! Biraz ciddiyet!
BAŞKAN
– Tamamlayın lütfen sözlerinizi. 
MUHAMMET
EMİN AKBAŞOĞLU (Çankırı) – …Avrupa’nın maske savaşlarıyla birbirlerine
korsanlık yaptığı bir süreçte, insanlık nedir, medeniyet nedir, bunu,
ecdadımızın “Kökü mazide olan atiyim” diye ifade ettiği o büyük müktesebat…
LÜTFÜ
TÜRKKAN (Kocaeli) – Burası miting meydanı değil ama Başkanım ya! Miting
meydanına döndü.
SERPİL
KEMALBAY PEKGÖZEGÜ (İzmir) – Sizi ciddiyete davet ediyorum. Burası şaka yapma
yeri değil.
BAŞKAN
– Arkadaşlar, lütfen biraz sessiz… Rica ediyorum. 
LÜTFÜ
TÜRKKAN (Kocaeli) – Okul müsamere salonuna döndü burası ya, okul müsamere
salonuna döndü! Vallahi billahi ya! Bu siyasi bir konuşma değil ki ya!
MUHAMMET
EMİN AKBAŞOĞLU (Çankırı) – …çerçevesinde, yardım elimizi bütün Avrupa’ya,
Balkanlara, otuzdan fazla ülkeye uzatmanın gururunu, haklı gururunu yaşıyoruz.
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Biz, inşallah, hep birlikte milletimizle gurur
duyalım, devletimizle gurur duyalım. Türkiye’nin güçlü ve büyük Türkiye olarak
bütün unsurlarıyla ayakta olduğunu…
SERPİL
KEMALBAY PEKGÖZEGÜ (İzmir) – Sen inanıyor musun kendine?
MUHAMMET
EMİN AKBAŞOĞLU (Çankırı) – …ve en güzel hizmetleri milletimize de bütün
insanlığa da yaptığını ve yapacağını aklımızdan çıkarmayalım.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
LÜTFÜ
TÜRKKAN (Kocaeli) – Ya Başkan, burası okulda şiir okuma şansı verilmeyen adamın
söz alma yerine döndü! Ya, siyasi bir şey yok ki burada!
MUHAMMET
EMİN AKBAŞOĞLU (Çankırı) – Hakikaten, bu devlet, en güzel işlere imza atmak
noktasında bütün dünyanın takdirini kazanmaktadır. (HDP sıralarından
gürültüler)
BAŞKAN
– Arkadaşlar, anlamıyorum ki yapmayın.
MUHAMMET
EMİN AKBAŞOĞLU (Çankırı) – Bu duygu ve düşüncelerle bütün Meclisi selamlıyorum.
Sağolun.
(AK PARTİ sıralarından alkışlar)
LÜTFÜ
TÜRKKAN (Kocaeli) –Hamaset, şiir! Gözünü seveyim ya! 
BAŞKAN
– Arkadaşlar, biraz yavaş lütfen ya.
LÜTFÜ
TÜRKKAN (Kocaeli) – Sayın Başkan, burası okulda şiir okumasına müsaade
edilmeyen çocukların tatmin noktası değil. Siyasi bir konuşma varsa dinleyelim
ama böyle hamasete de günah ya. (Gürültüler)
BAŞKAN
– Arkadaşlar, lütfen rica ediyorum.
Gündeme
geçiyoruz. 
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım:
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 13/3/2020 tarihinde Eskişehir
Milletvekili Arslan Kabukcuoğlu ve 19 milletvekili tarafından, ilaç sanayisinde
yaşanan sorunların tespit edilerek katma değeri yüksek ilaç üretiminin
sağlanması için yapılması gerekenlerin belirlenmesi amacıyla verilmiş olan
(10/2730) esas numaralı Meclis Araştırması Önergesi’nin ön görüşmelerinin,
Genel Kurulun 12 Nisan 2020 Pazar günkü birleşiminde yapılmasına ilişkin
önerisi
12/4/2020
Türkiye Büyük Millet Meclisi Başkanlığına
Danışma
Kurulu 12/4/2020 Pazar günü (bugün) toplanamadığından, grubumuzun aşağıdaki
önerisinin, İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim. 
 Lütfü
Türkkan
 Kocaeli
 Grup
Başkan Vekili
(Gürültüler)
BAŞKAN
– Arkadaşlar, lütfen, rica ediyorum. Bugün on altı saat çalışma yapacağız
burada, eğer böyle başlarsak nasıl bitireceğiz ya!
Öneri:
Eskişehir
Milletvekili Arslan Kabukcuoğlu ve 19 milletvekili tarafından, ilaç sanayisinde
yaşanan sorunların tespit edilerek katma değeri yüksek ilaç üretiminin
sağlanması için yapılması gerekenlerin belirlenmesi” amacıyla 13/3/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 12/4/2020
Pazar günkü birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Arslan
Kabukcuoğlu.
Buyurun.
(İYİ PARTİ sıralarından alkışlar)
TURAN
AYDOĞAN (İstanbul) – Ya, isterseniz bir hafta çalışalım ama insana yaraşır
şekilde çalışalım. Dayatacaksınız on altı saat, yirmi dört saat, iyi valla!
BAŞKAN
– Sayın Aydoğan, bilgilendirme yaptım.
TURAN
AYDOĞAN (İstanbul) – Sayın Başkanım, burada ağır koşullarda çalışıyoruz.
Virüsle yüz yüzeyiz. Geç kalmış bir teklifi çıkarmak için milletvekillerinin
sağlığını tehlikeye atmayı burada ironik olarak bile kullanmanızı doğru
bulmuyorum.
BAŞKAN
– Teşekkür ediyorum. 
İronik
olarak değildi, ben gerçekçi bir şey söyledim. 
TURAN
AYDOĞAN (İstanbul) – On altı saat çalışacak insan yok. Orta Çağ’da yaşamıyoruz.
NURAN
İMİR (Şırnak) – İnsan haklarına aykırı.
BAŞKAN
– Meclisin gerektiğinde, ben yirmi dört saat de, otuz altı saat de çalıştığını
gördüm.
TURAN
AYDOĞAN (İstanbul) – Sayın Başkanım, burada 600 milletvekili olur, çalışırız
ama 20 milletvekiliyle on altı saat Orta Çağ koşullarında çalıştıramazsınız.
(CHP sıralarından alkışlar)
BAŞKAN
– Sayın Kabukcuoğlu buyurun. (İYİ PARTİ sıralarından alkışlar)
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
milletvekilleri; İYİ PARTİ olarak yüksek katma değerli ilaç üretimi, küresel
bir ilaç üreticisi konumuna gelebilmemiz ve yapılması gerekenlerin tespiti için
vermiş olduğumuz araştırma önergesi üzerine söz almış bulunmaktayım. Yüce
Meclisi saygıyla selamlıyorum.
Dünya
genelinde yaşam süresinin artması, kaliteli yaşamın artması, kişi başına düşen
gelirin artması, ilaç sanayisini dinamik bir yapıya kavuşturmuştur. Savaş,
epidemik hastalıklar ve muhtemel ambargolar nedeniyle, ilaç sektörü stratejik
bir sektördür. Dünya ilaç pazar büyüklüğü 1,35 trilyon dolardır, Türkiye’nin
ise 8 milyar dolar kadar bir payı vardır ve dünya sıralamasında 17’nci sıraya
gelmektedir. Ülkemiz 656 milyar dolarlık ihracat pazarından aldığı 1 milyar
dolarlık payla, ne yazık ki 30’uncu sırada yer almaktadır. Bununla birlikte,
ithalatımız, 2019 yılının verileri itibarıyla 5 milyar doların üzerindedir.
Yani, yurt dışına sattığımız ilaç tutarının 5 katından daha fazlasını ithalata
ödemekteyiz. 
İlaç
sektöründe AR-GE giderleri, net satışların yüzde 14,4’ünü oluşturmaktadır.
Dünyada bu sektör kadar AR-GE’ye ihtiyaç duyan ve AR-GE’ye yatırım gerektiren
başka bir sektör yoktur. 
Sağlık
Bakanı Sayın Fahrettin Koca’nın da ilgili demeçlerinde tescil ettiği gibi,
Türkiye’nin ilaçta yüzde 54, aşıda yüzde 100 dışarıya bağımlılığı vardır. AK
PARTİ, iktidara geldiği günden bugüne sözünü ettiği millî ve yerli ilaç
politikalarıyla, dışa bağımlılığımız konusunda ne yazık ki kayda değer bir
ilerleme kaydedememiştir. 
2002
yılında ilaç ithalatımız 1,5 milyar dolar iken, aradan geçen on sekiz yılda
yaklaşık 4 katı kadar artmıştır. Ülkemizin 31 milyar dolarlık dış ticaret
açığının, 5 milyar dolarını ithal ilaçlar oluşturmaktadır. Hükûmet, yüksek
katma değeri olan ilaç üretimi için bazı adımlar atmıştır. Örneğin, 2008
yılında 1 olan AR-GE merkezimiz, 2019 yılında 29’a yükselmiştir, maalesef, bu
ilaçta ilaçta dışa bağımlılığımızı azaltmaya, pazardaki payımızı artırmaya
yetmemektedir. 
2014-2018
yıllarını kapsayan Onuncu Kalkınma Planı’nda, yurt içi ilaç ihtiyacının değer
olarak yüzde 60’ının yerli üretimle karşılanması hedeflendiği hâlde buna
ulaşamadık. Gereken AR-GE için eczacımız ve hekimimiz mevcuttur, entelektüel
sermayemiz mevcuttur, ne yazık ki bunların önemli bir kısmını beyin göçüyle
birlikte kaybetmekteyiz. Finansal destek için, savunma sanayisinde olduğu gibi,
devletin ilaç sanayisinde de AR-GE yatırımlarına öncelik tanıması ve buna
destek olması, öncelik vermesi gerekmektedir. 
Arkadaşlar,
ilaç üretiminin büyük ve önemli bir dalı biyoteknolojik yöntemlerdir.
Biyoteknoloji yalnız ilaçla ilgili değildir, bunun kaydığı ve ilerlediği başka
alanlar da vardır. Biyoteknolojik ürünleri geliştirmek ve bunları piyasaya
sunmak, atom bombası yapmaktan daha önemlidir. Biyoteknolojik çalışmalar, tohum
ıslahı, kültür ıslahı gibi hayallerimizle sınırları çizilen geniş bir spektruma
sahiptir. Amaç, bir organizmayı değiştirmek, yeni bir organizma oluşturmak ya
da ihtiyacımız olan ilaç ya da başka maddeleri biyolojik yöntemlerle elde
etmektir. Bu alanda yer alan makine mühendisi, elektrik mühendisi, kimyager,
eczacı, hekim, genetik mühendisi, ilgili meslek dallarından bazılarıdır.
Biyoteknolojide her zaman talep vardır, her şey arza bağlıdır. Siz ne
yaparsanız yapın, müşterisi vardır, satılması mümkündür. Böylesine istikbal
vadeden ve bakir bir alandır. 
Tüm
bu veriler göstermektedir ki ülkemiz, ilaç üretimi için acilen yapılması
gerekenleri belirleyip daha fazla zaman kaybetmeden harekete geçmelidir.
Dünyanın ve Avrupa’nın gerisinde kalan klinik araştırmalarımızı yeterli düzeye
taşımamız gerekmektedir. Yüksek katma değerli ilaç üretimi için, 2019 yılında,
Güney Kore’de 10.200, Brezilya’da 7.100, Polonya ve Tayvan’da 6.200 klinik
araştırma yapılmışken, ülkemizde sadece 3.900 klinik araştırma yapılmıştır. 
Katma
değeri yüksek olan ilaç sanayisinin eksikliklerini ve yaşadığı problemleri
aşması için yapılması gerekenleri belirleyip entelektüel sermayeyi esas alan bu
sektörde yer almak, ülkemiz ve insanlık için son derece elzemdir. Yüce Meclisin
bu konuda oluşturacağı araştırma komisyonu önemli bir eksikliği
tamamlayacaktır.
Saygılarımı
sunarım.
LÜTFÜ
TÜRKKAN (Kocaeli) – Sayın Başkan, müsaade eder misiniz bir söz almak istiyorum.
BAŞKAN
– Tabii, buyurun Sayın Türkkan.
IV.- AÇIKLAMALAR (Devam)
20.- Kocaeli Milletvekili Lütfü Türkkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, biraz evvel Sayın Akbaşoğlu’nun
konuşmalarından duyduğum rahatsızlığı belirttim. Bu siyasi anlamda yaptığı
konuşmalardan asla rahatsız olmam. Yani Grup Başkan Vekilleri tabii ki gündeme
dair sözlerini ifade ederler, bunu da sabırla dinleriz, uzatsanız da dinleriz,
bunda hiçbir beis yok ama burası, bizlerin kendi kişisel egolarımızı tatmin
edeceğimiz... Yani, ilkokulda şiir okuma müsaadesi verilmeyen bir adamın,
burada kendisini ifade etmesi için yer aldığı mikrofon değil bu. 
BAŞKAN
– Ya, yapmayın Sayın Türkkan.
LÜTFÜ
TÜRKKAN (Kocaeli) – Müsaade eder misiniz? 
BAŞKAN
– Ama siz de mikrofona yani, lütfen... Ya mevkidaşınız, birbirinize karşı
hakikaten...
LÜTFÜ
TÜRKKAN (Kocaeli) – Fakat burada bir şeyi vurgulamak istiyorum: Sayın
Akbaşoğlu, Akkuyu Santrali’yle ilgili bir ifadede bulundu. Bu Akkuyu Santrali,
Adalet ve Kalkınma Partisinin Rusya manevrasından başka hiçbir şey değil.
AHMET
AKIN (Balıkesir) – Aynen öyle.
LÜTFÜ
TÜRKKAN (Kocaeli) – Bu Rusya hangi Rusya biliyor musunuz? Virüsle mücadelesini
Türkleri yenmesine benzeten Putin’in Rusyası’ndan bahsediyoruz. Ya, daha dün,
Putin, Rusya’nın mücadelesini nasıl yorumladı biliyor musunuz? “Nasıl Türkleri
yendiysek bu virüsü de öyle yeneceğiz.” dedi.
AHMET
AKIN (Balıkesir) – Aynen öyle.
LÜTFÜ
TÜRKKAN (Kocaeli) – Şimdi Akkuyu Santrali’ni överken Putin’in bu sözlerine
atıfta bulunuyorsunuz. Çok üzüldüm, bu üzüntümü belirtmek için söz aldım.
Teşekkür
ediyorum. (İYİ PARTİ ve CHP sıralarından alkışlar)
BAŞKAN
– Sayın Akbaşoğlu, buyurun.
21.- Çankırı Milletvekili Muhammet Emin Akbaşoğlu’nun,
Kocaeli Milletvekili Lütfü Türkkan’ın yaptığı açıklamasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Şimdi...
AHMET
AKIN (Balıkesir) – Ne olacak şimdi?
BAŞKAN
– Sayın Akın... Yani, Grup Başkan Vekillerine böyle yaparsak bu işin sonu
gelmez. 
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hani bir halk
tabiri var: “ Sak üstünde damdağan, vur beline kazmayı.”
YASİN
ÖZTÜRK (Denizli) – Aynen, senin dediğin öyle işte.
MUHAMMET
EMİN AKBAŞOĞLU (Çankırı) – “Sak üstünde”, onu tam tersine söylüyorlar halk
arasında, hiç alakası olmayan bir şey olduğu için, bu kadar abesle iştigal
konuşması olarak değerlendiriyorum. 
Yüce
Meclisi saygıyla selamlıyorum.
YASİN
ÖZTÜRK (Denizli) – İştigalle abes...
V.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 13/3/2020 tarihinde Eskişehir
Milletvekili Arslan Kabukcuoğlu ve 19 milletvekili tarafından, ilaç sanayisinde
yaşanan sorunların tespit edilerek katma değeri yüksek ilaç üretiminin
sağlanması için yapılması gerekenlerin belirlenmesi amacıyla verilmiş olan
(10/2730) esas numaralı Meclis Araştırması Önergesi’nin ön görüşmelerinin,
Genel Kurulun 12 Nisan 2020 Pazar günkü birleşiminde yapılmasına ilişkin
önerisi (Devam)
BAŞKAN
– Evet, İYİ PARTİ Grup önerisi üzerinde, Halkların Demokratik Partisi Grubu
adına Sayın Gülüstan Kılıç Koçyiğit. (HDP sıralarından alkışlar)
HDP
GRUBU ADINA GÜLÜSTAN KILIÇ KOÇYİĞİT (Muş) – Sayın Başkan, değerli
milletvekilleri; Genel Kurulu saygıyla selamlıyorum.
Şimdi,
tabii, eczacılıkla ilgili ve ilaçla ilgili konuşurken tarihin ilk eczacılarını,
kadın şifacıları anmadan geçemeyeceğim. İnsanlık tarihinde ilk ilacı yapanlar,
bitkileri toplayıp onları hastaların derdine derman olması için insanlığın
hizmetine sunanlar kadınlardı ama ne yazık ki bu kadınlar Orta Çağ’da “cadı”
diye katledildiler ve yaşamlarına son verildi. 
Şimdi,
bugüne baktığımızda, tabii, ilk çağlarda insanlar ilaçları sorunlarını,
hastalıklarını yok etmek üzere kullanıyorlardı. Ama bugün baktığımızda ilaç
sektörü, gerçekten kapitalizmin çarkları içerisinde gün geçtikçe büyüyen, gün geçtikçe
hacmi artan bir sektör durumunda. Bugün ilaç sektörünün temel motivasyonu
aslında insanlığın yararı değil, bugünkü ilaç sektörünün temel motivasyonu kâr
amaçlıdır ve bu amaç da her gün daha fazla kârdır ve daha fazla kâr için de
piyasaya yeni ilaçlar sürülmek durumundadır. 
Şimdi,
ilaç satışlarını tedavi alanlarına göre değerlendirdiğimizde ilk sırayı
onkolojinin aldığını görüyoruz, 2’nci sırada diyabet var, 3’üncü sırada
romotizmal hastalıklar ve bunlar bu şekilde artıp devam ediyor. Peki, “Bugün niçin
bu kadar çok ilaç kullanılıyor, niçin bu kadar çok ilaç tüketiliyor?” sorusunu
sorduğumuzda, aslında kapitalizmin insanlığın sağlığını bozan bir sistem
olduğunu, her gün hastalık ürettiğini ve hastalıktan sonra da hastalığın
üzerinden de bir ilaçla beraber kârını artırdığını görüyoruz. 
Bugün
ülkemizdeki durum ne? Ülkemizdeki durum da aynısı değerli arkadaşlar. AKP’nin
2003 yılında başlattığı Sağlıkta Dönüşüm Programı’yla beraber koruyucu sağlık
hizmetleri ikinci plana itildi ve tedavi edici hizmetler, sağlık hizmetlerinin
ana omurgası olarak da yerleştirildi. 
Bugün
bunun sonucu nedir? Bugün bunun sonucu sosyalist olan Küba’daki bebek ölüm
hızının ülkemizin çok çok altında olmasıdır. Tabii, Küba’daki bebek ölüm hızı
sadece ülkemizin oranlarının altında değil, dünyadaki gelişmiş 10 kapitalist
ülkenin de neredeyse aynısı durumunda. Küba’da nedir bebek ölüm hızı? 2017
yılında binde 4 değerli arkadaşlar. Peki, Türkiye’deki bebek ölüm hızı ne? Onu
söyleyelim; 2017 yılında 9,4; 2018 yılındaysa bu oran 9,3. Yani Türkiye
sosyalist Küba’nın çok çok üzerinde bebek ölüm hızına sahip. Neden? Çünkü
koruyucu sağlık hizmetleri öncelenmiyor, insanların hastalanmamasına dönük bir
politika üretilemiyor. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
GÜLÜSTAN
KILIÇ KOÇYİĞİT (Devamla) – Bugün, ülkemizdeki beslenme koşulları, ülkemizdeki
barınma koşulları, kişi başına millî gelirin kendisi bugün ülkemizdeki
insanların sağlığını korumak için yeterli değil arkadaşlar. 
Bunun
dışında, bugün, corona günlerinde şunu bir kez daha görmüş olduk: İlaç ciddi
bir sorundur, çok önemlidir, sağlık çok önemlidir ve bu, piyasanın tekeline
bırakılamaz, piyasanın insafına bırakılamaz. Bugün, gerçek anlamda bütün
ülkenin kendi kendisine yetecek bir ilaç kapasitesini geliştirmesi gerekir. Bu,
toplumcu bir anlayışla olabilir, halkçı bir anlayışla olabilir. Bunu piyasanın
insafına bırakırsanız, onlar hastalığın pik yapmasını beklerler ve en fazla
kârlı olduğu alanda da ilaç üretip o ilacı da piyasaya sürerler, bunu
söylememiz gerekiyor. Onun için, bugün AKP iktidarının sağlığa yaklaşımı da,
ilaca yaklaşımı da, insana yaklaşımı da kâr amaçlıdır, tüketim amaçlıdır ve
sağlığı kâr edeceği bir alan olarak gördüğü için ilaca da aynı şekilde
yaklaşmaktadır. Bunun doğru olmadığını, halk sağlığını tehlikeye attığını ifade
etmemiz gerekiyor. 
Teşekkür
ediyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Burhanettin Bulut. (CHP
sıralarından alkışlar) 
CHP
GRUBU ADINA BURHANETTİN BULUT (Adana) – Sayın Başkan, değerli milletvekilleri;
Türkiye’de, özellikle corona pandemisinin üzerine sağlık, ilaç daha çok
tartışılır hâle geldi. O yüzden zaten “İlaç stratejik bir üründür.” diye
söylüyoruz ve sıkça konuşulan, özellikle Hükûmetin -defaatle- başka alanlarda
da olmak üzere yerli ve millî tartışmalarının içerisinde de ilaç var. Ancak
maalesef, aynı yerli otomotivde olduğu gibi ilacı da sadece söylemle, siyasetin
algı yönetimine ilişkin bir tanımın içerisine almış durumdalar. Nedeni de şu:
İlacın Türkiye’de üretimine baktığınızda, 83 tane yerde ilaç üretiliyor yani
Türkiye’de ilaç üretiminde herhangi bir sıkıntı yok. Nerede sorun var?
Özellikle, katma değeri yüksek ilaçlarda, yeni ürünlerde sıkıntı var. Çünkü
Türkiye’de ithal ilaç oranına baktığınızda, TL bazında yüzde 48 tutmasına
rağmen, yaklaşık 20 milyar TL tutmasına rağmen kutu bazında yüzde 12’yi
geçmemekte. Peki, o zaman, madem öyle, yerli ilaca destek vermek için ne yapmak
lazım? Birincisi, araştırma geliştirmelere destek vermek lazım. Bakıyorsunuz
Türkiye’ye, binde 1 durumunda. Ancak özellikle, etken madde aldığımız
Hindistan’da yüzde 11’lerde, Çin’de yüzde 14’lerde ilaçtaki AR-GE payı. 
Peki,
yerli ilaç sanayimiz bu konuda ne düşünüyor? Onlara dokunduğumuzda müthiş
sıkıntıdalar, özellikle ruhsatlandırma açısından önemli sıkıntıları ifade
ediyorlar. Örneğin, 100 milyonluk bir yatırımla biyoeşdeğeri yüksek biyoilaçlar
ürettiklerinde ruhsat almada sıkıntılar yaşadıkları için bu ürünü piyasaya
süremediklerini ifade ediyorlar. Peki, biz, madem öyle, yerli ilaç üreteceksek
bunu kiminle yapacağız? İşte bu, 83 tane, üretim yapan firmalarla. Kimler
bunlar? Örneğin, Abdi İbrahim, yüz yıllık tarihi var; örneğin, Nobel ilaç;
örneğin, Eczacıbaşı, Deva; bunların hepsinin geçmişi en az elli yıllık. Tabii,
bir ürünün yeniden üretilebilmesi ve piyasaya sürülmesi için, bir ekonomik
getiri elde edilebilmesi için o yatırımda bir de deneyim olmalı, tecrübe
olmalı. Bunlar varken biz bunları kiminle yapıyoruz? Biz yine aynı mantıkla,
yandaşlarla ve para getirisi olacak alanlardaki yatırımlarla bunları götürmeye
çalışıyoruz. Hâlbuki yapılacak şey, bu firmalara destek vermek. Örneğin,
günümüzde -bunun ne kadar kıymetli olduğunun belirtisi olarak da söyleyeyim-
yine, Abdi İbrahim İlaç Sanayi Türkiye’de corona tedavisinde kullanılan ilacı
üretmiş ve Sağlık Bakanlığına ücretsiz olarak vermiştir ve yeni partiyle, nisan
ayının sonlarında 2’nci üretimle yaklaşık 90 bin insanın tedavisine yönelik
ilacı Sağlık Bakanlığına ücretsiz olarak verecektir. Tüm bunlar ilacın ne kadar
stratejik olduğunun göstergesi. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
BURHANETTİN
BULUT (Devamla) – Hemen bitiriyorum. 
Peki,
bu konuda, cumhuriyet tarihinde ne yapılmış size onlardan örnek vereyim, yani
sizin motivasyonunuz neye ilişkinse oraya kıymet verirsiniz, değer verirsiniz,
biraz önce söylediğim gibi. Amaç, yerli ilaç üretmek değil de yandaşı
palazlandırmaksa ya da daha çok kârsa o zaman, siz, bu alanda olmayanlara
destek verirsiniz. Cumhuriyet tarihinde Hıfzıssıhha Enstitüsü 1928 yılında
kuruldu. 1936 yılında da 17 tane aşıyı Türkiye’ye sundu. Ne zaman yaptı bunu?
1928 yılında Genelkurmayın binası yokken, Başbakanlığın binası yokken
Hıfzıssıhha Enstitüsüne inşaat yapıldı. Bu, o ülkede aşı üretimi için motivasyonun
göstergesidir. Bugün, Türkiye’deki motivasyon sarayın 5 müteahhidinin dışında
değildir.
Hepinize
saygılar sunuyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Selim Gültekin. (AK PARTİ
sıralarından alkışlar) 
AK
PARTİ GRUBU ADINA SELİM GÜLTEKİN (Niğde) – Sayın Başkan, değerli
milletvekilleri; İYİ PARTİ’nin ülkemizin daha yüksek katma değerli ilaç
üretebilmesi, önündeki engellerin tespit edilmesi, küresel bir ilaç üreticisi
ve ihracatçısı konumuna gelebilmemiz için yapılması gerekenlerin araştırılması
amacıyla vermiş olduğu grup önerisi üzerine söz almış bulunuyorum.
Coronavirüsle mücadelede evde kalarak ekranları başında bizleri izleyen aziz
milletimizi saygıyla selamlıyorum. 
Öncelikle,
tüm dünyayı etkisi altına alan Covid-19 salgını sürecinde hayatını kaybeden
kahraman sağlık çalışanlarımıza, vatandaşlarımıza Allah’tan rahmet,
hastalarımıza da acil şifalar diliyorum. Covid-19 nedeniyle hayatını kaybeden
genç meslektaşımız eczacı İsmail Durmuş’a Allah’tan rahmet, ailesine,
yakınlarına ve tüm eczacılık camiamıza başsağlığı diliyorum.
Bu
salgın sürecinde eczacılık yeminine bağlı kalarak hayatını insanlık hizmetine
adayan, fedakârca, gayretle çalışan sağlık ordumuzun önemli bir parçası olan
kıymetli eczacılarımıza gönülden teşekkür ediyorum. İyi ki varsınız
eczacılarımız ve sağlık çalışanlarımız.
Sayın
Başkan, değerli milletvekilleri; AK PARTİ olarak sağlığa önem veriyoruz.
Cumhurbaşkanımız Sayın Recep Tayyip Erdoğan liderliğinde AK PARTİ’miz iktidara
geldiği 2002’den bu güne “İnsanı yaşat ki devlet yaşasın.” düsturuyla
uygulamaya geçirdiği Sağlıkta Dönüşüm Programı’yla sağlık alanında dünyanın
örnek aldığı devrim niteliğindeki reformlara imza atmıştır. Bu reformların
kıymetini bugün daha iyi anlıyoruz. Öyle ki corona virüs salgınının ilk
günlerinden itibaren Covid-19 teşhis ve tedavisinde hastanelerimizin herhangi
bir tanesinde sorun yaşanmadı ve yaşanmamaktadır. Dünyanın en gelişmiş
ülkelerinin dahi ne kadar ciddi sorun yaşadıklarını görüyoruz. Buradan Sağlık
Bakanımız Sayın Fahrettin Koca ve ekibine tekraren teşekkür ediyorum. 
Cumhurbaşkanlığı
On Birinci Kalkınma Planı 2023 hedefleri doğrultusunda Türkiye, millîleşmeyi
amaç edinerek ilaçta, aşıda, tıbbi cihazda, biyoteknoloji ve medikal teknoloji
alanında kendi kendine yetecek bir ülke hâline gelme yolunda emin adımlarla
ilerlemektedir. Türkiye’nin küresel bir ilaç, AR-GE ve üretim merkezi olması,
ilaç ve tıbbi cihaz alanında rekabetçi bir konuma ulaşması elbette ki önem arz
etmektedir. Bu nedenle yüksek katma değerli ürünleri üretebilen, küresel
pazarlara ürün ve hizmet sunabilen, yurt içi ilaç ve tıbbi cihaz ihtiyacının
daha büyük bir kısmını karşılayabilen bir üretim yapısına geçilmesi
hedeflerimiz arasındadır. Yapılan çalışmalar sonucunda bugün, ülkemizde
tükettiğimiz her 100 kutu ilacın 83’ünü kendi ilaç sanayimizde üretiyor duruma
geldik. En önemli stratejik hedeflerimizden biri olan yerli ilaç çalışmalarında
ülkemiz önemli bir başarıya imza atmıştır. 2019 yılındaki ilaç ihracatımız 1,2
milyar dolar olmuştur. Öyle ki sektörün önemli üretici ülkelerinin de
içerisinde bulunduğu 100’den fazla ülkeye ihracat yapmaktayız. Cumhurbaşkanımız
Sayın Recep Tayyip Erdoğan’ın önderliğinde yerli üretim kapasitesinin
artırılması AR-GE ve girişim ekosisteminin geliştirilmesi, uzun vadede yeni
molekül geliştirebilen, daha yüksek katma değerli ilaç ve tıbbi cihaz
üretebilen bir yapıya kavuşarak küresel değer zincirlerinde etkinliğin
artırılması amaçlanmaktadır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
SELİM
GÜLTEKİN (Devamla) – Bu amaçla, Türkiye İlaç ve Tıbbi Cihaz Kurumumuz, Onuncu
Kalkınma Planı çerçevesinde yurt içi ilaç ihtiyacının değer olarak yüzde
60’ının yerli üretimle karşılanması hedefiyle imal başvuru yapılan ilaçların
hızlı ruhsatlandırılması ve tamamına yakını ithal olan aşı ve kan ürünlerinin
yerli üretime kazandırılması hususlarında çalışmalarına devam etmektedir.
Son
olarak, Türkiye, millî teknoloji hamlesiyle sağlıktan savunmaya birçok alanda
emin adımlarla ilerlemektedir. Türkiye, son on sekiz yıldaki başarı hikâyesini
katbekat artırarak yeni dünyada her konuda kendi kendine yetebilen bir lider
ülke olacaktır diyor, Gazi Meclisimizi ve Genel Kurulu saygıyla selamlıyorum.
(AK PARTİ sıralarından alkışlar) 
II.- YOKLAMA
(HDP
sıralarından bir grup milletvekili ayağa kalktı) 
MERAL
DANIŞ BEŞTAŞ (Siirt) – Yoklama talep ediyoruz.
BAŞKAN
– Evet, İYİ PARTİ grup önerisini oylarınızı sunacağım ancak bir yoklama talebi
var, önce onu yapacağım.
Sayın
Beştaş, Sayın Oluç, Sayın Işık, Sayın Taşdemir, Sayın Çepni, Sayın Turan, Sayın
Koç, Sayın Kemalbay, Sayın Orhan Işık, Sayın Gülüm, Sayın Öcalan, Sayın Ersoy,
Sayın Toğrul, Sayın Koçyiğit, Sayın Çelik, Sayın Kaçmaz, Sayın Coşkun, Sayın
Oruç, Sayın İmir, Sayın Tiryaki, Sayın Eksik. 
MUHAMMET
EMİN AKBAŞOĞLU (Çankırı) – Sayın Başkan, aynı anda olacak efendim. Aynı anda
değil efendim. 
ZÜLFÜ
DEMİRBAĞ (Elâzığ) – Aynı anda 20 kişi olması lazım Başkanım. 
BAŞKAN
– Değerli arkadaşlar, biz ayağa kaç kişinin kalktığının kontrolünü yapıyoruz,
herhangi bir yanlış yoktur.
Üç
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Değerli milletvekilleri, toplantı yeter sayısı yoktur.
Birleşime
yirmi dakika ara veriyorum. 
Kapanma
Saati: 14.18
İKİNCİ OTURUM
Açılma Saati: 14.41
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Mustafa AÇIKGÖZ (Nevşehir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 83’üncü Birleşiminin İkinci
Oturumunu açıyorum.
II.- YOKLAMA
BAŞKAN
– İYİ PARTİ grup önerisinin oylamasından önce istem üzerine yapılan yoklamada
toplantı yeter sayısı bulunamamıştı. Şimdi yoklama işlemini tekrarlayacağım.
Yoklama
için üç dakika süre veriyorum.
Yoklama
işlemini başlatıyorum.
(Elektronik cihazla yoklama yapıldı)
BAŞKAN
– Toplantı yeter sayısı vardır. 
V.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 13/3/2020 tarihinde Eskişehir
Milletvekili Arslan Kabukcuoğlu ve 19 milletvekili tarafından, ilaç sanayisinde
yaşanan sorunların tespit edilerek katma değeri yüksek ilaç üretiminin
sağlanması için yapılması gerekenlerin belirlenmesi amacıyla verilmiş olan
(10/2730) esas numaralı Meclis Araştırması Önergesi’nin ön görüşmelerinin,
Genel Kurulun 12 Nisan 2020 Pazar günkü birleşiminde yapılmasına ilişkin
önerisi (Devam)
BAŞKAN
– İYİ PARTİ grup önerisini oylarınıza sunuyorum: Kabul edenler... Etmeyenler…
Kabul edilmemiştir.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 12/4/2020 tarihinde Grup Başkan
Vekili Siirt Milletvekili Meral Danış Beştaş ve Grup Başkan Vekili İstanbul
Milletvekili Hakkı Saruhan Oluç tarafından, tüm ülkeyi korku ve paniğe sürükleyen
virüs salgını ve yaşanan krizin yönetilememesi nedeniyle verilmiş olan genel
görüşme önergesinin ön görüşmelerinin, Genel Kurulun 12 Nisan 2020 Pazar günkü
birleşiminde yapılmasına ilişkin önerisi
12/4/2020
Türkiye Büyük Millet Meclisi Başkanlığına
Danışma
Kurulu 12/4/2020 Pazar günü (bugün) toplanamadığından, grubumuzun aşağıdaki
önerisinin İç Tüzük'ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul

 Grup
Başkan Vekili
Öneri:
12
Nisan 2020 tarihinde Siirt Milletvekili Grup Başkan Vekili Meral Danış Beştaş
ve İstanbul Milletvekili Grup Başkan Vekili Hakkı Saruhan Oluç tarafından
verilen 6342 grup numaralı, tüm ülkeyi korku ve paniğe sürükleyen virüs salgını
ve yaşanan krizin yönetilememesi nedeniyle Türkiye Büyük Millet Meclisine
verilmiş olan genel görüşme önergesinin, diğer önergelerin önüne alınarak
görüşmelerinin 12/4/2020 Pazar günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Sayın Mahmut Toğrul… (HDP sıralarından alkışlar) 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, öncelikle hepinizi saygıyla selamlıyorum.
Tabii,
Dünya Sağlık Örgütünün “küresel pandemi” olarak ilan ettiği Covid-19 salgını
tüm dünyayla birlikte ülkemizi de maalesef sarmış durumda. Şu anda ülkemizde 81
ilin tamamında vakaya rastlanmış durumda. Aslında ilk ortaya çıktığında Hükûmet
bazı önlemlerin alınmasında oldukça gecikti. Bunların başında, örneğin,
sınırları kapatmakta geciktiğini herkes kabul edebilir; ikincisi, biliyorsunuz,
yurttaşlarımız umreye gitmişti, dönüşlerinde maalesef bir kısmı karantinaya
alınmakta gecikti ve nihayetinde şu anda 11 Nisan 2020 tarihi itibarıyla 1.100
yurttaşımız yaşamını yitirmiş, vaka sayısı 52 bini aşmıştır. Türkiye, dünya
vaka sayısında 9’uncu, can kaybı sıralamasında 11’inci sıradadır. Dün
itibarıyla Türkiye günlük vaka sayısında da İtalya ve İspanya’yı geride
bırakarak Amerika ve İngiltere’nin arkasından 3’üncü sıraya yerleşmiştir. 
Değerli
arkadaşlar, tabii ki Hükûmet öncelikle bir Bilim Kurulu kurdu ama bu Bilim
Kurulu şeffaf olmaktan öte, katılımcılıkta da sorunlu bir Bilim Kuruluydu.
Örneğin, sağlık çalışanlarının temsilcileri, sağlık emekçilerinin temsilcileri
SES ve Türk Tabipleri Birliği bu Bilim Kurulunda yer almamışlardır.
Yine,
Bilim Kurulunun aslında tavsiyelerinin de Hükûmet tarafından ne kadar dikkate
alındığı konusunda ciddi şüpheler ve kaygılar var; Bilim Kurulunun önerileri
nedir, Hükûmet bunların ne kadarını gündemine alıyor veya ne kadarını faaliyete
geçiriyor? Bu konuda toplumun ciddi kaygıları ve kuşkuları vardır. Bağımsız ve
tarafsız kurumlar da içinde olmayınca bu sorun çok daha ciddi bir noktaya
geliyor. Ama bunların hepsinin ötesinde sağlık çalışanlarının da büyük bir risk
altında olduğunu herkes kabul ediyor. Biliyorsunuz, Bakanlık -2 Nisan tarihi
itibarıyla- 600’ün üzerinde sağlık çalışanının maalesef coronavirüsten enfekte
olduğunu açıkladı. Maalesef ülkemiz, sağlık çalışanlarına yeterli tıbbi sağlık
destek hizmetlerini de sağlamakta son derece gecikmiştir. 
Ama
en önemlisi de değerli arkadaşlar, biliyorsunuz Hükûmet, İçişleri Bakanı daha
önce daha sıkı tedbirlerin alınmasını önerenleri şiddetle reddederken, hatta
FETÖ’yle ilişkilendirirken ani bir kararla birden 10 Nisan saat 10.00
itibarıyla yani sokağa çıkma yasağına iki saat kala maalesef bir sokağa çıkma
yasağı ilan edilmiş ve halk galeyana gelerek sokaklara dökülmüş, neredeyse
insanların sürü enfekte olma riski artmıştır. Ama gerçekten Bakanlığın
açıklamasıyla şu ortaya çıkmıştır: Halkımız iktidarın açıklamalarına inanmıyor,
güvenmiyor; bunun ne kadar süreceğine, nasıl işleyeceğine güvenmiyor. Ve yurt
dışı basınında Türkiye’deki bu durum kaos olarak nitelendirilmiştir. Ama AKP’nin
yandaş kalemşorları halka hakaret etmeye devam ettiler. 
Değerli
arkadaşlar, tabii, sosyal devletler vatandaşları için çeşitli kararlar
açıklayıp halka seslendiler. Bakın, sosyal devletler ne dediler halklarına?
“Biz devlet olarak ihtiyacınızı karşılamaya hazırız.” dediler. “Önemli olan
sizin sağlığınızdır, gerisini düşünmeyin.” dediler. Peki, bizim yetkililerimiz
ne yaptı? Bizimkiler de önemli işler yaptı arkadaşlar. Örneğin, binilmeyen
uçaktaki KDV oranını düşürdüler. Kim biniyor şu anda uçağa, yurttaşımız biniyor
mu acaba, bilmiyoruz. 
İkincisi:
Krizi fırsata çevirdiler, konut kredisini düşürdüler müteahhitleri kurtarmak
için değerli arkadaşlar. Krizi fırsata çevirip belediyelere kayyum atadılar.
Yine, krizi fırsata çevirip belediyelerin yetkilerini valiliğe aktardılar.
Belediyelerin halka hizmet noktasındaki etkinliklerini, faaliyetlerini
yasakladılar. Kanal İstanbul’un ihalesine çıktılar, rant kanalını ihale ettiler
değerli arkadaşlar. Bir taraftan halka “Evde kalın.” çağrısı yaparken bir
taraftan onlara yoksula, işçiye, emekçiye “Evde kalın.” demek yerine “Siz
çalışmak zorundasınız.” dediler. Bakın, şu anda Antep Organize Sanayi
Bölgesi’nde fabrikalar hâlâ aktif bir şekilde çalışıyor sokağa çıkma yasağına
rağmen. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
MAHMUT
TOĞRUL (Devamla) – Tamamlayacağım Sayın Başkan. 
Değerli
arkadaşlar, maalesef bu ülke halkına bir maske dağıtmakta bile beceriksizlik
göstermiştir, bunu bile becerememiştir. 4 farklı sistem açıklamış, en son
eczacılara havale etmeye çalışmış ama hâlâ halk bir maskeye dahi ulaşamıyor.
Türkiye’de, maalesef, ortaya çıktı ki AKP süreci yönetemiyor. AKP süreci
yönetemediği gibi, idare etmeye çalışıyor. Şu anda Türkiye’de süreci idare eden
kim biliyor musunuz değerli arkadaşlar? Covid-19. Hükûmet, AKP Genel Başkanı
diyor ki: “Biz peyderpey önlem alıyoruz.”
Değerli
arkadaşlar, virüs peyderpey yayılmıyor. Her yere yayılmış ve her an, her
şekilde, herkes bu tehditten nasibini alırken AKP peyderpey önlem alıyormuş
değerli arkadaşlar. AKP bir kez daha göstermiştir ki rant ve ihale konusunda
uzmandır. Dolayısıyla, o konuyu becerirler, o konuda hiç kuşkumuz yok ama tabii
sağlıkta başarılı olmalarını zaten beklemiyorduk. Sağlıkta da başarısız
oldukları bir kez daha net olarak ortaya çıkmıştır değerli arkadaşlar. 
İnsanlarımız
yoksulluğun pençesinde çalışmak zorundadır.
(Mikrofon
otomatik cihaz tarafından kapatıldı) 
BAŞKAN
– İlave sürenizi verdim Sayın Toğrul.
ALİ
ŞAHİN (Gaziantep) – Bu söylediğinize eminim siz de inanmıyorsunuz Mahmut Bey.
MAHMUT
TOĞRUL (Devamla) – Başkanım…
BAŞKAN
– İlave sürenizi verdim.
RECEP
ÖZEL (Isparta) – İlave süre doldu, 3’üncü dakikayı verdiniz.
MERAL
DANIŞ BEŞTAŞ (Siirt) – Tamamlasın Başkan.
BAŞKAN
– Ama sözlerinizi tamamlamanız için açayım, son cümleniz için.
MAHMUT
TOĞRUL (Devamla) – Tamam Sayın Başkanım, peki.
ÖZGÜR
ÖZEL (Manisa) – İdare Amirini idare edebiliriz, o kadar da olur ya.
BAŞKAN
- İdare Amirleri daha dikkatliler bu konuda Sayın Özel. 
ALİ
ŞAHİN (Gaziantep) – Ama bu sağlık işiyle ilgili cümlenizi düzeltin Mahmut Bey.
MAHMUT
TOĞRUL (Devamla) – Sayın Başkan, bakın, arkadaşlarınız sürekli buradan laf
yetiştiriyorlar, bir taraftan da insanın insicamı ister istemez burada
bozuluyor. 
ALİ
ŞAHİN (Gaziantep) – Katkıda bulunuyoruz.
MAHMUT
TOĞRUL (Devamla) – Bakın, bu ülkenin yurttaşlarına gidin sorun, siz Antep
Vekilisiniz, gidin 5. Organize Sanayi Bölgesi’nde çuval fabrikası çalışıyor mu?
ALİ
ŞAHİN (Gaziantep) – Elhamdülillah.
MAHMUT
TOĞRUL (Devamla) – Çikolata fabrikası çalışıyor mu?
ALİ
ŞAHİN (Gaziantep) – Üretiyor.
MAHMUT
TOĞRUL (Devamla) – Poşet fabrikası çalışıyor mu? 
ALİ
ŞAHİN (Gaziantep) – Gaziantep dünyanın 173 ülkesine ihracat yapan, 7 milyar
dolar ihracatı olan bir şehir. 
MAHMUT
TOĞRUL (Devamla) – Üretiyor diyemezsiniz, işçiyi ölüme terk ediyorsunuz orada,
işçi orada ölüme terk ediliyor.
ALİ
ŞAHİN (Gaziantep) – Gaziantep Türkiye’nin gururu bir şehir. 
MAHMUT
TOĞRUL (Devamla) – Yoksullar orada ölüme terk ediliyor. Böyle bir şey olabilir
mi?
ALİ
ŞAHİN (Gaziantep) – Gaziantep Türkiye’nin onuru bir şehir. Covid’le mücadelede
model bir şehir. 
MAHMUT
TOĞRUL (Devamla) –Şimdi üretiyormuş! Sokağa çıkma yasağı var ama işçi üretiyor!
Böyle şey mi olur!
Teşekkür
ederim Başkanım. (HDP sıralarından alkışlar)
BAŞKAN
– Sayın Toğrul, teşekkür ediyorum.
DİRAYET
DİLAN TAŞDEMİR (Ağrı) – Üretim varmış! İşçiler ölüyor işçiler!
ALİ
ŞAHİN (Gaziantep) – 7 milyar dolar, size rağmen hem de.
BAŞKAN
– Sayın Şahin, lütfen…
Sayın
Erkan Akçay, buyurun lütfen.
IV.- AÇIKLAMALAR (Devam)
22.- Manisa Milletvekili Erkan Akçay’ın, coronavirüs
salgınıyla mücadelenin bireysel, sosyal, siyasal, ekonomik ve uluslararası
boyutları olduğuna ve etkin mücadele için her boyutun göz önünde bulundurulması
gerektiğine, yürütülen faaliyetlerin eleştirilebileceğine ancak bunun kara propagandaya
dönüşmesinin kabul edilebilir olmadığına, Türk bilim insanlarının ve devletin
kurumlarının ülkeyi ve insanlığı müreffeh günlere kavuşturmak için çalıştığına,
birçok ülkeye tıbbi yardım desteğinde bulunulduğuna, Batılı ülkelerin
Türkiye’nin aktör olarak bulunduğu her krizde Türkiye karşıtı söylem geliştirme
hatasından vazgeçmesi gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Değerli
milletvekilleri, coronavirüs salgınıyla mücadele, bireysel, sosyal, siyasal, ekonomik
ve uluslararası boyutları olan çok yönlü bir süreçtir. Etkin bir mücadele için
her boyutun göz önünde bulundurulması, her adımın titizlikle atılması
gerekmektedir. Planlamanın icrası, koordinasyonu, iletişimi büyük önem arz
etmektedir. 10 Nisan 2020 saat yirmi dört itibarıyla başlatılıp 12 Nisan saat
yirmi dört itibarıyla bitirilecek olan sokağa çıkma yasağı Bilim Kurulu
üyelerinin uzun süren sosyopsikolojik analiz ve tetkikleri sonucunda
alınmıştır. İtalya, İspanya ve ABD gibi ülkeler sokağa çıkma yasağını günler
öncesinden haber vermiştir lakin bu durum stokların tüketilmesi ve insan
yoğunluğunun günlerce sürmesi gibi vahim bir tablo oluşturmuştur. 
Değerli
milletvekilleri, yürütülen faaliyetleri eleştirmek elbette mümkündür ancak
bunun bir kara propagandaya dönüşmesi kabul edilebilir değildir. Gelinen
noktada ülkemizin diğer ülkelere nispeten salgınla mücadelede sağlık altyapısı
ve hizmetlerinde ileri bir seviyede olduğu bir hakikattir. Yoğun bakım
ünitelerinin sayısı ve kalitesiyle ülkemiz, Avrupa ülkelerinden daha donanımlı
vaziyettedir. 
Yerli
ilaç ve tıbbi malzemede yerli üretim ve sanayiyi, tıpkı savunma sanayimiz gibi,
çok ileri merhalelere getirmek önemli hedefimizdir. 
Avrupa
yaşlı hastalarına ölüm protokolleri imzalatırken, İsveç’te 80 yaş üstü insanlar
yoğun bakıma alınmazken ve hastalarda ayrımcılık yapılırken devletimiz her
yaştan vatandaşına gereken ihtimamı göstermektedir.
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Türkiye her bir insanını materyalist ve Darwinist bir bakış
açısıyla değil “eşrefi mahlukat” dediğimiz şerefli bir varlık olarak
görmektedir. 
Türk
bilim insanlarımız ve devletimizin birçok kurumu, ülkemizi ve insanlığı
müreffeh günlere kavuşturmak için çalışmaktadır. Nisan 2020’de Profesör
Ercüment Ovalı ve diğer bilim insanları aşı, plazma ve kök hücre tedavisi için
kırk beş günlük çalışma karantinasına girmişlerdir. Vatandaşlarımıza devlet
eliyle maske dağıtılması amacıyla Sağlık Bakanlığı 235 üretici firmayla
sözleşme imzalamıştır. Hâlihazırda günde 10 milyon maske üretilip dağıtılması
ve bu sayının 20 milyona çıkarılması hedeflenmektedir. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Sayın Başkan…
BAŞKAN
– Buyurun.
MERAL
DANIŞ BEŞTAŞ (Siirt) – Önerge üzerinde konuşabilirlerdi aslında üç dakika; hiç
gerek yoktu buna. Sayın Başkan, daha pratik olurdu.
ERKAN
AKÇAY (Manisa) –Anladım. Hem önerge üzerinde hem de Grup Başkan Vekili
kontenjanıyla ikisini bir arada birleştirdim.
9
Nisan 2020 tarihinde Savunma Sanayii Başkanlığı tarafından yerli tanı kitleri
üretildiği duyuruldu. 
Dünya
âdeta bir panik içinde, şaşırmış vaziyettedir. İtalya Tunus’un, Çek Cumhuriyeti
İtalya’nın tıbbi malzeme taşıyan gemisine el koymuştur. Türkiye, bu krizi
kararlılıkla yürüterek İtalya, İspanya ve 5 Balkan ülkesinden sonra geçtiğimiz
gün itibarıyla İngiltere’ye de tıbbi yardım desteğinde bulunmuştur. 
Elbette
bu salgın bitecek, insanlık bu beladan kurtulacaktır, lakin dünya, Türkiye’nin
vefasını, merhametini, dayanışmasını ve ferasetini asla unutamayacaktır. Batılı
ülkeler, Türkiye’nin aktör olarak bulunduğu her krizde Türkiye karşıtı söylem
geliştirme hatasından vazgeçmelidir. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Sayın Başkan, tamamlıyorum.
Kim
vardır bugün meydanda? Ne kalmış Avrupa rüyasından geriye? 
Millî
dayanışmamız milletimize yakışır bir tablo çizmekte ve tüm dünya milletlerine
örnek olmaktadır. Bu zorlu süreçte gecesini gündüzüne katarak emek harcayan
sağlık çalışanlarımıza, kolluk kuvvetlerimize ve diğer kurumlarımıza alacağımız
tedbirlerle yardımcı olmak vazifemizdir. 
Devlet
millet el ele bu demir dağları eritip Nevruz’umuzu kutlayacağımız günler
yakındır. “Evde kal Türkiye’m.” diyoruz. Dayan milletim, geceyi gördük güneşi de
göreceğiz, umudumuzu besleyeceğiz, yarınlara ereceğiz. Yine başaklar buğday
verecek, yine bahar, yaz gelecek, çocuklar koşup eğlenecek, hep beraber gülüp
eğleneceğiz. Aş olacağız, iş olacağız, yüzlerde gülüş olacağız. Yine, yeniden
başlayacağız, mutluluğa varacağız.
Teşekkür
ediyorum Sayın Başkan. (MHP ve AK PARTİ sıralarından alkışlar)
BAŞKAN
– Sayın Oluç…
23.- İstanbul Milletvekili Hakkı Saruhan Oluç’un,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bir polemik olması için yapmıyorum bu konuşmayı ama bizim önerimiz
üzerine olduğu için ve konuşmanın içinde “kara propaganda” lafı geçtiği için…
BAŞKAN
– Sizin konuşma üzerinde değil. 
HAKKI
SARUHAN OLUÇ (İstanbul) – Bizim önergemiz…
BAŞKAN
– Hayır, Grup Başkan Vekili Sayın Akçay konuşmasını yapmamıştı. Onu bekledik,
onunla ilgili olarak verdik esas. Bilginiz olsun.
HAKKI
SARUHAN OLUÇ (İstanbul) – Anladım. Ben zaten bir “kara propaganda” lafını çok
uygun bulmadığımızı söyleyeyim. Şunun için: Şimdi, bakın, bu mesele -daha evvel
de söyledik- Türkiye’nin, sadece Türkiye’nin değil, dünyanın çok uzun yıllar
sonra ilk defa karşı karşıya kaldığı bir sorun. Dolayısıyla, buna yönelik
hazırlıkların yetersiz olduğu bir durumla karşı karşıya bütün dünya, sadece
Türkiye değil. Yani sanki şöyle davranması iktidarın çok tuhaf oluyor: “Biz sık
sık böyle salgınlarla karşılaşıyoruz, her türlü önlemimiz hazır, dolayısıyla
buna karşı yaptığımız her şey doğru.” tutumu yanlış. Yani bunun böyle
olmadığını madde madde biraz evvel hatibimiz de saydı.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – İlk alınan önlemlerden bugüne kadar alınan önlemlere
baktığımızda, kategorik olarak şunu görüyoruz: Birincisi; bazı önlemler
yanlışmış yani o çok açık ortaya çıktı. Özellikle, Cumhurbaşkanının açıkladığı
önlemlerin bazılarının bir coronavirüs salgınının önlenmesiyle hiç alakası
olmadığı, hatta tam tersi sonuçlar üreteceği ortaya çıktı. Şimdi, bazı
önlemlerin geç alındığı ortaya çıktı, mesela sokağa çıkma yasağı, bunu bugün de
tartışmaya devam edeceğiz. Bu “Evde kal.” çağrısı doğruyken, “Evde kal.”
çağrısının daha köklü olarak takip edilmesi gerekirken, bir tam karantina meselesinin
olması gerekirken -çok geç alınmış ve palyatif bir şey yani- bu hafta sonu hava
çok güzel, kimse sokağa çıkmasın hâline dönüştü. Gayriciddi, ilan ediliş
şeklinde de yürütülüş şeklinde de bir ciddiyet yok aslında. 
(Mikrofon
otomatik cihaz tarafından kapatıldı)
BAŞKAN
– Toparlayın sözlerinizi.
HAKKI
SARUHAN OLUÇ (İstanbul) – Toparlıyorum efendim. 
Ve
bakın, Bilim Kurulunda yer alan kimi uzmanlar, profesörler de gazetelere
yaptıkları açıklamalarda, bunun ilan edilme şeklinin aslında bu virüse karşı mücadelede
bizi ne kadar geriye götürmüş olabileceğine dair sözlerini söylüyorlar. Bilim
Kurulu üyeleri dehşet içindeler, bazıları istifaya kalkışmış “Böyle bir şey
yapılabilir mi?” diye. Yani dolayısıyla, geç alınmış önlemler, yanlış önlemler
ve yetersiz önlemler. Şimdi, yetersiz önlemlere dair de hep konuşuyoruz,
konuşmaya devam edeceğiz. Ya, bizim derdimiz, üretim dursun, memlekette hiçbir
şey üretilmesin değil; zorunlu sektörler elbette, mutlaka üretime devam
edecekler -ilaç gibi, gıda gibi- bu tartışmasız fakat zorunlu olmayan, şu anda
üretime devam eden sektörler var ve oralar -ister atölyeler olsun ister orta
ölçekli işletmeler olsun isterse büyük fabrikalar olsun- zorunlu olmadığı hâlde
üretime devam ettiği için hem işçilerin sağlığını tehlikeye atıyor, dolayısıyla
onlar bütün toplumun sağlığını tehlikeye atıyor; üç kuruş fazla kazanacağım,
fırsatçılık yapacağım diye insanları çalıştırıyor. 
Şimdi,
biz bunu kendimiz için söylemiyoruz ki, bütün toplum için söylüyoruz “Yetersiz
önlem alınıyor bu konuda.” diye, önerilerimizi yapıyoruz. Dolayısıyla,
iktidarın bu konuda söylenenleri ciddiye alması, tartışması ve bir ortak akıl
üretmek için çaba göstermesi, gerçekten, bu salgına karşı mücadelede elzem olan
bir şeydir; bunu bir kez daha vurguluyoruz.
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Son cümlem efendim, bitiriyorum.
BAŞKAN
– Buyurun.
HAKKI
SARUHAN OLUÇ (İstanbul) – Yani bir kara propaganda değil bu. Bu, hepimizi, her
birimizi ilgilendiren bir salgın olduğu için yani sadece iktidara oy
verenlerin, sadece iktidarı beğenenlerin değil, bütün toplumun sorunu olduğu
için hep birlikte buna karşı bir ortak mücadeleyi sürdürmek, ortak aklı
geliştirmek herkes için iyi olur diye düşündüğümüzden… Yani iktidara oy
vermemiş olanların salgına yakalanması herkes için bir tehlikedir. Dolayısıyla,
bu açıdan, bir siyasi hesap üzerinden bu konuya yaklaşmak son derece yanlış
olur, siyasi fırsatçılık olur ve sonunda hepimize zarar veren bir duruma
gelinir; bunu vurgulamak istedim.
Teşekkür
ederim.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
24.- Manisa Milletvekili Erkan Akçay’ın, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Doğrusu,
böylesi bir polemiği yersiz bulduğumu ifade etmek isterim. Benim konuşmam, Grup
Başkan Vekillerinin yaptığı konuşma bağlamında, önceden hazırladığım bir
konuşma. Zatıalileri neden alınganlık gösterdi, doğrusu çok da anlayabilmiş
değilim. 
Şimdi,
konuşmamın başında da zaten belirttim; alınan kararların bütün boyutlarıyla göz
önünde bulundurulmasını, titizlikle adımların atılmasını; planlamanın
icrasının, koordinasyonunun, iletişimin büyük önem arz ettiğini; yapılan
faaliyetlerin elbette eleştirilebileceğini ama bunun da bir kara propagandaya
dönüştürülmemesi gerektiğini ifade ettim. Ne var bunda? Yani bunda alınganlık
gösterebilecek bir şey yok, kaldı ki kastım, buradaki siyasi parti grupları
olarak değil, bütün Türkiye olarak. Bu sosyal medyaya veya birtakım şeylere
baktığımızda bu kara propaganda faaliyetlerini görmemek de mümkün değil. Ben de
bazı olumlu şeyleri göz önüne getirmeyi tercih ettim. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ERKAN
AKÇAY (Manisa) – Elbette her kararın bir değerlendirmesi, kritiği, analizi,
eleştirisi yapılabilir, bunda bir beis de yok. Yani yapılan bunca eleştirilere
bugüne kadar ben Grup Başkan Vekili olarak herhangi mukabil bir cevap verme
gereği de duymadım fakat dediğim gibi benim bu ifademden bir alınganlık
gösterilmesini de doğru bulmadığımı ifade edeyim. 
Teşekkür
ederim.
BAŞKAN
– Sayın Akbaşoğlu.
25.- Çankırı Milletvekili Muhammet Emin Akbaşoğlu’nun,
Dünya Sağlık Örgütünün Türkiye’yi coronavirüs salgınına yönelik aldığı
önlemlerden dolayı takdir ettiğine ve dünyaya örnek gösterdiğine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Gerek
HDP sözcüsünün kürsüde gerekse Sayın Grup Başkan Vekilinin biraz evvel
konuşmasında, tabii, hep iktidara, AK PARTİ Grubuna yönelik birtakım
değerlendirmeler yapıldı. Şunu ifade etmek istiyorum: Yani milletin ve devletin
ortak bir başarısı var. Dünya Sağlık Örgütü bunu Türkiye’nin bu konuda sağlıkla
ilgili aldığı önlemleri takdir ediyor ve bütün dünyaya örnek gösteriyor. (HDP
sıralarından gürültüler)
Bu
konuyu lütfen milletimizin, devletimizin ortak bir başarısı olarak görün, bu
başarıyı da hazmedelim; işin özü bu, bu kadar. Değerli arkadaşlar, her türlü
tedbirler, her manada alınıyor ve her türlü eleştiriler de değerlendirilerek
ortak akılla milletimizin sağlığı noktasında, ekonomik tedbirler noktasında
değerlendiriliyor; bu konuda devletimizle, milletimizle gurur duyalım.
Teşekkür
ederim.
BAŞKAN
– Teşekkür ediyorum.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 12/4/2020 tarihinde Grup Başkan
Vekili Siirt Milletvekili Meral Danış Beştaş ve Grup Başkan Vekili İstanbul
Milletvekili Hakkı Saruhan Oluç tarafından, tüm ülkeyi korku ve paniğe
sürükleyen virüs salgını ve yaşanan krizin yönetilememesi nedeniyle verilmiş
olan genel görüşme önergesinin ön görüşmelerinin, Genel Kurulun 12 Nisan 2020
Pazar günkü birleşiminde yapılmasına ilişkin önerisi (Devam)
BAŞKAN
- İYİ PARTİ Grubu adına Sayın Lütfü Türkkan. (İYİ PARTİ sıralarından alkışlar)
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; bugün yine corona virüsüyle ilgili bir araştırma önergesiyle
karşı karşıyayız. Bundan yaklaşık kırk gün önce 30 Ocak’ta böyle bir araştırma
önergesi vermiştik biz İYİ PARTİ Grubu olarak. “Bütün dünyada coronavirüsle
ilgili, Çin’den yayılan bu virüsle alakalı hassasiyetler var, bu Türkiye’ye de
gelebilir. Bununla ilgili bir komisyon kurup devletimizi bu konuda uyaralım.”
dedik, her zaman olduğu gibi reddedildi Adalet ve Kalkınma Partisi ile
Milliyetçi Hareket Partisi tarafından. 11 Martta da “Okullar tatil edilsin.”
demiştik, arkasından da “Tam karantina olursa iyi olur.” dedik, o da çok kabul
görmedi ama geldiğimiz noktada ciddi anlamda bir sıkıntı söz konusu.
Consulta
araştırma şirketinin bir araştırması var, ona baktım bugün, bugün yayınlanmış
bu da. Dünyada toplam vaka sayısı 1,6 milyon olmuş. Dünya Sağlık Örgütü -Avrupa
kısmı- Türkiye’deki vaka artış hızından da endişe duyduğunu belirtmiş. Türkiye,
bu hafta yeni vaka sayısında yedinci sırayı koruyor. Dünya ortalamasında 1
milyonda 12,3 olan ölüm oranı Türkiye’de 1 milyonda 11 yani ondan biraz daha
düşük. Ancak, bir tehlike var, o da şu: 20’nci vakadan sonra aynı süre içinde
bazı ülkeleri karşılaştırdığımızda, Türkiye’nin aynı süre içinde diğer ülkelere
göre vaka sayısının daha yüksek olduğunu görüyoruz. Yani örneğin, pandeminin en
ağır yaşandığı İtalya’da 20’nci vakadan sonraki yirmi beşinci günde toplam vaka
sayısı 31.506 ama Türkiye’de bu 42.282 yani vefat sayısının 1.100 noktasında
olması bizi fazla umutlandırmasın. Umuyorum, diliyorum, niyaz ediyorum bu çok
yükselmez ama böyle bir gerçek de karşımızda var.
Açıklanan
vaka sayıları, yapılan Covid-19 testlerine dayandığı için bugün kesin olarak
hangi ülkenin bu salgından en çok etkilendiği konusunda çok sağlam veriler
vermeyebilir ama gittiğimiz noktada birtakım logaritmik artışı gördüğümüzde bu
ciddi anlamda bir tehlikeyi işaret ediyor. Bunun sadece sağlıkla alakalı
kısmının dışında bir de ekonomik meseleleri var. Bakın, Amerika Merkez
Bankasının eski Başkanı, FED’in eski Başkanı Ben Bernanke “Sağlık sorunu
hallolmadan alınan hiçbir ekonomik tedbir işe yaramayacaktır.” diyor.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
LÜTFÜ
TÜRKKAN (Devamla) – Bitiriyorum Sayın Başkan.
Yani
parayla en çok ilişkili olan, dünyada bu konuda ciddi tanınan Bernanke bile
birinci aşamada sağlık meselesi hallolmadan ekonominin asla ve kata
hallolmayacağını söylüyor. Zira,, dikkat edin, virüs temizlenmediği sürece
insanların ekonomiye olan güveni geri gelebilir mi? Gelmeyecektir, bizde de
gelmeyecek. İş yerleri açılmayacak. Kim cesaret edip bu virüs temizlenmeden iş
yerini gidip doğru dürüst açabilecek? İnsanlar normal hayatlarına dönüp eski
tüketim alışkanlıklarına kolay devam edecekler mi? Edemeyecekler. Yani
istediğimiz kadar ekonomik tedbirleri dört dörtlük alsak bile bu psikolojik ve
sosyolojik etkilerinden dolayı ekonomi ilave olarak mutlaka ve mutlaka
etkilenecektir. 
O
yüzden, bu konunun ciddi anlamda araştırılması gerektiğini, üzerinden
geçiştirilmemesi gerektiğini, sadece ve sadece Beştepe’ye bırakılıp orada
birtakım kurmayların vereceği kararlara bırakmamamız gerektiğini, Meclisin bu
konuda inisiyatif alması gerektiğini hatırlatıyorum.
Teşekkür
ediyor, saygılar sunuyorum. (İYİ PARTİ sıralarından alkışlar)
HAKKI
SARUHAN OLUÇ (İstanbul) – Sayın Başkan…
BAŞKAN
– Buyurun Sayın Oluç.
IV.- AÇIKLAMALAR (Devam)
26.- İstanbul Milletvekili Hakkı Saruhan Oluç’un, tüm
ülkeyi korku ve paniğe sürükleyen virüs salgını ve yaşanan krizin
yönetilememesi nedeniyle genel görüşme talep ettiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, belki bizden de kaynaklı olarak bir eksik anlama olabilir diye söz
aldım. Sayın Grup Başkan Vekili de konuşurken “Araştırma önergesi.” dedi, bu
araştırma önergesi değil bizim genel görüşme talebimizdir, ona işaret etmek
istedim. Hani, neden buna ihtiyaç var? Bakın, tam bir ay geçti Türkiye’de bu
salgının ilk ortaya çıkışından bugüne kadar ve bir ay boyunca Meclis bu konuda
yeterince bir tartışma, değerlendirme yapmadı. Mesela, Mecliste oturan bizler,
Bilim Kurulu üyelerinin önerilerinin neler olduğunu bilmiyoruz. Bu, sadece
Sağlık Bakanı, Bilim Kurulu üyeleri ve yürütme tarafından biliniyor. Ama yasama
olarak, Bilim Kurulu üyeleri neler öneriyorlar, hangileri yerine getiriliyor,
hangileri getirilmiyor, önerilerinin anlamı nedir, bu konuda bir bilgimiz yok,
Sağlık Bakanı da gelip bu konuda bizi bilgilendirmedi; dolayısıyla böyle bir
şeye de ihtiyaç var.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
HAKKI
SARUHAN OLUÇ (İstanbul) – Tamamlıyorum efendim.
Yani
şunu düşünün: Biz geçen akşam burada oturup çalışırken tesadüfen birimize bir
kişinin “Şu anda sokağa çıkma yasağı ilan edildi.” diye mesaj atmasıyla sokağa
çıkma yasağı ilan edildiğini öğrendik, hemen birbirimize söyledik ve Meclis
Başkan Vekiline de dedik: “Böyle bir durum var, bir ara verelim,
değerlendirelim.” Yani yasamada oturup çalışma yapan vekillerin bile sokağa
çıkma yasağını öğrenme şekli bu oldu. Bunların hepsinin çok tuhaf olduğunu
düşünüyoruz. Dolayısıyla, genel görüşme açılması talebimiz bütün bu
gerekliliklerden ötürüdür, onu söylemek istedim.
Teşekkür
ederim.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 12/4/2020 tarihinde Grup Başkan
Vekili Siirt Milletvekili Meral Danış Beştaş ve Grup Başkan Vekili İstanbul
Milletvekili Hakkı Saruhan Oluç tarafından, tüm ülkeyi korku ve paniğe sürükleyen
virüs salgını ve yaşanan krizin yönetilememesi nedeniyle verilmiş olan genel
görüşme önergesinin ön görüşmelerinin, Genel Kurulun 12 Nisan 2020 Pazar günkü
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubu adına Sayın Ali Şeker. (CHP sıralarından
alkışlar)
Buyurun.
CHP
GRUBU ADINA ALİ ŞEKER (İstanbul) – Teşekkür ediyorum Sayın Başkan.
Değerli
milletvekilleri, hatırlarsanız şubat ayında bir çığ felaketi olmuştu. Çığ
altında kalan 2 cenazeyi çıkarmak için maalesef 30’un üzerinde vatandaşımızı
ikinci çığda kaybettik, 41 vatandaşımızı kaybettik. Burada bu felaket neden
yaşandı biliyor musunuz? İşin ehli, işin uzmanı değil, alelacele oradakileri
çıkaracağız diye demir paletli iş makineleri, dozerler oraya girdiği için orada
ikinci çığ oldu.
Biz
de cuma günü coronavirüs felaketinde ikinci çığı yaşadık. Yani “Bir an önce
sokağa çıkma yasağı ilan edeceğiz.” diye kurallarının belli olmadığı, birlikte
açıklanmadığı bu sokağa çıkma yasağının sonrasında insanlar güven duymadıkları
için apar topar koştular marketlere, bakkallara; pazarlar oluştu ve orada
maalesef can pazarı oluştu. Bilim adamları, Bilim Kurulu üyeleri ne diyor? “O
gün sokağa çıkanlar kendini karantinaya alsın.” diyor. Karantinaya mı aldılar?
Hayır, aldıkları malzemeleri evlerine götürdüler, sokaktan bulaştırdıkları o
coronavirüsleri evlerine taşıdılar. Şimdi, böylesine bilimden uzak yapılan
işler maalesef hep büyük bedeller olarak bizim karşımıza çıkıyor. Bir on gün
sonra korkarım bunun bedeli ağır olacak. Onun için diyoruz ki: “Bilim Kurulu
var, Bilim Kurulunun kararlarını tartışmadan uygulamaya koyun.” Almanya bunu
böyle yapıyor ve yüzde 1,4 ölüm oranı, dünyada en düşük ölüm oranı. Yani bu
uygulamaları, bilimsel uygulamaları yapmaktan niye böyle uzak duruyoruz? 9’unda
genelge hazırlanıyor ve 30 büyükşehir belediyesinin ve Zonguldak Belediyesinin
Başkanlarına dahi bilgi verilmiyor, Fırıncılar Odasına bilgi veriliyor.
Geldiğimiz
noktada durum ne? Geldiğimiz noktada 110 binin üzerinde can kaybı var dünyada
ve 1 milyon 800 bin hasta var. Bunlar kim? Bunlar PCR testi pozitif olanlar.
İki grup var bu hastalıkta: PCR testi pozitif olmadığı hâlde -klinik bulgular
dediğimiz- akciğerine virüs enfeksiyonu yerleşmiş ve bu da netleşmiş olan
hastalar var, yüzde 60’ı bu vakalar sadece hastanede yatanların; yüzde 40’ı da
bu şekilde, bulaşıcı hastalık denilip vefat eden ve coronavirüs gibi defin
işlemleri yapılan insanlar. Yani biz şu anda aslında 50 bin değil, 90 binin
üzerinde vakaya sahibi; bunlar hastaneye başvuranlar, bunun 5 katı, farkında
olmadan sokakta dolaşan, bu hastalığı geçirenler var, bunlar genç. O gün cuma
günü o sokağa çıkanlar bir bir hastalık taşıyorlar, maalesef herkese de
bulaştırıyorlar bu hastalığı. Biz, şu anda, dünyada dokuzuncu sıraya yükseldik
ve vaka artış oranlarında da dünyada Amerika’dan sonra en çok artış oranına
sahip olan ülke durumundayız. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ALİ
ŞEKER (Devamla) – Yani bize dayatılan ne biliyor musunuz? Sınıf bağışıklığı.
Yoksul, evinde ekmeği olmayan, günübirlik yaşayan insanlar sosyal yardım
yapılmadığı için, aşevleri kapatıldığı için kendine güveniyor, devletine
güvenemiyor; onun için sokağa çıkıyor ve bu da yoksul halkın maalesef bu
hastalığın pençesine düşmesine yol açıyor. Size gelmiyor mu bu tür ölümler
nedeniyle her gün birçok telefon? “Cenazemizi ne yapacağız? Hastamız var, yoğun
bakımda yer bulmada sıkıntı yaşıyoruz.” diye aramıyorlar mı sizi? “Yatak
konusunda sıkıntı var.” diye aramıyorlar mı sizi? Yani bu işi ciddiye almak
gerekiyor ve bu işi bir an önce bilimsel yöntemlerle çözmek gerekiyor. Siyaset
yapmak değil, bilime kulak vermek gerekiyor. “Siyaset yapılacak zaman
değil." diyorsunuz ama siyaset yapmaya devam ediyorsunuz. Belediye
başkanlarından bile sokağa çıkma yasağını kıskanıyorsunuz, onu bile söylemekten
âcizsiniz. Artık diyoruz ki: Siyaset yapmayın, insanlar hayatlarını kaybediyor,
insanlar hastalanıyor. Lütfen gereğini yapın. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Recep Özel. (AK PARTİ
sıralarından alkışlar)
AK
PARTİ GRUBU ADINA RECEP ÖZEL (Isparta) – Kıymetli Başkanım, çok değerli
milletvekilleri; hepinizi saygıyla selamlıyorum. 
HDP’nin
vermiş olduğu genel görüşme önergesi üzerinde söz almış bulunuyorum. Son
konuşmacı, CHP’nin konuşmacısı “Burada siyaset yapmayın." diyor. Evet,
öncelikle bu konu, bu coronavirüs konusu siyaset yapmamamız gereken bir alan.
Herkesin ne bildiği varsa, bilgi dağarcığında ne varsa, tecrübesi ne varsa
önümüze koyması gereken bir süreci yaşıyoruz. Çoğu demokrasilerde hep muhalefet
aslında daha özgürlükçüdür ama bizde maalesef iktidar çok daha özgürlükçü.
Muhalefetin “Birden sokağa çıkma yasağı neden ilan edilmedi?” gibi böyle
karantinaya dönük önlemleri alma noktasında çok talebi oldu. 
LÜTFÜ
TÜRKKAN (Kocaeli) – Ya, bunun özgürlükle ne alakası var ya! İnsanlar ölmesin
diyoruz ya, özgürlükle ne alakası var? 
RECEP
ÖZEL (Devamla) – Cuma günü akşamı bununla ilgili, Sayın İçişleri Bakanlığımız
31 ili kapsayan bir karar aldı. Evet, bu eleştirilebilir, zamanlaması
eleştirilebilir. Zaten Sayın Bakanımız da eleştirilerin hepsini kabul etti,
hakaretleri bile kabul etti. Ama ne yaparsanız yapın, böyle bir olayı hangi
saatte açıklarsanız açıklayın yaşanabilirdi, bu doğal bir şey olabilirdi. 
LÜTFÜ
TÜRKKAN (Kocaeli) – Böyle olmazdı, böyle olmaz. Daha doğrusu yapılabilir. 
RECEP
ÖZEL (Devamla) – Bütün bunları, yapılan bütün iyi işleri sadece buna
endeksleyerek her şeyi kötü noktaya getirmenin de pek iyi niyetle bağdaşmadığı
söylenebilir. 
Gelin,
elinizde ne bilgi varsa, ne belge varsa burada konuşun, burada gündeme getirin,
tartışalım ama bunu bir siyasi polemik, “Buradan AK PARTİ nasıl zarar görür? AK
PARTİ’yi buradan nasıl yıpratabiliriz?” noktasına gelirseniz vatandaşımız da
buna “Dur!” noktasına gelir. 
ÖZKAN
YALIM (Uşak) – AK PARTİ değil, millet corona virüsü aldı o gece, millet!
ALİ
ŞEKER (İstanbul) – AK PARTİ’nin seçmeni de o gün hastalandı. 
RECEP
ÖZEL (Devamla) – Bakın, bu düzen, bu sorun dünyanın içinde bulunduğu tüm
ülkeleri etkiliyor, sadece Türkiye’yi etkilemiyor. En hızlı, acil kararlar
almak da Hükûmetin görevi ve Hükûmetimizin böyle kararlar aldığına da tüm dünya
şahit. Sizler belki takdir etmiyor olabilirsiniz ama tüm dünya ülkeleri
Türkiye’den yardım isterken, biz onlara yardım götürürken sizin burada gözünüzü
kapatmanıza pek anlam veremiyoruz. Bu dönemde halkımızın her şeyden önce morale
ihtiyacı var, gelin, bu morali hep birlikte verelim. Bunu siyasi polemiklere
lütfen alet etmeyelim diyorum. 
Bakın,
Bilim Kurulunun almış olduğu kararları en şeffaf şekilde Sağlık Bakanımız
gündeme getiriyor, taşıyor. Kural tanımayanların, sağlık sorunlarını bile
siyasi amaçları için kullanmayı deneyenlerin, FETÖ veya PKK güdümlü fitne
yuvalarını ve sosyal medyayı kirli ve kötü niyetli girişimlerine alet edenlerin
değirmenine su taşımayalım, ekmeklerine yağ sürmeyelim. Buna en çok dikkat
etmesi gereken, üzerinde titizlikle durması gereken biz siyasiler ve özellikle
de Parlamento ve değerli üyeleridir. Biz millî birliğimizi, ulusal birliğimizi
koruduğumuz sürece ne bir virüs ne virütik hain örgütler ne de virütik insanlar
bize zarar verebilir. Bugünkü gündemimiz belli olduğu için cezaevlerinde
insanlar valizini almış bekliyor bu yasa bir an önce çıksın diye. Gündemimiz
belli olduğu için katılamadığımızı belirtiyorum.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Özel.
RECEP
ÖZEL (Devamla) – Hepinize saygılar sunuyorum efendim.
MAHMUT
TOĞRUL (Gaziantep) – İnfazda adaleti sağlayamadınız.
BAŞKAN
– Sayın Toğrul, siz İdare Amiri olarak laf atanları engelleyeceksiniz, siz laf
atıyorsunuz.
LÜTFÜ
TÜRKKAN (Kocaeli) – Evet, daha doğru yani.
BAŞKAN
– Buyurun Sayın Oluç.
IV.- AÇIKLAMALAR (Devam)
27.- İstanbul Milletvekili Hakkı Saruhan Oluç’un,
Isparta Milletvekili Recep Özel’in HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, Adalet ve Kalkınma Partisinin hatibi iyi niyet sorgulaması yaptı
konuşmasında, bizim önergemiz üzerine konuşulduğu için. Yani bu kadar söz edip
anlatmaya çalışıyoruz, hâlâ nasıl iyi niyet sorgulaması yapıyorsunuz, bunu
anlayabilmiş değiliz çünkü çok somut şeyler konuşuyoruz. Mesela, siz şimdi
dediniz ki: “Bilim Kurulunun kararları açık, ortada.” Bilim Kurulunun
kararlarını biz bilmiyoruz, siz biliyorsanız bize anlatın. Sadece Sağlık Bakanı
her akşam çıkıyor ve “Şu andaki durum budur.” diye açıklıyor ama onun dışında,
Bilim Kurulunun kararları yürütmeye gidiyor. Bilmiyorum geldi mi yasamadaki
gruplara, partilere; Bilim Kurulunun kararları iletildi de biz mi bilmiyoruz
acaba, biz mi atladık?
(Mikrofon
otomatik cihaz tarafından kapatıldı) 
BAŞKAN
– Açalım lütfen Sayın Oluç’un mikrofonunu arkadaşlar. 
Hatta,
Grup Başkan Vekillerinin mikrofonunu sürekli açık tutalım arkadaşlar.
Buyurun
Sayın Oluç.
HAKKI
SARUHAN OLUÇ (İstanbul) – Sayın Başkan, yani şimdi tam ben konuşurken bunu söylemeniz
hiç uygun olmadı ama…
BAŞKAN
– Sayın Oluç, Sayın Akbaşoğlu da girdi sisteme de onun için söyledim. 
Buyurun.

HAKKI
SARUHAN OLUÇ (İstanbul) – Dolayısıyla, bizim zaten söylediğimiz… Örneğin biraz
evvel söylediğim, Bilim Kurulunun kararlarını biz öğrenelim, bilelim yani bu
konuda Sağlık Bakanı gelip bizi bilgilendirsin ya da bir şekilde bize dosya
iletilsin. Biz bunu istiyoruz yani sürecin şeffaf ve demokratik katılıma açık
bir şekilde yürütülmesini talep ediyoruz. Söylediğimiz budur. Buradan niye iyi
niyet sorgulaması yapıyorsunuz? Yani burada tekrar…
RECEP
ÖZEL (Isparta) – “İyi niyetsiz.” mi dedim ya?
HAKKI
SARUHAN OLUÇ (İstanbul) – Dediniz, “İyi niyetini sorguluyoruz.” dediniz. 
RECEP
ÖZEL (Isparta) – “Kötü niyetlisiniz.” demedim ya, “İyi niyetlisiniz.” dedim.
HAKKI
SARUHAN OLUÇ (İstanbul) – Şimdi, dolayısıyla, söylediğimiz şu sayın vekiller,
bunu söylemeye de devam edeceğiz: Bu sadece sizin sorununuz değil, sizin
iktidarınızın sorunu değil...
RECEP
ÖZEL (Isparta) – Bence de öyle. 
HAKKI
SARUHAN OLUÇ (İstanbul) - …siz bütün toplum değilsiniz, Türkiye’nin tamamı siz
değilsiniz. Bunu söylemeye devam edeceğiz. Dolayısıyla, bu konudaki
taleplerimizi dile getireceğiz. Genel görüşme talebi de böyle bir şeydir. Bir
ay geçti, bu konuda polemikler dışında bir genel görüşme yapamadık. Bunun için,
eğer “Önemlidir.” diyorsanız genel görüşme talebimizi kabul edin, bir genel
görüşme yapalım. 
Teşekkür
ediyorum. 
BAŞKAN
– Sayın Akbaşoğlu…
28.- Çankırı Milletvekili Muhammet Emin Akbaşoğlu’nun,
İstanbul Milletvekili Hakkı Saruhan Oluç’un yaptığı açıklamasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Tek cümleyle…
Değerli
milletvekilimiz süreci anlatmıştır, Sağlık Bakanımızın Meclisi
bilgilendirdiğini ve Bilim Kurulu kararlarının da şeffaf bir şekilde Sağlık
Bakanlığı tarafından kamuoyuna duyurulduğunu, bu noktada da herhangi bir
problem olmadığını ifade etmiştir. Bunda alınacak bir durum da yoktur.
Teşekkür
ederim. 
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 12/4/2020 tarihinde Grup Başkan
Vekili Siirt Milletvekili Meral Danış Beştaş ve Grup Başkan Vekili İstanbul
Milletvekili Hakkı Saruhan Oluç tarafından, tüm ülkeyi korku ve paniğe
sürükleyen virüs salgını ve yaşanan krizin yönetilememesi nedeniyle verilmiş
olan genel görüşme önergesinin ön görüşmelerinin, Genel Kurulun 12 Nisan 2020
Pazar günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler... Etmeyenler... Kabul edilmemiştir.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
3.- CHP Grubunun, 11/4/2020 tarihinde Grup Başkan
Vekili Manisa Milletvekili Özgür Özel tarafından, 31 ilde sokağa çıkma
yasağının ilan edilmesi ve sonrasında yaşanan olaylar ile bundan sonra
alınabilecek önlemlerin tespit edilmesi amacıyla verilmiş olan genel görüşme
önergesinin ön görüşmelerinin, Genel Kurulun 12 Nisan 2020 Pazar günkü
birleşiminde yapılmasına ilişkin önerisi
12/4/2020
Türkiye Büyük Millet Meclisi Başkanlığına
Danışma Kurulu,
12/4/2020 Pazar günü (bugün) toplanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim. 
 Özgür
Özel
 Manisa
 Grup
Başkan Vekili
Öneri:
Manisa
Milletvekili Grup Başkan Vekili Özgür Özel tarafından, 31 ilde sokağa çıkma
yasağının ilan edilmesi ve sonrasında yaşanan olaylar ile bundan sonra
alınabilecek önlemlerin tespit edilmesi amacıyla 11/4/2020 tarihinde Türkiye
Büyük Millet Meclisi Başkanlığına verilmiş olan genel görüşme önergesinin (14 sıra
no.lu), diğer önergelerin önüne alınarak görüşmelerinin 12/4/2020 Pazar günkü
birleşimde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın Tekin Bingöl. (CHP sıralarından alkışlar)
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum.
10
Nisan 2020 Cuma gecesi bütün dünya bizi kıskandı. Öyle önemli bir icraata imza
attık ki âdeta parmaklarını ısırdılar ve “Biz nasıl bunu kaçırdık, nasıl
Türkiye’nin bu öngörüsünü yakalayamadık?” diye pişmanlık duydular, nedamet
getirdiler. 
Değerli
milletvekilleri, bundan önceki süreçte, bu pandemi sürecinde elbette umreden
dönüşlerde, sınır geçişlerinde, test ve benzeri konularda birtakım aksaklıklar,
eksiklikler yaşandı. Bu herkesçe malum, hiç kimse bunu inkâr edemez. Biz,
hiçbir zaman bunu sorun etmedik, uyardık, önerdik ama cuma günü yaşananlar
âdeta tuz biber ekti bu sürece. Birkaç aydır büyük, yoğun bir çalışma
sergileyen Bilim Kurulu yok sayıldı, sağlık çalışanlarının o olağanüstü
performansı bir anda silindi. Peki ne yapıldı? Şimdi, bu kararlar alınırken
Bilim Kuruluna kulak kabartmak gerek. Bir kişinin yönlendirmesi ve yönetmesiyle
bu kararlar alınırsa işte sonuçlar böyle tecelli ediyor. 
Şimdi,
bir genelge yayınlandı, bu genelgenin içeriğine dikkatinizi çekmek istiyorum.
Genelgede ne diyor? “Salgının toplum sağlığı ve kamu düzeni açısından
oluşturduğu risk yönetme ve sosyal izolasyonun temini…” Arkadaşlar, bu sağlandı
mı? Bir sosyal izolasyon o gece var mıydı? Yok. Başka ne var? Sosyal mesafeyi
koruma. Akıllara zarar. Bu uygulamayla ve bu genelgenin içeriğine baktığınızda
o gece sosyal mesafe korunmuş ve daha da ilginci, yayılım hızı kontrol altına
alınmak amacıyla sokağa çıkma hayata geçirilmiş. Bunların tamamının o gece
altüst edildiği bir uygulamaya tanık oldu Türkiye ve dünya. 
Değerli
arkadaşlar, bu ülkede gece yarısı sokağa çıkma yasağı darbeler döneminde
yaşandı. Böyle bir dönem yok. Gündüzün suyu mu çıkmış? Bizim çok güzel bir
özdeyişimiz vardır: “Gecenin şerrindense gündüzün hayrı.” Yirmi dört saat önce,
kırk saat önce bir büyük planlamayla halkın dikkati çekilerek gündüzün ışığında
gerekli önlemler alınarak bu sokağa çıkma yasağı uygulanmalıydı. Peki, biz ne
yaptık? 
Bakın,
değerli arkadaşlar, bizim Genel Başkanımız 23 Martta 13 maddelik bir uyarı ve
öneride bulundu; yetmedi, 26 Martta bütün partilere Covid-19’la ilgili rapor
gönderdi, iyi niyetle düşüncelerini açıkladı; yetmedi, 29 Martta, bakın,
dikkatinizi çekiyorum, 29 Martta “Artık ‘Evde kal’ dönemi bitmiştir, ‘Evde
tut’a geçilmelidir...” Ne demek “Evde tut”? Sokağa çıkışlar ciddi bir şekilde
engellenmelidir; 29 Martta. 
Başka
şeyler de yaptı Sayın Genel Başkanımız. Mesela, 2 Nisanda, hiçbir ayrım
yapmadan -sizin yaptığınız ayrıma rağmen- bütün işçi sendikalarıyla toplantı
yaptı. Ardından, yine ayrım yapmadan bütün memur sendikalarıyla toplantı yaptı
ve diğer bütün kurumlarla bir araya geldi, değerlendirme yaptı ama siz bunların
hiçbir tanesini dikkate almadınız. Hiç önemli değil. O gece ne yapıldı? O gece
bir çuval inciri berbat ettiniz. 
Şimdi,
bütün bunlar uyarıldığında, ikaz edildiğinde… Ya, bir daha yaşanmasın kardeşim.
Bir şey yapılıyor, hafta sonu, cumartesi-pazar sokağa çıkma yasağı uygulanıyor.
Peki, bizim bilmediğimiz bir araştırma mı yaptınız? Sizin, bu virüsün hafta
içinde bulaşmayacağıyla ilgili elinizde yeterli kanıt var mı da bu sokağa çıkma
yasağını sadece hafta sonuna uyguluyorsunuz? Muhtemeldir ki önümüzdeki hafta
sonu da bunu hayata geçireceksiniz ama önleyemeyeceksiniz. Niye? Çünkü sizin bu
çözüm önerileriniz asla hayata geçmiyor. Bunun bir tek anlamı var: Tek adam
zihniyeti ve bu zihniyetin ürünü, bunlar yaşanıyor Türkiye’de
Bakın
neler yapıldı? O kadar ilginç şeylerle karşılaştık ki 31 Mart seçimlerinden
önce müthiş kara propaganda yapılıyordu. Neydi? Ola ki belediye seçimlerinde
CHP olumlu sonuç alırsa sosyal yardımlar kesilecek.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bingöl.
TEKİN
BİNGÖL (Devamla) - Şimdi, görüldü ki Cumhuriyet Halk Partili belediyeler,
beldesinden büyükşehrine varıncaya kadar, sosyal yardımları vicdani, insani ve
ahlaki bir düzene oturttular. Bu süreçte de herkesten daha önce bir bağış
sürecini başlattılar ama kıskançlık ve CHP’li belediyeleri yok sayma anlayışı
bunu engelledi. Yetmedi aşevi, ya aşevi… Yirmi-yirmi beş yıldır yoksula,
fakire, fukaraya, o dilinizden düşürmediğiniz garip gurebaya sıcak aş veren
belediyelerin önünü kesmeye çalıştınız. Yetmedi, ya, bu ülkede büyükşehir
belediyeleri bunun öncüsü, siz sokağa çıkma yasağı ilan edeceksiniz,
belediyelere haber vermeden, kendi başınıza bu sokağa çıkma yasağını organize
etmeye çalışacaksınız, sınıfta kaldınız. Yine, CHP’li belediyeler bütün bunlara
rağmen “Olsun, olsun.” dedi, o gün, sabaha kadar bütün belediye başkanlarımız
halk ekmek fırınlarında nöbet tuttu ve suyunu da, aşını da, ekmeğini de
yoksula, garibana, emekçiye yetiştirdi. (CHP sıralarından alkışlar)
Bir
şeye dikkatinizi çekeceğim, şunu iyice anlayın: Siz iyilikte CHP’yle
yarışamazsınız. (CHP sıralarından “Bravo” sesleri, alkışlar, AK PARTİ
sıralarından gürültüler) 
(Mikrofon
otomatik cihaz tarafından kapatıldı)
TEKİN
BİNGÖL (Devamla) – Bu, CHP’nin işidir. Siz iyiliği engellersiniz, siz kötülükte
yarışmaya layıksınız diyor, saygılar sunuyorum. (CHP sıralarından alkışlar) 
BAŞKAN
– Sayın Akbaşoğlu, buyurun.
IV.- AÇIKLAMALAR (Devam)
29.- Çankırı Milletvekili Muhammet Emin Akbaşoğlu’nun,
Ankara Milletvekili Tekin Bingöl’ün CHP grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Biraz
evvel CHP’li hatibin ifade ettiği bir hususa açıklık getirmekte fayda var. 2860
sayılı, 1983 tarihli Yardım Toplama Kanunu var. Kimlerin nasıl yardım
toplayacağı burada açıkça ifade edilmiş. 
OYA
ERSOY (İstanbul) – Kimler var?
MUHAMMET
EMİN AKBAŞOĞLU (Çankırı) – Her belediye, her kurum ve kuruluş, her dernek, her
kişi bu Kanun’a tabii; bir. (CHP ve HDP sıralarından gürültüler)
BAŞKAN
– Arkadaşlar, lütfen…
MUHAMMET
EMİN AKBAŞOĞLU (Çankırı) – İkinci olarak, değerli arkadaşlar, hiçbir
belediyenin kendi sakinlerine, belde halkına yardım yapması kimse tarafından
engellenmiyor; her türlü yardımı yapabilirler ancak çarpıtma ve kanunlara
aykırı durumu da herkesin bilmesi gerekir. İzin almak suretiyle kişi ve
kuruluşlar, kurumlar yardım toplayabilir. İstanbul Büyükşehir Belediyesinin
yapmış olduğu da kanunsuz bir işlemdir ancak kendi bütçesinden her türlü
yardımı yapma imkânı da mevcuttur; kimsenin elinin tutulduğu yok. Aynı zamanda iktidarımız
da Maliye Bakanlığı da bütün belediyelerin kesintilerini üç ay boyunca ortadan
kaldırmış, mali yönden de büyük bir yardımda bulunmuştur.
SÜLEYMAN
BÜLBÜL (Aydın) – Lütfettiniz, lütfettiniz!
MUHAMMET
EMİN AKBAŞOĞLU (Çankırı) – Bunun da herkes tarafından bilinmesini isterim.
Teşekkür
ederim.
ÖZKAN
YALIM (Uşak) – Muğla Belediyesinin ekmek yardımını yasakladınız!
BAŞKAN
– Sayın Özel, buyurun.
30.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, birincisi, çok özel şartlardayız. Bu özel
şartlarda, örneğin yürütmenin kullandığı bazı yetkilerin ne kanunda ne ikincil
mevzuatta yeri olmadığı hâlde -biz bunları, kendi aramızda, gelecek süreçlerde
size rapor edeceğiz ama- “Şu, Anayasa’ya aykırı; şu madde aykırı.” diyoruz ama
durum da corona günü. Şimdi bu tedbirin alınması lazım diye bakıyorsunuz ama
iş, Cumhuriyet Halk Partili belediyelerin bu acil durumda son derece şeffaf, denetime
açık bir şekilde attığı adıma gelince coronayla mücadeleyi düşünmüyorlar
“Efendim, şu izin, bu izin...” İzin başvurumuzu yaptık usulüne uygun olarak, bu
işte bir samimiyet olsa ona izin verirsiniz. Birçok valilik, belediyelerimizin
izin başvurularını reddetti. Yürütmeyi durdurma talepli idari yargı
başvurularımız yapıldı, onu bekliyoruz. Birçoğuna da talimat verdi Süleyman
Bey: “Mümkün olduğu kadar geç cevap verin ki mahkemeye gidemesinler.”
Düşünebiliyor musunuz ne yapmaya çalışıyor? Vicdan sahibi bir hâkim belediyenin
önünü açar diye endişe edip yazılara cevap verdirtmiyor, verenler de ret verdi.
İdari yargıdayız, atsanıza bir adım; izin versenize usulüne göre yapılan
başvurulara; yapmıyorsunuz. 
İki:
Yine samimiyeti sorgulanır bu söylemin, daha doğrusu samimiyetsizliği ortadadır
demek durumundayım. Eskişehir Büyükşehrin, Eskişehir Odunpazarı’nın, Antalya
Muratpaşa’nın yirmi beş ve otuz iki yıldır faaliyette olan aşevleri var. Yirmi
beş yıldır hesap numarası sabit, vatandaş ezbere biliyor. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
ÖZGÜR
ÖZEL (Manisa) – Yirmi beş yıldır o aşevine giden, sefer tasına sıcak yemeğini,
sıcak somun ekmeğini alıp dönebiliyor ya da orada yiyebiliyor. Corona
günlerinde ise Eskişehir Büyükşehir ev ev onu dağıtıyor. Bu hesaba bloke
koydunuz kardeşim, bu hesaptaki paraya bloke koydunuz. Bu hazımsızlık değil de
-vekilimizin dediği gibi- bu kibir değil de ne? Memlekette aç çok, yoksul çok
ama yardım, tek adam… Bütün anlayış bu. Bunu, asla ve asla vatandaşın vicdanına
izah edemezsiniz. Bakın, o büyük çöküşün, o direndiğiniz ve algı yönetimiyle
toparlamaya çalıştığınız büyük çöküşün sebebi bu: Vatandaş böyle günlerde
samimiyeti ve sahiciliği sorgular. 
RAMAZAN
CAN (Kırıkkale) – Başkanım, olmaz ki böyle ya! 
BAŞKAN
– Sayın Can, ben mi yapıyorum da bana söylüyorsunuz? 
RAMAZAN
CAN (Kırıkkale) – Başkanım, bu nedir, nasıl olacak ben anlamadım ki. 
BAŞKAN
– Ya, böyle bir şey mi var Sayın Can, grup başkan vekilleri… Sayın
Akbaşoğlu’nun tekrar söz talebi var, şimdi de ona söz vereceğim. 
RAMAZAN
CAN (Kırıkkale) – Grup başkan vekili olunca… 
ALİ
ÖZKAYA (Afyonkarahisar) – Peşrevleri hiç bitmiyor Başkanım, sürekli peşrev… 
BAŞKAN
– Tamamlayın sözlerinizi lütfen. 
ÖZGÜR
ÖZEL (Manisa) – Sayın Başkanım, vatandaş güzel günlerde politik bakar, siyasi
bakar, “Benim partim.” der, “Rabia” der, “altı ok” der, “güneş” der, onu der
bunu der ama bu kadar kritik günde hepimizin gözüne bakar, sahicilik arar,
samimiyet arar. “Düşmanım mı benim ya bu Ekrem İmamoğlu? Alt tarafı geçenlerde
bir seçimde bizi yendi...” 
ALİ
ÖZKAYA (Afyonkarahisar) – Yenmedi, yenmedi, hiç yenmedi; o hikâye! 
ÖZGÜR
ÖZEL (Manisa) – “…Biz de bunları 4 kere yenmiştik. Bu sefer de Ekrem İmamoğlu
bu hizmeti yapsın, Mansur Yavaş yapsın…”
ALİ
ÖZKAYA (Afyonkarahisar) – Beceremez Ekrem İmamoğlu, Ekrem İmamoğlu kim!
ÖZGÜR
ÖZEL (Manisa) – “…Neden mâni oluyor bizimkiler?” der.
ALİ
ÖZKAYA (Afyonkarahisar) – Ya, bir yolu yapamamış, 2 otobüsü çalıştıramamış
adamlar ya! 
ÖZGÜR
ÖZEL (Manisa) – İşte büyük gerilemenizin sebebi budur.
Teşekkür
ediyorum Sayın Başkan. (CHP sıralarından alkışlar)
BAŞKAN
– Sayın Akbaşoğlu, buyurun.
31.- Çankırı Milletvekili
Muhammet Emin Akbaşoğlu’nun, Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim
Sayın Başkan. 
Ben
kürsüden grubumuzu töhmet altında bırakan ve gerçek dışı birtakım beyanlarda
bulunulan durumlarla ilgili ve sorulan sorularla ilgili bir açıklama yaptım,
gayet teknik bir açıklama yaptım. Ancak, siyasi anlamda bir rant elde etme
noktasında bir yaklaşımla cevap verilmeye çalışılıyor. Millet gerçekleri
görüyor.
ÖZGÜR
ÖZEL (Manisa) – E görüyorsa sorun yok.
TURAN
AYDOĞAN (İstanbul) – Görüyorsa sorun yok. 
MUHAMMET
EMİN AKBAŞOĞLU (Çankırı) – Milletimiz, devletimizin bütün kurum ve
kuruluşlarıyla nasıl canhıraş bir şekilde kendisine yardım ettiğini, 2 milyon
100 bin aileye 1.000 lira dağıtıldığını, 2 milyon 300 bin aileye hakeza
dağıtılacağını, bütün Vefa çalışma gruplarıyla, bütün kurum ve kuruluşlarıyla
hakikaten nasıl büyük bir özveriyle çalıştığını görüyor. Ben bunu ifade
etmedim, sadece teknik anlamda 2860 sayılı Kanun’un herkesi bağladığını Sayın
Konuşmacının sorusu üzerine ifade ettim.
(Mikrofon
otomatik cihaz tarafından kapatıldı)
OYA
ERSOY (İstanbul) – Vefa çalışma gruplarında kim var?
BAŞKAN
– Buyurun.
MUHAMMET
EMİN AKBAŞOĞLU (Çankırı) – Toparlıyorum.
Dolayısıyla,
devlet millet kaynaşmasıyla bütün dünyanın örnek aldığı Türkiye ortadadır.
Herkes milletiyle ve devletiyle gurur duymalıdır diyorum, teşekkür ediyorum.
(AK PARTİ sıralarından alkışlar)
TURAN
AYDOĞAN (İstanbul) – Başkanım, sorunu çözdük. Biz de gönderdiklerimize Tayyip
Bey gönderdi diyeceğiz. (CHP sıralarından gürültüler)
BAŞKAN
– Sayın Oluç...
RAMAZAN
CAN (Kırıkkale) – Sayın Başkanım...
BAŞKAN
– Arkadaşlar Grup Başkan Vekiliniz bir şey söylüyor, onu bile dinleyemiyorum
ya.
RAMAZAN
CAN (Kırıkkale) – Sayın Başkanım, Grup Başkan Vekilleri topu kendi aralarında
dolaştırıyorlar, İç Tüzük’te böyle bir şey yok, kim olursa olsun ya. (AK PARTİ
sıralarından alkışlar)
LÜTFÜ
TÜRKKAN (Kocaeli) – O zaman Akbaşoğlu’na söyleyeceksin onu.
HAKKI
SARUHAN OLUÇ (İstanbul) – Size de söz verelim, Sayın Can’a da söz verelim.
BAŞKAN
– Evet, Sayın Oluç buyurun.
RAMAZAN
CAN (Kırıkkale) – Başkanım, CHP grup önerisi vermiş, grup önerisini sözcüsü
gelmiş savunmuş, gerekçe de ondan sonra oylanır ya.
ALİ
ÖZKAYA (Afyonkarahisar) – Millet bizden kanun bekliyor Başkanım, vallahi
telefonlara çıkamıyoruz ya.
LÜTFÜ
TÜRKKAN (Kocaeli) – Kendi Grup Başkan Vekilinize söyleyeceksiniz.
BAŞKAN
– Evet Sayın Can, az önce benim bir ricam oldu. Bu birbirini doğuruyor, bu iş
böyle. Yani neticede şuna karar vermek lazım: Bu kanunu geçirmek istiyor
musunuz, istemiyor musunuz? E, muhalefet zaten direniyor, geçirmek istemiyor. 
TURAN
AYDOĞAN (İstanbul) – Yok, böyle bir şey, Sayın Başkan, böyle bir şey yok! Biz
de muhalefetiz, öyle yağma yok!
ÖZKAN
YALIM (Uşak) – Sayın Başkan, yanlış algı yapmayalım.
BAŞKAN
– Sayın Oluç, buyurun lütfen.
32.- İstanbul Milletvekili Hakkı Saruhan Oluç’un, ceza
infaz kanun teklifindeki eksikleri eleştirerek muhalefet hakkını
kullandıklarına, iktidarın yardım ve dayanışmayı merkeziyetçi şekilde
sürdürmesinin toplumsal geleneklere aykırı olduğuna ilişkin açıklaması
HAKKI
SARUHAN OLUÇ (İstanbul) – Teşekkür ediyorum Sayın Başkan.
Sayın
vekiller, önce iki konuya kısaca değinmek istiyorum: Birincisi, Sayın Başkan
siz dediniz ki: “Muhalefet yasayı geçirmek istemiyor.” buna katılmıyoruz.
BAŞKAN
– Direniyor diyeyim beni size. 
Buyurun.

HAKKI
SARUHAN OLUÇ (İstanbul) – Muhalefet, yasadaki eksikleri eleştiriyor,
değiştirilmesi için önerilerini yapıyor, tartışıyor; çok doğal bir muhalefet
hakkımızı kullanıyoruz, bundan daha doğalı olamaz. 
İkincisi,
Sayın Can’ın bu tutumunu anlamıyoruz yani Meclis Başkan Vekili siz değilsiniz,
siz yönetecekseniz buyurun oturun oraya. Ama Allah’tan siz değilsiniz yani,
yoksa siz olsanız hiç konuşamayacağız, Allah’tan değilsiniz. (HDP sıralarından
alkışlar)
RAMAZAN
CAN (Kırıkkale) – İç Tüzük, İç Tüzük, söylüyor.
HAKKI
SARUHAN OLUÇ (İstanbul) – Şöyle bir sorun var: Bakın, Vefa gruplarından söz
ediyoruz değil mi? Vefa grubunda kim karar verici? Kime, nasıl yardım
yapılacağına kim karar veriyor bilmiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – İktidar, sadece kendi yanında olanlara, onları
destekleyenlere mi dayanışma, yardım yapıyor...
MUHAMMET
EMİN AKBAŞOĞLU (Çankırı) – Alakası yok.
HAKKI
SARUHAN OLUÇ (İstanbul) - ...yoksa daha geniş toplumsal kesimlere mi, bunu
bilmiyoruz. 
MUHAMMET
EMİN AKBAŞOĞLU (Çankırı) – Herkese, herkese...
HAKKI
SARUHAN OLUÇ (İstanbul) – “Herkese” diye siz söylüyorsunuz, herkes bunu böyle
söylemiyor işte, sorun buradan kaynaklanıyor. 
Bir
diğeri, yardım ve dayanışma, bizim toplumumuzun çok geleneksel bir özelliğidir
yani yüzlerce yıldır geleneklerimizde olan bir şeydir. Dolayısıyla iktidarın
sadece tek başına, merkeziyetçi bir şekilde yardım ve dayanışma işini
sürdürmesi toplumsal geleneklerimize de aykırıdır. Yani belediyeler, sivil
toplum kuruluşları, yurttaşlar, vakıflar, bunların hepsi yardım ve dayanışma
işini yüzlerce yıldır sürdürmüş olan kişiler, kurumlardır. Dolayısıyla yardımı
tekleştirmeyi, bu kriz salgınına karşı, bu virüs salgınına karşı mücadelede her
şeyi merkeziyetçi, tek kişiye bağlayan anlayışı eleştiriyoruz, işte tam da
budur eleştirdiğimiz mesele.
(Mikrofon
otomatik cihaz tarafından kapatıldı) 
BAŞKAN
– Son sözlerinizi alayım lütfen, tekrar açmayacağım. 
HAKKI
SARUHAN OLUÇ (İstanbul) – Son söz efendim. 
Sizin
dile getirdiğiniz ve bunun değişmesi gerektiğini anlatıyoruz, tartışma budur. 
Teşekkür
ediyorum.
BAŞKAN
– Evet, Sayın Özel…
Buyurun.
33.- Manisa Milletvekili Özgür Özel’in, Kırıkkale
Milletvekili Ramazan Can’ın yerinden sarf ettiği bazı ifadelerine ilişkin
açıklaması
ÖZGÜR
ÖZEL (Manisa) – Ben çok uzatmadan şunu söyleyeyim.
BAŞKAN
– Zaten bir dakikadan fazla artık, bundan sonra Grup Başkan Vekillerinin
mikrofonlarını açmayacağım.
Buyurun.
ÖZGÜR
ÖZEL (Manisa) – Bu doğru değil Sayın Başkan. 
BAŞKAN
– Buyurun. (AK PARTİ sıralarından alkışlar) 
ÖZGÜR
ÖZEL (Manisa) – Durun bakalım, durun bakalım.
Şimdi,
birincisi şu Sayın Başkanım: Ramazan Bey kıdemli bir grup yöneticisi, Grup
Başkan Vekillerine karşı kullandığı -kendi Grup Başkan Vekili de olsa- bu dil,
doğru bir dil değil, hangimize kullanıyorsa da doğru değil. Bu durum…
ALİ
ÖZKAYA (Afyonkarahisar) – Yani sizin Meclisi kilitlemeniz çok doğru, sürekli
konuşmanız çok doğru; arkadaşımızın bir şey hakkında konuşması yanlış.
BAŞKAN
– Sayın Özkaya, bir müsaade edin ne olur, rica ediyorum.
ALİ
ÖZKAYA (Afyonkarahisar) – Böyle bir şey yok. Biz, bu kanuna imza attık.
İnsanlar bizden kanun bekliyor. Sürekli topun dönüp durmasını istemiyor,
Ramazan Bey haklı. 
BAŞKAN
– Arkadaşlar…
ALİ
ÖZKAYA (Afyonkarahisar) – Sürekli Sayın Özgür Özel geldi mi bütün Meclis
kilitleniyor. 
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, şimdi, şunu bilelim ki bizim konuşmacımızdan
sonra Sayın Akbaşoğlu’nun o tempodaki, o düzeydeki o cevabı olmasa bir sonraki
konuşmacıya geçilecek.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Alakası yok.
BAŞKAN
– Buyurun.
ÖZGÜR
ÖZEL (Manisa) – Ama bir saniye, şunu ifade edeyim. Bu Mecliste eskiden bu düzen
bu kadar değildi ama siz bir gün geldiniz, dediniz ki: “İkide başlayan Meclis
beşte, altıda gündeme geçemiyor.” Grup önerileri onar dakikaydı, üçe
indirdiniz. Geçmiş tutanak konuşmasını kaldırdınız, onu da engellediniz bunu
da. Ben, o gün size ne dedim? Elitaş da şahit. Bakın dedim, Allah isterse
deveyi iğne deliğinden geçirir. Nasıl olacak o? Ya deveyi küçültür ya deliği
büyütür. Bu İçtüzüğü yapmayın, yeni bir durum ortaya çıkar ve aynı noktaya
gelir dedim. Bugün geldiğimiz nokta o. 
BAŞKAN
– Malumu ilan ediyoruz yani.
ÖZGÜR
ÖZEL (Manisa) – Partilerin söz söyleme hakkı kısıtlandıkça İçtüzük başka bir
yerden esner arkadaşlar. Bu işin bütün dünyadaki uygulaması budur. 
ALİ
ÖZKAYA (Afyonkarahisar) – Bir dakika bitti. 
ÖZGÜR
ÖZEL (Manisa) – Lütfen, iyi ilişki içinde olmanız gereken Grup Başkan
Vekillerine karşı küçültücü cümleler kullanmayınız. (CHP sıralarından alkışlar)

BAŞKAN
– Teşekkür ediyorum.
Sayın
Erel, kusura bakmayın, sizi de bekletiyorum ama şimdi vereceğim söz. 
Sayın
Türkkan, buyurun.
34.- Kocaeli Milletvekili Lütfü Türkkan’ın, ceza infaz
kanun teklifinin toplumun vicdanını rahatsız eden maddelerinin görüşülerek
düzeltilmesi yönünde tavsiyeleri olduğuna ilişkin açıklaması
LÜTFÜ
TÜRKKAN (Kocaeli) – Sayın Başkan, biraz evvel ifade ettiğiniz sözün üzerine ben
söz almak istedim, direnme sözüne karşılık. Bizim direncimiz var, doğru ama şu
mealde: Toplumun vicdanını rahatsız eden, sıkıntılı maddelerin görüşülerek
düzeltilmesi yolunda tavsiyelerimiz oldu, hâlâ da devam ediyor, bunlar -hiçbir
zaman- daha dikkate alınmadı. Bunun ismi “direnmek” değil, bunun ismi “doğruyu
hedef göstermek”ti; bunun bu şekilde düzeltilmesini istiyorum. 
Teşekkür
ederim. 
BAŞKAN
– Teşekkür ederim. 
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 11/4/2020 tarihinde Grup Başkan
Vekili Manisa Milletvekili Özgür Özel tarafından, 31 ilde sokağa çıkma
yasağının ilan edilmesi ve sonrasında yaşanan olaylar ile bundan sonra
alınabilecek önlemlerin tespit edilmesi amacıyla verilmiş olan genel görüşme
önergesinin ön görüşmelerinin, Genel Kurulun 12 Nisan 2020 Pazar günkü
birleşiminde yapılmasına ilişkin önerisi (Devam)
BAŞKAN
– İYİ PARTİ Grubu adına Sayın Ayhan Erel…
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri;
hepinizi saygıyla selamlıyorum. 
10
Nisan 2020 Cuma günü saat 21.35’te tüm televizyonlar, radyolar yayınlarını
keserek ortak bir yayına bağlandılar. “30 büyükşehir ile Zonguldak üzerine
yağan yağmurla birlikte corona virüsü yağmıştır, dolayısıyla bu saatte bu
virüsten korunmak için bu 30 il ile Zonguldak’ta sokağa çıkma yasağı ilan
ediyoruz.” Buna hiç kimse bir şey demezdi çünkü ansızın ortaya çıkan,
bilinmeyen bir sebeple, bir problemle karşı karşıya kalmışız. Ama Hükûmet
yetkililerinin, Sayın Bakanın ifadesiyle, corona virüsüyle 31 Aralıktan beri
mücadele ediyoruz. Yani cumartesi-pazar günü sokağa çıkma yasağı ilan
edilecekse bunu üç gün önceden, dört gün önceden neden ilan etmeyiz? Kaldı ki
elimizde Sayın İçişleri Bakanlığının “çok acele” notuyla genelgesi var.
Genelgenin tarihine baktığımızda, 09/04/2020 yani Perşembe günü. Sokağa çıkma
yasağının genelgesi perşembe günü hazırlanmış, niye cuma günü saat 22.00’ye
kadar beklediniz? Benim aklıma şu geliyor: Yoksa Sayın Bakan, yetkililer Sayın
Cumhurbaşkanına ulaşamayıp bu konuda onun “okey”ini, tensiplerini alamadılar
mı? Ya, böyle garip bir sokağa çıkma yasağı ilan edilmez. Yani 22.00’de zaten
marketler, dükkânlar, manavlar, pazarlar kapanmış, siz 22.00’de “Sokağa
çıkmayın.” diyorsunuz. Bebesi olan anne çocuğuna sütünü nasıl bulabilecek?
Hasta olan, evinde ekmeği olmayan vatandaş o saatte ekmeğini nereden alacak?
Perşembe günü yayınladığınız genelgeyi perşembe sabahı vatandaşa niye
duyurmuyorsunuz? Fırıncılara haber verdiğiniz genelgeyi, belediye başkanlarına
niye haber vermiyorsunuz? Böyle bir ciddiyetsiz, programsız… Yönetimlerin
tamamını dikkate alarak hazırlanmayan sokağa çıkma yasağı maalesef, üzülerek
ifade ediyorum koskoca Türkiye Cumhuriyeti devletini dünyaya rezil etmiştir ve
yandaş basındaki bazı yazarlar da çocuğuna süt, ihtiyar babasına ekmek götürme
kavga ve çabasında olan insanlara hiç yakışmayan sıfatlarla hitap etme gibi bir
yanlışın ve cehaletin içine düşmüşlerdir. Ne yapsın adam? Gece onda sokağa
çıkma yasağı ilan edilmiş, evinde ekmeği yok, sütü yok, yumurtası yok. Ne
yapacak sokağa çıkmayıp da? Siz sokağa çıkma yasağı koyup sözüm ona bu
yaygınlaşmayı, bulaşmayı önlemek isterken…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Erel.
AYHAN
EREL (Devamla) – … yayılmayı önlemek isterken iki saatte dünya kadar insan,
sosyal mesafeyi bir tarafa iterek hatta birbirlerini bıçakla yaralama gibi bir
yanlışın içine düşerek ekmek alma, ihtiyaçlarını giderme çabası içerisine
girmiştir. Bunun faturası orada ekmek alma kavgasında, sevdasında olan
vatandaşta değil, bunun vebali günahı maalesef bu genelgeyi uygunsuz, vakitsiz,
plansız, ciddiyetsiz bir şekilde uygulamaya koyan -sorumluluğu üzerine İçişleri
Bakanı alıyor- İçişleri Bakanındadır diyorum. 
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Sayın Serpil Kemalbay… (HDP
sıralarından alkışlar) 
HDP
GRUBU ADINA SERPİL KEMALBAY PEKGÖZEGÜ (İzmir) – Genel Kurulu selamlıyorum.
Değerli
arkadaşlar, dünya sorunuyla karşı karşıyayız. O yüzden de dünyanın bir araya
gelmesi gereken bir durum var. Fakat biz, burada, Mecliste bu corona salgını
sorunuyla mücadelede ne yazık ki hiçbir şekilde bir arada olamıyoruz, karşı
karşıya kutuplaştırıcı siyaset burada da devam ediyor. 
AKP’nin
yirmi yıllık iktidar kibri, rant ve kâr hırsıyla iktidarını korumayı her şeyin
üstünde gören anlayışı, bugün halk sağlığını büyük bir tehlikeye atıyor ve yüz
binlerce insanın yaşamıyla oynuyor. Bakın, burada biz bu konuyu gündeme
getirdiğimizde susturmaya çalışıyorsunuz. Anketler yapıyorsunuz her seçim
döneminde -her gün yapıyorsunuz, seçim dönemlerinde de değil- eminim ki şimdi
bu konuyla ilgili simülasyonlar yaptırmışsınızdır, siz gerçeği biliyorsunuz ama
halktan saklıyorsunuz diye düşünüyorum. 
Benim
bilim insanlarının ortaya koyduğu çalışmalardan çıkarttığım şey şudur: Eğer siz
bugünkü tedbirsizliklerinizle giderseniz, dört ay içerisinde bu salgın öylesine
yaygınlaşacak ki yaklaşık 50 milyon insana virüs bulaşacak ve en az bunların
yüzde 1’i yoğun bakıma girecek ve 500 bine yakın insan yoğun bakımda boğularak
yaşamlarını yitirme riskiyle karşı karşıya kalacak. Bunu durdurmak için ne
yapmalıyız? Bunu durdurmak için işte bu sürü bağışıklık sistemine bir dur
dememiz gerekiyor ve salgının yayılmasının önüne geçmek için tam bir izolasyon,
tam bir tecrit uygulamamız gerekiyor, testlerle yakalamamız ve üstüne gitmemiz
gerekiyor, gerekirse yaygın karantinalara geçmemiz gerekiyor. O bakımdan iki
gün sokağa çıkma yasağı son derece anlamsızdır. Yani iki gün sokağa çıkma
yasağı kararı verdiniz, onu da iki saat önce açıkladınız, bu salgının 250 bin
aileye yayılmasına sebep oldunuz ve bu salgının yaygınlaşmasına hizmet ettiniz.
Oysa bizim bu dört ay içerisinde 500 bin yoğun bakımda insan simülasyonunu
engellemek için yoğun bakım hasta sayısını azaltmamız gerekiyor. Yoğun bakımın
önünde insanların birikmesinin önüne geçmemiz gerekiyor ve solunum cihazlarının
kapasitesine göre bu düzenlemeyi yapmamız gerekiyor. Şu anda, bizim solunum
cihazı kapasitemiz 25 bin ve biz 500 binlerden bahsediyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
SERPİL
KEMALBAY PEKGÖZEGÜ (Devamla) - Burada sorumsuzluk o kadar had safhada ki işte
bu adaletsiz infaz paketinde de görüyoruz, cezaevlerinde salgının yayılması
üzerine corona virüsüyle mücadele için eşit ve adil bir infaz paketi yapılması
gerekirken onu da konuşamıyoruz. Mafya babalarını cezaevinden çıkarmak için
hızlandırılmış ve coronavirüs salgınını bahane etmiş bir paketle karşı
karşıyayız. 
Bakın,
bu kadar önemli bir konuda bütün partilerin ve bu Meclisin sorumluluk üstlenmesi
gerekiyor, Meclisin görev yapması gerekiyor ve salgına karşı birlikte, birleşik
bir mücadele vermemiz gerekiyor. Sağlık Komisyonuna dilekçe veriyoruz, bu kadar
önemli bir konuda Sağlık Komisyonu toplansın ve bu Komisyon çalışsın diyoruz
fakat ne yazık ki Sağlık Komisyonu da herhangi bir çağrıya cevap vermiyor. 
Bir
an önce toplumun temel ihtiyaçları karşılanmalı.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
SERPİL
KEMALBAY PEKGÖZEGÜ (Devamla) – Teşekkürler.
Çözümü,
artan test ve sokağa çıkmanın sınırlandırılmasıyla sağlayabiliriz ama evlerdeki
insanların yaşamsal ihtiyacını karşılamamız gerekiyor. Hiç kimse evinde aç
kalacağını düşünmemeli; hiç kimse ben ne yiyeceğim, nasıl geçineceğim, yarın
-iş konusunda- işsiz mi kalacağım dememeli. Bunun için gerekli güvenceyi
sağlamalıyız. Temel ihtiyaçları karşılamalıyız. Belediyelerin elini kolunu
bağlamaktan vazgeçin artık ve servetten vergi alarak, toplumda paylaşımı
adilleştirerek ekonomik sorunların üzerine gidebiliriz. Ekonomiyi merkezinize
alıyorsunuz ve işçileri, emekçileri ölüme mahkûm ediyorsunuz, buna hakkınız
yok. İşçileri corona virüsüne rağmen işe gönderemezsiniz; bu, ölüme göndermek
anlamına geliyor. İşçi ailelerini ve işçileri ölüme göndermekten vazgeçin diyoruz,
sizi ciddiyete davet ediyoruz, sizi vicdana ve adalete davet ediyoruz. (HDP
sıralarından alkışlar)
BAŞKAN
– Adalet ve Kalkınma Partisi Grubu adına Sayın Ramazan Can. (AK PARTİ
sıralarından “Bravo” sesleri, alkışlar)
Arkadaşlar,
bu kadar alkışa gerek yok. (AK PARTİ sıralarından “Bravo” sesleri, alkışlar)
Arkadaşlar,
bu kadar alkıştan sonra Ramazan Can’ın yapacağı konuşma bize yirmi dakikaya mal
olur.
Buyurun.
AK
PARTİ GRUBU ADINA RAMAZAN CAN (Kırıkkale) – Sayın Başkanım, değerli
milletvekilleri; hepinizi saygıyla selamlıyorum. 
Öncelikle
bütün siyasi partilerin Grup Başkan Vekillerine saygım sonsuzdur, onu defaatle…
LÜTFÜ
TÜRKKAN (Kocaeli) – Bunu bir özür kabul edelim mi?
RAMAZAN
CAN (Devamla) – Bu, Türkiye Büyük Millet Meclisinin gündemi, bu da İç Tüzük.
Meclis Başkan Vekili İç Tüzük’ün gündemine ve İç Tüzük’e göre burayı yönetiyor.
Bir hakkın sırf ızrarını kanun himaye etmez. Bugün ne görüşüyoruz biz? Grup
önerisi. Neye göre görüşüyoruz? Danışma Kurulu, 19’uncu madde, diyor ki: “Grup
önerisi verebilir siyasi parti, Danışma Kurulunda kabul görmezse Genel Kurula
19’a göre getirir.” Geldi, güzel. Ve diyor ki İç Tüzük: “Grup önerisi veren
tarafa beş dakika söz verilir.” Verdi mi? Konuştu mu? Gerekçesini açıkladı mı?
Açıkladı. Diğer parti gruplarına da üçer dakika söz verilir. Sen kendi grup
temsilcinin gerekçesini kabul etmiyor musun da bir de sisteme giriyorsun, söz
hakkı istiyorsun? (AK PARTİ sıralarından “Bravo” sesleri, alkışlar)
Diğer
taraftan, arkadaşlar, bizim Meclis İçtüzüğü’nün uygulamalarını tarihe not
bırakmamız lazım. On yıl sonra bir araştırmacı geldiğinde hangi kanunla ilgili
ne konuşulmuş, bakacak. İnfaz yasası, girecek bakacak araştırmacı. Bursa’nın
İnegöl’ünün ne problemi, atıyorum, Adıyaman’ın bilmem neyi... Arkadaşlar,
bunlar doğru değil. Meclis, gündemine hâkimdir. Grup Başkan Vekillerini de
Meclisin gündemine bağlı olmaya davet ediyorum. Grup Başkan Vekilleri gündeme
bağlı olacak ki milletvekilleri de bağlı olacak. Bu konuyu burada bırakıyorum.
(AK PARTİ sıralarından alkışlar)
OYA
ERSOY (İstanbul) – Halkın gündemine bağlı olun yeter.
FEHMİ
ALPAY ÖZALAN (İzmir) – Ders veriyor, ders.
RAMAZAN
CAN (Devamla) – Diğer taraftan, arkadaşlar, Türkiye'de 10 Martta vaka görülmüş.
10 Mart öncesinde Bilim Kurulu oluşturulmuş. Cumhurbaşkanımızın riyasetinde,
Sağlık Bakanı, Bilim Kurulu -tarafsız kimselerden oluşmuş- ve biz öncesinde
önlem almışız, bizim önlem almamızı da bütün dünya takdir ediyor ama belli bir
kesim var “ Ya AK PARTİ Hükûmeti bir yerde bir hata yapsın da mal bulmuş
mağribi gibi çullanayım.”
OYA
ERSOY (İstanbul) – Yok, bayağı yapıyorsunuz. 
RAMAZAN
CAN (Devamla) – Bakın arkadaşlar, dün ne tartışıldı? “Efendim, maske
verilmiyor, maske zamanında ulaşmıyor.” Arkadaşlar, sözde o büyük devletler var
ya, birbirlerinin maskesine el koyuyor. 
ORHAN
KIRCALI (Samsun) – Aynen, bravo! (AK PARTİ sıralarından “Bravo” sesleri,
alkışlar)
RAMAZAN
CAN (Devamla) – Böylesi bir Türkiye var. 
Şunu
söyleyeceğim: Biz bir iddiada bulunuyoruz, siz de karşı bir iddiada
bulunuyorsunuz. Hakem kim? Bakınız dünya ne diyor? Dünya Sağlık Örgütü:
“Covid-19’la ilgili Türkiye’yi, Recep Tayyip Erdoğan’ı, sürecin yönetimini ve
komşu ülkelere sağladığı tıbbi destekler için dünyaya örnek gösteriyoruz.” 
LÜTFÜ
TÜRKKAN (Kocaeli) – Ben Dünya Sağlık Örgütünü takip ediyorum, hiç böyle bir
açıklama görmedim. 
RAMAZAN
CAN (Devamla) – İsrail ehliyetli basın muhabiri: “Bunu yazacağım aklıma
gelmezdi ama Erdoğan’ı ve Türkiye’yi örnek alınız.”
İtalya
Kızıl Haç: “Teşekkürler Türkiye, gerçek dost kötü günde belli oldu.” (AK PARTİ
sıralarından “Bravo” sesleri, alkışlar)
Macaristan:
“Ne garip, AB üyesiyiz bize Türkiye yardım ediyor.”
Bulgaristan:
“Bize sadece Türkiye yardım etti, teşekkürler Türkiye.”
İspanya:
“Bize en büyük desteği Türkiye verdi, minnettarız:” (AK PARTİ sıralarından
“Bravo” sesleri, alkışlar)
MUHAMMET
NACİ CİNİSLİ (Erzurum) – NATO bünyesinde Türkiye Cumhuriyeti devleti gönderdi.
RAMAZAN
CAN (Devamla) – Avusturya: “İhraç yasağına rağmen bize ayrıcalık yaptı
Türkiye.” 
İngiltere:
“Türkiye ne cömert bir ülke.”
(Mikrofon
otomatik cihaz tarafından kapatıldı)
BAŞKAN
– Sayın Can sözlerinizi tamamlayın.
RAMAZAN
CAN (Devamla) – Peki, aziz milletimiz ne diyor: “Süreç güzel yönetiliyor. Her
türlü yardımı aldık, alıyoruz; evlerimizdeyiz Elhamdülillah.
Sözde
büyük ülkeleri izliyoruz, cenazeler ortada; maske savaşları, çaresizlik ve
kaos… Ülkeme bakıyorum, Allah’a hamdolsun…”
MUSTAFA
AÇIKGÖZ (Nevşehir) - Elhamdülillah. 
RAMAZAN
CAN (Devamla) – “İyi ki varsın Türkiye, iyi ki varsın Recep Tayyip Erdoğan.”
diyor. (AK PARTİ sıralarından “Bravo” sesleri, alkışlar)
Peki,
belli bir kesim ne diyor? Poşetlerin üzerinde Erdoğan’ın adı var “Tayyip
istifa.” El insaf, el insaf!
Hepinizi
saygıyla selamlıyorum. (AK PARTİ sıralarından “Bravo” sesleri, alkışlar)
BAŞKAN
– Sayın Akbaşoğlu, grubunuz adına konuşma yapan Sayın Konuşmacı, Sayın Ramazan
Can benim tutumumla ilgili olarak İç Tüzük’e davet eden bir konuşma yaptı ve
Grup Başkan Vekillerinin öncesinde Meclis Başkan Vekilini söyledi. Tutumumla
ilgili bir sorununuz varsa usul tartışması açarsınız. (CHP sıralarından
alkışlar) Açıyor musunuz Sayın Akbaşoğlu usul tartışmasını? Talebinizi hemen
karşılarım. 
MUHAMMET
EMİN AKBAŞOĞLU (Çankırı) – Hayır. Problem yok. 
BAŞKAN
– Sayın Oluç, buyurun.
IV.- AÇIKLAMALAR (Devam)
35.- İstanbul Milletvekili Hakkı Saruhan Oluç’un, Kırıkkale
Milletvekili Ramazan Can’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
hatibin konuşmasını dikkatle dinledim. Yani son kısmına dair kısaca bir şey
söyleyeceğim. Tam, işte, söylediğimiz bu yani o yüzden bu konuşma çok iyi bir
örnek oluşturdu. Bu konuyu, coronavirüs salgınını tartışırken “Burada bir
siyasi mesele hâline getirmeden tartışalım, ortak akıl oluşturalım.” diye konuşuyoruz
fakat Sayın Can, yaptığı konuşmayı -son kısmını özellikle dikkate alarak
söylüyorum- bir siyasi parti propagandasına, Adalet ve Kalkınma Partisinin
Genel Başkanın propagandasına dönüştürdü, en sonunda da o cümlelerle bitirdi.
İşte, tam da anlattığımız bu. Yani siyasi fırsatçılık. Bu konuda, bütün toplumu
ilgilendiren bir tartışma, bir tutum alma, ortak akıl üretmek gerekir diyoruz
ama tam bir siyasi fırsatçılık örneği verildi.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
HAKKI
SARUHAN OLUÇ (İstanbul) – Tamamlıyorum efendim.
Birincisi
bu, işaret etmek istediğim.
İkincisi,
çok ayıpladığım bir cümle kullandı. Yani çeşitli kavramlarla ifade edilebilir
bu ayıplama ama ben onları şimdi kullanmayacağım. “Mal bulmuş Mağribî”
gerçekten, hiç yakışacak bir cümle değil. Bu nasıl bir şey? Yani bu kadar
ayrımcılık, ötekileştiricilik, böyle bir nefret söylemi içeren bir şeyi siz
kalkıp Meclis kürsüsünden niye kullanıyorsunuz? “Mal bulmuş Mağribî” ne demek,
anlamını biliyor musunuz? 
LÜTFÜ
TÜRKKAN (Kocaeli) – Bilmiyor.
HAKKI
SARUHAN OLUÇ (İstanbul) - Hangi halkı, hangi geleneği aşağıladığınızın farkında
mısınız? Yok. Ama orada onu kullanıyorsunuz işte.
LÜTFÜ
TÜRKKAN (Kocaeli) – Sor, bilmiyor, o bilmiyor onu.
HAKKI
SARUHAN OLUÇ (İstanbul) - Yakışmadı Meclis kürsüne böyle bir laf. 
LÜTFÜ
TÜRKKAN (Kocaeli) – Bilmiyordur onu, bilmiyor onu Ramazan.
ZÜLFÜ
DEMİRBAĞ (Elâzığ) – Herhangi bir kesim kastedilmedi ki.
BAŞKAN
– Sayın Özel…
36.- Manisa Milletvekili Özgür Özel’in, Kırıkkale
Milletvekili Ramazan Can’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, biz Sayın Ramazan Can’ı Grup Başkan Vekillerine
yaptığı katkıyla tanırız. İlk kürsüye çıktığında sanki bir telafi mahiyetinde
bir şey yapacak sandık ama daha ileriye götürdü. Tabii, popülizm de böyle bir
şey, bunun bir karşılığı da olur. Ama dönüp de öyle bir noktaya geldi ki; ben
Ramazan Can’ın o ayaktaki hırçınlığını önce anlamamıştım, meğerse konuşmacı
kendisiymiş. Bizim konuşmacımızdan sonra Sayın Akbaşoğlu’nun söz almasını
kendisinin anlatımına bir güven duyulmaması gibi algılamış ve onun üzerinden de
bunu yaptı. 
RAMAZAN
CAN (Kırıkkale) – Ne alakası var?
RECEP
ÖZEL (Isparta) – Alakası yok.
ÖZGÜR
ÖZEL (Manisa) – Bizim bütün söz taleplerimiz Akbaşoğlu’nun, o söz alması ve
uzun konuşmasından sonra olmuştu. Ama şu kadarını söyleyeyim; bütün gruplar,
bütün gruplardaki konuşmacılar, kendimi bir yana bırakıyorum...
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ÖZGÜR
ÖZEL (Manisa) – Parlamentoda bundan önce görev yapan ve bundan sonra görev
yapacak grup başkan vekillerinin yarattığı olanak, yarattığı iklim ve onların
katkılarıyla bu Parlamento dönüyor. Grup başkan vekillerine karşı Sayın Ramazan
Can üzerinden, belki kendi gruplarındaki bir hesaplaşma üzerinden yapılan
itibar suikastini kesinlikle reddediyoruz. 
RECEP
ÖZEL (Isparta)- Hiç hesaplaşma yok.
MUSTAFA
AÇIKGÖZ (Nevşehir) – Ramazan candır.
ÖZGÜR
ÖZEL (Manisa) – Teşekkür ederim. (CHP sıralarından alkışlar)
BAŞKAN
– Sayın Akbaşoğlu, buyurun.
37.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, Sayın Özel’in ismimi vererek ve biraz evvel Sayın Ramazan
Can’ın sözlerini de çarpıtarak bizlere nakletmesi neticesinde söz aldım. 
Sonuç
itibarıyla, bu açıklamayı yapmadan bu tartışma biter mi? Yani, mesela bizimle
ilgili her türlü değerlendirme yapılsın, biz cevap vermeyelim mi? Tabii ki
cevap vereceğiz. Bize herhangi bir sataşma olduğunda cevap veriyoruz ve tam
tersine, kronolojik olarak da Sayın Özel’in konuşmasından sonra ben konuşma
yapmıştım.
ÖZGÜR
ÖZEL (Manisa) – Hayır, hayır. 
MUHAMMET
EMİN AKBAŞOĞLU (Çankırı) – Sonuç itibarıyla, Ramazan Can Bey daha yeni konuştu.
ÖZGÜR
ÖZEL (Manisa) – Tekin Bingöl’den sonra söz aldınız. 
MUHAMMET
EMİN AKBAŞOĞLU (Çankırı) – Daha yeni konuştu. 
Sonuç
itibarıyla, değerli arkadaşlar, bakın…
ÖZGÜR
ÖZEL (Manisa) – Ona bırakmadın cevabı.
MUHAMMET
EMİN AKBAŞOĞLU (Çankırı) – Bakın, siz bizim konuşmacımız üzerine söz aldınız. 
ÖZGÜR
ÖZEL (Manisa) – Almadım. 
MUHAMMET
EMİN AKBAŞOĞLU (Çankırı) – Siz söz aldınız.
ÖZGÜR
ÖZEL (Manisa) – Tekin Bingöl’den sonra sen aldın. O lafların, o sözlerin
üzerine ben de cevap verdim.
MUHAMMET
EMİN AKBAŞOĞLU (Çankırı) – Sizin konuşmalarınız üzerine de ben gerekli cevabı
verdim. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
Ya,
sen ben, sen ben değil de, zaten hepiniz alıyorsunuz yani.
MUHAMMET
EMİN AKBAŞOĞLU (Çankırı) – Sayın Ramazan Can’ın konuşmalarında herhangi bir
nefret söylemi, bir aşağılama söz konusu değildir. 
Sonuç
itibarıyla, siz, muhalefet olarak nasıl altı gündür eleştirilerinizi, her
türlü, gerçek, gerçek dışı ayırımı yapmadan ağzınıza geleni her şeyi
söylüyorsunuz, dinliyoruz, sükûnetle dinliyoruz; biz de cevaplarını sükûnetle
veriyoruz. Değerli arkadaşımız da bütün dünyanın Türkiye’nin duruşuyla ilgili
hakikaten takdire şayan tebriklerini, teşekkürlerini bütün ülkelerin ve Dünya
Sağlık Örgütü’nün bu konudaki Türkiye'yi övücü sözlerini haklı olarak buradan
beyan etmiştir. Bunların hepsi gerçektir, bundan övünmemiz lazım.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Devletimizle, milletimizle, yönetimimizle övünelim
arkadaşlar. Kendinizi milletten ayırmayın lütfen. 
BAŞKAN
– Teşekkür ediyorum Sayın Akbaşoğlu.
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın milletvekilleri, birleşime 16.30’a kadar ara veriyorum.
Kapanma Saati: 16.06
ÜÇÜNCÜ OTURUM
Açılma Saati: 16.29
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ)
-----0-----
BAŞKAN – Sayın
milletvekilleri, Türkiye Büyük Millet Meclisinin 83’üncü Birleşiminin Üçüncü
Oturumunu açıyorum.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 11/4/2020 tarihinde Grup Başkan
Vekili Manisa Milletvekili Özgür Özel tarafından, 31 ilde sokağa çıkma
yasağının ilan edilmesi ve sonrasında yaşanan olaylar ile bundan sonra
alınabilecek önlemlerin tespit edilmesi amacıyla verilmiş olan genel görüşme
önergesinin ön görüşmelerinin, Genel Kurulun 12 Nisan 2020 Pazar günkü birleşiminde
yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler...
Etmeyenler... Kabul edilmemiştir. 
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sırada yer alan, Adalet ve Kalkınma Partisi Grup Başkanvekili Denizli
Milletvekili Cahit Özkan, Milliyetçi Hareket Partisi Grup Başkanvekili Sakarya
Milletvekili Muhammed Levent Bülbül ve Afyonkarahisar Milletvekili Ali Özkaya
ile 57 Milletvekilinin Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi ve Adalet Komisyonu
Raporu’nun görüşmelerine kaldığımız yerden devam edeceğiz. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (x)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 207
sıra sayılı Kanun Teklifi’nin ikinci bölümünde yer alan 31’inci madde üzerinde
önerge işleminde kalınmıştı.
Madde
üzerinde 2’si aynı mahiyette olmak üzere 3 adet önerge vardır. İlk okutacağım 2
önerge aynı mahiyette olup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 31’inci
maddesinin teklif metninden çıkarılmasını arz ederiz. 
 Mensur
Işık Rıdvan Turan Murat Çepni
 Muş Mersin İzmir
 Züleyha
Gülüm Tulay Hatımoğulları Oruç Tuma Çelik
 İstanbul Adana Mardin

Aynı mahiyetteki
diğer önergenin imza sahipleri:
 Süleyman
Bülbül Saliha Sera Kadıgil Sütlü Zeynel Emre
 Aydın İstanbul İstanbul
 Alpay
Antmen Turan Aydoğan
 Mersin İstanbul
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Başkanım. 
BAŞKAN
– Aynı mahiyetteki önergeler üzerindeki ilk söz Sayın Tulay Hatımoğulları
Oruç’un. 
Buyurun.
(HDP sıralarından alkışlar) 
TULAY
HATIMOĞULLARI ORUÇ (Adana) – Sayın Başkan, değerli milletvekilleri; dünya
pandemiyle boğuşurken ne yazık ki savaşlar dünyada devam ediyor. Türkiye; Irak,
Suriye ve Libya savaşının bir parçası olarak hâlâ savaşa devam ediyor.
Birleşmiş
Milletler Genel Sekreteri coronavirüs dolayısıyla bütün dünyada devam eden
savaşlarla ilgili küresel ölçekte coranavirüsle mücadele çağrısı yaptı ve bir
ateşkes çağrısında bulundu. Buna Suudi cephesinden ve Yemen’den bir
değerlendirme geldi. Onun dışında diğer çatışmalar devam ediyor ve sanki
ülkede, dünyada pandemi yokmuş gibi Libya’da, özellikle 25 Marttan itibaren
Trablus merkezinde çatışmalar gerçekten yoğun bir biçimde ve “Barış Fırtınası”
adı altında -aslında ismini oldukça tanıdığımız- bir operasyon gerçekleşiyor.
Bu operasyonun başında da Türk askerî komutanları ve Millî İstihbarat
Teşkilatından kadrolar var. Libya savaşına, Türkiye’nin, hesabını vermediği çok
ciddi bir para akıttığı biliniyor. Mesela, Cumhurbaşkanlığının dost ve müttefik
ülkelere 20 milyon TL’lik hibe verdiğini biliyoruz ama bu hibenin nereye ve
nasıl kullanılacağının hesabı verilmemiş. Coronavirüs günlerinde böyle bir hibe
savaşa ve şiddete asla ayrılmamalıdır. Türkiye kanalıyla yine, 5 bine yakın
savaşçı Libya’ya gitmiş durumda ve her birisine 2 bin dolar maaş veriliyor.
Aynı biçimde, İdlib’de, Irak topraklarında bu askerî sevkiyat bir an bile
durmadı. Bununla da yetinilmiyor, kuzey ve doğu Suriye’de 100 binlerce sivilin
içme suyuna müdahale ediliyor. Serekaniye’de yani Resulayn’da Elok içme suyu
şebekesi Haseke kantonunun 100 binlerce nüfusunun su ihtiyacını karşılarken
sadece Mart ayında 5 kez buranın suyu kesildi Türkiye tarafından. Burada
elbette, yapılması gerekenlere bakmak zorundayız. Coronavirüs salgını
karşısında dünyanın en savunmasız alanlarından biri cezaevleriyken diğeri savaş
bölgesidir. Çünkü sağlık sistemi çöküyor, savaşlarda ilk vurulan yerler
hastaneler oluyor. 
Aynı
şekilde mülteciler… Mülteciler gerçekten bu coronavirüs günlerinde herkesten
daha fazla mağdur, hijyen maddelerine, suya, sağlıklı besine hiçbir biçimde
ulaşamıyor. Bu nedenle de savaş durmalı çünkü yeni mülteci akınının önü
kesilmeli, “Herkes evinde olmalı.” diyorsak mültecilerden kalabilenlerin
evlerinde, evlerinde kalamayanların da kamp yerlerinde kalması sağlanmalıdır.
Savaş bu nedenle de durmalıdır. Şunu da söylememiz gerekiyor ki Türkiye’den
gönderilen askerler ellerindeki silahlarla virüsü öldüremezler, o sebeple savaş,
Türkiye askeri için de durmalıdır. Çok kalabalık yerlerde ve riskli yerlerde
yaşamlarını devam ettiriyorlar. O nedenle bizim çağrımız şudur: Asker
Türkiye’ye gelmeli, evine dönmeli, genç ve sağlıklı bir nüfus olarak zorunlu
üretim alanlarına katılmalı ve emekleri burada değerlendirilmelidir.
Bakın,
yine, şu vurguyu yapmalıyız: 6 milyar avro ödenen S-400 ve F-35’leri velev ki
kullanabiliyor olsaydık yine coronanın hava saldırılarına karşı bizleri
koruyamayacak. Dolayısıyla bütçeyi nereye ve nasıl harcadığımızı bir kez daha
görmek için önemli bir örnektir. Bizler diyoruz ki: Savaşa değil, coronavirüsle
mücadeleye bütçe ayrılmalıdır. 
Bakın,
Cumhurbaşkanlığı hükûmet sistemi tek adam rejimiyle yönetilen Türkiye düzeninde
şunu bir türlü idrak etmiyorlar gerçekten: İnsanlar açlıktan, susuzluktan
kırılmış, coronavirüs döneminde açlık, susuzluk, yoksulluk had safhaya gelecek.
Ve kalkıyor Bakan, sokağa çıkma yasağı ilan ediyor. Emri kimden almış?
Cumhurbaşkanından. Bilim Kurulunun haberi yok, Sağlık Bakanı bunu bilmiyor.
Yani devlet içinde devlet dediğiniz şeyi tam da bu örnekte görüyoruz, hükûmet
içinde hükûmeti de bu örnekte görüyoruz. 
Bugün
gerçekten şöyle düşünülüyor: Ölen ölür, kalan sağlar bizimdir; biz bir denedik
ve bir açıklama yapıyor: “Sorun değil, kısıtlı bölgelere biraz yığılma olmuş,
öngöremedim.” diyor. Yüzlerce, binlerce insanın canına mal olacak bir şeyin
özrü böyle olamaz; derhâl istifa etmelidir. (HDP sıralarından alkışlar)
SALİH
CORA (Trabzon) – Hadi oradan!
TULAY
HATIMOĞULLARI ORUÇ (Devamla) – Aynı vicdan PTT kargoyla annesine bir ceset
gönderiyor ve burada şu çok iyi bilinmeli ki: Kemikler eşya değil. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
TULAY
HATIMOĞULLARI ORUÇ (Devamla) – Burada Grup Başkan Vekilinin, AKP Grup Başkan
Vekilinin verdiği cevap: “Orada bir ceset yoktu, birkaç kemik…” Bu sözler bütün
dünyaya ibret olsun. O “birkaç kemik” dediğiniz insan bedenidir, insan
cesedidir ve buna saygı göstermediğiniz, bireye saygı göstermediğiniz…
Soylu’nun sokağa çıkma yasağını ilan etme biçimi ile burada yapılan açıklama
birbirinin aynısıdır, zerre kadar farkı yoktur. 
Bizim
burada, evet, bu yasanın cezaevlerindeki bütün tutuklu ve hükümlülerin lehine
çıkması için, coronavirüsten korunması için mücadele ettiğimiz bir hakikattir.
Bunu da şu sebeple yapıyoruz: Biz “Ölen ölsün, kalan sağlar bizimdir.”
anlayışıyla değil, aklımızla, vicdanımızla davrandığımız, eşitlikçi, adaletçi
davrandığımız için bu tavrımızı sonuna kadar sürdürecek ve AKP’nin bizlere
dayattığı bu virüsün emin olun ki halklar olarak hep beraber aşısını bulacağız.
(HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Konuşmacının iddialarını reddediyoruz, daha önce
cevabı verilmişti. 
Teşekkür
ediyorum.
BAŞKAN
– Evet, aynı mahiyetteki önergeler üzerinde ikinci söz talebi Sayın Süleyman
Bülbül’ün.(CHP sıralarından alkışlar) 
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıya
selamlıyorum.
Millet
gerçeği biliyor. Evet, millet gerçekle yaşıyor. Millet, şu son olaylarda
gerçekleri yaşayarak öğrendi. Bunun nedeni ne? Bunun nedeni şu:
Cumhurbaşkanlığı hükûmet sistemi denilen tek adam rejimiyle birlikte tekçilik
sistemi geldi. Artık kararlar tek kişi tarafından veriliyor. Kararlarda
toplumsal mutabakat yok, denge denetleme sistemi yok, yasama yok, yargı yok,
yürütme yok; tek elde toplanmış durumda. 
Bakınız,
CHP’li belediyeler, muhalif belediyeler yardım yapmaya kalkıyor, hemen durduruluyor.
Aşevlerinde yirmi beş yıldan beri -Odunpazarı’nda, Muratpaşa’da- yemek
dağıtılıyor; durduruluyor. Neler yapılıyor? Ekmek dağıtılıyor, Muğla Büyükşehir
Belediyesinde ekmek dağıtılıyor, durduruluyor. Millet gerçekleri biliyor,
millet yaşayarak biliyor. 
Değerli
arkadaşlar, tek adam rejimi, tekçilik rejimi infazda da tekçiliği getiriyor.
Türkiye Gazeteciler Sendikasının, Basın Konseyinin dünkü çığlığına bakınız.
Türkiye’de dün -darbe dönemlerinde olmayan- vatandaşın eline gazete gelmedi,
ulaşmadı. Basın Konseyi bağırıyor, Gazeteciler Sendikası bağırıyor. Siz, panik
yaratacak sokağa çıkma yasağını koyarken niçin bunları öngörmediniz, niçin
öngörmediniz? Halkın haber alma hürriyetine engel olunuyor. 
Daha
ne oluyor? İnfazda tekçilik yaşanıyor. Bakın arkadaşlar, infazda tekçilik
yaşanıyor. Türkiye’de 300 bin kişi var cezaevlerinde. 300 bin kişinin olduğu
cezaevlerinde infaz kanunu hazırlanıyor, İstanbul Üniversitesi Hukuk Fakültesi
eski Dekanı Adem Sözüer: “Akademisyenlere sorulmadı, bize sorulmadı. Toplantı
yaptılar, çağırdılar, sadece infaz kanunu’yla ilgili infaz hâkimliğini
anlattılar, diğer konulara geçemedik.” diyor. Siz, infaz hukukunda infaz
eşitliğini, infaz adaletini, akademisyenlere, hukuk fakültelerine, tüm sivil
topluma, barolara sormayacaksınız da kime soracaksınız? Toplumsal mutabakatı
nasıl sağlayacaksınız? (CHP sıralarından alkışlar)
Değerli
arkadaşlar, bakınız, Türkiye’de hukuk devleti açısından olmayacak işler
yürüyor. 28 Martta İnfaz Yönetmeliği çıkarıldı Cumhurbaşkanlığı kararnamesiyle.
İlk önce kanun çıkar, daha sonra yönetmelik çıkar, bizde tersi oluyor, 28
Martta İnfaz Yönetmeliği çıkıyor ve şu anda biz infaz kanunu görüşmeleri
yapıyoruz. Hukuk devletinde olmayacak şeyler bunlar arkadaşlar. Bakınız neler
oluyor? İnfaz Yönetmeliği’nde avukatın savunma hakkı, fiziken müvekkiliyle
görüştüğü zaman tuttuğu notları inceleyebilme hakkı veriliyor yönetmelikte. 20
baro da dün dava açtı, bu yönetmeliğin iptali için dava açtı. 
Daha
neler oluyor; infazda eşitlik yok, infazda adalet yok. Ne var? 31’inci maddede
kamu kurum ve kuruluşlarının kütüphanelerindeki kitapların cezaevine
getirilmesi var. Nasıl getiriyorlar? 32’nci maddeye bağlıyorlar: Basın İlan
Kurumundan resmî ilan, resmî reklam alan yayınlar girebilir. Bunlar hangi
yayınlar? Sen Basın İlan Kurumunun tümünü basın sansür kurumu hâline
getirmişsin, AKP’li yandaşları yönetim kurulu üyesi yapmışsın, ondan sonra
Evrensel’i, BirGün’ü, Cumhuriyet’i, Sözcü’yü, basın reklamı, ilanı vermemek
yoluyla ne yapıyorsun? Terbiye ediyorsun, ekonomik anlamda basını terbiye
etmeye kalkıyorsun. Evrensel ve BirGün’e reklam ve ilan yasağı veriyorsun ve
reklam ve ilan yasağı olduğu için cezaevlerindeki hükümlüye gidemiyor. Dışarıda
ne var haber alma özgürlüğüne engel olan? Yayınların dağıtımı sokağa çıkma
yasağıyla engelleniyor. İçeride ne var? Cezaevine muhalif gazetelerin girmesi
engeli. İşte infaz yasası bu, arkadaşlar. İnfaz yasasıyla halkın haber alma
özgürlüğü engellendiği gibi, hükümlünün haber alma özgürlüğü de engelleniyor. 
Bakınız,
arkadaşlar, bu gazeteler ne yapmış? Örneğin, 27 Ağustos 2019 tarihinde
köylülerin jeotermal enerji santrallerine karşı protestosuna ilişkin haber
yapmışlar; basın ahlak esaslarına aykırı olarak değerlendirilmiş. 17 Eylülde ne
yapmışlar? “Pazar alanı yetersiz.” diye tepkisini dile getiren esnafa ilişkin
haber üzerine resmî ilan hakları alınmış. Ne olmuş? Evrensel’e ceza verilmiş,
BirGün’e ceza verilmiş ve reklam ve ilan hakları ellerinden alınmış arkadaşlar.
(Mikrofon
otomatik cihaz tarafından kapatıldı) 
YELDA
EROL GÖKCAN (Muğla) – Adam gibi gazetecilik yapanlara kimsenin bir şey yaptığı
yok bu ülkede, yeter artık!
OYA
ERSOY (İstanbul) – Neye yok ya!
SÜLEYMAN
BÜLBÜL (Devamla) – Sayın Başkan…
BAŞKAN
– Tamamlayın sözlerinizi.
SÜLEYMAN
BÜLBÜL (Devamla) – Değerli arkadaşlar, bakın, bir memlekette demokrasi yoksa,
bir memlekette basın özgürlüğü yoksa, bir memlekette adil yargılanma hakkı
yoksa, bir memlekette hukuk devleti yoksa, bir memlekette anayasal hakları
vatandaşlar kullanamıyorsa o memlekette demokrasi yoktur; bu açık ve nettir. 
Çıkmış
2 yandaş gazeteci, vatandaşın panik olarak bakkallara gitmesini neyle
değerlendirmiş? Açıkça “Vatandaş lümpen.” demiş, “Vatandaş ayı.” demiş,
vatandaşa şu demiş, bu demiş. Yalaka gazeteciler, bunu halka söyleyeceğinize
vatandaşın panik hâlinde erzak almaya gitmesine neden olan yöneticileri
eleştirerek cesaretinizi gösterin; vatandaşa bir şey söyleyemezsiniz. (CHP
sıralarından alkışlar) Milletin vekili olarak vatandaşın haklarını korumak
bizim burada görevimizdir.
Hepinize
teşekkür ediyorum, sağ olun. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 31’inci maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederiz. 
 Bedri
Yaşar Muhammet Naci Cinisli Yasin Öztürk
 Samsun Erzurum Denizli
 Ayhan
Erel Zeki Hakan Sıdalı
 Aksaray Mersin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Değerli Başkanım, katılamıyoruz
ancak bir hususu da belirtmek istiyorum, Adalet Komisyonunu ilgilendirdiği
için. Biraz önce Cumhuriyet Halk Partisi değerli hatibinin bir ifadesi geçti.
TURAN
AYDOĞAN (İstanbul) – Böyle bir usul yok.
ADALET
KOMİSYONU SÖZCÜSÜ ABDULLAH GÜLER (İstanbul) –“Adalet Komisyonunda on sekiz
buçuk saat süren toplantımızda akademisyenler görüş vermedi bu teklife.” diye
bir ifade geçti. Bu toplantımızda Ankara Üniversitesi Hukuk Fakültesi Dekanı
Prof. Dr. Muharrem Özen, Yargıtay Ceza Dairesi Başkanımız ve Türkiye Barolar
Birliği üyesi arkadaşımız on sekiz buçuk saat boyunca Adalet Komisyonuyla
birlikte çalışmışlardır. Bu bilgiyi arz ediyorum.
BAŞKAN
– Evet, önerge üzerinde söz talebi Sayın Muhammet Naci Cinisli’nin.
MEHMET
RUŞTU TİRYAKİ (Batman) – İnfaz eşitsizliğine karşı çıktılar, onu da söyleyin
Abdullah Bey.
ZEYNEL
EMRE (İstanbul) – Sayın Başkan, hem görüşmelerin uzamasından şikâyet ediliyor
hem de hiç olmayan bir usul icat ediliyor.
BAŞKAN
– Bu usul vardır, Komisyon önergeye katılıp katılmadığını belirtirken bu konuda
neden katılmadığına ilişkin bir kısa açıklamayı yapabilir. 
ZEYNEL
EMRE (İstanbul) – Doğru bilgi vermedi çünkü hatibin söylediği, Komisyona gelen
bir akademisyenle ilgili değil, böylesine önemli bir şeyin üniversitelere
sorulmamasıdır.
BAŞKAN
- Sayın Cinisli, buyurun. (İYİ PARTİ sıralarında alkışlar)
MUHAMMET
NACİ CİNİSLİ (Erzurum) – Sayın Başkan, değerli milletvekilleri; aziz
milletimizi ve Genel Kurulu saygıyla selamlarım.
Coronavirüs
sebebiyle yaşanan ekonomik daralmaya karşı etkisiz, bütünlüğü olmayan ve pek
çok önemli alan dışarıda bırakılarak önlemler alınmaya çalışıldığına şahit
oluyoruz. Örneğin tarım sektörü; 19 Martta açıklanan ekonomik tedbir paketinde
ve sonrasında alınmış diğer tedbirlerde tarıma hiç yer verilmemişti. Çiftçiler,
tarımsal faaliyette bulunan çalışanlar ekonomik tedbirlerden mahrum bırakılmıştı.
Maalesef tarıma yönelik ciddi bir güvencenin hâlâ sunulmaması konunun
vahametinin yeterince kavranılmamış olduğunu gösteriyor.
Bu
kürsüden daha önce Tarım Bakanlığı hakkında konuşurken “Üretim yapmadığımızı,
gıda güvencemizi yalnızca ithalatla sağlayamayacağımızı, dolarımızın olmaması
hâlinde aç kalacağımızı, Allah milletimizi açlıkla imtihan etmesin, bu vebalin
altından ne siz ne de bizler kalkabiliriz.” dediğimi çok iyi hatırlıyorum.
Bugün
büyük tarım üreticisi ülkeler kendi gıda güvenlikleri için tarımsal ürün
ihracatını durduruyorlar. Olağanüstü durumlar, olağanüstü tedbirlerin
alınmasını gerektirir ancak Hükûmet tarım sektöründe yaşanan kriz özelinde
herhangi bir politika geliştirmiyor. Şu anda yalnızca rutin uygulamalar, küçük
ölçekte devam ediyor. Bu uygulamalar da sanki özel bir teşvikmiş gibi kamuoyuna
sunuluyor. Örneğin, geçtiğimiz günlerde Tarım ve Orman Bakanlığının ekilebilir
arazileri üretime katmak için harekete geçtiği haberlerini okuduk. Hazineye ait
kullanılmayan arazilerden 9 milyon metrekarelik alanda ekim yapılabileceği,
yazlık ekim yapılabilecek 21 ilimizde de hububat, baklagil ve yağlı tohumlu
bitki tohumlarının yüzde 75’inin hibe edileceği duyuruldu.
Tarımsal
faaliyette bulunan üreticilere verilen her türlü desteği olumlu karşılarız
ancak coronavirüs salgınıyla beraber tarım sektöründe de ciddi bir üretim
krizinin yaşandığı tartışılıyorken 1980’lerden beri rutin olan bir uygulamanın
özel bir teşvik olarak sunulmasını hayretle karşıladık. Üstelik, devletin hibe
ettiği tohumların oranı tarımda toplam satın alınan tohumların yüzde 1’i bile
değil. 1 milyon 200 bin tondan fazla tohum üretimi olan ülkemizde 6.700 tonun
yüzde 75’lik oranının çiftçimize hibe edileceğini duyurmak ayıptır. Bu işlerden
anlayan ciddi bir çiftçi nüfusu olduğu unutulmasın, onlarla alay edilmesin.
Tarım Bakanlığını ciddiyete davet ediyorum. Özellikle yazlık tohumlar için
yüksek miktarlarda hibe yapılarak önümüzdeki yaz aylarında gıdanın bir sorun
hâline gelmesinin önüne geçilmeli. Ayrıca 9 milyon metrekare 9 bin dekar eder.
Bu alan ülke ölçeğinde fazla değil. Bugün bir tohumcu kuruluş bile bu alanın
çok daha fazlasını ekebiliyor. Ekilebilir araziler bağlamında binde 2’lik bir
orana denk gelen bu uygulamayla Tarım Bakanlığı gerçekçilikten uzak,
çiftçimizin, ülkemizin menfaatlerinden habersiz bir durumda olduğunu itiraf
ediyor âdeta. İnşallah yazlık ekimler amacına ulaşır. Ancak buradan uyarmak
istiyorum: Tüm ekilebilir arazilerin üretime katılması için yalnızca tohum
desteğinin yeterli gelmeyeceği aşikâr. Tohumla birlikte, mazot, gübre, ilaç,
yem, sulama suyu, elektrik gibi tüm girdilerde maliyetleri düşürecek önlemler
de alınmalı. Yüzde 50’sini ithal ettiğimiz çeltik üretimi toprak hazırlığı,
tavaların hazırlanması, sulama suyu temini gibi kapsamlı süreçler ister.
Çeltikte yalnızca tohumluk desteği, beklenen üretim artışını sağlayamaz.
İthalatın durması hâlinde ülkemizde pirinç kıtlığı yaşanabilir. Hayvan yeminin
olmazsa olmazı, ham madde olan soyada da yüzde 90 ithalata bağımlı olduğumuzu
dikkatlerinize sunmak isterim.
Değerli
milletvekilleri, aslına bakarsanız tarım için çiftçiye yönelik olarak bütçe
dışı bir katkı olmadığı gibi, bütçede yer verilen ödenekler bile çiftçimize
ulaştırılmıyor. Hükûmet, bütçesi oluşturulmuş ve tahsisi yapılmış 2019 senesi
tarımsal desteklemelerinin yarısından fazlasını ödemedi. İtiraz etmiyoruz ama
bu desteklemelerin şimdilerde ödenmeye çalışılması sanki bir kriz yardımı
yapılıyormuş algısı oluşturularak kamuoyunu manipüle etmede kullanılıyor. Diğer
yandan, 2020 destekleri bir an önce çeşitlendirilmeli ve vakit kaybetmeksizin
ödenmeli. 
Tarımsal
faaliyette üretimin devam etmesi, gıda güvencemizin arzını mümkün kılar. Bu
nedenle, tarım sektöründe çalışan işçilerin sağlık koşullarının iyileştirilmesi
gıda güvenliğimize de direkt etki edecektir. Toplu şekilde çalışan, konaklayan
ve yaşayan mevsimlik tarım işçilerinin bu dönem içerisinde çalıştığı, yaşadığı
ve ulaşımının sağlandığı her alanda enfekte olmamaları için gerekli önlemler
vakit kaybetmeden alınmalı ve gerekli yardımlar yapılmalı. Tarım işçisinin ve
çiftçinin tarlaya gitmekten çekinmemesi için sağlıklarını koruyabilecekleri
koşullar bir an önce tesis edilmeli. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
MUHAMMET
NACİ CİNİSLİ (Devamla) – Teşekkür ederim.
Mevcut
krizde ek finansman desteği, çiftçinin üretimine devam edebilmesini sağlayacak
tedbirlerden yalnızca bir tanesi. Bu çerçevede, Tarım Kredi Kooperatiflerinin
ve Ziraat Bankasının tüm çiftçiler için kredi limitlerini en az yüzde 25
oranında artırması olumlu olacaktır.
Zenginlerin
lüks yatlarına verdiğimiz vergisiz mazot kullanma hakkını hiç olmazsa corona
krizi sürecinde çiftçimize de vermeniz tarım sektörüne büyük katkı olur.
Ayrıca, Bankacılık Düzenleme ve Denetleme Kurulu’nun uyguladığı tarım
kredilerinin on iki ayda kapatılıp tekrar açılması kuralı bu yıl için yirmi
dört aya yükseltilmelidir.
Bu
tedbirlerin hazineye yük olmayacak, kolaylaştırıcı, pratik önlemler olduğunu
belirtir, Genel Kurulu saygıyla selamlarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
31’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
32’nci
madde üzerinde 2’si aynı mahiyette olmak üzere 4 adet önerge vardır.
Okutacağım
ilk 2 önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 32’nci maddesinin
teklif metninden çıkarılmasını arz ve teklif ederiz.
 Mensur
Işık Tuma Çelik Rıdvan Turan
 Muş Mardin Mersin
 Hüseyin
Kaçmaz Züleyha Gülüm Murat Çepni Şırnak İstanbul İzmir Tulay
Hatımoğulları Oruç
 Adana

Aynı
mahiyetteki diğer önergenin imza sahipleri:
 Turan
Aydoğan Saliha Sera Kadıgil Sütlü Zeynel Emre İstanbul İstanbul İstanbul Alpay
Antmen Süleyman Bülbül  Mersin Aydın 
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk söz talebi Sayın Hüseyin Kaçmaz’ın.
Buyurun.
(HDP sıralarından alkışlar)
HÜSEYİN
KAÇMAZ (Şırnak) – Sayın Başkan, değerli milletvekilleri; aslında konuşmamın
içeriğinin tümü maddeyle ilgiliydi, yalnız demin gördüğüm bir “tweet”i sizinle
paylaşmak istiyorum: Süleyman Türkaslan, KHK’li bir hâkim, bir Grup Başkan
Vekili’ne ithafen yazmış, onun “tweet”ini ekleyerek: “Partinizin emri altındaki
yargı tarafından terörle suçlanan insanlar arasında ben de varım, delillerden
biri yurt dışında eğitim programına katılmış olmak. İşin garip tarafı ne
biliyor musunuz? O programda bir ay siz de benimle beraberdiniz.” Yani sadece
bu “tweet”te bile AKP iktidarı döneminde kişiye göre hukuk, kişiye göre yargı
olduğu net şekilde ortaya çıkmaktadır. Bankaya para yatıran insan AKP’li olunca
sorun yok ama AKP’li olmayınca yedi yıl altı ay cezayla karşılaşabiliyor. 
İlgili
kanun maddesine gelince, 32’nci maddede sadece yandaş medyanın cezaevlerine
girmesi olanağı tanınıyor. Zaten neredeyse tüm cezaevlerine muhalif basının,
muhalif medyanın yayınlarının ulaşamadığını hepimiz biliyoruz. Zaten bir
keyfiyet ve bir hukuksuzluk söz konusuydu, bu kanunla bunun kanuni bir kılıfı
uyduruluyor. 
Ne
getiriliyor? Yayınların cezaevine alınabilmesi için -süreli ve süresiz
yayınların- Basın İlan Kurumuna ilan ve reklam verme hakkının olması gerekiyor.
Ama biliyoruz ki, Basın İlan Kurumunun Genel Kurulunu incelediğimizde üçte
1’ini Cumhurbaşkanı atıyor, diğerleri de yine yandaş medyanın patronları ve
yine tarafsızlar grubuna baktığımızda AKP’li milletvekilinin eski danışmanının
olduğunu görüyoruz. Bu şekliyle, muhalif medyaya tarafsız ve bağımsız bir
şekilde yaklaşılmayacağını, ki pratikte de bu durumun böyle olduğunu hepimiz
biliyoruz. Aslında bunun altında yatan -bu kanun maddesinin altında yatan-
cezaevlerine muhalif yayınların ulaşmasını engellemeye çalışmanın altında
yatan, bedenlerini mahpus ettiğiniz, hukuksuz bir şekilde tutukladığınız
mahpusların zihnini de ele geçirme gayesi olduğunun, bedenleri dışında zihnin
de teslim alınmak istendiğinin göstergesidir. 
Değerli
arkadaşlar, biz hukukçular mahpusları siyasi ve adi diye ayırırız. Siyasilerin
kim olduğunu herkes biliyor: Gazeteciler, siyasetçiler, düşünürler, aydınlar,
öğrenciler. Ve bir de adi suçlar var: Hırsızlar, kalpazanlar, rüşvetçiler,
çeteciler vesaire. Osmanlı Dönemi’nden beri mahpusların, cezaevlerinin müdavimi
olan bir kesim vardır: Siyasi mahpuslar, her zaman siyasi mahpuslar olagelmiştir.
Ama şu bilinirdi: Türkiye Cumhuriyeti tarihinde de darbe dönemlerinde sürekli
siyasi mahpuslar olur, ülke normalleşince, darbe süreci atlatılınca bu siyasi
mahpuslar bırakılır ve bununla birlikte Anayasa’nın amir hükmü gereğince
eşitlik ilkesi kapsamında adi suçlular da bırakılırdı. Ancak sizler bu dönemde
bunun tam aksini yapıyorsunuz. Dünyanın her yerinde her zaman suç olan
fiillerin faillerini bırakıyorsunuz ama düşünenleri, yazanları, size muhalefet
edenleri içeride bu salgın döneminde ölüm evine dönüşebilecek olan
cezaevlerinde gizli bir şekilde idama mahkûm ediyorsunuz. 
Evet,
belki de Türkiye hiçbir zaman bir hukuk devleti olamamıştır istenildiği
şekliyle, sürekli göstermelik bazı düzenlemelerle en fazla “kanun devleti”
diyebileceğimiz bir izlenim verecek ölçekte olmuştur. Elhamdülillah, sizlerin
de hiçbir zaman hukuk devleti olma gibi bir derdi olmamıştır diye düşünüyoruz.
Sosyal mücadeleler tarihi, sivil toplumu lümpen çetelerle kuşatıp boyun
eğdirmeye çalışmamış bir tek diktatörlüğün olmadığını yazar. İpleri rejime
bağlanarak kontrollü bir biçimde salıverilmiş ve gayrimeşru âlem evladının
yükselen toplumsal mücadele evrakımetrukesi içindedir. Burada yapılan düzenleme
tam da budur. Gayrimeşru âlemin evlatları bırakılmak istenmekte. Hâlbuki böyle
özel bir dönemde yapılacak olan düzenleme salgınla mücadeleye yönelik
olmalıydı.
(Mikrofon
otomatik cihaz tarafından kapatıldı) 
HÜSEYİN
KAÇMAZ (Devamla) – Sayın Başkanım…
BAŞKAN
– Sayın Kaçmaz, tamamlayın sözlerinizi. 
HÜSEYİN
KAÇMAZ (Devamla) – Çıkartmak istediğiniz yasayla birlikte; Soma faciasının
failleri yararlanacak ama gazeteciler yararlanamayacak; Adana Aladağ’da yanarak
ölenlere sebep olanlar, yurt yöneticileri çıkacak, ancak beraat kararlarına ve
AİHM’in hak ihlali var kararına rağmen Osman Kavala, Selahattin Demirtaş,
hileyle başka dosyalardan tutuklama kararı verildiği için tutsak olarak
cezaevinde yatmaya devam edecekler; Abdullah Cömert’i katledenler çıkacak,
ÇHD’li, ÖHD’li avukatlar, İdris Baluken, Selçuk Mızraklı, Grup Yorum üyeleri
cezaevinden çıkamayacak. Hesaplamadığınız bir şey var arkadaşlar; kibrin
olduğu, sağduyunun olmadığı yerde her zaman kıyım vardır, felaket vardır. Bu
sebeple, kıyım ve felaketin önüne geçmek için infazda adalet diyoruz. 
Genel
kurulu saygıyla selamlıyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun.
MUHAMMET
EMİN AKBAŞOĞLU (Çankırı) – Hatibin konuşmalarına daha önce cevap verilmişti,
iddiaları reddediyoruz.
Teşekkür
ediyorum.
BAŞKAN
– Aynı mahiyetteki önergeler üzerinde ikinci söz talebi Sayın Turan Aydoğan’a
aittir.
TURAN
AYDOĞAN (İstanbul) – Yüce Meclisi saygıyla selamlıyorum.
Arkadaşlar,
bazen ar duygusu çatlar, hayâ duygusu çatlar, kullanılan ifadeler bunun belgesi
olur. Çok makbul 2 gazeteciniz var; Engin Ardıç, Mehmet Barlas. Yazdıklarını
siz de görmüşsünüzdür, bu millete “ayılar, alt tabaka, lümpenler” diyor, sokağa
çıkanlara diyor, bu milletin parçalarına diyor. “Millet, millet…” diye ayağa
kalkanlar, siz de burada susup izliyorsunuz. Mehmet Barlas “Zeka özürlüler…”
Ayı kim, zeka özürlü kim; siz takdir edin. Vakti zamanında, bir şekilde
vatandaşa laf eden bir gazeteci vardı, “Bidon kafalı…” demişti. Bizimle hiç
alakası olmamasına rağmen partimize oradan sataşmaya kalkmıştınız, yıllarca bu
işlerden geçindiniz. Bunları niye örnek verdim, biliyor musunuz? Bunları örnek
verme nedenim bu görüştüğümüz maddeyle çok alakalı, onun için örnek veriyorum
bu hayasızları, bu utanmazları. Sahip çıkmayın, sakın sahip çıkmayın. Bunları
alın, bunların arpası çok gelmiş, yağı fazla veriyorlar millete yönelmesinler,
alın ya sarayın bahçesine koyun ya partinizin önüne koyun, sizi istedikleri
kadar yağlasınlar. Bu yağcıların nefretinden milleti kurtaralım. Bunların
yazdığı gazeteler işte bugün getirdiğiniz yasa teklifiyle beraber Basın İlan
Kurumundan fonlanacaklar. Basın İlan Kurumu, aslında bu satmayan, kimsenin
okumadığı, kurumlara kurumlara zorla dayattığınız, Türk Hava Yollarında
uçaklara zorla dayattığınız, milletin haber alma özgürlüğünü engelleyip, diğer
gazeteleri koymayıp bunların yazdığı gazeteleri koyduğunuz gazeteleri
görüştüğümüz bu 32’nci maddeyle fonlanacak ve size muhalif olan Evrensel’di,
BirGün’dü, Yeni Yaşam’dı; bu gazeteler cezaevine girmeyecek. İlginç bir şey ama
çıkardığınız yasayla beraber bu muhalif gazetelerin köşe yazarları da
cezaevinden çıkmayacak yani özgür basını hapsedeceksiniz, içeriye koyacaksınız;
onların yazdığı gazeteleri de asla o cezaevlerine sokmayacaksınız. İşte
buradaki anlayış budur. 
Bu
yağdanlıklar sizinse sahip çıkın, değilse, bunlar her dönemin adamıdır,
döneminiz bitmek üzere, yeniden gelenlere yağcılık yapacaklardır; bilin.
Rahmetli Özal’dan beri var bu yağdanlıklar. Bunların yazdığı gazeteleri
fonladığınızı, milletin anasına küfreden bir iş adamı vardı, o, telefonda
söylemişti; hepiniz duydunuz. Bu gazeteleri fonlayacak 32’nci maddeyi
getiriyorsunuz. Ve aynı zamanda, Anayasa’nın 26’ncı maddesindeki haberleşme
özgürlüğünü engelleyerek gerçek habercilik yapanları size muhalif diye
cezaevinden içeri sokmamayı düşünüyorsunuz.
Şimdi,
gelelim bu yasayla kimleri affettiğiniz, kimleri affetmediğiniz meselesine.
Soma’da 301 madencinin ölümüne neden olanları affediyorsunuz, Çorlu’da tren
kazasında ölenlerin faillerini affediyorsunuz, Aladağ’daki öğrencilerin
katillerini affediyorsunuz, Gezi davasında ölenlerin yargılanan faillerini
affediyorsunuz, mafyayı affediyorsunuz, çeteyi affediyorsunuz, Burhan Kuzu’yu
-dün söyledim- affediyorsunuz. Size bir tavsiyem var, aslında Büyükelçi olarak
atadığınız Egemen Bağış da normalde “Bakara makara” diye bu milletin dinî
duygularıyla dalga geçmişti, isterseniz, zaman aşımına uğramadıysa 216/(1)’den
ona da usulen açın bir dava, sonra onu da affedersiniz. Böyle yollarla beraber
gidersiniz.
Kimleri
affetmiyorsunuz? Gerçeği yazan gazetecileri affetmiyorsunuz, barış yanlılarını
affetmiyorsunuz, Osman Kavala gibi insan hakları savunucularını
affetmiyorsunuz, savunmaya özgürlük isteyen avukatları affetmiyorsunuz,
seçilmişleri ve siyasileri affetmiyorsunuz, kendi sosyal medya hesabından
düşüncelerini paylaşmış olanları affetmiyorsunuz, sizi eleştirenleri
affetmiyorsunuz, demokratik eylemlere katılmış öğrencileri affetmiyorsunuz, dün
burada söyledim, masum Harp Okulu öğrencilerini de affetmiyorsunuz. 
Biz,
işte tam bu noktada fikrimizi söyledik, milletimize dedik ki: Biz, burada,
kader mahkûmlarının çıkışıyla alakalı yanlarında olacağız, onların özgürlüğüne
kavuşmalarını istiyoruz. Bu yasayla özgürlüğüne kavuşacak olanlarla ilgili bir
hesabımız yok. Biz, bu millete şiddete yönelmemiş, silahlı kalkışmaya
yönelmemiş, düşüncelerinden dolayı yargılanan, bu duruşundan dolayı yargılanan
insanların da bu yasa kapsamına alınmasının savunuculuğunu yapıyoruz burada;
dışarıya yanlış servisler yapmayın. Sizin hesabınız yandaşlarınız; bizim
hesabımız akla, vicdana, adalete uygun bir infaz yasası çıkarma meselesidir.
Bunun örneğini de dün verdik. 
(Mikrofon
otomatik cihaz tarafından kapatıldı)
BAŞKAN
– Sayın Aydoğan, tamamlayın sözlerinizi.
TURAN
AYDOĞAN (Devamla) – Tamam efendim.
Eğer
sizin vicdanınıza kalsa kendi Genel Başkanınız -burada benim partimin oylarıyla
beraber siyasi özgürlük kazandı- bugün gelse onu da affetmezsiniz. Size
tavsiyem şudur: Bizim Genel Başkanımızın bize direktifidir -biz brif verir,
direktif alırız- adil, vicdanlı ve toplumun hassasiyetlerine uygun bir yasa
yapılması yönündedir talimatı. 
Sanıyorum
sizin, Genel Başkanınızla bir talimat eksikliği ilişkiniz söz konusu. Sayın
Genel Başkanınızla, Sayın Cumhurbaşkanıyla tekrar temasa girin, deyin ki:
“Mahcup oluyoruz, sizi affeden iradeye mahcup oluyoruz, size siyasetin önünü
açan özgürlükçü ifadelere mahcup oluyoruz.” 
Gelin
burada doğru işler yapalım, yanlışlıkla içeride tuttuğumuz insanların da burada
önünü açalım. Belki o yanındaki yağdanlık danışmanlar ona yanlış bilgi
veriyordur. Bir demokratik merkezî parti refleksi gösterin, yeniden bunları
değerlendirelim çünkü akıl birliğine ihtiyaç var. Millet bizden doğru bir yasa
bekliyor. 
Hepinize
saygılar sunuyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın Başkanım, biraz evvel kürsüden konuşan hatibin
baştan sona temelsiz ve mesnetsiz bütün iddialarını reddettiğimizi ifade etmek
istiyorum. 
Teşekkür
ediyorum.
BAŞKAN
– Kayıtlara geçmiştir.
Aynı
mahiyetteki önergeleri oylarınıza sunuyorum: Kabul edenler… Etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 32’nci maddesinin aşağıdaki
şekilde değiştirilmesini arz ve teklif ederim. 
“MADDE
32- 5275 sayılı Kanunun 32 nci maddesinin üçüncü fıkrası aşağıdaki şekilde
değiştirilmiş ve maddeye aşağıdaki fıkra eklenmiştir. 
(3)
Hukuka aykırı olarak yayımlanmış hiçbir yayın hükümlüye verilmez.”
 Bedri
Yaşar Ayhan Erel Muhammet Naci Cinisli
 Samsun Aksaray Erzurum
 Yasin
Öztürk Zeki Hakan Sıdalı
 Denizli Mersin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Bedri Yaşar’ın.
Buyurun.
(İYİ PARTİ sıralarından alkışlar) 
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum.
Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 32’nci maddesi üzerinde söz almış
bulunuyorum. 
Kanun
maddesiyle düzenlenmeye çalışılan husus bizce yeniden ele alınmalıdır. “Kurum
disiplinini, düzenini ve güvenliğini bozmak, hükümlülerin iyileştirilmesi
amacıyla ulaşmayı zorlaştırmak” ifadelerinden ne anlaşılması gerektiği izaha
muhtaçtır. Bir yayın, kitap, fasikül kamu denetiminden geçip, basılıp cezaevine
gelebiliyorsa ikinci bir denetim hangi kıstasla yapılacaktır? Böylesine ucu
açık, kurum yönetiminin sınırsız inisiyatifine bırakılan bu yeni uygulama
amaçladığı disiplin ve düzeni bizzat kendisi bozacaktır. 
Maddenin
4’üncü fıkrasında yapılan eklemeyle yasak yayınların uluslararası bir standarda
dayandırıldığını görmekteyiz fakat bir önceki fıkrada “kurum güvenliğini
tehlikeye sokmak” ibaresini yetersiz bulup “kurum disiplinini, düzenini ve
güvenliğini bozmak hükümlerinin iyileştirilmesi amacına ulaşmayı zorlaştırmak”
ibarelerinin ekleniyor olması belirsizliği artırmaktadır. Kurum disiplinini
bozmanın, hükümlünün ıslahını zorlaştırmanın bir kitap veya süreli yayın eliyle
nasıl olabileceğinin standardı tam olarak nedir? Cezaevi dışında kaosa hizmet
etmeyen yayın cezaevinin içine girince şeytanlaşacak mıdır? Kamu otoritesinin
yayınlanmasında sakınca görmediği, hukuki herhangi bir engele muhatap olmamış
bir yayının cezaevinde yönetici inisiyatifine dayalı uygulamalarla
yasaklanmasını doğru bulmuyoruz. Bu uygulamalar uluslararası camiada zaten
kırık olan notlarımızın iyileşmesine engel olacaktır. 
Bugün,
ülkelerin birbirinin iktisadi ve içtimai vitrininde görmek istediği asli
unsurlar başta hukukun üstünlüğü ve beraberindeki demokratik değerlere verilen
kıymettir. Bu unsurlar devletler ve milletlerin birbirine güvenmesinin evrensel
dayanaklarıdır. Bu kanunda geçen ibareler gibi inisiyatife dayalı
standardizasyondan, evrensellikten ve anayasal hakları muhafaza etmekten uzak
yasaklamalar ülkemize olan güveni zedelemektedir. Yasa dışı terör oluşumlarının
direktiflerini içeren yayınlar zaten ilgili kurum ve kuruluşlarca denetlenmekte
ve yayınına müsaade edilmemektedir. 
Değerli
arkadaşlar, ne kadar yasakçı politika izlersek bunun karşılığı olarak bu yasak
yayınlara ilginin arttığını hepimiz biliyoruz. Dolayısıyla, imkânı ve fırsatı
olan her yerde, özellikle genel müdürlerin, Türk Hava Yolları da dâhil… Mesela
biz Yeniçağ’ı hiçbir kamu kurum ve kuruluşunda göremiyoruz. Değerli arkadaşlar,
Hükûmet bunun yayınına izin vermişse, ilgili kurumlar izin vermişse bunları yasaklamanın,
bunları bu kurumlara sokmamanın hiç kimseye bir faydası yok. Üzerine, önüne set
koyduğunuz her şey bu işi daha cazip hâle getirir.
Yine,
bu kapsamda, bu tür yayınlardan bahsederken -şu an TRT bir yayın yapıyor-
özellikle bu uzaktan eğitimle ilgili ciddi sorunlar var, bu on beş dakikalık
süre yeterli olmuyor. Kaldı ki sizin sağladığınız 3 gigabytlık internet de
yeterli değil. Özellikle kırsal kesimlerde bunun izlenebilirliği yok; yani televizyon
yok bilgisayar yok, sadece babaların elindeki telefonla bunları takip etmeye
çalışıyorlar ki bu da bugünkü şartlarda çok ciddi problemler oluşturmakta.
Kaldı ki özürlülerle ilgili, sadece işin o kısmı değil, özürlülerin eğitimiyle
ilgili de ciddi problemler var. Bunların üzerinde durulması lazım.
Niye
bu konuya giriyoruz? Bakın, bugün konuştuğumuz yasa tasarısı dahil tümü
coronavirüsün bir sonucudur. Neticede bugün bu 90 bin kişinin içerisinde kaç
tane kader mahkûmu var, hırsızlıktan, yolsuzluktan dışarı çıkacak kaç kişi var
bilmiyorum ama bugün esnafın sayısına bakarsanız, çiftçinin sayısına
bakarsanız, sanatkârın sayısına bakarsınız nelerle muhatap olduğumuzu daha iyi
anlarsınız. Biz altı gündür bu yasayla uğraşıyoruz. İnşallah bundan sonraki
gündemlerde de diğer grupların problemleriyle hemhâl oluruz, onlarla istişare
etmeye çalışırız, onlara birer çözüm üretmeye çalışırız. Burada Sayın Grup
Başkan Vekili dedi ki “İşte, maddelerin üzerinde konuşulmuyor.” 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
BEDRİ
YAŞAR ( Devamla) – Tamamlıyorum.
Bakın,
on sene sonra bu tutanaklar açıldığı zaman iktidar milletvekillerinin de bu
kürsüde bu maddelerle ilgili neler konuştuğunu onlar da açacaklar okuyacaklar,
sizin burada ne söylediğinizi tutanaklar açıldığı zaman onlar da merak edecekler.
Yani iktidar partisi milletvekillerinin 70 madde üzerinde diyecekleri tek
kelime yok mu arkadaşlar? Ayrıca Grup Başkan Vekilleri zaman zaman söz
alıyorlar, bakın aldıkları sözlere, tutanakları alın inceleyin, infaz yasasıyla
ilgili ne kadar zaman ayırmışlar, polemiklerle ilgili ne kadar zaman
ayırmışlar? Onu da sizin takdirinize bırakıyor, yüce heyetinizi saygıyla
selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 32’nci maddesiyle 5275 sayılı
Kanun’un 62’nci maddesine eklenen dördüncü fıkraya, birinci cümlesinden sonra
gelmek üzere, aşağıdaki cümlenin eklenmesini arz ve teklif ederiz. 
“Ancak
ilan ve reklamın geçici süreyle kesilmesi hali, bu hükmün dışındadır.” 
 Muhammet
Emin Akbaşoğlu  Ali Özkaya Cemil Yaman
 Çankırı Afyonkarahisar Kocaeli

 Ali
Cumhur Taşkın Hasan Çilez 
 Mersin Amasya

BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkan. 
MUHAMMET
EMİN AKBAŞOĞLU (Çankırı) – Gerekçe… 
BAŞKAN
– Gerekçeyi okutuyorum: 
Gerekçe:

Maddeyle,
5275 sayılı Kanun’un 62’nci maddesine fıkra eklenerek Basın İlan Kurumu
aracılığıyla resmî ilan ve reklam yayınlama hakkı bulunmayan gazetelerin ceza
infaz kurumuna kabul edilmeyeceği düzenlenmektedir.
Önergeyle,
2/1/1961 tarihli ve 195 sayılı Basın İlan Kurumu Teşkiline Dair Kanun kapsamında
resmî ilan ve reklam yayınlama hakkı bulunup da anılan Kanun’un 49’uncu maddesi
hükmü uyarınca yetkili makam tarafından müeyyide uygulanması ve bu çerçevede,
geçici süreyle ilan ve reklamın kesilmesi durumunda, ilgili gazetenin geçici
süre içinde de ceza infaz kurumuna kabul edileceği hükmü getirilmektedir.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir. 
Kabul
edilen önerge doğrultusunda 32’nci maddeyi oylarınıza sunuyorum: Kabul edenler…
Etmeyenler… Kabul edilmiştir. 
33’üncü
madde üzerinde üç önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 33’üncü
maddesinin teklif metninden çıkarılmasını arz ederiz. 
 Mensur
Işık Mahmut Toğrul  Tuma Çelik
 Muş Gaziantep Mardin
 Rıdvan
Turan Tulay Hatımoğullları Oruç Züleyha Gülüm
 Mersin Adana İstanbul
 Murat
Çepni 
 İzmir

BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Mahmut Toğrul’un. 
Buyurun.
(HDP sıralarından alkışlar) 
MAHMUT
TOĞRUL (Gaziantep) – Teşekkür ederim Sayın Başkan, Genel Kurulu ve sizleri
saygıyla selamlıyorum. 
Sayın
Başkan, hukuk dediğimiz şey “hak” kavramı üzerine kuruludur. Hak da vicdan
arayışının karşılığıdır. Madem böyle bir infaz yasası düzenlemesi getirildi, bu
düzenlemenin hiç değilse demokratik olması beklenirdi, hukuk ilkelerini
içermesi ve adaletli sonuç doğurması istenirdi. Bu nitelikleri taşıması
gerekiyordu fakat bunların hiçbiri yok. 
Şimdi,
biraz önce siz muhalefetin bu teklife muhalefet ettiğini söylediniz. Sayın Başkan,
bizim burada muhalefet ettiğimiz şey, bir defa, bu teklifteki adaletsizlik,
hukuksuzluktur; yoksa eğer siz infazda eşitliği ve adaleti sağlarsanız biz bu
torbayı birkaç saat içerisinde yasalaştırabiliriz. 
Şimdi,
bakın, değerli arkadaşlar, AKP-MHP ittifakı, son dönemde muhaliflerini
siyaseten bertaraf etmenin yolu olarak, Türkiye’de kolluğu ve aslında
uluslararası hukuka aykırı olan Terörle Mücadele Kanunu’nu bir sopa olarak
kullanıyor, yargıyı bir sopa olarak kullanıyor. Kolluk ve yargıyı kullanarak
muhaliflerini siyaseten bertaraf etmeye çalışıyor. Sözle muhalefet edemediği,
siyasetle yenemediği muhaliflerini bunları kullanarak bertaraf etmeye
çalışıyor. 
Bakın,
biz, belediyelerimizin gasp edildiğini, milletvekilli arkadaşlarımızın
tutuklandığını, belediye Eş Başkanlarımızın tutuklandığını, İdris Baluken gibi
burada Grup Başkan Vekilliği yapmış olan bir arkadaşımızın durumunu uzun uzun
anlattık. Aslında anlamak isterseniz çok da delile ihtiyacınız yok. 
Değerli
arkadaşlar, bakın ben, AKP’nin muhalefeti nasıl bertaraf etmek istediğini bir
örnek üzerinde, Gaziantep’te yaşanan bir örnek üzerinde anlatmak istiyorum.
Bakın, şu anda cezaevinde 300 bin mahkûm var. Bu her 6 mahkûmdan bir 1’i
tutuklu. Kasım ayında biz kongre hazırlığı yapıyoruz, AKP-MHP ittifakı bize
kongre yaptırmamak için Antep’te bir operasyon yaptılar. Operasyonda 57
arkadaşımız gözaltına alındı. Kimlerdi? Bakın, Ömer Faruk Koç, partimizin parti
meclisi üyesi, emekli öğretmen. Müslüm Kılıç, emekli öğretmen, il Eş
Başkanımız. Abdullah İnce, Demokratik Bölgeler Partisi il Eş Başkanı, emekli
öğretmen. Fadile Dikici, 55 yaşlarında, DBP (Demokratik Bölgeler Partisi) il Eş
Başkanı. Fatma Lebe -dün Ömer Vekil burada gündeme getirdi- 62 yaşında. Bu
insanların hepsi belli bir yaşta ve hepsinin hastalıkları var. Zeynep Kaygusuz,
değerli arkadaşlar, oğlu vefat etmişti, taziyesi kuruluydu, taziyenin ikinci
gününde gözaltına alındı ve yaşlı bir anne, göz rahatsızlığı ve daha birçok
rahatsızlığı var, şimdi tutuklu.
Değerli
arkadaşlar, Güler Erat, partimizde geçmiş dönem Eş Başkanlığımızı yapmıştı,
hayatı boyunca gözaltısı yoktu, partimizde ne zaman siyaset yapmaya başladı,
son iki yılda 3 kez gözaltına alındı ve her seferinde ilk mahkemede bırakıldı.
Mehmet Özkan, Şahinbey, ilçe Eş Başkanımız. 
Peki,
bu arkadaşlarımıza suçlama neydi değerli arkadaşlar? “Neden mart ayında çok
toplantı yaptınız?” Biliyorsunuz, yerel seçim vardı mart ayında. “Neden
komisyonlar kurdunuz?” Parti Meclisi üyemize söylüyorlar. “Neden Celal Doğan’ın
seçim bürosuna gittiniz, kimin talimatıyla gittiniz, ne konuştunuz?” Antep
vekilleri gitsinler, dosyaya bir baksınlar, dosyada ne iddialar var, polis
iddiaları. 
Değerli
arkadaşlar, operasyon Kasımın 14’ünde yapıldı yani altı ay önce. Sekiz gün
gözaltında kaldılar, 20 ve 22 Kasım aralığında 57 kişiden 35’i tutuklandı bu
iddialarla değerli arkadaşlar, bu iddialarla. Şimdi, bu arkadaşlarımız
cezaevinde ölüme terk edilmek isteniyor. 
İşte,
Sayın Başkan, bizim karşı olduğumuz bu hukuksuzluktur. Siyaset yaptığı için,
yazdığı için, çizdiği için siz insanları gözaltında ölüme terk etmek
istiyorsunuz; biz bunu kabul etmiyoruz.
ALİ
ÖZKAYA (Afyonkarahisar) – Sakin, sakin ol!
MAHMUT
TOĞRUL (Devamla) – Bu, eğer gerçekten insani, vicdani bir duygu hissediyorsanız
sinirlenmenizi gerektirir Sayın Vekil; o açıdan sinirleniyoruz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
MAHMUT
TOĞRUL (Devamla) – Bu insanları sizin ölüme terk etmenize asla rıza
göstermeyeceğiz. O açıdan, bizim burada itiraz ettiğimiz de işte bu adaletsizliktir,
bu sistemsizliktir.
Değerli
arkadaşlar, o açıdan, sizler de oy verirken neye oy verdiğinizi görün ve onun
neticesine göre davranın. İşte yapılmak istenen bu. 
Bakın
kimler bırakılıyor? AKP’nin daha önce söz verdiği ve kendi yandaşı gördüğü
kesimler. 
Şimdi,
düşünün değerli arkadaşlar, bakın biri kalpazanlık yapacak, o kişi serbest
bırakılacak. Diyelim ki bir gazeteci, bu kalpazanlığın nedeninin AKP’nin
politikaları olduğunu değerlendirerek haber yaptı, o kişi içeride kalacak.
İşte, sizin yapmak istediğiniz bu. Bu kabul edilemez, biz buna direneceğiz.
Teşekkür
ediyorum. (HDP sıralarından alkışlar) 
BAŞKAN
– Sayın Özel, buyurun.
IV.- AÇIKLAMALAR (Devam)
38.- Manisa Milletvekili Özgür Özel’in, sağlıkta
şiddetin önlenmesi kanun teklifiyle ilgili Sağlık Komisyonunun katkısının
alındıktan sonra teklifin Adalet Komisyonuna gelmesini önerdiklerine ilişkin
açıklaması
ÖZGÜR
ÖZEL (Manisa) – Sayın Başkan, sabahki konuşmamda pazartesi gününe Adalet
Komisyonunun konulmasını ve bu kanunla aynı günde görüşme yapılacak olmasını,
toplantı yapılacak olmasını eleştirmiştim çünkü Adalet Komisyonu üyelerinin
tamamına bu kanun görüşülürken burada ihtiyaç var demiştim. O toplantı
çarşambaya alınmış, bu doğru bir karar ama ikinci bir kısmı vardı
söylediğimizin, Sağlık Komisyonu tali komisyon ve çarşamba günü bütün
sağlıkçıların Adalet Komisyonuna gidip orada bir mutabakat aramaları, Adalet
Komisyonunun çarşamba günkü çalışmasını da güçleştirecek. Sağlık Komisyonunun
kendisi mutlaka -hazır kendisi de tali komisyon olarak atanmışken- pazartesi
günü toplanmalıdır. Sabah da hatırlattım, Sağlık Komisyonu Başkanı hafife
alıyor. Biz daha önce bu çağrıyı yaptığımızda, coronanın ilk vakasından on beş
yirmi gün önce…
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – …Cumhurbaşkanımız “Dut pekmezini ihmal etmezsek coronavirüs
Türkiye’ye uğramayacak.” demişti. Şimdi aynı hatayı yapmayalım. Bütün
arkadaşlarımız burada, bir çağrı olsun, pazartesi olur, salı olur. Sağlık
Komisyonu sağlıkta şiddet yasası teklifinde ortaklaşsın, çarşamba günü Adalet
Komisyonunun teknik katkısı, yani Ceza Kanunu açısından yapacağı değerlendirme,
işin sağlıkla ilgili kısmı olgunlaşarak gelsin. Bu, yapıcı bir öneridir.
Sabahki önerimiz kabul görmüş, devamının da kabul görmesini ümit ediyoruz. 
Teşekkür
ederim Sayın Başkan.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Buyurun
Sayın Beştaş.
IV.- AÇIKLAMALAR (Devam)
39.- Siirt Milletvekili Meral Danış Beştaş’ın, sağlıkta
şiddetin önlenmesi yasa teklifini önemsediklerine ve sağlık emekçilerinin
taleplerinin karşılanabilmesi için Sağlık Komisyonunun ivedilikle toplanması
gerektiğine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Ben
de kısaca şunu söyleyeyim: Daha önce de ifade etmiştik, sağlıkta şiddet
yasasını çok önemsiyoruz. Sağlık Komisyonu üyelerimiz daha önce de başvuru
yapmıştı corona salgınıyla ilgili toplantı yapılması ve tedbirlerle ilgili
karar alınması için. Bugün tekrar başvurularını yaptılar, doğrudur. Sağlıkta
şiddet yasa teklifi Türk Ceza Kanunu’nda düzenleme gerektiriyor ama bu
düzenlemelerin özellikle sağlık emekçilerinin taleplerinin karşılanması için ve
bu virüsü engelleme noktasındaki çalışmalarla birlikte ve sağlıkçıların önemine
binaen mutlaka Sağlık Komisyonunun ivedilikle toplanması gerekiyor. Adalet
Komisyonu çarşamba gününe ertelendi, bu olumlu bir gelişme; onlar buradalar,
iki işi birden yürütemezler ama Sağlık Komisyonu üyeleri burada rahatlıkla bu
toplantıyı icra edebilirler. Bizim de talebimiz, acilen Sağlık Komisyonunun
toplanmasıdır. 
Teşekkür
ediyorum. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 33’üncü maddesinde geçen “Salgın
Hastalık” ibaresinin “Pandemi” şeklinde değiştirilmesini arz ve teklif ederiz. 
 Alpay
Antmen Zeynel Emre Süleyman Bülbül
 Mersin İstanbul Aydın
 Turan
Aydoğan Mustafa Sezgin Tanrıkulu Saliha Sera Kadıgil Sütlü
 İstanbul İstanbul İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Mustafa Sezgin Tanrıkulu’nun. 
Buyurun.
(CHP sıralarından alkışlar)
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; evet, altı
gündür buradayız, bir af yasasını tartışıyoruz ama bununla ilgili kim ne
söylemişti ve bu af tartışması nasıl gündeme geldi; bunu da bir hatırlayalım
diye sizlere bir hafıza çalışması yapacağım. Sayın Cumhurbaşkanı Erdoğan 24
Mart 2018 tarihinde Güngören ilçe kongresinde şunları söylemiş: “Devlet husumet
yeri olamaz, kendi insanına husumet duyamaz; her devletin geçmişinde
vatandaşını affetmek vardır.” Daha sonra, 12 Mayıs 2018 tarihinde yani
seçimlerden önce Sayın Devlet Bahçeli, organize suç çetesi yöneticisi olmaktan
yargılanan ve hükümlü olan 2 hükümlüyle ilgili olarak şunları söylemiş: “Bu
kardeşlerimizi taş duvarların ardında çürümeye terk etmek ne kadar adil ve
adaletlidir?” Bunları söylemiş. Sonra, tam bir gün sonra, 13 Mayıs 2018
tarihinde Sayın Erdoğan İngiltere ziyareti öncesinde Atatürk Havalimanı’nda
yaptığı açıklamada Sayın Devlet Bahçeli’nin bu konudaki sözlerine atfen aynen
şunu söylemiş: “Bahçeli’nin bu talebi veya teklifi kendisine ait bir taleptir,
tekliftir ama bizim şu anda Hükûmetimizle böyle bir düşüncemiz kesinlikle yok.”
Daha sonra, 23 Mayıs 2018 tarihinde Sayın Devlet Bahçeli, organize suç örgütü
kurmaktan yargılanan hükümlüyü Kırıkkale Yüksek İhtisas Hastanesinde ziyaret
etmiş sonra 9 Haziran 2018 tarihinde Sayın Erdoğan Zeytinburnu gece mitinginde
aynen şunları söylemiş: “Yani insana eğer yargı haklarında bir hüküm vermiş de
içeriye girmişse onları affetme yetkisi bizde değil, bu bir. İki: Şu anda
Parlamentonun böyle bir işlevi yok, bu da ortada. Biz kalkıp da bu işi oya
tahvil etmek için bir af çıkarmayız.” Sonra yine Sayın Cumhurbaşkanı Erdoğan 5
Eylül 2018 tarihinde Kırgızistan dönüşünde aynen şunları söylemiş: “İlke şu:
Devlete karşı işlenenlerde devlet bu yetkiyi kullanabilir ama şahıslara karşı
işlenen olduğunda orada, devletin böyle bir af yetkisi kesinlikle yoktur.”
Sonra,
7 Eylül’de MHP’nin MYK toplantısı yapılmış, afla ilgili konuşmalar ve
tartışmalar gündeme gelmiş. Sonra Kırıkkale Yüksek İhtisas Hastanesi Başhekimi
ve Sağlık Müdürü hakkında soruşturma açılmış, sahte rapor verdikleri için
açılmış, Sayın Devlet Bahçeli’nin ziyaret ettiği şahsiyetle ilgili olarak.
Sonra, 22 Eylül 2018 tarihinde Milliyetçi Hareket Partisi Genel Başkan
Yardımcısı afla ilgili tekliflerini Parlamentoya sunmuş. Yine 23 Eylül 2018
tarihinde, sadece bir gün sonra Sayın Erdoğan “Ancak bunu affedebilecek merci,
o şahısların, mazlum, mağdur insanların ta kendisidir.” demiş ve yine devleti
işaret etmiş. Sonra, 24 Eylül 2018 tarihinde Milliyetçi Hareket Partisi
teklifini sunmuş ve bu şekilde devam etmiş. Sonra, 4 Aralık 2019 tarihinde de
Milliyetçi Hareket Partisi teklifini beklemeye almış. Bunlar kronolojik şeyler.
Dolayısıyla bu teklif başlangıç, Milliyetçi Hareket Partisinin sonuçta organize
suç örgütü üyesi olmaktan yargılanan bir şahsiyeti cezaevinde ziyaretiyle
başlamış. Bugüne kadar geldik bu işte ve Sayın Erdoğan’ın söylediği tek söz
var: “Devlete karşı işlenmiş suçlarda yetki bize aittir ama onun dışında bize
ait değil.” demiş. Şimdi, Türkiye’de terör suçluları ile siyasal suçlular
arasında bir ayrım var mı? Yok. Ben geçen konuşmamda da ifade etmiştim.
Dolayısıyla şimdi düşüncesini ifade eden, yazı yazan ve herhangi bir biçimde
muhalif olan insanlar cezaevlerinde yani Sayın Erdoğan’ın tarif ettiği biçimde,
devlete karşı suç işlemişler; bu nedenle ya tutuklular ya da hükümlüler. Şimdi,
Sayın Erdoğan’ın sözleri ortada. Peki, bu yasa teklifi bunun için bir şey
içeriyor mu? Hayır. Peki, Sayın Erdoğan’ın bundan haberi var mı? Tabii ki var.
O zaman bu sözleri nereye yazacağız, dediklerini, şimdiye kadar söylediklerini
nereye yazacağız? Zeytinburnu’nda, Güngören’de, Kırgızistan’dan gelirken,
İngiltere’ye giderken dediklerini nereye yazacağız? O zaman bu af niçin gündeme
geldi?
Değerli
arkadaşlar, bakın, pandemi var, salgın var; cezaevlerinde binlerce insan var,
yüzlerce hasta var, yüzlerce kadın ve çocuk var. Bu yasa kadınlar için bile
ayrım getiriyor. 
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (Devamla) – Bitiriyorum Sayın Başkanım. 
BAŞKAN
– Tamamlayın sözlerinizi.
MUSTAFA
SEZGİN TANRIKULU (Devamla) – Dolayısıyla bizim yapmamız gereken, infazda
adaleti ve eşitliği sağlamak. Gazetecileri, siyasetçileri, avukatları,
muhalifleri, sivil aktivistleri, çocuğunu okula gönderenleri, bankaya para
yatıranları ve sendika üyesi olanları terörist olarak kabul etmek değil; onları
da bu yasanın kapsamına alabilecek, eşit ve adaleti sağlayan bir yasa çıkarmak
olmalıdır. Elimizi vicdanımıza koyalım ve Sayın Genel Başkanınızın bu
sözlerine, benim çıkarabildiğim bu sözlerine sizler itibar edin.
Hepinize
saygılar sunuyorum ve sağlıkla kalın diyorum. (CHP ve HDP sıralarından
alkışlar)
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
IV.- AÇIKLAMALAR (Devam)
40.- Manisa Milletvekili Erkan Akçay’ın, İstanbul
Milletvekili Mustafa Sezgin Tanrıkulu’nun görüşülmekte olan 207 sıra sayılı
Kanun Teklifi’nin 33’üncü maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Şimdi, sayın konuşmacının konuşmasını kısmen dinledik,
tutanakları ayrıca inceleyeceğiz.
Şimdi,
bu sözleri şöyle kabul etmiyoruz: Bu bahsettiği birtakım kronolojik konuları,
kamuoyu önünde son derece açık ve şeffaf bir şekilde ifade etmiştir ve ayrıca
Milliyetçi Hareket Partisinin açıklamaları -başta Sayın Genel Başkanımızın
açıklamaları olmak üzere- son derece açık ve nettir. Dolayısıyla yoruma
müteallik bir durum yoktur. Farklı yorum çıkarma gayreti içerisinde olduğunu düşünüyorum.

Bu
Kırıkkale safahatına ilişkin hususlarda da eğer Sayın Ramazan Can kısa bir
açıklama yaparsa ayrıca memnun oluruz.
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Sayın Tanrıkulu’nun verdiği kanun teklifleri burada, elimizde
ve geçen dönem verdiklerini tekrar yeniledi. Bütün sıkıntısı terör suçlarının
bu infaz veya muhtemel af kapsamı içerisine alınması; bunun çalışmalarını
yapıyor. Efendim, gazeteciymiş de, siyasi suçluymuş da… Ceza Kanunu’muzda veya
Terörle Mücadele Kanunu’nda “siyasi suçlu” diye bir suçlu mu var? Dolayısıyla
bütün sıkıntı buradan kaynaklanıyor. 
Terör
örgütüne yardım yataklık, onun propagandasına yönelik faaliyetler olarak… Terör
örgütü deyince sadece eline silah alıp eylemde bulunan örgüt mensubu
anlaşılmıyor; bütün terör örgütlerinin propaganda faaliyetleri var ve bu
örgütlerin kendilerine göre sivil toplum kuruluşları, medya mecraları,
kalemşörleri var.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ERKAN
AKÇAY (Manisa) – Biz, Ahmet Altan gibi ve benzeri FETÖ’cü veya birtakım PKK
yandaşı olan kişilerin, miting meydanlarında isimlerinin anons edilerek
alkışlatıldığını da biliyoruz. Yani bu kişileri biz terör suçlusu olarak kabul
ediyoruz. 
GÜLÜSTAN
KILIÇ KOÇYİĞİT (Muş) – Masumiyet karinesine ne oldu ya, masumiyet karinesine?
ERKAN
AKÇAY (Manisa) – Bizim bunu kabul edip etmememizin bir manası da yok, hukuk ve
mahkemeler böyle kabul ediyor.
Teşekkür
ederim. (MHP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
41.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, şimdi, Sezgin Tanrıkulu’nun şahsına yapılan hakaret
ayrı ama tabii…
ERKAN
AKÇAY (Manisa) – Ne hakareti ya! Hakaret yok ki Sayın Özel.
BAŞKAN
– Hakaret yok canım.
ÖZGÜR
ÖZEL (Manisa) – Canım, Sayın Başkan, çok rica edeceğim.
BAŞKAN
– Ne dedi de hakaret etti, anlamadım ben.
ÖZGÜR
ÖZEL (Manisa) – “Kendisinin bütün gayesi teröristleri dışarı çıkarmaktır.”
lafında bir şey görmüyorsanız, o ayrı.
BAŞKAN
– Yok tabii onda bir şey… 
ÖZGÜR
ÖZEL (Manisa) – Daha ne olacak? 
BAŞKAN
– Herkes birbirine çok daha ağırını söylüyor.
ÖZGÜR
ÖZEL (Manisa) – Olur mu canım!
MUHAMMED
LEVENT BÜLBÜL (Sakarya) – Hangi kelimeyle hakaret etti? Kendisine sorun.
ÖZGÜR
ÖZEL (Manisa) – Ya, ne demek ya! Ne demek!
BAŞKAN
– Çok daha ağırı söyleniyor. Bunda bir şey yok ki, bu bir fikir yani.
ÖZGÜR
ÖZEL (Manisa) – Sayın Başkan, tamam, sataşma diyelim. O konudaki hakkının saklı
kalması kaydıyla...
ÜMİT
YILMAZ (Düzce) – Verdiği kanun teklifleri ortada işte.
MUHAMMED
LEVENT BÜLBÜL (Sakarya) – Kanun teklifleri burada.
ÜMİT
YILMAZ (Düzce) – Kimleri çıkartmak istediği ortada.
ÖZGÜR
ÖZEL (Manisa) – Şunu söylemem lazım: Dünyada “siyasi suç” diye tanım vardır.
Sözle işlenen, düşünerek işlenen, yazılarak işlendiği iddia edilen şeyleri
“siyasi suç” kapsamına koyarlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
ÖZGÜR
ÖZEL (Manisa) – Bu, eline silah alıp -daha önce de defalarca söyledim, Sayın
Başkan da bilir bu konudaki düşüncemi- devletin polisine, askerine kurşun
sıkanın…
METİN
NURULLAH SAZAK (Eskişehir) – O tetikçi, o.
ÖZGÜR
ÖZEL (Manisa) – …ya da kendisine emanet edilen devletin silahlarıyla millete
hatta milletin Meclisine saldıranın veya bu organizasyonu kuranların,
örgütleyenlerin, finanse edenlerin bir terör örgütü olarak görülmesi gayet
tabiidir. Ancak hiçbir şekilde eline silah almamış, kimseye aldırmamış, bu
organizasyonun bir parçası olmamış kişileri, en basitinden gazetecileri “terör
örgütü üyesi olmamakla birlikte -Niye? Astlık-üstlük ilişkisi yok, hiyerarşi
yok, irtibat yok, bilmem ne yok- bir terör örgütünün lehine olabilecek şeyler”
deyip yazdığı yazıyı kapsama sokanlar var. Türkiye'de terör tanımında sorun
var. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
ÖZGÜR
ÖZEL (Manisa) – Terör tanımı, bir, lafzen, kapsam olarak çok geniş; iki,
Cumhurbaşkanının elde ettiği güçle ve yargı üzerindeki etkinliğiyle zaten
kapsam yönünden sorunlu olan terör tanımıyla Cumhurbaşkanının “terörist” olarak
gördüğü hatta kendi vicdanında mahkûm ettiği herkesi mahkûm eden ve o kapsama
sokan bir yargı sistemi var. Cumhuriyet savcısının iddianamesi FETÖ’cülerden
“copy-paste”. Belgelendirmeyi de FETÖ’cüler planlamış ama yapamadan kendisi
içeri girmiş, o iddianame giderken öyle bir çöküyor ki… Diyorlar ki: “Dışarıdan
pizza söylendi, kanıtı var.” Kanıtı koyamadan, FETÖ’cü gitmiş; kanıtı
üretemeden iddianame çöktü. 3 hâkim “Bu iddiaların hiçbirinin ispatı yok,
herkes beraat etti.” dedi. Ertesi gün Sayın Recep Tayyip Erdoğan “Birisini dün
beraat ettirmeye kalktılar.” dedi. Bu ne demek Sayın Başkan? Türk milleti adına
orada karar veriyor hâkim, heyet ama beraat eden adam için Cumhurbaşkanı diyor
ki: “Beraat ettirmeye kalktı.”
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın, son kez açıyorum.
ÖZGÜR
ÖZEL (Manisa) – Çünkü ne var? Açıkçası artık Türkiye’ye jüri sistemi geldi.
Cumhurbaşkanı kendisini millet jürisinin sözcüsü sanıyor. Kendi gönlünde mahkûm
ettiği birisini, kendi zihninde mahkûm ettiği birisini, sizin “bağımsız yargı”
diye söylediğiniz yargının kararı bile beraat ettirmeye yetmiyor.
BAŞKAN
– Sayın Özel, tamamlayın artık.
ÖZGÜR
ÖZEL (Manisa) – Adam kararı açıklıyor, oy birliğiyle, herkes alkışlıyor,
çantalar toplanıyor, karar yazılıyor; şahsım onu beraat ettirmeyince beraat
edemiyorsun. Arkadaşlar, işte bu yüzden, terör tanımı da uygulaması da
sorunludur; onu tartışıyoruz.
Teşekkür
ederim.
BÜLENT
TURAN (Çanakkale) – Terör tanımını konuşmuyoruz ama Sayın Başkan.
ERKAN
AKÇAY (Manisa) – Başkanım…
BAŞKAN
– Sayın Akçay, başka söz isteyenler de var; vereceğim sırayla, lütfen.
Sayın
Beştaş, buyurun.
42.- Siirt Milletvekili Meral Danış Beştaş’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Öyle
görülüyor ki, bu kanunun görüşmeleri süresince bolca terör kavramını
tartışacağız. Terör nedir? Kimler bu kapsamdadır? Bunun uluslararası ölçüleri
nelerdir? Biz bunu tartışmaktan bir adım geri durmayacağız. Neden? Çünkü demin
Sayın Grup Başkan Vekili ifade etti, “Terör örgütü üyeleri, sadece eline silah
alan değil, bunun propagandasını yapandır.” dedi. “Silah alması gerekmiyor,
sivil toplum örgütü üyesi de olabilir, gazeteci de olabilir.” gibi bir tespit
yaptı. Buna katılmamız mümkün değil. Defaatle söylediğimiz bir şey var. Bu
kanun kapsamında -tırnak içinde- terör diye ifade edilen suçların önemli bir
bölümü siyasi suçlardır. Siyasi suçları istediği kadar iktidar partisi ve
destekleyen parti “terör” diye nitelesin, bu, gerçeği asla değiştirmeyecek. 
(Mikrofon
otomatik cihaz tarafından kapatıldı) 
BAŞKAN
– Buyurun.
MERAL
DANIŞ BEŞTAŞ (Siirt) - Size iki örnek vereceğim. Sebahat Tuncel, 2 dönem
milletvekilliği yaptı, partimizin Eş Genel Başkanlığını yaptı, HDK’nin eş
sözcülüğünü yaptı ve gözaltına alındığında DBP’nin Eş Başkanıydı. 4 Kasım 2016
darbesinde bizim Eş Genel Başkanlarımız gözaltına alındığında, biz bütün
milletvekilleri adliyedeyken Sebahat Tuncel adliyenin önüne geldi -ben
tanıktım- ve adliyenin içine girmek istedi, adliyenin içine almadılar ve
maalesef, şiddetle -görüntüleri izleyenler bilir- gözaltına alındı. Yani
aslında Eş Başkanlarının, milletvekillerinin gözaltı sürecinde, adliyenin
önünde, adliyede olmak istedi ve nerede biliyor musunuz? Hâlâ Kandıra
Cezaevinde dört yıla yakın bir süredir tutuklu. Dava dosyasında ne mi var? Dava
dosyasında adliyenin önüne gitmek var, daha önce katıldığı basın açıklamaları
var. Şimdi, bunun neresinden tutacağız?
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Siirt) – Toparlıyorum.
BAŞKAN
– Sözlerinizi tamamlayın lütfen.
MERAL
DANIŞ BEŞTAŞ (Siirt) – Bunun terör suçu olduğunu kim iddia ediyorsa gelsin
tartışalım, her türlü yöntemle tartışmaya hazırız. “Nevroz” bayramına katıldığı
için insanlar terör örgütü üyeliğinden yargılanıyor, 8 Mart Dünya Kadınlar Günü
kutlamalarına katıldığı için terör örgütü üyeliğinden yargılanıyorlar. Belediye
başkanı, belediye başkanı aday tanıtımına katıldığı için şu anda tutuklu. Bunun
başka bir izahı var mı? 
Milletvekili
Bedia Özgökçe -buradaki milletvekillerinin hepsi bilir, tanır kendisini- 3’üncü
dönem milletvekiliydi ve Van Büyükşehir Belediye Eş Başkanı seçildi. Kendisi
hakkındaki dava şu: “Efendim, sen büro açılışlarına katılmışsın, kendi seçim
kampanyanın büro açılışlarına katılmışsın, mitingde konuşmuşsun, şu açıklamayı
yapmışsın.” Kimse bize bu fiillerin terör olduğunu anlatmasın, anlatamaz.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Siirt) - Anlatıyorlarsa biz buradayız, her türlü hukuki argümanla
tartışmaya hazırız. (HDP sıralarından alkışlar)
BAŞKAN
– Teşekkür ederiz.
BÜLENT
TURAN (Çanakkale) – Terör tanımı yapmıyoruz ki Sayın Başkan.
BAŞKAN
- Sayın Akçay… 
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Size söz vereceğim Sayın Sezgin, yerinizden söz vereceğim.
BÜLENT
TURAN (Çanakkale) – Terör tanımını bir daha yapalım o zaman.
MERAL
DANIŞ BEŞTAŞ (Siirt) – Yapalım, yapalım tabii, yapalım.
MAHMUT
TOĞRUL (Gaziantep) – Böyle terör tanımı mı olur ya?
BÜLENT
TURAN (Çanakkale) – İnfazı konuşuyoruz. Aynı şeyi kırk defa…
BAŞKAN
– Buyurun Sayın Akçay.
43.- Manisa Milletvekili Erkan Akçay’ın, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
tartışılacak bir husus yok, kanun açıkça tanımlamış bunu. Bunu
eleştirebilirsiniz, değerlendirebilirsiniz ancak ortada bir kanun var ve bu
hükümler de buna göre verilmiş. Terörle Mücadele Kanunu’nun 7’nci maddesinin
ikinci fıkrasında -üçüncü bendi de olabilir- “Haber verme sınırlarını aşmayan
veya eleştiri amacıyla yapılan düşünce açıklamaları suç oluşturmaz.” şeklinde
ifadesi de var. 
Kanunun
açıkça tanımladığında… Ahmet Altan eline hiç silah almamış, Taraf gazetesiyle
de bütün operasyonları âdeta yönetmiş. Fetullah Gülen de eline silah almamış.
(Mikrofon
otomatik cihaz tarafından kapatıldı)
BAŞKAN
– Devam edin lütfen.
ERKAN
AKÇAY (Manisa) – Dolayısıyla yapılan birtakım sınav yolsuzlukları, birtakım
hâkimlerin bu kumpasların içerisinde yer alması ve Türkiye’nin yaşadığı bir
dizi vahim hadiseler var. Yani bunlar ellerine silah almamışlar ki… Bunları
tartışabilirsiniz ama yani, biz bu tartışmanın içerisinde de olmayız. 
Teşekkür
ederim.
BAŞKAN
– Sayın Tanrıkulu, size kürsüden, sataşmadan söz vereceğim. 
BÜLENT
TURAN (Çanakkale) – Hangi ifadeden dolayı Sayın Başkan, biz de bilelim.
BAŞKAN
– Efendim, Sayın Tanrıkulu’na, terör örgütlerini ya da tanımı noktasında…
Artık, buradan söyletmeyin bana.
BÜLENT
TURAN (Çanakkale) – Bilelim ki biz de ona göre notumuzu alalım Sayın Başkan.
ÖZGÜR
ÖZEL (Manisa) – “Teröristleri çıkarmaktan başka gayesi yok.” dedi, öyle bir şey
yani.
BAŞKAN
- Buyurun Sayın Tanrıkulu. (CHP sıralarından alkışlar)
VII.- SATAŞMALARA İLİŞKİN KONUŞMALAR
1.- İstanbul Milletvekili Mustafa Sezgin Tanrıkulu’nun,
Manisa Milletvekili Erkan Akçay’ın yaptığı konuşması sırasında şahsına
sataşması nedeniyle konuşması
MUSTAFA
SEZGİN TANRIKULU (İstanbul) – Sayın Başkan, teşekkür ederim.
Yani,
benim burada bir polemiği başlatmak ve sürdürmek gibi bir niyetim yok, onu
açıkça ifade edeyim ama şu var: Bu af tartışması ne zaman gündeme geldi ve
kimler için geldi? Ve isim de vermedim özellikle burada. İsimleri de burada var
zaten, isteyen araştırır bulur. Ama Sayın Grup Başkan Vekilinin şahsımı ilzam
edici konuşmasını ben reddediyorum, doğru değil. Artı, burada cevap hakkı
kullanamayacak insanları, henüz daha mahkûmiyetleri kesinleşmemiş insanları
-burada hukuku savunacak bizler olması gerekirken- mahkûm etmesini de kabul
etmiyorum bir yurttaş olarak çünkü mahkûmiyetleri kesinleşmemiş insanları
burada -mahkûmmuş gibi- mahkûm ediyor. Doğru değil isim vermek, yoksa ben de
burada isim söyleyebilirdim değerli arkadaşlar; bakın, bunları yapmayalım.
Burada bizi izleyen milyonlarca insan var ve gerçekten de eline silah almamış,
terörle alakası olmayan, terör eylemi yapmamış, darbeyle alakası olmayan
binlerce tutuklu ve hükümlü var; özellikle tutuklular var, hükümlüler var;
dolayısıyla sonuçta bizden burada bir vicdan bekliyorlar, bir adalet
bekliyorlar. 
Bakın,
elimde SODEV’in yaptığı araştırma var, siz de incelemişsiniz. “Adalet” deyince
yurttaşlarımızın tek aklına gelen adaletsizlik. Bari burada yapmayalım, hele
Grup Başkan Vekili olarak sizler yapmayın. Burada kendileri cevaplama imkânı
olmayan ve mahkûm olmamış insanları bir kez daha buradan mahkûm etmek kimin
vicdanına sığar değerli arkadaşlar?
Bakın,
ben hukukçuyum, avukatım; verdiğim kanun tekliflerinin ne olduğunu çok iyi
bilirim, dolayısıyla hepsinin de arkasındayım, grubum da arkasındadır hepsinin,
onaydan geçmiştir hepsi ama burada, bakın, ben polemik yapmıyorum, nereden
kaynaklandığını söylüyorum. Ben şimdi o isimleri söyleyebilirim burada; doğru
değil, bunları yapmayalım; bunlar hiç kimseye, bu Parlamentonun vakarına da
yakışmaz, doğru değildir. Bize düşen, vicdanlı, adaletli, eşit, gerçekten de
herkesi kapsayacak bir yasa çıkarmaktır burada ve pandemiye ve ölüme kimseyi
mahkûm etmemektir. 
Teşekkür
ediyorum.
Sağ
olun Başkanım. (CHP sıralarından alkışlar) 
ERKAN
AKÇAY (Manisa) – Sayın Başkan… 
BAŞKAN
– Sayın Akçay…
IV.- AÇIKLAMALAR (Devam)
44.- Manisa Milletvekili Erkan Akçay’ın, İstanbul
Milletvekili Mustafa Sezgin Tanrıkulu’nun sataşma nedeniyle yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Tabii, Sayın Tanrıkulu’nun konuşması aynı zamanda çelişki de
içeriyor yani belli isimlere atıfta bulunup, onları işaret edip sonra, biz
başka bir ismi kullanınca bunun doğru olmadığını ifade etmesi… Zaten bizim
dışımızda pek çok konuşmacı… Biraz evvel adını verdiğim gazeteci sıfatlı şahsın
adını en çok onlar verdiler yani onu bir fikir suçlusu veya bir siyasi suçlu
olarak değerlendirdiler. Neticede hepimizin yaptığı değerlendirme de siyasi
mahiyettedir, hiçbirimiz de mahkeme değiliz.
BAŞKAN – Teşekkür
ediyorum.
Sayın
Özel, sizin ne vardı?
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Siirt) – Sayın Başkan…
BAŞKAN
– Efendim, acele ettiniz, daha Sayın Özel’in söz talebi var.
MERAL
DANIŞ BEŞTAŞ (Siirt) – Önemli değil, söylemiş olduk.
MAHMUT
TOĞRUL (Gaziantep) – Bilginiz olsun.
BAŞKAN
– Anladım yani, yoklama isteyeceksiniz, o belli oldu da...
Buyurun
Sayın Özel.
45.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Çok kısa söylemem gerekirse şunu söylemek istiyorum, burada
sorunlu gördüğüm kısım şudur sadece: Sezgin Tanrıkulu bir kronoloji söylerken,
sadece ve sadece bu kronolojiyi ifade ettiği için bir cevap hakkı doğduğunu
düşünmüyordum ben, hiç de bir sataşma yapmamıştı. Sayın Grup Başkan Vekili de
bize sataşmadı. Burada bitirelim efendim.
Teşekkür
ederim.
BAŞKAN
– Evet, teşekkür ediyorum.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Önergeyi oylarınıza sunacağım ama öncelikle…
II.- YOKLAMA
(HDP
sıralarından bir grup milletvekili ayağa kalktı)
MAHMUT
TOĞRUL (Gaziantep) – Yoklama istiyoruz.
BAŞKAN
– Sayın Toğrul, gördüm.
MERAL
DANIŞ BEŞTAŞ (Siirt) – Gördünüz, gördünüz, biliyoruz.
MAHMUT
TOĞRUL (Gaziantep) – Efendim, daha önceki tecrübemizde de şu söylemleriniz var
da onun için böyle yapıyoruz.
BAŞKAN
- Evet, yoklama talebi vardır.
Sayın
Beştaş, Sayın Toğrul, Sayın Işık, Sayın Taşdemir, Sayın Budak, Sayın Çepni,
Sayın Kemalbay, Sayın Orhan Işık, Sayın Koçyiğit, Sayın Koç, Sayın Ersoy, Sayın
Hatımoğulları Oruç, Sayın Gergerlioğlu, Sayın Kaçmaz…
(HDP
ve AK PARTİ sıraları arasında karşılıklı laf atmalar)
ARZU
AYDIN (Bolu) – Böyle çekeceksiniz, böyle!
RECEP
ÖZEL (Isparta) – Arkadaşlar zaten gelecekler, bunun neyini çekiyorsunuz?
BAŞKAN-
Arkadaşlar, müsaade edin. Bakın, zaten maskelerden tanıyamıyoruz, müsaade edin.
BÜLENT
TURAN (Çanakkale) – Aynı kişiler Başkanım zaten.
BAŞKAN
- …Sayın Öcalan, Sayın Tiryaki, Sayın Kaya, Sayın Çelik, Sayın Coşkun, Sayın
Başaran, Sayın İmir. 
Yoklama
için üç dakika süre veriyorum.
Yoklama
işlemini başlatıyorum.
(Elektronik
cihazla yoklamaya başlandı)
ARZU
AYDIN (Bolu) – Burayı çekin, burayı! 
DİRAYET
DİLAN TAŞDEMİR (Ağrı) – Sadece el kaldırmak için gelmeyin buraya!
BÜLENT
TURAN (Çanakkale) – Ya sizi mi dinleyeceğiz arkadaşlar, mecbur muyuz dinlemeye?
BAŞKAN
– Arkadaşlar, elleriniz çalışacak.
(Elektronik
cihazla yoklamaya devam edildi)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 17.53
DÖRDÜNCÜ OTURUM
Açılma Saati: 18.05
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN – Sayın
milletvekilleri, Türkiye Büyük Millet Meclisinin 83’üncü Birleşiminin Dördüncü
Oturumunu açıyorum.
II.- YOKLAMA
BAŞKAN
– Teklifin 33’üncü maddesi üzerinde İstanbul Milletvekili Mustafa Sezgin
Tanrıkulu ve arkadaşlarının verdiği önergenin oylanmasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için üç dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 33’üncü maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Bedri
Yaşar Zeki Hakan Sıdalı Ayhan Erel Samsun Mersin Aksaray Muhammet
Naci Cinisli Yasin Öztürk Arslan Kabukcuoğlu  Erzurum Denizli Eskişehir
BAŞKAN
– Komisyon önergeye katılıyor mu?
ADALET
KOMİSYONU BAŞKANVEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde Sayın Arslan Kabukcuoğlu. 
Buyurun.
(İYİ PARTİ sıralarından alkışlar)
ARSLAN
KABUKCUOĞLU (Eskişehir) - Sayın Başkan, değerli milletvekilleri; yüce Meclisi
saygıyla selamlarım. 
Hukuk,
haksızlıkları onaran, topluma güven veren kuvvet olmaktan çıkmış, öksüz ve
savruk bir hâldedir. Bugün, Türkiye’de hukuk hangi değerleri koruyor,
bilmiyoruz; değer buhranı yaşanıyor, yönümüzü bulamıyoruz. 
Tüm
dünyayı kırıp geçiren bir salgınla karşı karşıyayız. Çin’den başlayan salgın
dalga dalga yayılarak ülkemize ulaşmıştır. Tüm bilim insanları, bu süreci
hasarsız bir şekilde atlatabilmenin yollarını araştırmaktadırlar. 
Nüfus
itibarıyla örnek ülkelerle karşılaştırıldığında Türkiye’deki ceza infaz
kurumları gerek kapasitesi gerekse doluluğu itibarıyla kötü durumdadır. Bu
konuda en kötü durumda olan Amerika Birleşik Devletleri’dir. Amerika Birleşik
Devletleri’inde nüfus itibarıyla her 100 bin kişiden 655’i, Rusya’da 359’u ceza
ve infaz kurumlarındayken biz de 344 kişi ceza ve infaz kurumlarında
bulunmaktadırlar. Hâl böyle olunca koğuşlardaki doluluk oranları, hijyen
koşullarının sağlanamıyor oluşu, yetersiz beslenme gibi gerekçelerle cezaevleri
bu salgında risk haritasının en tepesinde yer almaktadır. 
İnfaz
sisteminin oluşturulmasında suçtan ziyade suçluyu, suçlunun oluşturduğu
tehlikeyi göz önünde bulundurmak gerekir. Oysa söz konusu kanun teklifinde
sadece suç göz önünde bulundurularak koşullu salıverme düzenlemesi yapılmıştır.
Evet, belki pratikte 80 ila 100 bin kişi dışarı çıkacaktır ancak maalesef,
bunların büyük bir çoğunluğu kısa sürede suç işleyip tekrar cezaevine dönme
ihtimali taşıyorlar. Çünkü Türkiye’de, cezaevinden çıkan bir kişinin yeniden suç
işleyip hapse girme ihtimali yüzde 40’ın üzerindedir. İlla ki düzenleme
yapılacaksa hem insan haklarına hem de anayasal eşitliğe uygun bir düzenleme
yapılmalıdır. Ancak bu hâliyle kanun teklifi, suçlar arasında ayrımcılık yapan
bir düzenlemeye sahiptir. Bu, hem vicdanları sızlatır hem de adaletin
sağlanmasına engel olur, toplumda da huzursuzluğa yol açar.
Görüşülmekte
olan kanun teklifiyle, çocuğun cinsel istismarı, kadına yönelik şiddet, mafya,
çete, uyuşturucu, rüşvet, hırsızlık faillerine ceza indirimi getirilmektedir.
Ancak gazeteciler, avukatlar, muhalif milletvekilleri, belediye yöneticileri,
siyasi parti üye ve yöneticileri, aydınlar, düşünce suçluları kapsam dışında
tutulmaktadır. Ama gerçekte, bu insanlar ifade özgürlüğü, siyasi eleştiri
özgürlüğü, siyasi hak bağlamında politika yapan insanlardır. Bu yönüyle
teklifin demokrasi, insan hakları, adalet ve vicdanla bir ilgisi yoktur.
Düşünce suçları ve siyasi suçlar nedeniyle cezaevinde olanların bu indirimden
faydalanamaması Anayasa’ya aykırıdır. 
Değerli
milletvekilleri, Anayasa’nın 10’uncu maddesi “Kanun önünde eşitlik” maddesidir.
Kişilerin maddi ve manevi varlığı korunmalı ve geliştirilmelidir. Herkes
huzurlu yaşama hakkına sahiptir. Toplum huzur, refah ve adalet içinde
yaşatılmalıdır. Gerek milletvekilleri ve gerekse Sayın Cumhurbaşkanı, bu
konular başta olmak üzere, Türk milletine refah ve mutluluk getirici işlem ve
eylemlerde bulunmaya ant içmişlerdir. 
Kanun
teklifinde esas maksat, toplumda barış havasını kurmak ve geliştirmek, eski
husumetleri unutturmak ve suçlu kimseleri tekrar topluma kazandırmak olmalıdır.
Bu amaçlar ne kadar değerli ve gerekliyse mağdurların dikkate alınması da o
kadar değerli ve gereklidir. Eğer mağdurları hiç düşünmez veya çok az dikkate
alırsanız bazı kimseleri suç işleme alışkanlığına itmiş, hatta bunları
özendirmiş olursunuz. Bu hâliyle böyle bir düzenlemenin bizi sağlıklı bir
sonuca götürebilmesi mümkün değildir. Bu sebeple, düzenlemenin yeniden gözden
geçirilmesi ve suçlular arasında ayrım yapmaksızın salgına karşı önlem alınması
gerekmektedir. Bu kanun o kadar özensiz hazırlanmıştır ki örneğin üzerinde
konuşmakta olduğum 33’üncü maddede “Salgın hastalık hâlinde de ceza infaz
kurumlarında bulunan hükümlülerin kuruma ait telefon ve faks cihazlarından
derhâl yararlandırılmasına imkân sağlanmaktadır.” denilmektedir. 
(Mikrofon
otomatik tarafından kapatıldı)
BAŞKAN
– Tamamlayın sözlerinizi.
ARSLAN
KABUKCUOĞLU (Devamlaı) – Eğer ki özenli bir hukuk diliyle yazılsaydı, bu sadece
“salgın hastalık” gibi değil ama bunu kapsayan ve hukuken daha uygun, edebi
olarak daha yerinde bir tabir kullanılması mümkündü ama ne çare ki bu çalakalem
hazırlanmış bir kanun taslağıdır.
Hepinize
teşekkür ederim.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
33’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
34’üncü
madde üzerinde 3 adet önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 34’üncü
maddesinin teklif metninden çıkarılmasını arz ve teklif ederiz. 
 Mensur
Işık Rıdvan Turan Murat Çepni
 Muş Mersin İzmir
 Nuran
İmir Züleyha Gülüm Tuma Çelik
 Şırnak İstanbul Mardin
 Tulay
Hatımoğulları Oruç
 Adana
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Nuran İmir’in. (HDP sıralarından alkışlar)
NURAN
İMİR (Şırnak) - Sayın Başkan, değerli milletvekilleri; Genel Kurulu
selamlıyorum.
Günlerdir,
burada iktidar sıralarının ısrarla görmek istemediği bir konuyu dile getirmeye,
durumun aciliyetini anlatmaya ve ivedilikle önlemler almaya çalıştığımız bir
mesele var; o da bu salgın sürecinde en az salgın kadar hızlı bir şekilde
yayılan kadına yönelik şiddet ve kadın cinayetleridir. Israrla görmek
istemiyorsunuz ama en az virüs kadar hızlı yayılan ve can alan bir meseleyle
karşı karşıyayız. Salgın hastalıklardan önce bu ülkede neredeyse her gün
onlarca kadın, erkek şiddetinin hedefi oluyordu. Bizler, zaten konunun öneminin
farkında olarak her defasında bu meseleyi dillendirmeye, acil çözümler üretmeye
çalışıyorduk. Fakat tam da şimdi olduğu gibi iktidar, o zaman da bu konuyu hep
görmezden geldi ve şimdi bu suskunluk politikalarının acısını daha da çok
yaşıyoruz.
“Acil
önlemler” adı altında aldığınız önlemlerin hiçbirinde kadınların adı yok,
kadınlara yönelik en ufak bir çalışma yok. Bakın, Türkiye’de salgının başladığı
tarih olan 11 Marttan 31 Marta kadar yani sadece yirmi gün içerisinde tam 29
kadın, erkek tarafından katledildi. İstanbul Emniyet Müdürlüğü, 2019 yılı Mart
ayında kendilerine gelen aile içi şiddet vaka sayısının 1.804, 2020 Mart ayında
gelen aile içi şiddet vakasının ise 2.493 olduğunu açıklamıştır ve bu vakalar
sadece İstanbul’da yaşanmıştır, geri kalan 80 kenti varın, siz düşünün.
Türkiye
Kadın Dernekleri Federasyonu ise sizlerin ısrarla görmek istemediğiniz, ülke
genelinin vahim tablosunu şöyle açıklıyor: Fiziksel şiddet yüzde 80, psikolojik
şiddet yüzde 93, şiddete uğrayan ve sığınmaevi talebinde bulunan kadınların
oranı ise yüzde 78, daha önce hiç almadığımız komşu ihbar bildirimleri ise
yüzde 100 artmıştır. Hukuki destek verilemeyen kadına şiddet vakalarının ise
yüzde 96 arttığı ifade edilmektedir. Bu artış “Evde kal.” tedbirinin kadını
koruyacak mekanizmalarının olmadığının sonucudur ne yazık ki. Bu tablo
karşısında sizler ne yapıyorsunuz? Diyarbakır’da belediyelere bağlı 3 kadın
sığınağının artık başvuru alamayacağını duyuruyorsunuz. Adana’da zaten 3 tane
olan kadın sığınaklarından birini tamamen kapatma kararı alıyorsunuz. Doğru
düzgün uygulanmayan 6284 sayılı Kanun kapsamında verilen tedbir kararlarının,
yükümlülerin coronavirüs kapsamında sağlığını tehdit etmeyecek şekilde
değerlendirilmesi gerektiğine karar vererek erkeklerin şiddet uyguladıkları
takdirde herhangi bir yaptırımla karşılaşmayacaklarını, kadınlara koruma
sağlanmayacağını içeren hükme imza atıyorsunuz. İnfaz yasası adı altında
tacizcileri, tecavüzcüleri, şiddet faillerini özgür bırakmaya ve suç
mahallerine geri göndermeye çalışıyorsunuz. Siz, görmek istemediğiniz için bu
ülkede yıllardır kadınlar katlediliyor. Kadınları, alın yazısıymış gibi
gördüğünüz erkek şiddetine bu salgın günlerinde de terk edemezsiniz. Bu
Meclisin en az salgın kadar gündeminde olması gereken şey şu an kadınların yüz
yüze kaldıkları şiddettir. Acilen bu şiddet durumuna dair önlemler alınmalı,
kadınlar için güvenlikli mekânlar açılmalıdır ve 6284 no.lu yasa etkin bir
şekilde uygulanmalıdır. İktidarınız, kadına karşı o kadar körelmiş ki kayyum
atadığınız belediyelerin çoğunda, hemen hemen hepsinde kadın müdürlerin yerine
erkek müdürler atanmıştır. Kadınları tutuklattınız, sürgün ettirdiniz,
katlettiniz, cenazelerimize saldırdınız, kentlerimizi yaktınız, yıktınız;
uyguladığınız bütün savaş politikalarıyla başarılı olamadınız. Şimdi, tutsak
ettiğiniz bedenlerin iradelerini gasbetmek için kendi yasalarınızı değiştirerek
insanları ölüme terk ediyorsunuz. Şunu asla unutmayın: Ne ayrımcı yasanız ne
yıkılası duvarlarınız bizi asla teslim alamayacaktır.
Genel
Kurulu selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 34’üncü maddesinde geçen “iki
ayda bir kez” ibaresinin “ayda bir kez” şeklinde değiştirilmesini arz ve teklif
ederiz.
 Alpay
Antmen Zeynel Emre Süleyman Bülbül
 Mersin 
İstanbul Aydın
 Turan
Aydoğan Saliha Sera Kadıgil Sütlü Sibel Özdemir
 İstanbul
 İstanbul İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım.
BAŞKAN
– Komisyonun katılmadığı önerge üzerinde söz talebi Sayın Sibel Özdemir’in.
Buyurun.
(CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
207
sıra sayılı Kanun Teklifi’nin 34’üncü maddesi üzerine söz aldım. Genel Kurulu
saygıyla selamlıyorum ve herkese sağlık diliyorum.
Sayın
Başkan, değerli milletvekilleri; benim üzerinde söz aldığım 34’üncü maddeyle
kapalı ceza infaz kurumlarında bulunan hükümlülerin dışarıdan hediye kabul etme
hakkının kapsamı genişletilmekte. Buna göre hükümlüler, mevcut haklarına ilave
olarak iki ayda bir kez dışarıdan gönderilen ve kurum güvenliği için tehlikeli
olmayan bir hediyeyi kabul edebileceklerdir. Bu maddeyi açıkça olumlu görüyoruz
ancak biz önergemizde hediye kabul edilmesi “iki ay” yerine “ayda bir kez”
olarak önerdik, takdirlerinize sunuyoruz bu teklifimizi.
Ancak
günlerdir tartışılan teklifin geneline baktığımızda, adalet, eşitlik ilkeleri
açısından anayasal olarak sorunlar taşıdığı, ağırlıklı olarak burada
tartışılmaktadır ki dün akşamki görüşmelerde, sürekli bu kavramlar üzerinden
muhalefetin eleştiri yaptığı gibi bir görüş gündeme geldi. Hukuksal açıdan çok
ciddi bir düzenleme yapıyorken eşitlik, adalet, adil yargılanma hakkı gibi
hukukun bu temel evrensel ilkelerine atıf yapacağız elbette, değerli
milletvekilleri. Ve bu ilkeler tüm vatandaşlarımız için Anayasa’mızda güvence
altına alınmıştır, buna aykırı hiçbir düzenleme zaten kabul edilemez,
edilmemelidir.
Teklifin
gerekçelerinden biri, 2000’li yılların başından itibaren cezaevlerindeki
yığılmalardır, artan hükümlü sayısını azaltmaktır. Ancak öncelikli olarak bunun
yolu, artan suç oranlarının nedenlerini ve suç oranlarını azaltmak, adil yargılanma
hakkını tesis edip tartışmasız bir yargı sistemi oluşturmaktır. Teklif bu
hâliyle, adalet sistemimizde temel sorun alanları olan adalete güven, adil
yargılanma, bağımsız ve tarafsız yargı gibi temel sorun alanlarının devam
ettiği bir dönemde görüşülüyor. Özellikle, her zaman olduğu gibi, sorunun
kaynağı değil sonuçlar ve geçici çözümler getirilmektedir. Ancak bu
yönteminizin, bu son derece ciddi yasada telafi edilemez ağır sonuçları
olabilir.
Değerli
milletvekilleri, baktığımız zaman teklifin kapsamına, ileride oluşacak
gerçekten bu kapsam içine alınan ciddi suçların caydırıcılığı, hükmedilen ceza
ve af dengesinin çok dikkatli değerlendirilmesi, mağdurların tepkisi ve
vicdanlar açısından son derece önemli bir yasal düzenlemeyi görüşüyoruz. Ve teklife
baktığımız zaman -diğer bir gerekçesi ise- teklif, cezaevinde yoğunluğu
azaltmak ve cezaevlerinde sağlıklı koşulları sağlama gerekçesiyle şu salgın
günlerinde aceleyle getirildi. 
Bu
döneme özgü sağlık koşulları açısından tutuklu ve hükümlüler için kısmi, geçici
düzenlemeler yapılabilirdi elbet. Ancak teklifteki infaz süreleri gibi çok
hassas düzenlemeler, toplumsal uzlaşıyla ve detaylı tartışılarak
getirilmeliydi. Düzenlemeden etkilenecek tüm tarafların vicdanlarında en ufak
bir tereddüt yaratmadan bu düzenleme yapılmış olmalıydı. Ancak değerli
milletvekilleri, günlerdir, bakıyoruz Genel Kurul sürecindeki görüşmelere,
burada şahitlik ediyoruz; hâlâ devam eden tartışmalar, görüşler, belirsizlikler
yasayı daha uygulamaya geçmeden tartışmalı hâle getirdi bile. 
Özellikle,
kritik suçları kapsayacak infaz sürelerinde değişiklikler başta olmak üzere
bilimsel, akademik, hukuksal uygulayıcılar yani tüm çevrelerce sonuçları
detaylı çalışılmalı ve değerlendirilmeliydi. Bu kesimler, hukukçular -ki kimi
çok önemli ceza hukukçuları- akademisyenler, infaz süreleriyle ilgili
düzenlemeleri Meclise sunulduktan sonra ancak görebildiler. Bu akademisyenler,
bilim insanları -bu bilimsel görüşleri- infaz sürelerinde ciddi sorunlar
görüyorlar ve uygulamada ciddi bir karmaşa yaratacağını söylüyorlar; zaten
sorunlu olan adalet sistemimizde iş yükünü daha da artıracağını ileri
sürüyorlar. Bu hukuksal anlamda ortaya çıkan sorunlar, aslında Komisyon
sürecinde görüşülmeliydi ki on sekiz saat süren uzun bir Komisyon süreci oldu,
birçok arkadaşımız bu zor koşullarda o Komisyona katıldılar. Orada bu
belirsizlikler, tereddütler, muhalefet tarafından dile getirilen kaygılar,
özellikle burada tartıştığımız şiddet suçları, gerçekten vicdanları yaralayan
önemli toplumsal suçlar bu Genel Kurula gelmeden detaylıca görüşülebilirdi.
Ancak bunlar olmadı ve burada gerçekten uzun bir tartışma ve her gün başka bir
belirsizlikle yasayı görüşüyoruz. 
Sonuç
olarak ben şunu belirtmek istiyorum: En çok tartışılan konu da elbette ifade,
düşünce özgürlükleri, basın özgürlüğü gibi eleştirel düşünceler, yazı, şiddet
içermeyen eylemler, görüşler. Adil yargılanma hakkı sağlanmadan tutuklama
uygulamaları, hukuksal dayanak ve kapsamını da aşarak bugün, maalesef, hızla
devam etmektedir. Ancak bir taraftan da bakıyoruz, ciddi anlamda cezasını
çekmesi gereken, cezası kesinleşmiş dolandırıcılık, gasp, hırsızlık, çete,
şiddet… 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
SİBEL
ÖZDEMİR (Devamla) – …gerçekten, az evvel de söyledim, toplum vicdanı açısından
ciddi yaralamalar, ölümler; bunlar için, cezası kesinleşmiş suçlar için
hukuksal açıdan tartışmalı, gerçekten çok tartışmalı istisnalarla kapsam
genişletiliyor ve birçok tartışmalı suç ve suçlunun cezası, maalesef, bu infaz
yasasının kapsamına alınıyor. Ama diğer taraftan, az evvel de söyledim,
mahkemece hâlâ sonuçlandırılmamış, iddianamesiz, mahkemesiz uzun tutukluluklar,
hukuksal olarak suçu kesinleşmemiş olanların cezaevinde kalması, bu ikilem yani
bu yasa sonucuyla ortaya çıkan ikilem, sorunlu olan adalet sistemimizi ve
adalete olan güveni daha da zedeleyecektir.
Değerli
milletvekilleri, sonuç olarak yargı bağımsızlığı, tarafsızlığı, güçler ayrılığı
ilkesi, yargıya güven gerçek anlamda tesis edilmeden, siyasal ve toplumsal
uzlaşı sağlanmadan getirilen bu tartışmalı, belirsizlikler ve kaygılar içeren
infaz yasasının ağır sonuçlar doğuracağını ben şimdiden sizlerin dikkatine
sunmak istiyorum. 
Genel
Kurulu da saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 34’üncü maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini teklif ederiz. 
 Bedri
Yaşar  Muhammet Naci Cinisli Ayhan Erel
 Samsun Erzurum Aksaray
 Yasin
Öztürk Zeki Hakan Sıdalı
 Denizli Mersin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Ayhan Erel’in.
Buyurun
Sayın Erel. (İYİ PARTİ sıralarından alkışlar) 
AYHAN
EREL (Aksaray) – Sayın Başkan, değerli milletvekilleri, yüce Türk milleti; Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 34’üncü maddesi üzerine partim İYİ PARTİ
adına söz almış bulunmaktayım, yüce heyetinizi saygıyla selamlarım. 
İlgili
kanun maddesi dışarıdan gönderilecek hediyelere düzenleme yapmaktadır.
Peygamber Efendimiz’in hediyeleşmeyi tavsiye ettiği, hediyeleşmenin sünnet
olduğu inancımıza göre, hediyeleşmenin önünü kesmenin bence uygun olmayacağı
kanaatindeyim. Dışarıdan gelecek hediyeler, eğer kurum güvenliğini tehdit
etmiyorsa gelebildiği kadar gelsin düşüncesindeyim. 
Ülke
olarak corona virüsüyle mücadele ederken ekonomik anlamda büyük bir tehlike
içerisinde olduğumuzu, açıklanan paketin yetersiz olduğunu hem şahsım hem de
milletvekili arkadaşlarımız defalarca buradan dile getirdik. Virüsle mücadelede
ekonomik anlamda sıkıntıyı en başta esnaf arkadaşlarımız yaşamaktadır. Hafta
sonu seçim bölgem Aksaray’daydım. Esnaf arkadaşlar, görüştüğümüzde, halkın
haklı olarak sokağa çıkmadığını, bu yüzden kendilerinin çok zor günler
geçirdiğini, siftah dahi yapamadıklarını söylediler. Siftah yapamadıklarından
dolayı almış oldukları malların karşılığında düzenlemiş oldukları senetleri ve
çekleri ödeyemez durumdadırlar. Kendilerinin alacaklı olduğu çekler de
ödenmediği için çark dönemez hâle gelmiştir. Tüm esnaf ve tüccarlar, bu çek ve
senetlerin -çeklerin yazılmadan, senetlerin protesto edilmeden- en azından altı
ay süreyle karşılıklı olarak ertelenmesini, çeklerin yazılmamasını ve
senetlerin protesto edilmesinin önüne geçilmesini talep etmektedirler. 
Değerli
milletvekilleri, virüsle mücadele kapsamında iş yapamaz duruma gelen ve alınan
önlemler kapsamında iş yerlerini kapatan esnafımızın kira, elektrik, su, doğal
gaz, sigorta, vergi, kredi borcunu ödeyemeyecek, çalışanlarının masraflarını
ödeyemeyecek durumda oldukları hepimizce bilinen bir gerçektir. Esnafımızın
birçoğunun iş yeri kapalı, açılamaz durumda, açık olanlar ise iş yapamaz
durumdalar. Bunu görmezden gelemezsiniz. Kamu bankaları esnafa yönelik önlemler
açıkladı, kredi çekmek isteyen esnafa “Sicilin temiz olsun, kredi borcun
olmasın, BAĞ-KUR ve SSK’ye borcun olmasın, vergi borcun da olmasın; beş yıl
içinde esnaf kefaletten ve KOSGEB’ten kredi kullanmamış olacaksın, alacağın
borcun karşılığında da ipotek veya rehin vereceksin.” denilmektedir. Zaten bu
şartları taşıyan vatandaşın krediye ihtiyacı yok ki siz kredi vermemek için
elinizden ne geldiyse buraya yazmışsınız. Aksaraylı esnaf diyor ki: “Bu kredi
çekme işi, Aksaray’ımıza gelecek tren yolu gibi, havaalanı gibi, içilebilir su
gibi, kanalizasyon arıtma tesisi gibi yani bizim için hayal.”
Değerli
milletvekilleri, zaten esnaf kredi çekip borçlanmak istemiyor bu aşamada,
dükkânları kapalı, iş yapamıyorlar; bir de bunun üzerine devlete borçlanırlarsa
bu borcu nasıl ödeyecekler, onu düşünüyorlar. Esnaf ne istiyor, biliyor
musunuz? Esnaf, kendileri için çok acil olarak uygulanabilir, gerçekçi,
ayakları yere basan bir paket istiyor. Açık ve net olarak, altı ay kira
desteği, elektrik, su, doğal gaz faturalarından muaflık veya ödeme kolaylığı,
sigorta primleri ödemelerinin uzatılmasını, şartsız bir şekilde talepte bulunan
her esnafımıza sıfır faizli, iki yılı geri ödemesiz kredi imkânı sağlanmasını,
biriken borçlar için de yeniden bir yapılandırma istiyorlar. Dükkânını
genelgeyle ya da iş yokluğundan kapatmak zorunda olan esnafımız, ayakta
kalabilmek için, üç ay süreyle ya da salgın bitene kadar geri ödemesiz olarak
kendilerine asgari ücret kadar nakit ödeme yapılmasını talep etmektedirler. 
Değerli
milletvekilleri, AK PARTİ’li vicdan sahibi Büyükşehir Belediye Meclis üyeleri;
eli kolu bağlanan Ankara Büyükşehir Belediye Başkanı Mansur Yavaş’ın
uygulamalarını Hükûmet örnek alırsa problemlerin birçoğunu çözmüş olacak.
Mesela ne yapıyor çok kıymetli Başkan? Günlük ev işlerine giden temizlikçi
kadınlar şu şartlarda çok zorda olduğu için onların iaşelerini, günlük
yevmiyelerini nakit olarak ödeme yoluna gidiyor.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
AYHAN
EREL (Devamla) – Yine, şehir içinde dolmuşçuların, halk otobüsçülerinin bu
hastalıktan dolayı uğramış oldukları zararı karşılamak için önlemler alıyor,
öğrencilerden su parası almıyor, yine belirli bir suyu Ankara halkına ücretsiz
vermek için elinden geleni yapıyor. 
Yine
baktığımızda, devletin sırtındaki en büyük istihdam yükünü alan esnafa
sağlanacak her türlü destek ve teşvik, ülkemizin ekonomisinde olumlu izler
bırakacaktır ve Türkiye’nin ekonomisinin ana damarı olan, orta direği olan
esnaf ve tüccarımızın sorunlarının bir an önce çözülmesinin, afaki söylemleri
gerçekleştirilmesi mümkün olmayan, kâğıt üzerinde kalan paketleri bir tarafa
bırakarak gerçek paketler açıklamanın zamanı geldi geçti diyor, hepinizi saygıyla
selamlıyorum.
ÖZGÜR
ÖZEL (Manisa) – Karar yeter sayısı istiyoruz.
BAŞKAN
– Önergeyi oylarınıza sunacağım, öncesinde de karar yeter sayısı arayacağım. 
Kabul
edenler… Etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 18.36
BEŞİNCİ OTURUM
Açılma Saati: 18.48
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Beşinci Oturumunu açıyorum. 
Teklifin
34’üncü maddesi üzerinde Aksaray Milletvekili Ayhan Erel ve arkadaşlarının
verdiği önergenin oylamasında karar yeter sayısı bulunamamıştı. Şimdi önergeyi
tekrar oylarınıza sunacağım ve karar yeter sayısını arayacağım. 
Kabul
edenler... Etmeyenler... Kabul edilmemiştir, karar yeter sayısı vardır. 
207
sıra sayılı Kanun Teklifi’nin görüşmelerine devam ediyoruz.
Komisyon
yerinde. 
34’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
35’inci
madde üzerinde 2’si aynı mahiyette olmak üzere 3 adet önerge vardır. İlk
okutacağım 2 önerge aynı mahiyette olup birlikte işleme alacağım.
Türkiye Büyük Millet Meclisi
Başkanlığına
Görüşülmekte olan 207 sıra sayılı Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi’nin 35’inci maddesinin teklif metninden çıkarılmasını arz ve
teklif ederiz.
 Mensur
Işık Rıdvan Turan Tulay Hatımoğulları Oruç 
 Muş Mersin Adana
 Murat
Çepni Züleyha Gülüm Serpil Kemalbay Pekgözegü
 İzmir İstanbul İzmir
 Tuma
Çelik
 Mardin

Aynı
mahiyetteki diğer önergenin imza sahipleri:
 Murat
Emir Alpay Antmen Zeynel Emre
 Ankara Mersin İstanbul
 Süleyman
Bülbül Turan Aydoğan Saliha Sera Kadıgil Sütlü
 Aydın İstanbul İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde ilk söz talebi Sayın Rıdvan Turan’ın.
Buyurun
Sayın Turan… Yok.
Aynı
mahiyetteki diğer önerge üzerindeki konuşmacıya söz veriyorum. 
Sayın
Murat Emir, buyurun. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Görüşmekte
olduğumuz af yasasının nasıl bir adaletsizlik getirdiğini, hırsızları,
gaspçıları, organize örgüt kuranları affederken düşünce suçlularını, “tweet”
atanları, gazetecileri nasıl içeride tuttuğunu bir örnekle şimdi size anlatmak
isterim.
Değerli
arkadaşlar, bir soruyla başlayalım: Hakan Fidan hakkında haber yapmak suç
mudur? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Habere bağlı.
MURAT
EMİR (Devamla) – Bu sorunun cevabı basit, elbette suç değildir. Peki niye?
Bakın, MİT Kanunu’nun 27’nci maddesi der ki: “MİT görevlilerinin kimliklerini
ifşa etmek suçtur.” Oysa Hakan Fidan hakkında haber yapmak suç değil. Niye?
Çünkü Hakan Fidan’ın kimliği alenileşmiştir, herkesin bilgisi olan bir
kimliktir. Peki, Barış Pehlivan, Barış Terkoğlu, Hatice Kılınç, Murat Ağırel
niye tutuklu olarak cezaevindeler diye sorarsak bunun altında asla bir hukuki
gerekçe bulamayız. Çünkü buradaki asıl hedefin onları susturmak, tutuklamak,
onlar üzerinden Türkiye’deki yazarlara, gazetecilere gözdağı vermek ve
özellikle de onların yazmış olduğu kitabı cezalandırmak gayesi olduğunu biliyoruz.
Bakın,
bu kitabın adı “Metastaz”. Bu kitapla ilgili olarak savcının soruşturma
yaparken sorduğu soru “İkinci kitap geliyor mu, ne zaman geliyor?”’dur. Yani
ikinci kitap da gelsin istemiyorlar çünkü bu kitapta siyasi iktidarı
korkutacak, siyasi iktidarın devlet kadrolarını tarikatlara nasıl peşkeş
çektiğini, nasıl pazarlıklar yapıldığını, nasıl aslında FETÖ’nün devam
edebildiğini anlatan son derece somut örneklerle dolu, doyurucu bilgiler var.
Yine,
dönelim değerli arkadaşlar, bakın şehit olup da Manisa’da defnedilen MİT
mensubunun adı, soyadı haftalar öncesinden birçok yerde, hatta Mecliste de
söylenmiş, alenileşmiş bir bilgiydi. Dolayısıyla aslında yapılması gereken
-eğer çok ihtiyaç var ise- daha önceden başkaları için de soruşturmanın
açılmasıydı ama en yapılmaması gereken, Barış Pehlivan, Barış Terkoğlu, Hatice
Hülya Kılınç ve diğerlerinin tutuklanmasıydı. 
Bakınız,
bu kitap ve devamında gelecek bu Metastaz aslında FETÖ’cüleri korkuttuğu için,
bugün devlet kadrolarında hâlâ var olan FETÖ’cüleri tehdit ettiği için, FETÖ
borsalarının kurulduğunu, onların nasıl işlevsel olduğunu, nasıl pazarlıklar
yapıldığını; yargının nasıl hâlâ bu tip baskılara, bu tip pazarlıklara, bu tip
menfaat teminlerine açık olduğunu gizlemek için bu arkadaşlarımız cezaevinde tutuluyorlar.
Burada son derece ilginç örnekler var. Mesela, bir hâkim rüşvet alırken
yakalanıyor ama bu hâkimin vermiş olduğu beraat kararları sonrasında davaları
düşmüş, aslında FETÖ’cü olan birçok kişinin şu anda serbest olduğunu görüyoruz.
Dolayısıyla sizin aslında FETÖ’yle birlikte yürüdüğünüz, aynı yağmur altında
birlikte ıslandığınız yıllarda, on dokuz ay Oda TV davası kapsamında tutuklu
kalmış ve tutuklanmak marifetiyle sizden aslında on dokuz ay alacaklı olan
Barış Pehlivan ve Barış Terkoğlu’nu bu sefer de yine FETÖ benzeri yöntemlerle
bir sabah içeri alıyorsunuz, hem onları özgürlüklerinden ediyorsunuz hem de
bunlar üzerinden, bu kişiler üzerinden Türkiye’de düşünce özgürlüğüne, basın
özgürlüğüne ağır bir darbe vurmuş oluyorsunuz. Bunlar üzerinden yapacağınız… Bu
kişileri tutuklarken, haklarında verilmiş bir hüküm dahi yokken ve biraz önce
anlatmaya çalıştığım gibi söz konusu atılı suç aslında hiç olmayan bir suç
iken, hiçbir hukuki dayanağı yok iken bu kişileri ve buna benzer binlerce, on
binlerce kişiyi Covid salgını sırasında dahi cezaevlerinde tutmaktan en ufak
bir sıkıntı duymuyorsunuz. Bu, kabul edilemez arkadaşlar. Hükümlülere dahi
infaz kolaylığı, koşullu salıvermede kolaylık yaparak, açık cezaevine alarak
bir olanak sağlıyorsunuz, Covid salgınını da buna gerekçe sayıyorsunuz ki bize
göre de bir yere kadar doğrudur bu ama son derece eksiktir.
(Mikrofon
otomatik cihaz tarafından kapatıldı) 
MURAT
EMİR (Devamla) – Bir an evvel, özellikle tutuklular bakımından, biraz önce
örneklemeye çalıştığım başta Metastaz yazarları olmak üzere diğer düşünce
suçlularının, siyasi suçluların, eline silah almamış, terör eylemi işlememiş
kişilerin mutlaka bu kapsama alınması lazım. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Aynı mahiyetteki önergeler üzerinde ikinci söz Sayın Rıdvan Turan’ın. 
Buyurun
Sayın Turan. (HDP sıralarından alkışlar) 
RIDVAN
TURAN (Mersin) – Sayın Başkan, değerli vekiller; Erdoğan geçen haftalarda
corona virüsü sebebiyle hiçbir şeyin eskisi gibi olmayacağına ilişkin bir söz
beyan etti. Zaten aslında on sekiz yıldır hiçbir şey eskisi gibi değil,
eskisinden daha kötü oldu. 
Türkiye,
OECD ülkeleri arasında gelir dağılımının en bozuk olduğu ülke oldu sayenizde.
Kamu mallarının yüzde 90’ından fazlası özel sermayeye sizin tarafınızdan
aktarıldı. Kuvvetler ayrılığını “Cumhurbaşkanlığı hükûmet sistemi” adıyla
ortadan kaldırdınız, diktatörlük yollarını OHAL’le döşediniz. Türkiye, Hukukun
Üstünlüğü Endeksi’nde 122 ülke arasında 107’nci oldu. İşsizliği artırdınız,
reel asgari ücretleri düşürdünüz. İşçilerin örgütlenme hakları ve grev hakları
konusunda olağanüstü kısıtlamalar getirdiniz. Diyanetin bütçesini rekor
seviyede artırdınız, devleti dinselleştirdiniz. Yargıyı saraya bağladınız.
Seçim güvenliği ve adaletini yok ettiniz; seçilmiş parlamenterleri, belediye
başkanlarını cezaevlerine koydunuz. Demirtaş’ı, Kavala’yı hileyle içeride
tuttunuz. HDP seçilmişlerini, düşünce ve ifade özgürlüğü kapsamındaki fikirleri
sebebiyle hâlâ içeride tutuyorsunuz. Yeni Yaşam Gazetesi Yazı İşleri Müdürü
Aydın Keser’i ve Genel Yayın Yönetmeni Ferhat Çelik’i saçma sapan gerekçelerle
hâlâ tutuklu bulunduruyorsunuz; ben de bu gazetenin imtiyaz sahibi olarak bunu
protesto ediyorum. 
Şimdi
“Aşırı kalabalıklar var, corona sebebiyle cezaevleri boşalsın.” diyorsunuz.
Elbette boşalsın. Mesele cezaevlerinin boşalması olsaydı, önce adli kontrol
tedbirleri kapsamında olabilecek insanların ve hasta, yaşlı, çocuklu
tutsakların suç tipine bakılmadan öncelikle tahliye edilmeleri gerekirdi. 
Hâlâ
ne yazık ki FETÖ’cü yargının kararlarından medet umuyorsunuz. Siyasi davalar
sizin açınızdan kin davaları hâline gelmiş ve pratiği de siyasi rehine siyaseti
hâline dönüşmüş. İki gündür siyasi görüşlerini dile getiren, “tweet” atan, sizi
eleştiren, haber yapan, bankaya para yatıran binlerce insanı terörist ilan edip
“Teröre af yok.” diyorsunuz. Bakın, terörist ilan ettiğiniz insanlar kimler?
Bakın arkadaşlar, buraya bakın, cep telefonlarınıza bakmayın. 2,5 yaşında
oğluyla işkence gören, 1996 yılından beri cezaevinde olan Fatma Tokmak; şu anda
rahim ağzı kanseri. Bakın teröriste, Yusuf Aydın; 55 yaşında, ağır hasta, sizin
kanununuz sayesinde cezaevinde ölecek. Bakın bakın teröriste, yirmi altı yıldır
hapishanede ha, yirmi altı yıldır, KOAH hastası. Bak, daha ne gösteriyorum? Hafıza
kaybı yaşayan ve epilepsi hastası Kemal Özelmalı; yıllardır cezaevinde, sizin
kanununuz sayesinde ölecek. Koroner kalp hastası, 4 kez anjiyo yapılan Cengiz
Eker; ağır hasta ve derhâl tahliye edilmesi gerekiyor... (AK PARTİ sıralarından
“Sağlığına bakılıyor demekki.” sesi)
Bakın
bu, AKP-MHP faşizminin açık ifadesidir sizin söylediğiniz şey. 
Geçirdiği
kalp krizi sonrasında, defalarca yoğun bakıma kaldırılan ama yine -3 defa yoğun
bakıma kaldırıldığı hâlde- cezaevine gönderilen ağır hasta Sabri Kaya; bakın,
bir daha görmezsiniz, ancak öte tarafa gittiğinde belki haber olur. Mehmet Koç;
47 yaşında, kanser ve tansiyon hastası, çıkardığınız yasa, işte bunun
tahliyesini engelleyecek. Al size terörist! Ne büyük terörist, bakın bakın,
hepiniz bakın, Salim Altunışık; kanser hastası, yıllardır tedavi görüyor, 2
çocuğunu ve eşini de kanserden yitirmiş durumda, 66 yaşında. Aha size bir terörist
daha göstereyim bakın, 71 yaşında Selma Altan; KOAH hastası, yüksek tansiyon
hastası ve şu anda cezaevinde, yürüyemiyor. Daha istiyor musunuz arkadaşlar?
Alın size bir terörist daha, çok acayip, çok korkunç terörist, bak silahlı
terörist ha; Mehmet Emin Özkan, çeyrek yüzyılı aşan bir süreden beri
cezaevinde, 85 yaşında ve kaçma cezası olduğundan dolayı tahliye edilmiyor. Aha
size bir terörist daha, 70 yaşında; Adli Tıp Kurumunun “Kardeşim, bu insan
cezaevinde bulunamaz, bunu tahliye edin.” dediği hâlde sizin yargınız
tarafından tahliye edilmeyen insanlardan birisi. Bundan 400 tane var orada,
hepsini getirmedim vaktinizi almayayım diye. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
RIDVAN
TURAN (Devamla) – Ama arkadaşlar, bakın, ben size bir şey söyleyeyim, bunun
gibi çok sayıda insan var. Mehmet Salih Filiz, taş attığı gerekçesiyle 18
yaşından bugüne kadar cezaevinde, şu anda 24 yaşında; bağırsak kanseri,
tüberküloz hastası ve bunlar corona sebebiyle şu anda tedavi göremiyorlar;
hastaneye gitseler on dört gün cezaevinde tecritte kalacakları için herhangi
bir tedavi ihtiyaçları karşılanmıyor. Halil Güneş, Hayati Kaytan, Avni Uçar,
Bahri Dağ, Havva Ak, İnayet Mete ve dedim ya, orada buna benzer 400 kişi daha
var. 
Geçin
terörü merörü ya! Bu terör öyle bir lastiktir ki nereye çekersen oraya gider;
herkes, her biçimde terörün müsebbibi hâline dönüşebilir. Şimdi, eğri oturup
doğru konuşalım, eğer vicdanınız şu insanları cezaevinde ölmeye sürüklemeyi
makul görüyorsa Allah yolunuzu açık etsin, biz size ne diyelim ya! (HDP
sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler...
Etmeyenler... Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 35’inci maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederiz. 
 Bedri
Yaşar Zeki Hakan Sıdalı Muhammet Naci Cinisli
 Samsun Mersin Erzurum
 Ayhan
Erel Yasin Öztürk
 Aksaray Denizli
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Evet, önerge üzerinde söz talebi Sayın Yasin Öztürk’ün.
Buyurun
Sayın Öztürk. (İYİ PARTİ sıralarından alkışlar) 
YASİN
ÖZTÜRK (Denizli) – Daha önceden de bunu söylemiştim ama söylemek ihtiyacını
hissediyorum. Hiçbir tanesine zaten katılmadınız ki önergelerimizin.
“Katılmıyoruz.” değil katılamıyorsunuz.
YAŞAR
KIRKPINAR (İzmir) – Katılmıyoruz.
YASİN
ÖZTÜRK (Devamla) – Katılamıyorsunuz.
Sayın
Başkan, değerli milletvekilleri; görüşülmekte olan kanun teklifi, 100 binin
üzerindeki hükümlüyü bir nevi cezalandırmaktan uzak hâle getiriyor. Sesi çıkan
örgütlü bir grubun isteği dikkate alınırken mağdur ve mağdur ailelerinin sesine
ne yazık ki kulak tıkanıyor. Bakın, bugün coronavirüs bahanesiyle hızlandırılan
af olmasa dahi açık cezaevlerinde kalan hükümlüler için bir uygulama var. Açık
ceza infaz kurumlarında bulunanlar ile kapalı ceza infaz kurumunda olup da açık
ceza infaz kurumlarına ayrılmaya hak kazananlara, aileleriyle bağlarını
sürdürmelerini, güçlendirmelerini ve dış dünyaya uyumlarını sağlamak amacıyla
kurum en üst amirinin önerisiyle, cumhuriyet başsavcılığının onayıyla üç ayda
bir, yol hariç, üç güne kadar izin verilebiliyor. Evet, cezasının önemli bir
kısmını cezaevinde kalarak tamamlamış bir hükümlü için olması gereken insani
bir hak. Geçmişte bu hakkı yerinde kullananlar olduğu gibi, bu hakkı kaçış için
kullanan hükümlülere de rastlanıldı. Hatta izni sırasında açık cezaevlerinde
yatarken kaçan mahkûm haberleri basına da yansıdı. 
Bakın,
sadece geçtiğimiz aralık ayında açık cezaevinden firar eden mahkûm sayısı 30’un
üzerinde. Bunların bir kısmı suç işlemeden yakalanırken bazılarının karıştığı
suçlar şöyle: Afyon’da uyuşturucu ticaretinden dolayı ceza alan bir mahkûm,
kaçtıktan sonra evine, eşinin evine molotofkokteyli atarak dışarı çıkmasını
sağladı ve yangından kaçan eşini pompalı tüfekle öldürdü. Hatay’da bir mahkûm,
boşanma aşamasındaki eşini öldürdü. Denizli’de firar eden bir mahkûm, kız
arkadaşını av tüfeğiyle öldürdü. Burdur Açık Cezaevinden kaçan bir mahkûm, 7
aylık hamile eşini dokuz yerinden bıçaklayarak ağır yaraladı. Adana’da
uyuşturucu ticareti yüzünden ceza alan bir mahkûm, yan bakma meselesi yüzünden
tartıştığı bir vatandaşı öldürdü. Daha bir çok örnek var ancak bu örneklerin
ortak özelliği, suçluyu cezaevinde yatırmanın bir rehabilite işlevi görmediği
ve işlenen suçların niteliğine bakıldığında da kadınlarımızı koruyamadığımız. 
Değerli
milletvekilleri, geçtiğimiz yıl Kadına Yönelik Şiddet İzleme Komitesi
Toplantısı yapıldı. Bu toplantıya 3 bakanınız iştirak etti; İçişleri Bakanı
Sayın Süleyman Soylu, Adalet Bakanı Sayın Abdulhamit Gül ve Aile, Çalışma ve
Sosyal Hizmetler Bakanı Zehra Zümrüt Selçuk. Adalet ve İçişleri Bakanlarının bu
toplantıda söyledikleri sözleri kendileri unutmuş olabilir belki, hatırlatmak
adına buradan tekrarlamak durumundayım. Sayın Soylu kadın cinayetleriyle
ilgili, yıllar itibarıyla sayıları açıklarken “Bu yıl maalesef geçen yılın
biraz üzerindeyiz, 2019 yılı kadın cinayeti sayısı 299. Türkiye’de 2016-2019
Ağustos ayları arasında öldürülen kadın sayısı 1.167. Bu 1.167 kadından sadece
76’sı haklarında bir koruma kararı verilmiş kadınlardır, toplam içindeki oranı
yüzde 6,5. Buradaki faillerin yüzde 86’sının daha önceden sabıkası söz konusu
değildir. Faillerin yüzde 63,5’u eş veya partner, yüzde 32’si ise akrabadır.”
demişti. Yani öldürülen kadınlarımızın yüzde 95’ini kendi etrafındaki yakınları
öldürmüş. Bakın, bu bir itiraftır, kadınlarımızı koruyamıyoruz. Sayın Adalet
Abdulhamit Gül de “Kadına şiddete karşı fayda sağlayacaksa biz Anayasa’yı bile
değiştirmeye hazırız.” demişti. Bakın, bunların hepsi açık kaynaklarda mevcut. 
Gelelim
kanun teklifinize. Ne diyor denetimli serbestlikten yararlanacakları düzenleyen
geçici 6’ncı maddede? “Üstsoya, altsoya, eşe veya kardeşe karşı işlenen kasten
yaralama ve neticesi sebebiyle ağırlaşmış yaralama suçları hariç olmak üzere…”
Adalet Bakanı “Kadına şiddete fayda sağlayacaksa Anayasa’yı bile değiştirmeye
hazırız.” diyordu ama infaz teklifinde bile kadınları koruyamamışsınız. Kadın
cinayetlerinin ya da kadına karşı yaralamaların faillerinin kurbanlarının
genellikle eski eş, nişanlı ya da kız arkadaşları oldukları istatistiki
bilgilerde mevcut. Yani kurban ne alt soy ne üst soy ne de akraba. Bir kadının
evlilik akdi bittikten sonra eşiyle akrabalık bağı hukuken ortadan kalkıyor.
Kanun teklifinde sınırlamayı üst soy, alt soy, eş ve kardeş olarak
sıraladığınızda kadın cinayetleri bu kapsamdan doğrudan çıkıyor ve “Kadına
karşı suç işleyenler bu haktan yararlanamayacak.” iddianızın hiçbir geçerliliği
kalmıyor. Hâlâ teklif görüşülüyorken bir adım atın ve alt soyu, üst soyu
bırakın, doğrudan kadına karşı suç ibaresini yoruma ihtiyaç duymadan bir
önergeyle kanun teklifine ekleyelim ve birlikte çıkaralım. Bu, hem geçmişte
hayatını kaybetmiş kadınlara borcumuz hem de gelecekte bu tehlikeye maruz
kalacak kadınlarımıza karşı yanınızdayız; teminatımız olsun.
Genel
Kurulu saygıyla selamlıyorum. (İYİ PARTİ sıralarından alkışlar)
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özel.
IV.- AÇIKLAMALAR (Devam)
46.- Manisa Milletvekili Özgür Özel’in, sağlıkta
şiddetin önlenmesi yasa teklifine esas komisyonun yanı sıra tali komisyon olan
Sağlık Komisyonunun da katkı vermesi gerektiğine ilişkin açıklaması
ÖZGÜR
ÖZEL (Manisa) – Sayın Başkan, bugün, birkaç kez sağlıkta şiddet yasasının ana
komisyona sevk edildiğini, tali komisyonun, Sağlık Komisyonunun toplanması
gerektiğini söylemiştim. Bu konuyu merak ediyorduk. Milletvekilimiz Sibel Özdemir’in
soru önergesine gelen cevap elimde, 11 Mart günü sizin imzanızla cevaplanmış
Sayın Bilgiç. İnanılmaz bir rakam var. Bu dönem, 27’nci dönem 2.691 kanun
teklifi komisyona havale edilmiş, 1 komisyonun yanında 1 tali komisyona da
1.984’ü yollanmış. Oran çok normal çünkü 1 kanun konusunda diğer 1 uzmanlık
komisyonunun katkısının istenmesinde, 2.691 kanundan -1.984- yaklaşık 2 bininde
bu katkı istenmiş Meclis Başkanlığınca. 
Hepiniz
aklınızdan geçirin. Bu yaklaşık 2 bin taneden kaçı için tali komisyonlar oturmuş,
kendilerini ilgilendiren yönleriyle maddeler üzerinde esas komisyona görüş
yazmış, çalışmış, bildirmiş. Herkes aklından bir rakam geçirsin; rakam 2. İki
binde 2 yani tali komisyonun toplanması oranı binde 1 şu anda. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin.
ÖZGÜR
ÖZEL (Manisa) – Dokuz yüz doksan beşte 1 akıl alır gibi değil. Bakın, bu
oranlar yüzde 25-30’lardaydı eskiden, 24’üncü Dönemde. Güya biz güçlü Meclis
olacaktık, kanunu biz yapacaktık ya şimdi bu kanunlar nasıl hazırlanıyor, nasıl
imzalanıyor, nasıl veriliyor? Kanun teklifi verme, eline verileni alıp vermeden
ibaret hâle dönüştürüldü ya, onun sonucu bu.
RECEP
ÖZEL (Isparta) – Öyle değil, öyle değil.
ÖZGÜR
ÖZEL (Manisa) – Onun sonucu bu. 
Bakın,
yeni rejim tali komisyonu sadece Tarım Komisyonu; geri kalan hiçbir komisyon
toplanmamış, Tarım da 2 kere yani bunu bir düşünün, bir değerlendirin. Hepimiz
milletvekiliyiz, hepimizin kendi konumumuzu ve bu Meclisin itibarını
değerlendirmemiz lazım.
Teşekkür
ediyorum Sayın Başkan. (CHP sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Müsaade edin, şu işlemi bir bitireyim.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında Kanun
ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
35’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
Buyurun
Sayın Turan.
IV.- AÇIKLAMALAR (Devam)
47.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; bugün 3-4 kez aynı konu
gündeme gelince cevap verme ihtiyacı hissettim.
Bakınız,
bizim vermiş olduğumuz sağlıkla ilgili kanun teklifi, Meclis Başkanımızın
takdiriyle Adalet Komisyonu ve Sağlık Komisyonuna gönderilmiş durumda fakat
-tırnak içerisinde- Amerika’yı yeniden keşfetmiyoruz. Sorun ortada, daha önceki
çalışmalar ortada; Meclis tüm partilerin katılımıyla büyük bir çalışma yapmış,
rapor hazırlamış yüzlerce sayfa, onlar ortada; 2014 değişikliği ortada, 2018
değişikliği ortada. Dolayısıyla yeni bir tartışma yapmıyoruz aslında, zaten
talep edilen, tespit edilen konuların yasa faaliyetine dönüşmesi söz konusu.
Verdiğimiz teklif de Ceza Kanunu ve İnfaz Kanunu’nu değiştirdiği için çok doğal
olarak bunun Adalet Komisyonunda görüşülmesi kararına varılmış. Tali komisyon
olarak Başkan takdir eder -görüşülür, görüşülmez, karşı falan değiliz- fakat
coronadan kaynaklı hassas bir süreç var. Onu da geçtim, geçen salı gününden
bugüne kadar bir hafta geçti; infazda hâlâ 30’uncu maddelerdeyiz, günde 5 madde
ancak görüşebiliyoruz. Dolayısıyla tüm bu yoğunluğu, tüm bu Genel Kurul
süreçlerini, Komisyonu beraber değerlendirdiğimizde, bunu, hangi saiklerle
toplantı yapılmadığını da aslında biraz daha sakin bir akılla
değerlendirebiliriz.
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – Bir de Sayın Başkan, Özgür Bey’in çok sık ifade ettiği
“Efendim, teklifler geliyor tasarı gibi, burada ezbere veriyorsunuz. ” tarzı…
Özür dileyerek söylüyorum: Çok sığ bir ifadeyi ben yakıştıramıyorum bir Grup
Başkan Vekiline. Bakınız ben, 24’üncü Dönemden beri vekilim, tasarıların olduğu
dönemlerde de vekillik yaptım. Hiç bu dönem kadar, grupların, vekillerin
tekliflere ruhunun yansıdığı, süreçlere katkısının olduğu bir dönem olmadı
Sayın Başkan. Belki, Özgür Bey, partisinin durduğu yer olarak bunun dışında
kalıyor olabilir. Ama bir daha söylüyorum: Bakan, benim bakanım; Hükûmet, benim
Hükûmetim; beraber paslaşıyoruz, konuşuyoruz, değerlendiriyoruz ama her kanunun
ilk harfinden son harfine kadar ilgili vekillerimizin tümü o yasama
faaliyetlerinin içerisinde oluyor arkadaşlar. 
En
son verdiğimiz yasa teklifinde -sağlıkla ilgili olan- Adalet Bakanlığının tüm
bürokratları, Sağlık Bakanlığının tüm bürokratları, hukukçu vekillerimiz, tıpçı
vekillerimiz bir araya geldik, çalıştık. Bunu böyle “Saraydan size evrak
geliyor, imzalıyorsunuz.” tarzı bir söylemi hiç şık bulmuyorum.
Sayın
Başkan, şu görüştüğümüz infaz yasasını bir yıldan beri tartışıyoruz arkadaşlar.
Yok efendim, gelmiş yukarıdan da biz imza atmışız. Hayır “yukarısı” dediğiniz
milletin başının tacı. Adam on sekiz yıldan beri zaten Cumhurbaşkanlığı
yapıyor, Başkanlık yapıyor, Genel Başkanlık yapıyor. Ağzınızdan çıkan lafa
dikkat edin. Bu partinin gururu, onuru; bu milletin gururu, onuru aynı şekilde.
(AK PARTİ sıralarından alkışlar) Ne demek ya!
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
BÜLENT
TURAN (Çanakkale) – Tabii ki, bizim kanun tekliflerinde Genel Başkanımızın, on
sekiz yıldan beri her seçimi alan Cumhurbaşkanımızın kanaati, direktifi,
motivasyonu, vizyonu referans bizim için. Ama bunu böyle “Yukarıdan talimat
geldi, yaptınız.” tarzını doğru bulmuyoruz. Tabii ki şu an coronadan dolayı
Sağlık Bakanı ekrana çıkacaktır; tabii ki cezaevlerindeki sorunlardan dolayı
Adalet Bakanı da çıkacaktır. Biz, iktidarın partisiyiz de aynı şekilde. Ama
buna istirham ediyorum -biz vekiller arkadaşız da aynı şekilde; partiler,
makamlar gelir de geçer- “Senin talimatın bu, sana bu evrak geldi.” diye böyle
itham etmeyi, bunları doğru bulmuyorum. 
Biz,
tüm yasama faaliyetlerine arkadaşlarımızla -ilgilileriyle- beraber katılıp
çalışan insanlarız. Bakınız, kızıyorlar ya “Yoklama yapılıyor; ilkinde yok,
ikincisinde varsınız.” Arkadaşlarımızın büyük çoğunluğu şu an yasa üzerinde
çalışıyor, evet yasa üzerinde çalışıyor.
AYŞE
ACAR BAŞARAN (Batman) - Nerede çalışıyorlar?
ALİ
MAHİR BAŞARIR (Mersin) - Bahçede mi, nerede?
BÜLENT
TURAN (Çanakkale) – AK PARTİ Grup odasında çalışıyor Mahir Bey, öyle değil. 
ÖZGÜR
ÖZEL (Manisa) – Oda kaç kişilik de onlar orada olsun.
BÜLENT
TURAN (Çanakkale) – 200 kişilik.
O
yüzden bu ithamı doğru bulmuyorum. Çok zor ama bir gün iktidar olurlarsa aynı
ithamlara maruz kalırlar, hoş olmaz Sayın Başkanım.
BAŞKAN
– Sayın Özel, buyurun.
48.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, çok uzatmayacağım. Rakamlar yalan söylemez. Bunu
en iyi geçmiş dönemde Plan ve Bütçe Komisyonu Başkanlığı yapmış siz bilirsiniz.
Geçmişte yüzde 60’lardan alıp sizin döneminizde bile 40’larda, 20’lerde olan
tali komisyon toplanmaları 1.984’ten 2’ye iniyorsa -soru önergesinin tarihi 27
Şubat- bunu coronaya bağlayamayız. Bir değişiklik var. Anayasa değişti ve bir
iddia var: Biz diyoruz ki artık işler, dediğiniz gibi, Anayasa değişikliğinde
halka arz ettiğiniz, halka anlattığınız, İstanbul’un her köşesini
billboardladığınız gibi değil; rakamlar da onu gösteriyor. Bir gerçeklik… Bir
gerçeklik…
SELAMİ
ALTINOK (Erzurum) – Yanlış. 
ÖZGÜR
ÖZEL (Manisa) – Bakın, bir diğer gerçeklik şu: Geçen hafta geldim ve bir kanun
taslağı gösterdim. Ben kanun taslağını nereden aldım arkadaşlar? İstanbul’da
bir partilimizin çalıştığı bir büyük şirketten. İlgili bakanlık görüş sorarken
kanun taslağının tamamını yollamışlar oraya, o bana yolladı. Taslak ortada ve
kamuoyunda, bakanlıklar, sanki tasarı verecekmiş gibi görüş soruyor.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Sayın Başkanım, şimdi, biz İstanbul’daki şirketlerden kanun
tasarısı taslağı toplamaya başladıysak yandı gülüm keten helva. 
RECEP
ÖZEL (Isparta) – Hangi şirket o?
ÖZGÜR
ÖZEL (Manisa) – Ben diyorum ki birbirimizi kandırmayalım, ben dağıttım burada
kanunu, eğri oturup doğru konuşalım. Her doğan için değil, Erdoğan için Anayasa
yapılınca bir tarafı uzun, bir tarafı kısa. Kendi üstüne yapılmış elbiseyi
insan çıkardı mı ilk kendisi çiğner. Erdoğan, kendine yapılmış Anayasa’yı ilk o
çiğniyor ayaklarının altında, çünkü diyor ki: “Benim için yaptılar.” Oysa
Erdoğan’a değil her doğana yapsaydık Anayasa da bu hâlde olmazdı, Meclis de bu
hâlde olmazdı, yargı bağımsızlığı da bu hâlde olmazdı. 
Teşekkür
ediyorum. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan…
49.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
BÜLENT
TURAN (Çanakkale) – Sayın Başkan, Özgür Bey’in ifade ettiği “Bakanlık görüş
soruyormuş, evrak oradan gelmiş.” tarzı, yeni görmeye başladıkları sistemi biz
iki yıldan beri yaşıyoruz. Biz, tüm ilgililere bunları soruyoruz; tüm
vakıflara, derneklere, odalara, sendikalara soruyoruz. Aslında bu “tek adam”
olmadığının fotoğrafı, hani yazıp gönderiyorduk, hani “tek adam”dı da her şeyi
yapıyordu. 
ÖZGÜR
ÖZEL (Manisa) – Meclise yolluyor şimdi. 
BÜLENT
TURAN (Çanakkale) - Biz diyoruz ki üç ay sonra, altı ay sonra, bir sene sonra
ne yapacağımızı ilgililerle tartışıyoruz. Hatta bunun bir kısmını -CHP dâhil-
tüm partilerle tartışıyoruz. Biz üç ay önce, iki ay önce size infaz yasasını
getirmedik mi? 
SÜLEYMAN
BÜLBÜL (Aydın) – Nerede o? Getirmediniz. Neresinde milletvekilleri?
BÜLENT
TURAN (Çanakkale) – Hepsinde var.
BAŞKAN
– Değerli arkadaşlar…
Tamamlayın
Sayın Turan.
BÜLENT
TURAN (Çanakkale) – Sayın Bülbül, bilmiyor olabilirsiniz; az daha yakın durun
bize, öğrenirsiniz.
Başından
sonuna kadar, her tarafında vekil var arkadaş; hepsinde var. 
Sayın
Başkan, “corona” tarzı, “Suriye” tarzı önemli sorunlarda -Allah’tan ki
başkanlık sistemine geçmişiz- bu millet koalisyonsuz, bakan kaprisi olmadan
nasıl süreç yönetilirmiş, nasıl hızlı karar verilirmiş, nasıl milletin
sorunları hızlı çözülebilirmiş, bunları görmüş oldu. Aslında bu dönemde aklıselim,
sağduyulu herkes başkanlık sisteminden kaynaklı hızlı karar alma, sorunları
çabuk çözme iradesinin çok daha rahat yaşandığını görüyordur.
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, bir müsaade ederseniz…
ÖZGÜR
ÖZEL (Manisa) – Hayır, ben bu tartışmayı bir dakikayla bitireceğim. 
BAŞKAN
– Ben de zaten tartışmayın diye araya Sayın Oluç’u sokacaktım. 
ÖZGÜR
ÖZEL (Manisa) – Bir dakika…
BAŞKAN
– Bir dakika, peki.
50.- Manisa Milletvekili Özgür Özel’in, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin tekraren
açıklaması
ÖZGÜR
ÖZEL (Manisa) – Sayın Turan, bakın, işin buraya kadar ki kısmı tartışma, son
konuşmanız ise itiraf niteliğinde oldu. Esas sorun da şu zaten: Bana biraz önce
diyor ki: “Durduğu yer itibarıyla bu işlerin dışında olabilir.” Süleyman
Bülbül’e de “Biraz bize yakınlaşırsan sen de bu işin içinde olursun.” diyor. 
BÜLENT
TURAN (Çanakkale) – Başından beri vekil içinde Sayın Başkan.
ÖZGÜR
ÖZEL (Manisa) - Şimdi, benim anlatmaya çalıştığım mevzu da şu: Bu Anayasa’ya ve
İç Tüzük’e göre meşru mekânlar var. Nerede onlar? Komisyon odaları. Kim olacak
orada? Millet kimi görevlendirdiyse o olacak.
BÜLENT
TURAN (Çanakkale) – Hayır, teklif verince olur o.
ÖZGÜR
ÖZEL (Manisa) – Ama meşru mekânlar yerine kanunların hazırlandığı yer burada
grup odaları, orada saray odaları… Milliyetçi Hareket Partisi biraz daha
yakında diye bazı şeylerden daha çok haberi… Millet diyor ki: “Bana kanun
yapacaksan resmî komisyonlarda… Komisyonu iki binde 1 toplayacaksın, ondan
sonra saraydaki mutfakta, gruptaki odada, MHP’yle özel toplantıda…
RECEP
ÖZEL (Isparta) – Kıskandın mı? Kıskandın herhâlde.
ÖZGÜR
ÖZEL (Manisa) - İşte bu gayrimeşru siyaset, işte bu kendi Anayasa’nızı hiçe
saymak demek.
Teşekkür
ediyorum Sayın Başkan.
BÜLENT
TURAN (Çanakkale) – Sayın Başkan, zapta geçsin. 
Teklif
hazırlığı grupta yapılır, teklif komisyonda yapılır Sayın Başkanım.
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Cumhurbaşkanlığı hükûmet sisteminde teklif hazırlama erkini elinde
bulunduran milletvekillerinin teklifi hazırlarken ilgili kurumlardan görüş
istediğine, Meclisin daha efektif çalıştırılabilmesi için tali komisyonların da
çalıştırılması gerektiğine ilişkin konuşması
BAŞKAN
– Arkadaşlar “Plan ve Bütçe Komisyonu Başkanı” diyerek bana da söyledi. Aslında
hakikaten yıllardır da bu süreçleri en iyi bilenlerden birisiyim.
ÖZGÜR
ÖZEL (Manisa) – Ben rakamlara hâkimiyet olarak atıfta bulundum.
BAŞKAN
– Yani tabii ki ama şunu söylemek istiyorum: Tabii ki yeni sistem içerisinde
teklif hazırlama erki milletvekillerinde ama tabii, milletvekillerimizin de
yürütmeden tamamen bağımsız, onların da düşüncelerini almadan bunları
yapabilmesi zaten mümkün değil. 
BÜLENT
TURAN (Çanakkale) – Akla ziyan bir şey ya.
BAŞKAN
- Ama Sayın Özel’in de haklı olduğu noktalardan bir tanesi de Başkanlık olarak
biz esas komisyon ve tali komisyonlara gönderdiğimizde, demek ki bu tali
komisyonların da çalışmalarının, katkı vermelerinin doğru olacağını düşünerek
vermişiz. Meclisi daha efektif çalıştırmak istiyorsak tali komisyonları da
çalıştırmamız lazım. (CHP sıralarından alkışlar)
ÖZGÜR
ÖZEL (Manisa) – Bravo Başkanım, çok doğru.
BAŞKAN
- Milletvekilleri de tabii ki teklifleri hazırlarken ilgili kurumlardan da
görüş istiyor ama kurumlar da bu görüşlerini oluştururken geriye dönüp birtakım
sivil toplum gruplarıyla, şirketlerle, gruplarla görüşüyorlarsa da o yürütmenin
kendi sorunudur.
Sayın
Oluç, buyurun.
IV.- AÇIKLAMALAR (Devam)
51.- İstanbul Milletvekili Hakkı Saruhan Oluç’un,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, Sayın Turan’ın biraz evvel herhâlde dili sürçtü, “Başkanlık sistemine
geçtik.” dedi. Bugüne kadar “Cumhurbaşkanlığı hükûmet sistemi” diye
adlandırılıyordu, demek şimdi yeni bir aşama başkanlık sistemi olmuş oldu,
herhâlde dil sürçmesi diye düşünüyorum ama buna tabii, psikolojide başka bir
şey de diyorlar, onu da biliyoruz.
Şimdi,
efendim, Sayın Turan dedi ki: “Biz tüm ilgililere soruyoruz.” Bu tüm ilgililer
sadece sizin ilgilileriniz belli ki, tüm ilgililer değil.
BÜLENT
TURAN (Çanakkale) – Ya, size mi soracağız?
HAKKI
SARUHAN OLUÇ (İstanbul) – Sormuyorsunuz. Bakın, sanki öyle bir katılımcı bir
demokrat anlayışa sahipmişsiniz gibi konuşmayın Allah aşkına! Yani mesela, şu
konuştuğumuz infaz yasasıyla ilgili, barolara sordunuz mu? Sormadınız. Hukukla
ilgili sivil toplum kuruluşlarına sordunuz mu? Sormadınız. “Akademisyenlere
sorduk.” diyorsunuz. Adalet Komisyonuna 2 akademisyen getirdiniz, o 2 kişinin
de söylediklerini dinlemediniz üstelik yani onların önerilerini de
dinlemediniz. Şimdi, böyle olunca yani tüm ilgililere sormuyorsunuz, sadece
kendi ilgililerinize soruyorsunuz, kendinize yakın olduğunu düşündüğünüz
ilgililere soruyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
HAKKI
SARUHAN OLUÇ (İstanbul) – Tamamlıyorum efendim.
Dolayısıyla
bu konuyu böyle tartıştığımız zaman mesele biraz daha açığa çıkacak çünkü tüm
ilgililere sorsanız gerçekten, mesela birçok akademisyen yazılı rapor
yayınladı, siz de görmüşsünüzdür -geçmişte sizin birlikte çalıştığınız hukuk
akademisyenleridir bunlar, profesörlerdir, hukuk fakültelerinde yönetici
pozisyonunda olan insanlardır- bu infaz yasasını yerden yere vurdular.
İstiyorsanız ben size bütün raporları getirip vereyim şimdi, teker teker bize
gönderiyorlar. 
BAŞKAN
– Teşekkür ediyorum.
HAKKI
SARUHAN OLUÇ (İstanbul) – Son cümlem efendim, izin verirseniz.
Dolayısıyla
sorsanız esas olarak ilgililere, STK’lere, barolara ve akademisyenlere zaten bu
yanlışları yapmayın diye size söyleyecekler, sadece biz söylememiş olacağız,
mesele bu.
BAŞKAN
– Teşekkür ediyorum.
Zaten
görüştüğümüz infaz yasası ama kanun yapma süreçlerini de ayrıca görüşeceksek
bunun için de yani siyasi parti gruplarının bir araya gelerek şu İç Tüzük
üzerinde biraz çalışmaları lazım.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Evet, 36’ncı madde üzerinde 4 önerge vardır. Önergeleri okutup aykırılık
sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 36’ncı maddesiyle değiştirilen
5275 sayılı Kanun’un 89’uncu maddesinin (2)’nci fıkrasının aşağıdaki şekilde
değiştirilmesini teklif ederiz.
“(2) Birinci fıkra uyarınca yapılacak
değerlendirmede, infazın tüm aşamalarında hükümlülerin katıldığı iyileştirme ve
eğitim-öğretim programları ile spor ve sosyal faaliyetler, kültür ve sanat
programları, aldığı sertifikalar, kitap okuma alışkanlığı, diğer hükümlü ve
tutuklular ile ceza infaz kurumu görevlileri ve dışarıyla olan ilişkileri,
işlediği suçtan dolayı duyduğu pişmanlığı, ceza infaz kurumu kuralları ile
kurum bünyesindeki çalışma kurallarına uyumu ve aldığı disiplin cezaları
dikkate alınır.”
 Hüseyin
Örs Yasin Öztürk  Zeki Hakan Sıdalı 
 Trabzon
 Denizli  Mersin
 Muhammet
Naci Cinisli  Ayhan Erel 
 Erzurum
 Aksaray
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Hüseyin Örs’ün.
Buyurun.
HÜSEYİN
ÖRS (Trabzon) – Sayın Başkan, değerli milletvekilleri; görüşülmekte olan kanun
teklifinin 36’ncı maddesi üzerinde İYİ PARTİ adına söz aldım. Hepinizi en derin
saygılarımla selamlıyorum.
Değerli
milletvekilleri, kanun teklifinin ilgili maddesinde 5275 sayılı Kanun’un
89’uncu maddesi başlığıyla birlikte yeniden düzenlenmektedir. 
“Hükümlüler,
ceza infaz kurumlarına girmekle birlikte kurumlarda bulundukları tüm
aşamalarda, ceza infaz kurumlarının düzen ve güvenliği amacıyla konulmuş
kurallara uyup uymadığı, haklarını iyi niyetle kullanıp kullanmadığı,
yükümlülüklerini eksiksiz yerine getirip getirmediği, uygulanan iyileştirme
programlarına göre toplumla bütünleşmeye hazır olup olmadığı, tekrar suç işleme
ve mağdura veya başkalarına zarar verme riskinin düşük olup olmadığı
hususlarında idare ve gözlem kurulu tarafından en geç altı ayda bir
değerlendirmeye tabi tutulacaklardır.” denilmektedir. Söz konusu değerlendirme
en geç altı ayda bir yapılabileceği gibi, daha kısa sürelerde de yapılabilmesi
öngörülmektedir. 
Değerli
arkadaşlar, 2’nci fıkrada yer alan “Gerektiğinde hükümlünün ceza infaz kurumuna
girmeden önceki yaşamına ilişkin bilgi ve belgeler de istenebilir.” cümlesiyle
hükümlünün önceki yaşantısına ilişkin belgelerin talep edilmesi hukuka
aykırıdır ve özel hayatın gizliliğini ihlal eder. Ayrıca, hükümlülerin ceza
infaz kurumlarında bulunduğu tüm aşamalarda idare ve gözlem kurulu tarafından
iyi hâlin belirlenmesi hukukilik ilkesine aykırı olup bu karar ancak
mahkemelerce verilebilir. 
Yine,
fıkrada, belirtilen iyi hâlli olma durumu tanımlanmamıştır. Düzenleme bu
yönüyle de Anayasa'nın kanunilik ilkesine aykırıdır. Bu bağlamda, 2’nci
fıkranın son cümlesinin kanun metninden çıkarılmasını önermekteyiz. 
Teklife
baktığımızda, birinci fıkrada şöyle bir ifade var: “Haklarını iyi niyetle
kullanıp kullanmadığı…” Değerli milletvekilleri, zaten ceza infaz kurumunda
bulunan bir kişinin birçok hakkı sınırlandırıldığı gibi, elinde kalan
haklarının kullanımı da ağır usullere bağlanmak istenmiştir. Bir mahkûmun
haklarını iyi niyetle kullanıp kullanmadığı takdirinin idari bir merciye bırakılması
da mümkün değildir. Eğer mahkûm haklarının kullanımında, iyi niyet bizzat idare
tarafından aranırsa -ki bu hakların birçoğu mahkûmu idarenin keyfî tutumuna
karşı korumaktadır- aleyhine kullanılan hakkın iyi niyetli olup olmadığını yine
idareye denetletmek gibi abesle iştigal bir durum ortaya çıkmaktadır.
Diğer
önemli bir husus da infazın denetimiyle görevlendirilen idarenin bir anda infaz
öncesi dönemi de değerlendirmesine imkân sağlayan, ikinci fıkranın son cümle
düzenlemesidir. İdarenin, kişinin infaz öncesindeki yaşamına yönelik
değerlendirme yapması mümkün değildir. Zira bu değerlendirme, cezanın tayini
sırasında bizzat ceza mahkemesi hâkimi tarafından yapılmaktadır. İyi hâllilik
ceza düzenine sağlanan uyum ve iyileşmeyle, bir nevi ıslah olmayla alakalıdır.
Kişinin infazına başlanmadan önceki hâl ve hareketlerini değerlendirme yetkisi
ancak hâkime ait olmalıdır. 
Ayrıca,
kanunda, hangi bilgi ve belgelerin isteneceği de belirtilmemiştir. Bu durum hem
Anayasa’mızın 20’nci maddesine hem de Kişisel Verilerin Korunması Kanunu’na
aykırılık teşkil etmektedir, ayrıca sanığın kendi aleyhine delil sunmaktan
kaçınması hakkındaki evrensel hukuk kuralı da çiğnenmektedir.
Değerli
milletvekilleri, gözlem kurullarının şeffaflığını sağlayacak düzenlemeler yine
bu metinde yer almamaktadır. Kurulda zorunlu olarak yer alacak bütün üyeler
devlet memuru konumundadır. Dolayısıyla, idarenin bağımsız, şeffaf denetim
yapması ihtimali bulunmamaktadır. Özellikle, cezaevindeki koşulları, mahkûm
psikolojisini yakından tanıyan ve bilen barolardan temsilci bulunmaması büyük
bir eksikliktir. Bu kurul üyelerinin eskiden işlevsel bir çalışmasının olmadığı
kabul edildiğinde, kurulları işlevsel hâle getirmek istiyorsak ancak şeffaflığı
gerçekleştirerek bunu sağlayabiliriz. Bu nedenle, idare hiyerarşisinde yer
almayan en azından gözlemci üyelerin kurullara dâhil edilmesinin çok doğru ve
isabetli olacağı kanaatindeyim. 
Hepinizi
en derin saygılarımla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 36’ncı maddesi
ile değiştirilen 5275 sayılı Kanun’un 89’uncu maddesinin 3’üncü fıkrasında yer
alan "Ayrıca, idare ve gözlem kuruluna Cumhuriyet başsavcısı tarafından
belirlenen bir izleme kurulu üyesi ile Aile, Çalışma ve Sosyal Hizmetler
Bakanlığı ve Sağlık Bakanlığı il veya ilçe müdürlükleri tarafından belirlenen
birer uzman kişi” ibaresinden sonra gelmek üzere “,barolardan birer temsilci
ile insan haklarına dair çalışma yürüten sivil toplum kuruluşu temsilcileri”
ibaresinin eklenmesini arz ve teklif ederiz.
 Mensur
Işık Tuma Çelik Tulay Hatımoğulları Oruç 
 Muş Mardin Adana
 Rıdvan
Turan Züleyha Gülüm Murat Çepni
 Mersin İstanbul İzmir
 Ayşe
Acar Başaran
 Batman
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Ayşe Acar Başaran’ın. 
Buyurun.
(HDP sıralarından alkışlar) 
AYŞE
ACAR BAŞARAN (Batman) – Ben de herkesi selamlıyorum. 
Şimdi,
bu teklifle 5275 sayılı Kanun’un 89’uncu maddesi değiştiriliyor. Tabii ki
burada iyi hâl ve iyi hâlin nasıl değerlendirileceği şeklinde madde düzenlenmiş
ve genişletilmiş. Tabii, bu maddeyi tek başına değerlendirmemek gerekiyor. Biz,
bir kaç gündür aslında bu kanun teklifinin tümünün yarattığı etkiden söz
ediyoruz. Aslında bu madde de kanunun teklifinin belli maddeleriyle beraber
düşünüldüğünde, cezaevinde bazı insanlar açısından, cezaevindeki tutsaklar ve
mahpuslar açısından nasıl yaşanılamaz bir hâle geleceği, yine, iyi hâlin,
nasıl, tıpkı terör tanımında olduğu gibi, işte, ucu bucağı olmayan, bambaşka
yerlere çekilebilecek bir tanımlama olarak değerlendirilebileceğini görüyoruz.
Şimdi,
niye bunu diğer maddelerle değerlendirelim diye söylüyorum arkadaşlar? Şimdi,
bu maddenin kendisinde zaten iyi hâl çok geniş bir yorumla, aslında bir
çerçevesi olmayacak bir biçimde tanımlanmış. Şimdi, bu iyi hâl, bu düzenleme
gelmeden önceki birkaç örneği söyleyeyim ve bunun iyi hâle nasıl engel olduğu,
siyasi tutsaklara -özellikle düşünceleri nedeniyle cezaevinde tutulan, sizin
“terör” diye tanımladığınız ama aslında muhalifleriniz olan ve cezaevinde rehin
tuttuğunuz insanlara- nasıl uygulandığının birkaç örneğini söyleyeyim
arkadaşlar. 
Şimdi,
Kırşehir’de tutuklu -bizim de il yöneticimizmiş- yargılandığı dosyada
iddianamesinin bir kısmını Kürtçeye çevirdiği için, tuttuğu not örgütsel
doküman kabul edilmiş, disiplin cezası almış, yetmemiş -bakın sizin “terör”
tanımı dediğiniz şey- örgüt propagandasından dava açılmış, iki yılın üzerinde
ceza verilmiş. İşte, “terör” dediğiniz mesele bu. Yani, kendisi iddianamesinin bir
kısmını Kürtçeye çeviriyor, bu propaganda kabul ediliyor, disiplin cezası
alıyor; yetmiyor, propagandadan iki yıldan fazla ceza alıyor. Yine, Bursa H
Tipinde bir siyasi tutsak kitap alıyor kütüphaneden -bunların hepsi disiplin
cezası, sonra da iyi hâli etkileyen nedenler- kitaptan özetler çıkartıyor, bu
tuttuğu notlar yine örgütsel doküman kabul ediliyor, disiplin cezası alıyor.
Kırşehir’de gençler vardı, hukuksuz bir biçimde uzun bir süre cezaevinde
tutuldular, hâlâ tutuklu olarak yargılanıyorlar. Bunlara ısrarlı bir biçimde
ayakta sayım dayatıldı. Ayakta sayım dayatmasını kabul etmedikleri için
darbedildiler, darbedildikleri yetmezmiş gibi bir de üstüne disiplin
soruşturması başlatıldı. Bakın, Bursa H Tipinde, yine, az önceki kişi hastaneye
gidiyor, kelepçeli muayene dayatılıyor, kelepçeli muayeneyi kabul etmiyor;
darbediliyor, doktor darp raporu veriyor ama onunla beraber giden kolluk rapor
tutuyor. Kolluğun tuttuğu rapor üzerine, henüz kanunda olmamasına rağmen -yani
cezaevinin dışındaki fiiller şu anda disiplin cezası konusu değil, bu kanun
teklifiyle getiriyorsunuz- kolluğun tuttuğu raporla bu kişi hakkında soruşturma
başlatılıyor, üç ay iletişim cezası veriliyor. 
Şimdi,
arkadaşlar bu kadar disiplin cezalarının keyfî bir biçimde… Özellikle cezaevinde
tutsak tutulan yani siyasi düşünceleri nedeniyle, gazetecilik yaptıkları için,
akademisyenler görevlerini bu ülkede özgür bir biçimde yapmak istedikleri için,
öğrenci faaliyetlerinde özgür, özerk üniversiteyi savunup mücadele yürüttükleri
için cezaevinde olanlar bu şekilde disiplin soruşturmalarıyla yüz yüze kalıyor.
Bu disiplin soruşturmaları da -işte tam kurduğunuz- sizin memurlarınızdan
oluşan idari gözlem kurulları tarafından iyi hâlli olmadığına karar veriliyor
ve bu insanların birçoğunun bırakın yattıkları süre, infazları yakılarak
aldıkları cezanın tümü yatırılıyor. İşte, siz, bununla aslında fiilî olarak
uyguladığınız fiilleri bu kanun teklifiyle yine uygulamaya koydunuz. 
Şimdi,
bu idari gözlem kurullarının yetkileri o kadar geniş ki cezaevindeki hâl,
hareketleri yetmiyor -yani cezaevindeki disiplin soruşturmalarını zaten
genişlettiniz- bu cezaevindeki süreç içerisinde yaptıkları fiiller de yetmiyor,
bunların iyi hâlli olup olmadıklarını tespit edebilmek için, bir de
gerektiğinde hükümlünün ceza infaz kurumuna girmeden önce yaşamına ilişkin
bilgi ve belge istenebilir. Hangi bilgi ve belgelerden söz ediliyor? Yani kişi
cezaevine girdikten sonra, önceki yaşamlarıyla ilgili hangi bilgi ve belgeyi
istiyorsunuz ki hangi kıyası yapacaksınız? 
Az
önce de arkadaşlar söyledi bu kürsüden. Bu, özel hayatın gizliliğini ihlal
anlamına gelen bir düzenlemedir ama siz zaten Anayasa’yı da yerle bir ederek,
ayaklarınızın altına alarak kanunlar yapıyorsunuz. 
Bir
de “Bu, kanunlarda var.” diyorsunuz. Kanun devleti olunabilir. Evet, ama
Türkiye Cumhuriyeti…
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, bir dakikayla toparlayayım.
BAŞKAN
– Tamamlayın sözlerinizi.
AYŞE
ACAR BAŞARAN (Devamla) - Kanunları düzenleyebilirsiniz çoğunluğunuz var.
İsterseniz “Ayşe yasak” diye bir kanun da getirebilirsiniz ama bu hukuki olmaz.
Bu kanun teklifi de hukuki değil, Anayasa’ya uygun değil. Bu kanun teklifi,
temel insan haklarını yüzde yüz ihlal eden bir kanun teklifi. Bu kanun teklifi,
içeride özgürlüğünden kısıtlama cezası verdiğiniz insanların temel bütün
haklarını ellerinden alma teklifidir. Bu kanun teklifi, rehin hukukunu Türk
hukuk sistemine koyma kanunudur çünkü dediğim gibi, özgürlüğünden
kısıtlayabilirsiniz hukuk devletlerinde ama kişinin özel hayatının gizliliğine
dokunamazsınız. Kişinin düşünme özgürlüğünü kısıtlayamazsınız. Kişinin sağlık
hakkını kısıtlayamazsınız. Kişinin yaşam hakkını elinden alamazsınız ama bu
teklifin bütününe baktığınızda haberleşme hakkı, bilgi edinme hakkı, yaşam hakkı,
sağlık hakkı yani Anayasa’daki en temel bütün haklar ihlal ediliyor ve siz de
buna “Bu kanun ve uyacaksınız.” diye karşımıza çıkıyorsunuz.
Teşekkür
ederim.(HDP sıralarından alkışlar) 
BAŞKAN
– Önergeyi oylarınıza sunmadan önce bir yoklama talebi var.
II.- YOKLAMA
(HDP
sıralarından bir grup milletvekili ayağa kalktı)
BAŞKAN
– Sayın Beştaş, Sayın Oluç, Sayın Başaran, Sayın Orhan Işık, Sayın Işık, Sayın
Taşdemir, Sayın Çepni, Sayın Turan, Sayın Kemalbay Pekgözegü, Sayın Ersoy,
Sayın Koç, Sayın Gülüm, Sayın Koçyiğit, Sayın Hatımoğulları Oruç, Sayın
Gergerlioğlu, Sayın Paylan, Sayın Çelik, Sayın Kaya, Sayın İmir, Sayın Toğrul,
Sayın Kaçmaz, Sayın Eksik.
Değerli
arkadaşlar, yoklama için dört dakika süre veriyorum. 
Yoklama
işlemini başlatıyorum.
(Elektronik
cihazla yoklamaya başlandı)
MAHMUT
TANAL (İstanbul) – Sayın Başkan güveninizi kaybediyorsunuz.
BAŞKAN
– Duyamıyorum Sayın Tanal.
MAHMUT
TANAL (İstanbul) – Güveninizi kaybediyorsunuz. Zaten göz kararıyla olmadığı
belli. Niye böyle yapıyorsunuz?
RECEP
ÖZEL (Isparta) – Girsene o zaman. Niye girmiyorsun? Girsene, oradasın,
Meclistesin.
BAŞKAN
– Arkadaşlar, pusulaları okuyacağım, pusula veren arkadaşlarımız lütfen Genel
Kurul salonundan ayrılmasınlar.
(Elektronik
cihazla yoklamaya devam edildi)
BAŞKAN
– Toplantı yeter sayısı vardır.
Değerli
arkadaşlar, elektronik olarak geçtiği için pusulaları okumama gerek kalmadı.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili Denizli
Milletvekili Cahit Özkan, Milliyetçi Hareket Partisi Grup Başkanvekili Sakarya
Milletvekili Muhammed Levent Bülbül ve Afyonkarahisar Milletvekili Ali Özkaya
ile 57 Milletvekilinin Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (Devam)
BAŞKAN – Önergeyi oylarınıza sunuyorum: Kabul edenler…
Etmeyenler… Kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 36’ncı maddesiyle değiştirilen
Ceza ve Güvenlik Tedbirlerinin İnfazı Hakkında Kanun’un 89’uncu maddesinin (3)
numaralı fıkrasına “bir izleme kurulu üyesi ile” ibaresinden sonra “baro
temsilcisi,” ibaresinin getirilmesini arz ve teklif ederiz.
 Alpay
Antmen Turan Aydoğan Zeynel Emre
 Mersin İstanbul İstanbul
 Süleyman
Bülbül Saliha Sera Kadıgil Sütlü
 Aydın İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Alpay Antmen’in.
Buyurun
Sayın Antmen. (CHP sıralarından alkışlar) 
ALPAY
ANTMEN (Mersin) – Teşekkür ederim Sayın Başkan.
Değerli
milletvekilleri, Adalet Komisyonunda aralıksız on sekiz saat, yüce Meclisin
huzurunda, milletimizin önünde aralıksız altı gündür sürekli anlatmaya
çalışıyoruz. Bu getirdiğiniz af teklifi adil değildir, içinde vicdan yoktur,
eşitler arasında bile eşit değildir. Affa karşı değiliz ama siz istiyorsunuz
diye bu şekilde hukuka, vicdana ve adalete aykırı affınıza da sessiz
kalmayacağız. Siz öyle dediğiniz için, içinde düşünce suçlularının,
gazetecilerin ve topluma kazandırılmasında mahzur olmayan hükümlülerin yer
almadığı bu evrensel hukuk normlarına aykırı teklifiniz vicdanlı ve adil
olmuyor, hukuki hiç olmuyor. 
Değerli
milletvekilleri, teklifin 36’ncı maddesini görüşüyoruz. Önceki 35 madde için
verdiğimiz olumlu, adil, vicdanlı 35 önerge sizlerin oylarıyla reddedildi.
Soruyorum: Neden bu yasa teklifine olumlu katkı vermemizi engelliyorsunuz?
Neden bu teklife vicdanı, adaleti, eşitliği ve hukukun evrensel normlarını
eklememizi engelliyorsunuz? Sizleri tenzih ederek, kibir mi diye açıklayalım
bunu. Her birinizin şahsını tenzih ediyorum. Kibir; abartılı gurur, baskın bir
kendine güven ve kendisinden başkaları için içten bir küçümseme duygusu ve en
önemlisi gerçeklikten kopuştur. Unutmayınız, sınırsızca gücü elinde bulundurma
ve kullanma arzu ve isteği sonunda güç zehirlenmesine dönüşür, Allah korusun,
bu da ülkemize büyük zarar verir. 
Değerli
milletvekilleri, bu af teklifinizi, ne barolarla ne akademisyenlerle ne sivil
toplum kuruluşlarıyla ne de kamuoyuyla yeterince paylaşmadınız, tartışmadınız,
itirazları da nazara almıyorsunuz. 
BÜLENT
TURAN (Çanakkale) – Aldık, aldık.
ALPAY
ANTMEN (Devamla) - Üstüne basa basa, tekrar tekrar söylüyoruz: Af meselesi, bu
salgın günleri için üç beş maddeyle bir günde yapılabilecek bir iş iken, günlerdir
“Benim dediğim dedik.” mantığıyla hiçbir düzeltmeye yanaşmayıp bu af işini siz
geciktirdiniz, geciktiriyorsunuz. 
İçinde
düşünce suçları, gazeteciler ve topluma kazandırılmasında mahzuru olmayan
hükümlüler için düzenleme olmayan bu teklif af falan değildir. Hâlâ geç değil,
hadi gelin, bu teklife vicdanı, adaleti ve hakkaniyeti koyalım; bu teklifte
evrensel hukuk normlarını hâkim kılalım, bu teklifte eşitliği sağlayalım. 
Değerli
milletvekilleri, görüşülen maddeyle ilgili işin teknik kısmına gelelim. Bakın,
teklifin 36’ncı maddesinde infazın tüm aşamalarında hükümlülerin iyi hâllerinin
belirlenmesi ve denetimli serbestlik uygulanarak cezanın infazı ile koşullu
salıvermeye ilişkin değerlendirmelerin idare ve gözlem kurulları tarafından
yapılacağı hükme bağlanıyor. Ayrıntılı bir madde, pek çok eksiği var, hatipler
bahsediyor. Mesela, teklifimizle, (3)’üncü fıkradaki idare ve gözlem kurulu
oluşumuna baro temsilcisinin de eklenmesini amaçlıyoruz. Bu sayede kurulda
baroyu temsil eden bir avukat da bulunacak ve yapılacak gözlem ve
değerlendirmelerde yargının bir başka sacayağı olan savunma sürece
katılacaktır. Biliyorsunuz ya da bilmeniz gerekiyor barolar, Avukatlık
Kanunu’nun 76’ncı maddesi gereğince, hukukun üstünlüğü ile insan haklarını
savunmak ve korumakla görevli kamu kurumu niteliğinde meslek kuruluşlarıdır.
Baro temsilcisinin hükme bağlanmak istenen idare ve gözlem kurulu içinde yer
alması, alınacak kararların daha hukuki ve objektif olmasını sağlayacaktır.
Alın size teklifimizin 36’ncı maddesine olumlu bir katkı. Ama, hiç sanmam; siz,
sadece “Ben yaptım, oldu.” “Ben yaparsam olur.” “Ben ne dersem o olur.”
mantığıyla bu olumlu katkıyı bile nazara almayacaksınız. Lütfen, beni utandırın
bu maddede.
Bakın,
değerli milletvekilleri, bu ülkede, hukuku önce alçak ve hain FETÖ terör örgütü
ayaklar altına aldı, lütfen, şimdi siz de bunu yapmayın. İktidar olarak size
düşen, bu ülkede adaleti, adil yargılanma hakkını, yargı ve yargıç
bağımsızlığını sağlamaktır, düşünceyi suç olarak nitelendirmekten çıkarmaktır.
Bakın, adil olun, vatandaşa eşit davranın, yandaşa değil halka ve bu bağlamda
hakka hizmet edin. Hiçbir şey için geç değil, önümüzde konuşacağımız daha 34
madde var. Bu teklif hakka, hakkaniyete uygun hâle getirilebilir, adil
düzenlemeler yapılabilir. Hiç kimse terör örgütü üyelerinin, teröre bulaşmış
kişilerin bu tekliften yararlanmasını istemiyor, bunu da söyleyen yok ama
lütfen, siyasi suçlar, düşünce suçları, “tweet” atanlar, gazeteciler ve
toplumla kavuşmasında mahzur olmayan mahkûmlar da ve çek mağdurları da gelin bu
tekliften yararlansın diyorum, her birinizi ayrı ayrı saygılarımla
selamlıyorum.
Teşekkür
ederim Sayın Başkan. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 36’ncı maddesiyle değiştirilen
5275 sayılı Kanun’un 89’uncu maddesinin (2)’nci fıkrasının son cümlesinin madde
metninden çıkarılmasını arz ve teklif ederiz.
 Bülent
Turan Oya Eronat Recep Özel
 Çanakkale Diyarbakır Isparta
 Ali
Özkaya Jülide İskenderoğlu
 Afyonkarahisar Çanakkale
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Takdire bırakıyoruz Sayın Başkan.
BAŞKAN
– Gerekçeyi okutuyorum:
Gerekçe:

Önergeyle,
hükümlüler hakkında istenilebilecek bilgi ve belgelere ilişkin hükmün madde
metninden çıkarılması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen Önerge doğrultusunda 36’ncı maddeyi oylarınıza sunuyorum: Kabul edenler…
Etmeyenler… Kabul edilmiştir.
37’nci
madde üzerinde 2’si aynı mahiyette olmak üzere 3 adet önerge vardır. 
İlk
okutacağım 2 önerge aynı mahiyette olup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 37’nci maddesinin
teklif metninden çıkarılmasını arz ve teklif ederiz.
 Mensur
Işık Rıdvan Turan Tulay Hatımoğulları Oruç
 Muş Mersin
 Adana
 Tuma
Çelik Züleyha Gülüm Murat Çepni
 Mardin İstanbul 
İzmir
 Abdullah
Koç 
 Ağrı
Aynı
mahiyetteki diğer önergenin imza sahipleri:
 Tufan
Köse Süleyman Bülbül Zeynel Emre
 Çorum Aydın İstanbul
 Alpay
Antmen Turan Aydoğan
 Mersin İstanbul
BAŞKAN
– Değerli milletvekilleri, maddeyi görüştükten sonra yirmi dakika yemek için
ara vereceğim yani 20.15 gibi ara vermiş olacağım. 
Komisyon
aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan.
BAŞKAN
– Komisyonun katılmadığı önergeler üzerinde ilk söz Sayın Abdullah Koç’a ait.
Buyurun.
(HDP sıralarından alkışlar)
ABDULLAH
KOÇ (Ağrı) – Sayın Başkan, değerli halklarımız; sizleri saygıyla selamlıyorum.
Bu
madde, seri yargılama, sulh ceza hâkimlikleriyle ilgili düzenlemeyi
getirmektedir. Sulh ceza hâkimlikleri, bu iktidar döneminde kurulan ve militan
mahkemelerdir. Bu mahkemeler, yargısız infaz yapan mahkemelerdir, bunu evvela
belirtmek istedim.
Bakın,
tam elli yıl önce Ape Musa (Musa Anter) gözaltına alınır ve şiddete maruz
kalır. Sebebini sorunca, aynen “Neden Kürtçe ıslık çalıyorsun?” diye bir cevap
alır. 
Değerli
arkadaşlar, bakalım elli yıl sonra neler değişmiş? Basın açıklaması
yapıyorsunuz, sonuç olarak tutuklama ve gözaltıyla karşılaşıyorsunuz. İktidarı
eleştiriyorsunuz, gözaltı ve tutuklamayla karşı karşıya kalıyorsunuz. Kamyon
şoförüsünüz, “Evde kal” kampanyasını eleştiriyorsunuz; İçişleri Bakanı
“Arkasına bakalım.” diyor, gözaltına alıyor ve adli kontrolle serbest
bırakılıyorsunuz. Kürt sorununu dile getiriyorsunuz; bölücülük suçlamasıyla
karşı karşıya kalıyorsunuz ve örgüt üyeliği sebebiyle tutuklanmayla karşı
karşıya kalıyorsunuz. Cumhurbaşkanının parti başkanı sıfatıyla yaptığı her
türlü söyleme karşı bir “tweet” atıyorsunuz; Cumhurbaşkanına hakaretten dolayı
gözaltına alınıp tutuklanıyorsunuz. Gazetecisiniz, haber yapıyorsunuz,
propaganda ve tutuklamayla karşı karşıya kalıyorsunuz. Öğrencisiniz, YÖK’e
karşı bir eylem yapıyorsunuz, propaganda ve tutuklamayla karşı karşıya
kalıyorsunuz. İnsan hakları savunucususunuz, bu konuda çalışma yapıyorsunuz,
üyelikten ve propagandadan dolayı hakkınızda işlem yapılıyor, bundan dolayı
tutuklanıyorsunuz ve gözaltına alınıyorsunuz. Basın açıklamasında açıklamayı
yapan arkadaşınızın ağzını kapatmadığınız için bundan dolayı sorguya tabi
tutuluyorsunuz; örgüte üyelikten dolayı, örgüte üye olmamakla beraber örgüt
adına suç işlemekten dolayı hakkınızda işlem yapılıyor, bundan dolayı işleme
tabi tutuluyorsunuz. Avukatsınız, müvekkilinizi savunuyorsunuz; yardım ve
yataklıktan ve üyelikten dolayı sizin hakkınızda işlem yapılıyor ve bundan
dolayı tutuklanıyorsunuz. Sendikacısınız, sendikal çalışma yapıyorsunuz, bundan
dolayı propaganda ve üyelikten dolayı hakkınızda işlemler yapılıyor. Bilim
insanısınız ve bir makale yayınlıyorsunuz; hakkınızda soruşturmalar açılıyor,
bundan dolayı tutuklamalarla karşı karşıya kalıyorsunuz, yine sizin hakkınızda
işlemler yapılıyor.
Bakın,
değerli arkadaşlar, işte Türkiye’nin elli yıldan sonra gelmiş olduğu tablo
budur. Buradaki tablo şu, değerli arkadaşlar: Kürt olmak, aynı zamanda muhalif
olmak terörist olmakla eşdeğerdir sizin nazarınızda fakat şunu belirteyim…
Bunlara örnek mi istiyorsunuz? Size hemen örnekleri vereyim: Bakın, Fikret
Başkaya, Osman Kavala, Selahattin Demirtaş, Barış Terkoğlu, Selma Altan, Avukat
Selçuk Kozağaçlı, Ahmet Altan, Avukat İbrahim Vargün, Ferhat Çelik, Aydın Keser
ve daha sayamayacaklarımız, yüzlerce, binlerce insan bu muameleyle karşı
karşıya kalıyor.
Bakın,
değerli arkadaşlar, burada öğrenciler, avukatlar, bilim insanları, gazeteciler,
yazarlar, siyasetçiler, doktorlar, hepsi bu muameleye maruz kalıyor. Bu
saydıklarımın hiçbiri bu infaz düzenlemesinden yararlanmıyor, değerli arkadaşlar.
Bu saydıklarımın hepsi TMK yani Terörle Mücadele Kanunu çerçevesinde sorguya
tabi tutuluyor, sorgulamalara maruz kalıyor ve bundan dolayı, bu mevcut olan
yasa metninden faydalanmayacak ve faydalanmaması için elinizden gelen bütün
çabayı sarf ediyorsunuz. 
Bir
ülke düşünün, bir ülke hayal edin değerli arkadaşlar, cezaevleri aydınlar,
düşünürler, bilim insanları, siyasetçi, sendikacı, öğrenciler, doktorlarla dolu
olsun. İşte, maalesef, elli yıldır süre gelen bu politikalarla ve on sekiz
yıllık iktidarınız döneminde Türkiye bunlarla karşı karşıya kaldı. Bu, AKP
Hükûmetinin on sekiz yıllık sürecinin, ne yazık ki icraatlarının sonucudur. 
Peki,
burada sizlerle paylaşmak istediğim başka bir durum nedir değerli arkadaşlar?
Bakın, tutuklularla ilgili hiçbir hüküm bu kanun teklifinde mevcut değil. 
Değerli
arkadaşlar, tutukluluk demek, suçsuzluk ve masumiyet karinesiyle mevcut olan,
tanımlanan insanlar demektir. Bunlar hakkında da henüz mahkemeler tarafından
verilmiş bir karar yok ama 50 bin kişi şu anda tutukludur; corona virüsünün
tehlikesiyle ilgili, tehlikesinden kaynaklı, bununla ilgili herhangi bir
düzenleme yok, bu da sizin karnenizdir.
Teşekkür
ediyorum, sağ olun efendim. (HDP sıralarından alkışlar) 
BAŞKAN
– Aynı mahiyetteki önergeler üzerinde ikinci söz Sayın Süleyman Bülbül’ün.
Sayın
Bülbül, buyurun. (CHP sıralarından alkışlar) 
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum.
Teklifin
37’nci maddesi hakkında söz almış bulunmaktayım. Teklifin 37’nci maddesi, 5275
sayılı Ceza ve Güvenlik Tedbirlerinin İnfazı Hakkında Kanun’daki “Kapalı ceza
infaz kurumu dışına çıkma hâlleri” başlıklı 92’nci maddede değişikliğe
gidilerek, tartışmalı kararlarıyla sıklıkla Türkiye kamuoyunun gündemine gelen
sulh ceza hâkimliğine bir yetki daha tanınıyor.
Öncelikle,
sulh ceza hâkimliklerinin işlevi şu an nedir onu ortaya koymak lazım. Kenan
Evren’in Devlet Güvenlik Mahkemeleri yerini, 12 Eylül 2010 referandumundan
sonra iktidar ve FETÖ iş birliğinde özel yetkili mahkemelere bırakmıştı. FETÖ
iş birliği bitince, kumpas davalarının suç aygıtı olarak kullanılan bu
mahkemelerin işlevi sulh ceza hâkimliklerine bırakıldı. Darbe geleneğinin
devamı olan sulh ceza hâkimlikleri, özellikle tutuklama kararlarının çoğunu
veren makam olması sebebiyle operasyonel bir işlev görmektedir. Düzenleme,
terör ve örgüt faaliyeti çerçevesinde işlenen suçlarla ilgili olarak, alınan
bilgilerin doğruluğunun araştırılması bakımından zorunlu görülen hâllerde,
hükümlü ve tutukluların rızaları alınmak koşuluyla, ilgili makamın ve
cumhuriyet başsavcılığının talebi üzerine, sulh ceza hâkimi kararıyla, geçici
sürelerle ceza infaz kurumundan alınabileceğini öngörmektedir. 
Sulh
ceza hâkimlikleri, kuruldukları günden bu yana, hukuk normlarından uzak
gerekçelerle verdikleri tutuklama kararlarıyla pek çok kez eleştirilerin hedefi
olmuştur. Tutuklamanın tarafsız ve bağımsız organlarca denetlenmesine ilişkin
hiçbir hukuk normunu karşılamamaktadır. Yargısal değil, idari nitelikte
kararlar veren sulh ceza hâkimlerini atama ve görevden alma yetkisine sahip
olan Hâkimler ve Savcılar Kurulunun yapısı tartışmalıyken, tek yargıç olarak
görev yapan sulh ceza hâkimlerinin siyasi etki ve baskılara karşı duramadığı
bir gerçektir. Bu yapıdaki yargıçlık makamının görev ve yetkilerini artırmak,
hukuksal açıdan telafisi mümkün olmayan sonuçların doğmasına neden olmaktadır. 
Getirilen
düzenleme, bir kumpas davası organize edilmek istendiğinde sulh ceza hâkimiyle
gizli tanık ya da itirafçı seçilen birinin bu gerekçeyle alınması düzenlemesidir.
AKP iktidarının gizli tanık faaliyetlerini Balyoz’da TSK’ye operasyon çekerken
ya da Ergenekon, KCK, OdaTV davalarında toplumsal kesimlere karşı nasıl
kullandığı da hafızalarda taze durmaktadır. En meşhur gizli tanıklardan biri de
Şemdin Sakık idi ya da bu gizli tanık uygulamasıyla, geçmiş dönemlerde
milletvekilliği de yapmış Cumhuriyet Savcısı İlhan Cihaner’e nasıl operasyon
yapıldığını, makamından cebir şiddet kullanılarak götürüldüğünü birlikte
izledik.
Biz,
her dönem bu yanlışlarınızı gür sesle yüzünüze söyledik, söylemeye devam
ediyoruz ama görmekteyiz ki siz vazgeçmiyorsunuz. Beraber operasyon yaptığınız
FETÖ üyeleri sonra adil bir yargılanmaya muhtaç oldular. Bugünlerdeki uygulama
da aynen geçmişi hatırlatıyor. Burhan Kuzu’nun talimatıyla uyuşturucu baronu
Zindaşti’nin bırakılması, iktidardan gelen tüm erişim engellemesi taleplerinin
istisnasız kabul edilmesi ve hatta erişim engeli haberine dahi erişim engeli
getirmeleri sulh ceza mahkemelerinin hukuksuz uygulamalarıdır ve gazetecilerin
tutuklanması kararları, bugünün talimatlı sulh ceza hâkimlerinin uygulamadaki
hukuksuzluk örnekleridir. 
Değerli
vekiller, aslında bu maddede düzenleme yapmaktansa Ceza ve Güvenlik
Tedbirlerinin İnfazı Hakkında Kanun’un 92’nci maddesi tümüyle kanundan kaldırılmalıdır
ya da değilse, sulh ceza hâkimi yerine yetkinin infaz hâkimine verilmesi daha
uygun olur. Bu pakette infaz hâkimliği yetkileri artıyorken 37’nci madde
değişikliğiyle, hükümlüyle ilgili verilecek iznin de sulh ceza hâkimi yerine
infaz hâkimliğince verilmesi şeklen daha uygun olacaktır. Aksi hâlde, sulh ceza
hâkiminin zaten var olan sınırsız yetkileri iyice artmış olacaktır çünkü adil
ve bağımsız yargı herkes için lazım. Hukuktan uzak bu düzenlemeleriniz gün
gelir size karşı kullanılır, siyasi referansla aldığınız hâkim ve savcılardan
da toplumun hak, hukuk, adalet beklentisi ki, ne yazık ki kalmadı ama size
tekrar söylüyoruz, lütfen yanlıştan dönün. Çözüm demokrasi, özgürlük, hukuk
devleti, adil yargılanma hakkı; çözüm, Anayasa’da bulunan özgürlüklerin
kullanılması. 
Teşekkür
ediyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 37’nci maddesinde yer alan
“değiştirilmiş” ibaresinin “yeniden düzenlenmiştir” ibaresiyle değiştirilmesini
arz ve teklif ederiz.
 Bedri
Yaşar Ümit Özdağ Zeki Hakan Sıdalı 
 Samsun İstanbul Mersin
 Yasin
Öztürk Muhammet Naci Cinisli 
 Denizli Erzurum
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Komisyonun katılmadığı önerge üzerinde Sayın Bedri Yaşar…
Buyurun.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. 
Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 37’nci maddesi üzerine vermiş olduğumuz
değişiklik önergesi hakkında söz almış bulunuyorum. 
Teklifin
bu maddesi, kapalı infaz kurumu dışına çıkma hâllerini düzenlemektedir.
Değişiklik teklif edilen maddeyle uyum düzenlemesi yapılmaktadır. 5271 sayılı
Kanun’un 250’nci maddesinin daha önce mülga edilmesi nedeniyle bu maddenin
(1)’inci fıkrasında yer alan suçlara yapılan atıf kaldırılarak söz konusu
(2)’nci fıkranın uygulama alanı yeniden belirlenmektedir. 
Değerli
milletvekilleri, tabii, bugün bizim çıkarmaya çalıştığımız kanun da netice
itibarıyla, coronavirüs dolayısıyla hapishanelerdeki sıkışıklığı bir miktar
boşaltmaya yönelik kanundan ibarettir. Aynı çerçevede, coronavirüs dolayısıyla
ben bir başka konuya dikkatinizi çekmek istiyorum. Tüm dünyada olduğu gibi
ülkemizde de olağanüstü bir dönem yaşanmaktadır. Bu zorlu dönemde alınan
tedbirler, bu virüsten kurtulabilmek için çok büyük önem taşımaktadır. Alınan
ve alınacak olan tüm tedbirleri sonuna kadar destekliyoruz. Bu konuda birlik ve
beraberlikten yanayız, mücadelenin bu şekilde yapılmasının daha uygun olacağını
düşünüyoruz. Salgını gerekçe göstererek infaz yasası hazırlayan Hükûmetin şoför
esnafımızın sorunlarını da görmezden gelmesini istemiyoruz.
Değerli
arkadaşlar, bizi aradıkları gibi muhakkak sizleri de telefonlarıyla arayan,
kontak kapatmak zorunda kalan kamyoncular, yolcu taşıma sayısı yarı yarıya
düşürülen taksiciler, halk otobüsleri, şehirler arası otobüsçüler, dolmuşçular,
okul servisleri gibi taşımacı esnafımızın da Hükûmetten beklentileri vardır.
Ekonominin çarklarının dönmesi ve esnaflarımızın ayakta kalması açısından bu
destek çok büyük önem taşımaktadır. Toplu taşıma alanındaki tüm esnafımız büyük
bir mağduriyet yaşamaktadır. Sizlerin de bildiği gibi, ham petrol fiyatları
bugün 23, 24 dolar civarında. Fiyatların buraya kadar düşmüş olmasına rağmen
mazot ve benzin fiyatlarında istediğimiz rakamlara rakamlara maalesef
ulaşılamamıştır. Bunun da gerekçesi gayet basit çünkü motorinin ve benzinin
üzerindeki vergi oranları çok yüksek olduğu için yaptığınız indirimler ana
fiyata yansımamaktadır. Dolayısıyla, bu rakamlarla şehirler arası taşımacılık
dâhil, kamyonculuk dâhil, taksiciler dâhil bu esnafımızın bu rakamlarla
mücadele etmesi mümkün değil.
Açıkladığınız
beyannamelerle bugün de diyorsunuz ki: “Efendim, işte, otobüslerde camların
kenarına birer kişi otursun, orta yere de onların yüzde 50’si kadar otursun.”
İyi, güzel bunların hepsini yapsın da, yaktığı mazotun karşılığını alamayan
esnafla ilgili biz ne yapacağız? Bakın, bunların sayısı bugün dışarıya
çıkarmamaya çalıştığımız 90 bin kişinin en az 5 katı, en az 10 katı. E, ne
olacak bu? Bu görevi de yapmaları lazım. 
Aynı
şekilde, nakliye yapan arkadaşlarımız var, uluslararası nakliye yapan
arkadaşlarımız var. Bakın, bu fiyatlarla bu hizmetin ifa edilmesi mümkün değil.
E, o zaman ne yapacağız? Bunların sorunlarıyla ilgili de bir çözüm üretmek bu
Parlamentonun görevi. E, bunlara ne diyoruz: “Gidin Ziraat Bankasından, Halk
Bankasından, Vakıflar Bankasından işte kendinize göre krediler alın.” 
Peki,
ben buradan yine sesleniyorum: Ya, 3 bankanın dışında Türkiye’de toplam 50’ye
yakın banka var. Bunların 47 tanesi nerede? Hükûmetimiz neden diğer bankalara
“Bu sıkıntılı günlerde gelin bunlara destek olun.” demiyor? Bankacılık Düzenleme
ve Denetleme Kurumu nerede? 
MAHMUT
TANAL (İstanbul) – Uyuyorlar. 
BEDRİ
YAŞAR (Devamla) – Ben buradan soruyorum, bu bankalar nerede? Bugün esnafın,
çiftçinin, şoförün yanında olmayıp da ne zaman olacak? Bununla ilgili bir
tedbir almayı düşünüyor musunuz? Bunlara bir yaptırım yapmayı düşünüyor
musunuz? Ben buradan size soruyorum.
ÖZKAN
YALIM (Uşak) – Duymuyor onlar.
BEDRİ
YAŞAR (Devamla) – Biz sesimizi duyuruna kadar söyleyeceğiz Sayın Yalım. (İYİ
PARTİ ve CHP sıralarından alkışlar)
Biz
sesimizi duyurana kadar söyleyeceğiz ama inanın, sokaktan gelen sesler bunlar.
Bizi aradıkları gibi muhakkak sizleri de arıyorlar. Bu, toplum hizmeti, bu kamu
hizmeti; yapılma mecburiyeti var, herkesin bu görevi yapması lazım. Ama bize de
düşen… Çok da fazla bir şey istemiyorlar, diyorlar ki: “Hiç olmazsa şu
vergilerimizi biraz erteleyin, biraz bize nefes aldırın.”
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Yaşar. 
BEDRİ
YAŞAR (Devamla) – Hani buradan Sayın Grup Başkan Vekili mektupları diyordu ya,
“Onun teşekkürü var, bunun teşekkürü var, öbürünün…” Tabii, biz bununla gurur
duyuyoruz, teşekkür etsinler ama onların esnafa yaptığı yardımlardan dolayı
bizim de onlardan alacağımız dersler var. Dolayısıyla bu konuya tekrar dikkat
çekmek istiyorum. 
BAŞKAN
– Teşekkür ederiz.
BEDRİ
YAŞAR (Devamla) – Bu hizmetin ifa edilmesi lazım. Bu konuda behemehâl, çok
fazla vakit kaybetmeden gerekli desteği hiç olmazsa bu Parlamentodan beraber
sağlayalım diyor, yüce heyetinizi saygıyla selamlıyorum. (İYİ PARTİ ve CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
37’nci
maddeyi oylarınıza sunuyorum: Kabul edenler... Etmeyenler... Kabul edilmiştir. 
Birleşime
saat 20.30’a kadar ara veriyorum. 
Kapanma Saati: 20.08
ALTINCI OTURUM
Açılma Saati: 20.35
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Altıncı Oturumunu açıyorum. 
207
sıra sayılı Kanun Teklifi’nin görüşmelerine devam ediyoruz.
Komisyon
yerinde.
38’inci
madde üzerinde 3 önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra Sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 38’inci
Maddesinin teklif metninden çıkarılmasını arz ederiz.
 Tuma
Çelik Züleyha Gülüm Murat Çepni
 Mardin İstanbul İzmir
 Rıdvan
Turan Mensur Işık Tulay Hatımoğulları Oruç 
 Mersin Muş Adana

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Tuma Çelik’in.
Buyurun
Sayın Çelik. (HDP sıralarından alkışlar)
TUMA
ÇELİK (Mardin) – Sayın Başkan, değerli milletvekilleri; “…”(x)
Evet,
bugün hemen hemen bütün Grup Başkan Vekillerimizin başta konuşurken
kutladıkları Paskalya Bayramı’nı kendi ana dilim Süryanicede kutladım. Keşke bu
Meclis kapsayıcı özelliğini ön planda tutsaydı ve bugün bizim için bayram olan
Paskalya Bayramı’nda bu Meclisi bugün tatil etseydiniz ama olmadı. Çünkü
yıllardan beri -bazen söylüyoruz arkadaşlar rahatsız oluyorlar, tepki gösteriyorlar-
yandaş bir yaklaşımla ayrıcalıklı bir toplum yaratıldı Türkiye’de. İhaleler bu
yandaş kesime verildi; zenginlik bu yandaş kesim arasında paylaşıldı.
Memleketin her yurttaşı “bizden olan ve olmayan” diye ayrıldı maalesef. Bu
çıkarmaya çalıştığımız afla da aslında aynı politika izlenmeye devam
edilmektedir. Bugün burada yapılan düzenleme de aslında bir yandaş affıdır. 
Değerli
milletvekilleri, yurttaşlarımızın canına mal olan bir salgın ortamında bile
AKP-MHP ittifakı olarak sizler bu salgını fırsata çevirmenin peşindesiniz.
İçinde bulunduğumuz olağanüstü koşullarda dahi insanlar canlarının derdine
düşmüşken siz kendinize, yandaşlarınıza fırsat yaratma peşindesiniz. Günlerdir
biz burada, uzmanlar televizyonlarda, gazetelerde, bulabildikleri her ortamda
anlatmaya çalışıyoruz, çalışıyorlar ceza başka bir sistem, infaz başka bir
sistemdir diye. İnfaz sistemi kişilerin yeniden topluma, toplum yaşamına
katılmasını amaçlar. Dolayısıyla her suça aslında farklı bir ceza verilebilir
ama kişiler infaz sırasında farklı bir uygulamaya tabi tutulamazlar.
Tutuldukları anda da eşitlik ilkesi çiğnenmiş olur. İşte yapmak istediğiniz bu
değişikliğin tamamı eşitlik ilkesine aykırıdır ve dolayısıyla aslında
ayrımcılık yapılıyor.
Bakınız,
yıllardır devam eden iktidarlarınız döneminde yarattığınız hukuk rejimiyle
kendinizden olmayanlara karşı bir düşman hukuku oluşturdunuz. Gazeteciler,
insan hakları savunucuları, siyasetçiler, seçilmiş milletvekilleri, belediye
başkanları, öğrenciler ve düşüncelerini açıklayanlar; mesela azınlıklar, mesela
Kürtler, mesela Osman Kavala, mesela Ahmet Altan, mesela Selahattin Demirtaş,
Figen Yüksekdağ, Selma Irmak ve daha binlerce insan sizin bu düşman hukukunuza
hep maruz kaldılar. Saraydan mahkemelere emir verdiniz maalesef. Anayasa
Mahkemesi ve Avrupa İnsan Hakları Mahkemesinin kararlarını uygulamadınız. Şimdi
de salgını bahane ederek infaz sisteminde yapmak istediğiniz bu değişikliklerle
düşman hukukunu sürdürüyorsunuz. Uzun süreli mahkûmiyet, zaten kişi onurunu
zedeleyen bir uygulamadır. Bu yetmiyormuş gibi, infaz rejimine getirdiğiniz
keyfî düzenlemelerle uzun süreli mahkûmiyetlerde tecrit koşullarını daha da
ağırlaştırıyorsunuz. 
38’inci
maddeyle hükümlülük süresinin beşte 1’i yerine onda 1’ini iyi hâlle geçirenlere
bazı iyileştirmeler yapılıyor, bu doğru bir şey ancak bu iyileştirmeler herkese
uygulanmıyor. Mesela, ağırlaştırılmış bir ceza alan birisine bu uygulama
yapılmıyor. Eşitlik ilkesine aykırı hareket ediliyor bu şekilde. İşte
“Ayrımcılık yapıyoruz.” derken bunu anlatmaya çalışıyoruz. 
Değerli
vekiller, bu şekilde hareket ederek mahpuslar aracılığıyla aslında toplumda
yeniden kırılma yaratıyorsunuz, vicdanları yaralıyorsunuz. 
(Mikrofon
otomatik cihaz tarafından kapatıldı) 
TUMA
ÇELİK (Devamla) – Bitiriyorum Sayın Başkanım. 
BAŞKAN
– Tamamlayın sözlerinizi Sayın Çelik. 
TUMA
ÇELİK (Devamla) – Unutmayın, bu ülke geçmişte yapılan hatalar, yaratılan
kırılmalar, inşa edilen düşmanlıklar yüzünden çok acılar çekti ve hâlâ da
çekmeye devam ediyor. Biz bu yüzden diyoruz ki: Gelin, yol yakınken yeni bir
hataya, kırılmaya, ayrıştırmaya izin vermeyelim. 
Hepinizi
saygıyla selamlıyorum. (HDP sıralarından alkışlar) 
MUHAMMED
LEVENT BÜLBÜL (Sakarya) – Sayın Başkan, tutanaklara geçsin: Konuşmacının
ifadelerindeki partimize yönelik iddialarını reddediyoruz. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan, karar yeter sayısı talep ediyoruz. 
BAŞKAN
– Önergeyi oylarınıza sunup karar yeter sayısı arayacağım.
Kabul
edenler… Etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 20.43
YEDİNCİ OTURUM
Açılma Saati: 20.58
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Yedinci Oturumunu açıyorum.
Teklifin
38’inci maddesi üzerine Mardin Milletvekili Tuma Çelik ve arkadaşlarının
verdiği önergenin oylamasında karar yeter sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler... Etmeyenler... Kabul edilmemiştir, karar yeter sayısı vardır.
207
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 38’inci
maddesiyle 5275 sayılı Ceza ve Güvenlik Tedbirlerinin İnfazı Hakkında Kanun’un
94’üncü maddesinin 2’nci fıkrasının (b) bendinde “asgari bir ay arayla toplam
iki defaya” şeklinde ibare değişikliğinin “en az bir ay arayla toplam iki
defaya” şeklinde değiştirilmesini arz ve teklif ederiz. 
 Tufan
Köse Süleyman Bülbül Zeynel Emre
 Çorum Aydın İstanbul
 Turan
Aydoğan Alpay Antmen Abdurrahman Tutdere
 İstanbul Mersin Adıyaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) - Katılmıyoruz Sayın Başkanım.
BAŞKAN
– Önerge üzerinde söz talebi Sayın Abdurrahman Tutdere’nin.
Buyurun.
(CHP sıralarından alkışlar) 
ABDURRAHMAN
TUTDERE (Adıyaman) – Sayın Başkan, değerli milletvekilleri; yüce heyeti
saygıyla selamlıyorum.
Değerli
milletvekilleri, ceza infazı hakkındaki kanunun görüşmelerini gerçekleştiriyoruz.
Ceza infazıyla ilgili kanun görüşmeleri ve tartışmaları bütün dönemlerde daima
kamuoyunun büyük ilgisini çekmiş ve şu an görüşmekte olduğumuz kanunu da bütün
kamuoyu yakinen takip etmektedir. 
Ceza
infazında indirimi öngören yasa teklifleri ülkemizde de geçmiş tarihlerde
yapılmış, dünyanın değişik ülkelerinde de örnekleri mevcut. Tabii, ceza
infazında indirim öngören yasa teklifleri neden yapılıyor? Birinci sebep;
genellikle ceza yargılamasındaki hukuksuzlukları ve adaletsizlikleri ortadan
kaldırmak için, bir de kamu yararı için yapılmaktadır. Şu an görüşmelerini
gerçekleştirdiğimiz yasa teklifinin de buna ek olarak şu anda ülkemizde ve
dünyada mücadele hâlinde olduğumuz coronavirüs tedbirleri için geldiğini
görmekteyiz. Tabii, bu yasa teklifiyle infaz yasasında değişiklik, infazda
indirim yapılması gerekli mi? Gereklidir, Türkiye’nin şu andaki koşulları
aslında bunu zorunlu hâle getiriyor ancak şu andaki teklifin hazırlanma şekli
ve içeriği kanaatimizce hukuka ve şu anda yürürlükte olan yasalara uygun değil.
Teklif teknik olarak da hatalarla dolu, çelişkilerle dolu. İsmi üzerinde, ceza
infazına ilişkin yani cezalara ilişkin bir kanun ancak teklifi hazırlayanlar
suçlardan başlamışlar. Suçları, belli suçları kapsam dışı bırakmışlar, belli
suçlarda infazda indirimi öngörmüşler. Dolayısıyla, aslında bu yasanın
başlangıç noktası hatalı. Bunun dışında, kanunun gerekçesinde de var, ceza
infazında özellikle amaç -bizim yargı sistemimizde de var- hükümlüleri,
suçluları topluma kazandırmak, sosyal hayata yeniden kazandırmak. Peki, şu
andaki mevcut teklif bu hâliyle gerçekleşirse ülkemizde şu anda cezaevlerinde
bulunan 300 bin ve bu teklifle tahliye olacak olan 90 bin kişiyi biz tam
anlamıyla topluma kazandırabilecek miyiz? Bu konuda şüpheler var, bu konuda
gerçekten tereddütler var. 
Değerli
milletvekilleri, ayrıca, bu kanun teklifi hazırlanırken şöyle bir öngörüyle
hareket etmiş düzenleyenler: Sanki Türkiye’de, şu anda cezaevinde bulunan bütün
hükümlüler ve tutuklular adil yargılanmış gibi, hiçbir sorun yokmuş gibi bir
algı var ama ülkemizde adil yargılanma hakkının ne kadar çok ihlal edildiğini
pratikte hepimiz görüyoruz. Bundan önce, özellikle, FETÖ’den yargılanan 4 bin
hâkim ve savcının vermiş olduğu kararlara baktığımızda, bu kararlardan
yargılanan ve bu kararların kesinleşmesi nedeniyle şu anda cezaevinde bulunan
binlerce tutuklu ve hükümlü var. Bu şekilde, tutuklu ve hükümlü bulunan
kimselere yeniden yargılanma yolu açılmadı. Yeniden yargılama yolu açılan
kumpas davaları başta olmak üzere tüm davalara baktığımızda, yargılananların,
müebbetle yargılananların hepsi beraat etti. Ama bireyler için, kamuoyuna mal
olmamış davalar için bu süreç başlatılmadı, aslında bu infaz düzenlemesiyle
buradaki adaletsizlikler de giderilebilirdi. Düşünün sayın milletvekilleri,
sizin hakkınızda soruşturmayı yapan polis FETÖ’cü, iddianameyi hazırlayan savcı
FETÖ’cü, sizin hakkınızda karar veren hâkim FETÖ’cü, o dosyayı Yargıtay ve
temyiz incelemesinde inceleyen yüksek yargıç FETÖ’cü ve siz böyle bir
mekanizmada yargılanmışsınız, şu anda cezaevindesiniz. Bu şekildeki bir
yargılamayla mahkûm olan insanların bu infaz sisteminden mutlaka faydalanması
gerekiyordu, toplumsal barış adına bunun mutlaka sağlanması gerekiyordu. 
Bunun
dışında, bu hâkimlerin yerine alınan hâkimler de… Gerçekten, biz uygulamadan
geliyoruz, ben yıllarca ceza avukatlığı yaptım; bir yıl, iki yıl deneyime sahip
olan hâkimler geldi, ağır ceza reisi oldular, bunlar yargılama yaptılar, kaş
göz çıkararak bir sürü insanı mahkûm ettiler, ağır cezalara çarptırdılar. Bu
infaz yasası teklifiyle aslında biz ceza yargılama sistemimizdeki bu
adaletsizliği, bu hukuksuzluğu giderebilirdik, Anayasa’ya, Anayasa’nın eşitlik
ilkesine uygun bir düzenleme yapabilirdik. Ancak maalesef, hem Komisyonda hem
de şu anda Genel Kurul çalışmalarında yapmış olduğumuz bütün uyarılara rağmen,
bütün mücadeleye rağmen özellikle teklif sahiplerinin bu fırsatı, bunu
görmediklerini üzülerek belirtmek istiyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ABDURRAHMAN
TUTDERE (Devamla) – Değerli arkadaşlar, bu infaz yasası teklifi eşitlik
ilkesine aykırı, Avrupa İnsan Hakları Sözleşmesi’ne aykırı. Hatta, bir adım
daha öteye gidiyorum, değerli arkadaşlar, değerli AK PARTİ’li milletvekili
arkadaşlarım; bu teklif sizin parti programınıza da aykırı. Bakınız, parti
programınızda diyor ki: “Yasalar, sadece Parlamento çoğunluğu değil, toplumun
ortak iradesinin ifadesi olacaktır.” Kim diyor? AK PARTİ Programı diyor. Peki,
siz bu teklifi hazırlarken buna uydunuz mu? Uymadınız. Sizin bu yasanızda
adalet yok, eşitlik yok, toplum vicdanı yok. Değerli arkadaşlar, sizin bu
yasanızda sadece ve sadece hukuk devletine aykırılık var, bu yasanızda
ayrımcılık var arkadaşlar, ayrımcılık. Ayrımcılığı Anayasa’mız, uluslararası
tüm sözleşmeler reddetmiştir.
Sayın
Zengin, siz cuma günkü konuşmanızda dediniz ki: “Hukuk matematiktir, hukuk
mantıktır.” Sizin bu yasanızda ne mantık var ne de hukuk var. 
Teşekkür
ediyorum. (CHP sıralarından alkışlar)
RECEP
ÖZEL (Isparta) – Hepsi var.
ALİ
ÖZKAYA (Afyonkarahisar) – Hem hukuk hem mantık var, her ikisi birden var, hem
de fazla fazla. 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan Ceza ve Güvenlik Tedbirlerinin İnfazı
Hakkında Kanun ile Bazı Kanunlarda Değişiklik Yapılmasına Dair Kanun
Teklifi'nin 38’inci maddesinde yer alan "değiştirilmiştir” ibaresinin
"yeniden düzenlenmiştir” ibaresiyle değiştirilmesini teklif ederiz.
 Bedri
Yaşar  Ümit Özdağ Zeki Hakan Sıdalı
 Samsun İstanbul Mersin
 Yasin
Öztürk Muhammet Naci Cinisli
 Denizli Erzurum
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan.
BAŞKAN
– Önerge üzerinde söz talebi Sayın Zeki Hakan Sıdalı’nın.
Buyurun
Sayın Sıdalı. (İYİ PARTİ sıralarından alkışlar)
ZEKİ
HAKAN SIDALI (Mersin) – Sayın Başkan, değerli milletvekilleri; corona salgını
dünya ekonomilerinde daha önce emsali görülmemiş çapta sert bir düşüşe sebep
oluyor, bunun dip noktasının neresi olacağını kestirebilmek henüz mümkün değil.
Covid-19 önümüzdeki yıllar boyunca hem zihinlerde hem de piyasada canlılığını
koruyacak; psikolojik, iktisadi ve siyasi bir şok dalgası oluşturacak, bu şok
dalgasının artçı etkilerine her konuda hazırlıklı olmak zorundayız. Pandeminin
doğrudan etkilerinin yanında ikincil ve üçüncül etkileriyle de başa çıkabilmek
adına, hukukun üstünlüğünü esas alan gerçek kuvvetler ayrılığının uygulandığı,
güçlü demokratik kurumlara sahip, üretim ekonomisine yönelmiş, uluslararası
kredibilitesi olan, uzun vadeli, akılcı ve dengeli planlar yapmış, dijital
çağın gereklerini sağlamış, kendi kendine yeten ama dünyayla ilişkide
iyileştirilmiş ve güçlendirilmiş parlamenter sistemle yönetilen bir ülke olmamız
gerekiyor. Çünkü herkesin kendi yaralarını sarmaya yoğunlaşacağı,
eksikliklerini gidermeye çalışacağı bu dönemde, dünyanın sebep olduğu küresel
krizi dünyanın nimetlerinden faydalanmadan atlatmak zorunda kalacağız. Bu
sebeple, etkili ve akılcı bir kriz yönetimi oluşturmak zorundayız. 
Sayın
milletvekilleri, corona salgınının yıkıcı ekonomik etkileriyle mücadele etmek
adına Hükûmet birtakım önlemler alıyor ancak bu önlemler ne beklentileri
karşılıyor ne de ihtiyaçları. Sağlık alanında olduğu gibi ekonomide de alınan
tüm önlemler parça parça ama salgın dalga dalga geliyor. Bu sebeple,
vatandaşlarımızın hepsini kapsayacak, yeni mağduriyetler yaratmayacak bütüncül
ekonomi programlarına ihtiyacımız var. İlk paketin açıklanmasının üzerinden
neredeyse bir ay geçti ama hâlâ tarım sektörü ve çiftçilerimiz için herhangi
ciddi bir adım attığınızı göremedik. Şimdiye kadar hazırladığınız paketlerin
hiçbirinde tarım yok, çiftçi yok, üretim yok. “Ne ekersen onu biçersin.” sözünü
boşa çıkaran bir iktidar tarafından yönetiliyoruz. Çiftçi tarlaya tohumunu,
emeğini, alın terini ekiyor; yalnızca dert biçiyor, borç biçiyor. Onlar oy
ekiyorlar, siz onlara borç biçiyorsunuz. Salgın görülmeden önce dahi
çiftçilerimizin borçları 117 milyar liraya ulaşmıştı, şimdi ise bu borçları katlanarak
artmaya devam edecek. Nasıl devam etmesin? Üretici ihracat yapmaya çalışıyor,
izin yok; iç piyasaya satmaya çalışıyor, talep yok; talep varsa sevkiyat
zinciri çökmüş. Şimdi, bir de bu zincire girmeye çalışan virüs korsanları
çıktı. Mahsuller ya tarlada ya da depoda çürüyor. Tarım Bakanlığı ise şu anda
sadece izlemekle yetiniyor. Corona salgını yüzünden, en sevdiğiniz, sizin için
en kârlı iş olan ithalatı da yapamıyorsunuz. Adamlar kapattılar kapıyı. Dünya
piyasaları, size, çarenin ithalatta değil üretimde olduğunu acı bir şekilde
gösteriyor. Yıllardır ithalat sopasıyla üretici tehdit edildi, tarladan el
çektirildi. Şimdi, dünyadaki tedarik zinciri kırıldı, kırılacak. Dünyada kimse
elindeki tarım ürününü satmak istemiyor. Gıda güvenliğinin, gıdaya kesintisiz
ulaşma imkânlarının ne kadar önemli olduğunu, tüm sınır kapılarının karşılıklı
olarak kapandığı şu günlerde daha net görüyoruz. Ülkece, kriz sonrası dünyada
ortaya çıkabilecek bir gıda kısıntısına karşı hazırlıklı olmamız gerekiyordu.
“Paramız var ki ithal ediyoruz.” diyordunuz ama paranız olsa da ithal
edemeyeceğiniz bir düzenin içine düştük. Neymiş? Gıda stratejik sektörmüş. Bu
salgın hepimize ders olsun. Sizden ricam, bu sefer dersinize iyi çalışın. 
Bu
süreçten en az zararla, hatta kârla çıkabilmek için tek bir yolumuz var:
Türkiye için tarımın stratejik öneme sahip olduğunu kabul etmek, Anadolu’ya
kulak vermek ve sonrasında çiftçiyi yeniden toprakla barıştırarak üretmesini
sağlamak. Bunları yapabilmemiz için öncelikle tarıma olan bakış açımızı kökten
değiştirmemiz gerekiyor, sonrasındaysa sektörün tüm kesimlerini kapsayan tarım
istişare kurulu oluşturarak uzun vadeli bir tarımsal kalkınma politikası inşa
etmelisiniz. Eğer bunlar yapılabilirse üretimi planlayarak arttıracak, dışa
bağımlılığı azaltacak, katma değerli ve güvenli ürünler üretecek, çiftçiye para
kazandıracak, hem kendimize yetecek hem de ihracat rekorları kıracak bir tarım
sektörünü hep birlikte yaratabiliriz.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ZEKİ
HAKAN SIDALI (Devamla) – Çiftçilerimiz hazır, tarlalarımız müsait. Bunu
başarmak için önümüzdeki tek engel sizin bugüne kadarki yanlış politikalarınız.
Bu yanlıştan ne kadar hızlı dönerseniz söylediğimiz olumlu sonuçlar o kadar
hızlı gelişir.
Yüce
Meclisi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
38’inci
maddeyi oylarınızı sunuyorum: Kabul edenler… Etmeyenler… Kabul edilmiştir.
39’uncu
madde üzerinde 3 adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 39’uncu
maddesinin teklif metninden çıkarılmasını arz ve teklif ederiz.
 Mensur
Işık Tuma Çelik Tulay Hatımoğulları Oruç 
 Muş Mardin Adana
 Rıdvan
Turan Züleyha Gülüm Murat Çepni
 Mersin İstanbul İzmir
 Gülüstan
Kılıç Koçyiğit
 Muş
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Gülüstan Kılıç Koçyiğit’in.
Buyurun.
(HDP sıralarından alkışlar)
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; Genel Kurulu
saygıyla selamlıyorum. 
207
sıra sayılı Kanun Teklifi’nin 39’uncu maddesi üzerine söz aldım. Bu madde
kapalı cezaevlerinde olup da açık cezaevine geçenler ve açık ceza infaz
kurumunda olanların izinli dışarıya çıkmasını düzenleyen bir madde. Üç ayda bir
üç günlük süreler öngörülüyor ve teklif metninde de bu üç günlük sürenin yedi
güne artırılması yönünde bir şey var. Bu olumlu bir uygulama fakat bu
uygulamada siyasi mahpusların kapsam dışı tutulması Anayasa’nın eşitlik
ilkesine aykırı. Bu anlamda, burada da ayrımcı bir yaklaşım olduğunu ifade
etmemiz gerekiyor. Anayasa’daki eşitlik ilkesi, biliyorsunuz, kanun önünde
herkesin dil, din, ırk, mezhep ayırmadan eşit olmasını düzenliyor ama bu
eşitlik aynı zamanda ceza adaletinin sağlanması ve ceza hukuku çerçevesinde bir
eşitliği de içeriyor, bunu ifade etmek gerekiyor.
İkincisi:
Bu tasarının toplamı aslında hükümlülük açısından, hükümlüler açısından
düzenlenmiş fakat tutuklular açısından bir düzenleme içermiyor. Oysaki şu anda
-biliyoruz- yaklaşık 50-60 bin tutuklu var cezaevlerinde ve bunlar suçları
sabit oluncaya kadar aslında masumlar yani suçsuzlar, Anayasa’nın masumiyet
ilkesi gereği suçsuzlar. Peki, soruyoruz buradan: Neden bu corona günlerinde,
bu kadar büyük bir pandemi varken siz buradaki tutukluların çok hızlı bir
şekilde dışarıya çıkacakları bir mekanizma kurmuyorsunuz? Örneğin, birincisi,
hâkimlikler yani mahkemeler dosyalar üzerinden resen inceleme yapabilir ve bu
tutukluluk tedbirini adli kontrol tedbiriyle sağlayabilirlerdi, bunu
yapmıyorlar. O zaman, siz bu teklif metninde -olağanüstü hâllerde ve salgın
durumlarında- bir madde ekleyebilirdiniz CMK 100’e ve böyle bir düzenleme
yapabilirdiniz. Tutukluluk tedbiri yerine adli kontrol tedbirleri uygulanabilir
diyebilirdiniz fakat bunu da yapmamışsınız. Bu anlamıyla aslında Anayasa’nın
temel hükümlerine aykırı olduğunu ifade etmemiz gerekiyor. 
Nitekim,
bu yasa teklifi -arkadaşlarımız çokça ifade ettiler- bir örtülü af yani özel
af. Bunun özel af olması nedeniyle de aslında buradaki oylamada da, görüşme
sırasında da beşte 3’lük çoğunluk oyu gerektiğini ifade etmemiz gerekiyor. 
Yasa
yapım sürecinin her aşaması aslında yasamanın kalitesi açısından çok önemlidir.
Örneğin, bu yasa tasarısını bir yıllık bir hazırlık süreciyle getirdiğinizi
söylüyorsunuz fakat bir yıldır bu yasanın paydaşlarıyla gerçek anlamda bir
istişare etmediğiniz açığa çıkıyor. Son bir ay kala ya da Genel Kurula gelmeden
önce parti gruplarını ziyaret ettiniz. Meclis dışındaki parti gruplarını
ziyaret etmediniz, baroların görüşünü sormadınız; aslında bu alandaki diğer
paydaşlara fikirlerini sormadınız. Bu yönüyle de sorunlu bir yöntem
izlediğinizi ifade etmemiz gerekiyor. Demokrasinin temel gereği olan
katılımcılık, çoğulculuk ilkesinin yasa yapım sürecinde göz ardı edildiğini
ifade etmemiz gerekiyor.
İkinci
bir şey; sürekli yapboz tahtasına dönen bir yasa yapım süreci var. Bir yasa
yapıyorsunuz, on gün geçmiyor, o yasanın yerine yeni bir madde ekleyerek,
fıkralar ekleyerek değişiklik yapıyorsunuz. Neden? İşte, tam da bu yasa yapma
sürecini kamuoyundan ve paydaşlarından kaçırdığınız için. Bu anlamıyla da
sorunlu olduğunu ifade etmemiz gerekiyor. 
İkinci
bir mesele de, şimdi, olağanüstü bir dönemdeyiz, corona günlerindeyiz. Herkesin
yaşam hakkı tehdit altında, cezaevindekiler bu tehdidi daha fazla yaşıyorlar
çünkü kapalı ortamdalar; beslenme, barınma koşulları çok sorunlu, havalandırma
koşulları kötü. Buna rağmen siz bir temel kanunu buraya getirdiniz, 70 maddelik
bir kanun teklifi olarak getirdiniz. Kalıcı düzenlemeler içeriyor, uzun süreli
düzenlemeler içeriyor ve siz de diyorsunuz ki: “Biz zaten bunu corona için
getirmedik.” O zaman el insaf diyoruz yani burada kaç gündür -6’ncı günümüz- bu
kadar milletvekili bu olağanüstü süreçte bir temel kanunu görüşüyoruz; bunun da
kimseye faydası olmadığını söylememiz gerekiyor. 
Daha
önceki konuşmamda da ifade etmiştim, mesele –tırnak içinde- suçlulukla, suçla
mücadeleyse o zaman sizin yapısal reformlar yapmanız gerekiyor. Birincisi; hukuku
gerçekten evrensel hukuk normlarına taşımanız gerekiyor, demokratik katılım
yöntemlerini artırmanız gerekiyor ama en önemlisi, sosyal, siyasal ve ekonomik
anlamda reformlar yaparak aslında suçun önüne geçmeniz gerekiyor. Yoksa
buradakilerin her birinin palyatif birer önlem olacağını, yarın öbür gün
cezaevlerinin 2-3 katı dolulukla yeniden karşımıza geleceğini ifade etmemiz
gerekiyor.
Değerli
arkadaşlar, diğer bir mesele ise belki de en önemlisi, gözden kaçan
meselelerden biri...
(Mikrofon
otomatik cihaz tarafından kapatıldı) 
GÜLÜSTAN
KILIÇ KOÇYİĞİT (Devamla) – Sayın Başkanım, toparlayacağım.
BAŞKAN
– Sözlerinizi tamamlayın.
GÜLÜSTAN
KILIÇ KOÇYİĞİT (Devamla) – Teşekkür ederim.
Şimdi,
kadına karşı şiddet meselesinde sadece eş tarafından bir şiddet uygulandığında
bir artırıma gidiyorsunuz. Oysaki biz biliyoruz, kadınlar sadece eşleri
tarafından şiddete uğramıyorlar, katledilmiyorlar; çoğu zaman erkek kardeşleri,
babaları ya da erkek arkadaşları tarafından şiddete uğruyorlar,
katlediliyorlar. Bu anlamda, bu düzenlemenin bu mahiyette değiştirilmesi
gerekirken bunun da olmadığını görüyoruz. 
İkinci
bir şey; bakın değerli arkadaşlar, bir dönem cumhuriyetin ilk yıllarında
istiklal mahkemeleri vardı; 70’li yıllarda, 80’li yıllarda DGM’ler vardı; daha
sonrasında FETÖ döneminde özel yetkili mahkemeler vardı; sonra bunlar kalktı,
şimdi sulh ceza hâkimlikleri var ve bunun yanına şimdi bir de infaz
hâkimlikleri ekleniyor, infaz mahkemeleri ekleniyor. Bunların her birinin
aslında siyasallaşmış yargının göstergeleri olduğunu ifade etmemiz gerekiyor ve
bu olağanüstü yargılama mantığından vazgeçmek, hukukun üstünlüğünü ve evrensel
değerleri kalıcı kılmak gerektiğine inanıyorum. 
Genel
Kurulu selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 39'uncu
maddesiyle 5275 sayılı Ceza ve Güvenlik Tedbirlerinin İnfazı Hakkında Kanun’un
95'inci maddesinin birinci fıkrasının sonuna eklenen cümledeki
"kullandırılabilir” ibaresinin "kullanılır” şeklinde değiştirilmesini
arz ve teklif ederiz.
 Zeynel
Emre Süleyman Bülbül Alpay Antmen
 İstanbul Aydın Mersin
 Turan
Aydoğan Burhanettin Bulut Tufan Köse
 İstanbul
 Adana Çorum
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan.
BAŞKAN
– Önerge üzerinde söz talebi Sayın Burhanettin Bulut’un.
Buyurun.
(CHP sıralarından alkışlar)
BURHANETTİN
BULUT (Adana) – Sayın Başkan, değerli milletvekilleri; toplumun bizden
beklentileri var. Biz de o yüzden, bu ilerleyen saatlerde, uzun zaman alan
mesailerle, bu havasız iklimde buradayız. Ancak bu beklentide olan kesimlerin
yani çiftçinin, işçinin, esnafın, sağlık çalışanının bu beklentilerinin, üst
düzeydeki beklentilerinin karşılığında umudu var mı? Maalesef yok. Peki, bu
iktidara karşı güveni var mı? Maalesef yok. Neden? Çünkü her yaptığınız işte
mutlaka bir gizli plan, mutlaka bir ayrımcılık, mutlaka bir adaletsizlik,
mutlaka bir siyasi fayda ve her yaptığınız işte mutlaka kendi dışınızdakini
düşman kılma gibi bir anlayışınız var. Bu, infaz yasasında da aynı şekilde
görünüyor. Bakın, birkaç tane örnek vereyim: Örneğin siyasi tutuklulara ilişkin
bir şey yok, örneğin gazetecilere ilişkin herhangi bir düzenleme yok; toplumsal
beklentinin bu kadar yukarıda olduğu bir dönemde bunlara ilişkin herhangi bir
şey yapılmayıp aksine toplumun diğer kesimlerine ilişkin düzenlemeler yapılıyor
olması, toplumsal vicdanda bu umutsuzluğu, bu güvensizliği doğuruyor. Örneğin,
bir sivil -15 Temmuzda generalleri hatırlıyorsunuz- emir veriyordu,
yönlendiriyordu, o dışarıda ancak o gün öğrenci olan, sadece emirle o günkü
kalkışmaya çıkan, darbeye çıkan, hain darbeye karşı çıkan öğrenciler içeride; o
gün bankaya para yatıranlar içeride ancak o bankayı kuranlar, o bankanın
finansını gerçekleştirenler dışarıda. FETÖ borsası ve buna benzer şeylerle
ilgili zaten bir şey söylemiyorum. Benim daha çok söylemeye çalışacağım konu,
bugünkü yaşadığımız pandemide de aynı ayrımcılığı yapıyor olmanız. Bu pandemide
yaşanan virüs bulaşması elbette hepimizi etkiliyor yani burada bir virüs
bulaşığı olduğu anda AKP'li, MHP'li, CHP'li diye bir ayrım yapmaz, herkese
gider ve bu konuda da uzman sivil toplum örgütleri var, işte, Türk Tabipleri
Birliği, Türk Eczacıları Birliği gibi; biz burada onlardan faydalanacağımıza
aksine onları dışlıyoruz. Ne zaman onlara sesleniyoruz? Mecbur kaldığımızda.
Örneğin, Türk Eczacıları Birliğiyle ilk zamanda böyle bir paydaşlık yapmış
olsaydınız size maskelerin aile sağlık merkezlerinden, eczanelerden,
belediyelerin yoğun çalıştığı taşıma yerlerinden ücretsiz dağıtılması gerektiğini
söyleyecekti; örneğin, Türk Tabipleri Birliğiyle bir iş birliği yapmış
olsaydınız bu konuda eğitim almış, örneğin, yoğun bakım ünitesinde çalışan
teknisyenlerin kadrolarının açılması gerektiğini sizlere ifade edeceklerdi. Tüm
bunlar, asıl itibarıyla bu yaşadığımız pandemiye karşı mücadelenin içerisinde
tüm kesimleri içine almak. Bunlarla ilgili çeşitli örnekler var. Yine, eczacı
olmam vesilesiyle örnekleyeyim: Örneğin, şu anda muayene ücretlerini eczaneler
tahsil ediyor; işte, yarından sonra maskeleri yine eczaneler verecek. Bu
konularda hepsinde gönüllü çalışıyor bu eczacılar ancak bu eczacıların durumuna
baktığımızda, bulaşma konusunda maalesef yalnız kalmış durumdalar, kendi
imkânlarıyla ancak korunmaya çalışıyorlar ve bu esnada da 3 eczacımız maalesef
vefat etti. İlk virüs bulaşması yaşayan Ali Erdoğan ve son olarak da 36 yaşında
gencecik bir kardeşimiz İsmail Durmuş -7 aylık bebeğini ardında bıraktı- bu
virüs belasından Hakk’ın rahmetine kavuştu. 
Türkiye'de
26 bin eczane ile 100 bin çalışanıyla sağlık çalışanlarının içerisinde önemli
bir yerde eczacılar. O anlamda, buradaki tehlikelere karşı, mutlaka, bizim,
burada görev alan, bu mücadelede ön cephede mücadele eden sağlıkçıların
işlerini kolaylaştırmamız lazım. 
Eczacıların
birkaç talebi var, bunlar çok basit, çok kolay da halledilebilecek istekler,
talepler: Kıyafet konusunda, korunma konusunda Sağlık Bakanlığının tüm
eczanelere gerekli desteği vermesi gerekiyor. Maskeleri biz dağıtacağız ancak
kendimize maske bulamaz durumdayız şu anda, mutlaka N95 maskelerin eczanelere
gelmesi gerekiyor. Eczacılara mutlaka test yapılması gerekiyor, sadece
kendileri açısından değil, bir bulaş yeri olması açısından da bu çok önemli.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
BURHANETTİN
BULUT (Devamla) – Ve diğer önemli nokta da işin ekonomisi; eczacılar bu
pandemide mücadele ederken, maalesef şu anda 20 eczacımız -bize gelen bilgiler
ışığında söylüyorum- bu virüse yakalanmış durumda ve eczaneleri kapalı o
anlamda da o eczacılarımıza ekonomik destek vermek lazım. 
Sonuç
itibarıyla, canları pahasına mücadele eden tüm sağlık çalışanlarının, tüm
sağlık emekçilerinin kadrolarının açılması ve onlara karşı yapılacak tüm
desteklerin en azından ön cephede olan arkadaşlarımız için verilmesi gerekiyor.

Ben,
virüs salgınında yitirdiğimiz gerek yurttaşlarımıza gerek sağlık
çalışanlarımıza Allah’tan rahmet diliyorum, enfekte olan vatandaşlarımıza da
şifa diliyorum.
Hepinize
saygılar sunuyorum. (CHP sıralarından alkışlar)
BAŞKAN
– Önergeyi oyalarınıza sunuyorum: Kabul edenler… Etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 39’uncu maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederiz.
 Bedri
Yaşar  Muhammet Naci Cinisli  Yasin Öztürk
 Samsun
 Erzurum  Denizli
 Ümit
Özdağ  Zeki Hakan Sıdalı
 İstanbul
 Mersin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
Önerge
üzerinde söz talebi Sayın Ümit Özdağ’ın.
Buyurun
Sayın Özdağ. (İYİ PARTİ sıralarından alkışlar)
ÜMİT
ÖZDAĞ (İstanbul) – Sayın Başkan, değerli milletvekilleri; zor ve ilginç
günlerden geçiyoruz. Bütün Türkiye’yi sağlığını korumak için evlerine
hapsediyoruz, böyle de yapmalıyız; yurt dışından gelenleri enterne edip
yurtlarda karantinaya alıyoruz, böyle de yapmalıyız. Öte yandan, cezaevlerinde
bir anlamda karantinada olan 300 bin kişinin üçte 1’ini serbest bırakıyoruz.
İktidarın ve toplumun yaşanan salgın krizinden dersler çıkarması gerekiyor.
İktidarın alması gereken derslerin en önemlisi, siyasetin bilime ve uzmanlığa
değer vermesinin hayati önem taşıdığıdır. Bu yasa yapılırken hazırlık
aşamasında keşke ceza hukukçuları ve anayasa hukukçularının bilgilerine daha
fazla değer verilseydi, bu yasa daha sağlıklı bir zemine otursaydı.
Öte
yandan, corona salgını bütün dünyada bir kısım siyasetçiyi cidden şaşırttı,
Türkiye’de de AK PARTİ iktidarını şaşırttı. Biz İYİ PARTİ olarak, Dünya Sağlık
Örgütünün uyarısı üzerine Türkiye’de hazırlanan, geçen sene hazırlanan salgın
hastalıklara karşı protokolü Aralık 2019’da hemen devreye sokmadığınız için
sizi haklı olarak eleştiriyoruz. Ancak, siz Türkiye’de geç kalırken, hastalığı
büyük ölçüde kontrol altına alan ve bugünlerde övgüler de alan Pekin de ilk
tepkiyi göstermekte geç kalmıştı. Sadece Çinliler mi geç kaldılar? Hayır;
İngilizler, Fransızlar, İspanyollar, İtalyanlar ve Amerikalılar da çok geç
kaldılar, onlar da sizin gibi şaşırdılar. Oysa, Ekim 2005’te dönemin Amerikan
Başkanı George Bush yaptığı bir basın toplantısında, küresel bir salgının
geleceğini, binlerce Amerikalının eğer tedbir alınmazsa öleceğini, 7 milyar
dolarlık bir projenin bu salgınla mücadele için tahsis edilmesi gerektiğini
söylemişti. Washington gereken önlemleri almadı, bugün yerlerde sürükleniyor.
Öte
yandan, Berlin, 2013’te, bu salgının Güneydoğu Asya’da bir hayvan pazarından
kaynaklanacağını Federal Parlamentoya sunduğu raporda ortaya koymuş, gereken
önlemleri aldı ve bugün çok iyi durumda. Keza Japonya, Güney Kore, Tayvan;
Çin’den sonra salgının ilk ulaştığı ülkeler olduğu hâlde, salgını önceden
aldıkları önlemleri çalıştırarak engellediler. AK PARTİ iktidarı, Bilim
Kurulunu toplamak ve bilime değer vermekte ne yazık ki çok geç kalmıştır.
Bundan sonra iktidarın, bilim ve uzmanlığın ne kadar önemli olduğunu anladığını
ummak istiyoruz. 
Değerli
milletvekilleri, bu salgından çıkarılması gereken ikinci ders Pollyanna’cılıkla
devlet yönetilemeyeceğidir. Evet, iyimser olalım ancak hesabımızı, en kötü
durum senaryosunu hazırlayarak yapalım. En kötü durum senaryosunun gerçekleşme
ihtimali yüzde 1 olabilir ancak bu, devlet yönetirken çok yüksek bir ihtimaldir
ve corona salgınından çıkarmamız gereken üçüncü ders ise -hiç şüphesiz- devlet
yönetiminin demokratik ortak akıl gerektirdiğidir. Bütün kararları bir tek
kişinin iki dudağı arasına bırakır iseniz en doğru kararın alınması ve uygulanması
yanlış olabiliyor. Sokağa çıkma yasağı doğru bir karar ama karar alınırken
hukuken sakat bir zemine oturtuluyor ve milletin sokağa dökülerek salgının
yayılmasının sağlanması gerçekleşiyor. Oysa amaç tam tersi, salgını engellemek
ama muhtemelen Türkiye’de, cuma akşamı kadar bu virüsün yayıldığı bir dönem –o
iki saat içerisinde yayıldığı kadar- hiç yaşanmamıştı. Demek ki uygulamalar
sırasında ortak akıl çok önemli. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
39’uncu
maddeyi oylarınıza sunuyorum: Kabul edenler… Etmeyenler... Kabul edilmiştir.
Birleşime
beş dakika ara veriyorum. 
Kapanma saati: 21.32
SEKİZİNCİ OTURUM
Açılma Saati: 21.37
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Türkiye Büyük Millet Meclisinin 83’üncü Birleşiminin Sekizinci Oturumunu
açıyorum.
207
sıra sayılı Kanun Teklifi’nin görüşmelerine devam ediyoruz.
Komisyon
yerinde.
40’ıncı
madde üzerinde 3 önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 40’ıncı maddesinin
teklif metninden çıkarılmasını arz ve teklif ederiz.
 Mensur
Işık Tuma Çelik Tulay Hatımoğulları Oruç Muş Mardin Adana Rıdvan
Turan  Züleyha Gülüm Murat Çepni  Mersin İstanbul İzmir Garo
Paylan  Diyarbakır  
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan.
BAŞKAN
– Önerge üzerinde söz talebi Sayın Garo Paylan’ın.
Sayın
Paylan… (HDP sıralarından alkışlar) 
GARO
PAYLAN (Diyarbakır) – Sayın Başkan, sayın milletvekilleri; hepinizi saygıyla
selamlıyorum.
Değerli
arkadaşlar, altıncı gün oldu ve yetmiş beş saattir aynı yasa maddesiyle ilgili
çalışıyoruz ve coronavirüs günlerinde çalışıyoruz. Değerli arkadaşlar, inanın,
bakın, bu zor günlerde eğer ki Mecliste bir uzlaşma olabilseydi bu yasa iki
saat içinde çıkardı ve uzlaşma da aslında hukukun temel ilkelerini içeren bir
uzlaşma, Anayasa’mızın emredici bir konusu olan uzlaşma. Anayasa’mız eşitliği
emrediyor, ne yapacaksanız eşitlik içinde yapacaksınız diyor. Bütün muhalefet
partileri de bunu istiyor. Eğer eşitliği sağlayabilseydik yani infaz
indiriminde eşitliği sağlayabilseydik, ben eminim ki Sayın Başkan, bu yasa
buradan iki saat içinde geçerdi ve altı gün boyunca da bizler birbirimize
corona bulaştırmak riskiyle karşı karşıya kalmazdık, vatandaşlarımızın temel
meselelerini görüşürdük; iş, aş, ekmek meselelerini görüşürdük ama maalesef
bunu yapamadık. Çünkü bir düşman hukuku uygulanıyor arkadaşlar. Birbirimize
karşı herhangi bir şekilde saygı öne koyulmuyor. 
Bakın,
ben Türkiyeli bir Hristiyan’ım, Ermeni kimliğim var. Bugün de benim bayramım.
Hristiyanların en büyük bayramı bugün biliyor musunuz? Paskalya Bayramı ve
Meclisimiz çalışıyor arkadaşlar. İşte, o birbirimize saygıyı bir yerlerde
kaybettik ki Meclisimizde Hristiyan vekiller de varken AK PARTİ bir grup
önerisi verebiliyor ve “Pazar günü de çalışacağız.” diyebiliyor, kendi grubunda
da bir Hristiyan arkadaşı varken “Pazar günü çalışacağız.” diyebiliyor. Oysa
arkadaşlar bakın, bu saygıyı bir yerlerde kaybetmişiz. Osmanlı Meclis-i
Mebusanında Hristiyan vekiller de vardı. Toplumun yüzde 40’ını Hristiyanlar
oluşturuyordu, Meclisin de yüzde 40’ına yakını Hristiyanlardan oluşuyordu.
Osmanlı Meclis-i Mebusan Ramazan, Kurban Bayramlarında da çalışmazdı; Noel’de,
Paskalya’da da çalışmazdı arkadaşlar. Çünkü saygı vardı bir şekilde, o saygı
için mücadele veriliyordu. Ötekini anlamak, ötekine saygı duymak açısından
mücadele veriliyordu ve bu konuda dünyaya örnek olabilecek bir parlamentoydu
ama bir yerlerde o ötekini anlamak, ötekine saygı duymak duygusunu kaybettik.
Vicdansız, tekçi bir anlayış geldi “Ben çoğunluğum arkadaş ve çoğunluk ne derse
o olacak.” dedi, diğerlerini yok saydı ama yok saydıklarınız arkadaşlar itiraz
ediyorlar. Diyorlar ki: “Ben de bu toprakların asli unsuruyum, ben de bu
toprakların kadim halklarıyım, ben de bu toprakların kadim inancıyım.
Birbirimize saygı göstermeliyiz.” diyor, siz bunu ısrarla duymamayı tercih
ediyorsunuz. “Türk’üm çoğunluğum.” diyorsunuz, “Müslümanım çoğunluğum.”
diyorsunuz ve bu anlayışı dayatmaya kalkıyorsunuz, bu da toplumsal barışımızı
dinamitliyor arkadaşlar. İşte, buralarda bir yerlerde kaybediyoruz. Bu yüzden
de bu corona günlerinde bile infazda eşitliği dahi sağlayamıyoruz arkadaşlar.
Değerli
arkadaşlar, bakın bir örnek daha vereyim: Ben Diyarbakır Milletvekiliyim
biliyorsunuz. Ya, inanın dün vicdanım sızladı. Yani bir anneye çocuklarının
kemiklerini Türkiye Cumhuriyeti devleti PTT kargosuyla gönderdi. İşte böyle bir
vicdansızlıkla karşı karşıyayız. İnanın düşman hukukuna bile sığmaz. Düşman
hukukunda bile bir anneye bir devlet, çocuğunun kemiğini kargoyla göndermeyi
düşünemez. Ya, o devletin yöneticilerinin bir damla vicdanı olsa “Bu bir
annedir, ona çocuğunun kemiklerini kargoyla, PTT kargoyla göndermemeliyim.”
der. İşte buralarda bir yerlerde kaybettik biz vicdanımızı. Bunu tekrar
toparlamak da hepimizin boynunun borcu. Aksi takdirde şu olur arkadaşlar: Siz
bugün düşman hukuku uygularsınız belli kesimlere, onlar öfkelenirler, onlar
öfkelerini gösterirler, sonra siz onlara “terörist” dersiniz, hapse tıkmaya
kalkarsınız, toplumsal barışımız zedelenir. İşte bu fay hatlarındaki enerjiyi
azaltmamız gerekiyor, vicdani hamleler yapabilmemiz gerekiyor. Değerli
arkadaşlar, ama maalesef bundan çok uzak bir noktadayız. İnfaz hukukunda
istediğimiz, eşitlik ve hukuk da ahlak da vicdan da bunu gerektiriyor
arkadaşlar, bu kadarını istiyoruz ama ne yazık ki bunları da duymayacaksınız. 
Ben
bari burada Hristiyanların bir bayramını kutlayıp sizlere teşekkür edeyim ve
bir daha başka ülkelerde hani sizin kimliğinizden olanlara sağlanmayan hakları
eleştirdiğiniz zaman bu Parlamentonun Hristiyanların bayram gününde çalıştığını
da unutmayın arkadaşlar.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
GARO
PAYLAN (Devamla) – Değerli arkadaşlar, Hristiyan âleminin bir bayramını
kutlayarak bari buradan ayrılayım. Bütün Hristiyan âleminin bayramını
kutluyorum. “…”(x)
(HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 40’ıncı maddesinin aşağıdaki
şekilde değiştirilmesini arz ve teklif ederiz.
"MADDE
40- 5275 sayılı Kanunun 97 nci maddesinin birinci fıkrasına aşağıdaki cümle
eklenmiş, ikinci fıkrasının ikinci cümlesi yürürlükten kaldırılmış ve maddeye
aşağıdaki fıkra eklenmiştir.
“Salgın
hastalık, doğal afet, savaş, seferberlik yahut birinci derece yakınlarının
vefatı nedeniyle izinden dönemeyen veya geç dönen hükümlülere ceza verilmez.
Bahse konu hukuka uygunluk nedenleri, zorunluluk halinin ortadan kalkmasını
müteakip vakit kaybetmeksizin izinden dönen hükümlüler için geçerlidir.”
"(3)
İzinden dönmeyen veya iki günden fazla bir süre geçtikten sonra dönen
hükümlüler ile firar eden hükümlülere bir daha özel izin verilmez.”
 Lütfü
Türkkan Ümit Beyaz Yasin Öztürk
 Kocaeli İstanbul Denizli
 Muhammet
Naci Cinisli Ayhan Erel Zeki Hakan Sıdalı
 Erzurum Aksaray Mersin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Ümit Beyaz’ın.
Buyurun
Sayın Beyaz. (İYİ PARTİ sıralarından alkışlar) 
ÜMİT
BEYAZ (İstanbul) – Sayın Başkan, değerli milletvekilleri; Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi’nin 40’ıncı maddesi üzerine İYİ PARTİ adına söz almış
bulunuyor, hepinize saygılar sunuyorum.
Değerli
milletvekilleri, üzerinde konuşmakta olduğumuz maddede açık ceza infaz
kurumlarında bulunanlar ile kapalı ceza infaz kurumunda bulunup da açık ceza
infaz kurumlarına geçmeye hak kazanan hükümlülere verilen özel izin süresi
artırılmakta veya hastalık ve doğal afet gibi zorunlu hâllerde bu izinlerin
birleştirilerek kullandırılmasına imkân sağlanmaktadır. Değişiklik teklif
edilen maddeyle salgın hastalık, doğal afet, savaş veya seferberlik durumunda
izinden dönemeyen veya geç dönen hükümlülere ceza verilmeyeceğine ilişkin
hukuka uygunluk nedeni kabul edilmektedir. Eklenen ilk fıkraya “Bahse konu
hukuka uygunluk nedenleri mücbir sebeplerden birinin ortadan kalkmasına
müteakip vakit kaybetmeksizin izinden dönen hükümlüler için geçerlidir.”
minvalinde bir ifade eklenmesi yerinde olabilir. 
Değerli
milletvekilleri, ülkemiz bugüne kadar benzeri görülmeyen bir salgının
pençesinde mücadele veriyor. Küresel politik ve ekonomik sistemin değişimine
yol açacak büyüklükte kırılma yaşatan bu salgın bizlere de sosyal devlet
olabilmenin ne kadar gerekli olduğunu gösterdi. Tarih boyunca kurduğu bütün
devletlerde sosyal devlet vasfını yaşatan Türk milleti için devlet, milletin
ihtiyacını gideren, milletiyle bütünleşen devlettir. Türk tarihinin en eski
miraslarından Orhun Yazıtları’nda “Tanrı buyurduğu için kaan oturdum. Aç, fakir
milleti hep topladım. Fakir milleti zengin kıldım. Az milleti çok kıldım.”
sözleri bütün Türk devletlerinin ortak vasfı olmuştur. 
Değerli
milletvekilleri, Türk devletinin varlık sebebi Türk milletine hizmettir. Bugün
devletimizden de beklediğimiz, zayıf ekonomik kalkan paketleriyle sermayeyi
koruması değil, Türk milletinin tamamını kucaklayacak bir şefkat eli
uzatmasıdır. Salgın süresi uzadıkça salgından ekonomik olarak etkilenen
insanlarımızın sayısı her geçen gün artıyor, zaten zor koşullarda hayatını
sürdürmeye çalışan vatandaşlarımız salgının yarattığı ücretsiz izin, işe
gidememe gibi koşullar içinde zor günler geçiriyor. Salgının önüne geçebilmek
adına “evde kal” çağrısı yapılıyor fakat kimse insanımıza evde yaşamasını nasıl
sürdürebileceğini söylemiyor. Daha şimdiden işini kaybetmiş yüz binlerce insana
“Evde kal, evde hayat var.” demek Türk devlet geleneğiyle bağdaşmıyor.
Bir
de belki evde hayat var ama un yok, şeker yok, yiyecek bir şey yok, faturalar
birikiyor. Evde hayat var ama faturaları ödeyecek para yok. İnsanımız, virüse
yakalanmamak için evine kaçıyor ama evinde vergilerden kaçamıyor, böylece
olağanüstü bir dönemde bile elektriğe dört ayrı vergi, doğal gazda ÖTV ve KDV,
temizlik ürünlerinde de en yüksekten KDV ödemeye devam ediyor.
Değerli
milletvekilleri, milletin devletine ihtiyaç duyduğu yerde devlet yardım
kampanyası başlatmaz. Milletimiz çok zor durumda. İşini kaybeden insan umudunu
kaybeder, yaşama sevincini kaybeder. Ne olursunuz işini kaybeden, dükkânını
kapatan, ücretsiz izne çıkarılan vatandaşlarımızın yanında olalım, en azından
önümüzdeki üç ay boyunca temel harcamalarını sağlamak üzere gelir desteği
verelim. Türkiye, coronavirüsün yarattığı sağlık sorunlarının yanı sıra oluşan
sosyal sorunları ancak sosyal devlet olma vasfı ve toplumsal dayanışmayla
aşabilir.
Son
olarak, her türlü riske ve yetersiz çalışma şartlarına rağmen Türk milletinin
sağlığı için fedakârca savaş veren doktor, hemşire, teknisyen, yardımcı sağlık
personeli ve sağlık işçilerine şükranlarımı sunuyorum. Genel Başkanımız Sayın
Meral Akşener’in bu mücadelede hastalık kapan, hayatını kaybeden sağlık
personelimizin gazi ve şehit sayılması önerisini Meclisin huzurunda tekrarlamak
istiyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 40’ıncı
maddesiyle 5275 sayılı Ceza ve Güvenlik Tedbirlerinin İnfazı Hakkında Kanun’un
97’nci maddesinin birinci fıkrasının sonuna eklenen cümledeki “seferberlik
durumunda bu sebeplerden dolayı” ibaresinin, “seferberlikten kaynaklı” şeklinde
değiştirilmesini arz ve teklif ederiz. 
 Tufan
Köse Süleyman Bülbül Zeynel Emre
 Çorum Aydın İstanbul
 Alpay
Antmen İsmail Atakan Ünver  Turan Aydoğan
 Mersin Karaman İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın İsmail Atakan Ünver’e aittir.
Buyurun
Sayın Ünver. (CHP sıralarından alkışlar)
İSMAİL
ATAKAN ÜNVER (Karaman) – Sayın Başkan, değerli milletvekilleri; Genel Kurulu
saygıyla selamlıyorum.
Konuşmama
başlarken ironik bir durumdan bahsetmek istiyorum: Teklifin 53’üncü maddesiyle,
infaz kanuna eklenen geçici 9’uncu maddesine imza sahiplerinin önerisiyle
Komisyonda bir (6)’ncı fıkra eklendi. Bu fıkranın eklenmesinin gerekçesinde,
imza sahibi milletvekili arkadaşlarımızdan birisi, “Açık cezaevlerinde iş gören
insanlar var, tarım cezaevi var, hayvancılık var, tavuklar var, Afyon
Sandıklı’da sera cezaevi var; o domatesler yetişecek, bunları birisinin yapması
lazım.” diyerek açıkladı. Arkadaşlar çok düşüncelisiniz ama şunu da
kamuoyumuzun dikkatine sunmak isterim: Cezaevlerindeki tavuklar, hatta Afyon
Sandıklı’daki sera cezaevindeki domatesler size, AKP ve MHP Gruplarına bu
teklife fıkra ekletmeyi başardı. Biz, yani 24 Haziranda yüzde 46’ya yakın oy
alan ve halkımızın yarıya yakınını temsil eden muhalefetteki siyasi partilerden
hiçbirisi, teklifinize bir virgül dâhi ekletmeyi başaramadık. Şimdi, bu
başarıdan dolayı cezaevlerindeki tavukları mı tebrik edelim, domatesleri mi,
yoksa sizi mi? (CHP sıralarından alkışlar) Böyle bir demokrasi anlayışı,
uzlaşma anlayışı olur mu arkadaşlar? Cezaevlerindeki tavukları ve domatesleri
düşünüyorsunuz ama “tweet” attığı için, yazı yazdığı için, söz söylediği için
cezaevlerinde tutuklu bulunanları düşünmüyorsunuz. Bu, uzlaşmadan uzak
tutumunuzu ve ibretlik durumu milletimizin takdirine bırakıyorum.
Dün,
imza sahibi arkadaşlarımızdan birisi Covid-19 salgını nedeniyle açık
cezaevlerinde bulunan ya da açığa çıkmaya hak kazananların izinli sayılmasıyla
ilgili düzenleme hakkında açıklama yaptı; kanunun ilgili maddesinde “kırmızı
çizgiler” olarak belirttiğiniz cinsel suçlar, terör suçları ve kasten öldürme
suçlarından hükümlü olanların da bu düzenlemeden yararlanacağını söyledi. Biz
de zaten bunun aynen böyle olduğunu söylüyoruz. Sonra da zaten açığa ayrılan bu
kişilerin üç ayda bir yedi gün izin hakkı kullandıklarını, buradaki
düzenlemenin de buna paralel olduğunu ifade ettik.
Süregelen
görüşmelerde de “’kırmızı çizgimiz’ dediğiniz bu suçları neden istisna
etmediniz?” denildiğinde de teklif sahipleri, “Kanundan kaynaklanan bir hak,
ayrık tutamazdık.” mealinde gerekçe ileri sürdüler.
Ancak
cevap bulamayan ve aydınlanamayan bir konu var: Burada kanunu gözetiyorsunuz,
peki, bizim kanunlarımızda tutuklamanın istisna, tutuksuz yargılamanın esas
olduğu düzenlenmiyor mu? Orada niye kanunu esas almıyorsunuz? Tutukluları, yani
bir mahkeme tarafından kesin hükümle cezalandırılmamış ve haklarında hâlen
masumiyet karinesi geçerli olanları niye bu kanunun kapsamı dışında
bırakıyorsunuz? Bu soruya, bugüne kadar tatmin edici bir cevap verilmedi. Siz
bulamıyorsunuz galiba, ben bulayım: Çünkü, siz tutukluluğu yasanın öngördüğü
gibi bir tedbir olarak görmüyorsunuz; muhalifleri sindirmek, susturmak için bir
eza yöntemi olarak görüyorsunuz ve o yüzden bu kapsama almıyorsunuz. Eğer öyle
olmasa bir salgın hastalık nedeniyle cezaevlerinin boşaltılması söz konusu
olduğunda evleviyetle çıkarılması gerekenler tutuklulardır. Tavukları,
domatesleri düşünen, haklarında masumiyet karinesi geçerli olan tutukluları
düşünmeyen hukuk anlayışı… İşte, sizin hukuk anlayışınız bu.
Teklifin
imzacıları görüşmelerde “Biz oluşturduğumuz kurumsal yapıyla infaz rejiminde
yeni bir sistem kuruyoruz.” diyorlar. Olayın farkında değiller galiba,
getirdikleri bu infaz düzenlemesiyle infazda bir karmaşaya yol açarak var olan
sistemi ve ceza adaletini bozuyorlar. 2005’teki ceza hukuku düzenlemelerini
yapan, bilimsel heyet içinde yer alan Profesör İzzet Özgenç ve Profesör Adem
Sözüer hocaların düzenlemeyle ilgili eleştirilerini okurlarsa bu konuda
aydınlanabilirler. Ayrıca İzzet Hoca, yaratılan bu bozukluğun o kadar ileri
derecede olduğunu düşünüyor ki bunun Genel Kurulda önergeyle düzeltilme
imkânının olmadığı gerekçesiyle Cumhurbaşkanına teklifin geri çekilmesini arz
ettiğini ifade ediyor. Ayrıca şu günler sistem kurmanın zamanı mı? Milletimiz can
derdine düşmüş. Bir haftadır bu sağlıksız koşullarda, zaman zaman da
gerginliklerin olduğu bir ortamda zorumuz, daha doğrusu zorunuz ne? En geniş
mutabakatla, en fazla kişinin yararlanabileceği 3-5 maddelik bir öneri
getirirsiniz, gerekçesi de Covid-19 olur, birkaç saat içinde kabul ederiz.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
İSMAİL
ATAKAN ÜNVER (Devamla) – “Sistem kuruyoruz.” diyorsunuz da Türkiye’nin sorunu
salt infaz rejiminden veya bu teklifte düzenlenen maddelerden ibaret değil ki.
Bugün cezaevlerinde 300 bin kişi var. Avrupa ülkelerinde her 100 bin kişide
ortalama 100 kişi ceza infaz kurumlarında bulunmaktayken Türkiye’de bu oran 100
bin kişide 350’dir, ülkemizde bu rakamın makul seviyeye çekilmesi gerekir. Ülke
olarak bizim sorunumuz ceza siyasetiyle ilgili. İktidar olanların “Güç bende.”
anlayışıyla, olmayacak suçlamalarla olmayacak kişileri bir süreliğine de olsa
cezaevinde tutmak gibi bir huyu var. Eğer düzelteceksek burayı düzeltmemiz,
iktidar olanların hukuku sopa olarak kullanma anlayışından vazgeçmesi gerekir.
Aksi takdirde öncekilerde de olduğu gibi 3 yıl geçmeden yeni bir infaz veya af
düzenlemesi ihtiyacı ortaya çıkar.
Teşekkür
ediyorum, Genel Kurulu saygıyla selamlıyorum. (CHP sıralarından alkışlar) 
ÖZGÜR
ÖZEL (Manisa) – Karar yeter sayısı aranmasını istiyoruz.
BAŞKAN
– Önergeyi oylarınıza sunacağım ve karar yeter sayısı arayacağım. 
Kabul
edenler… Etmeyenler… Karar yeter sayısı yoktur. 
Birleşime
on dakika ara veriyorum.
Kapanma Saati: 21.57
DOKUZUNCU OTURUM
Açılma Saati: 22.08
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Dokuzuncu Oturumunu açıyorum. 
Teklifin
40’ıncı maddesi üzerinde Karaman Milletvekili İsmail Atakan Ünver ve
arkadaşlarının verdiği önergenin oylamasında karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler… Etmeyenler… Kabul edilmemiştir. 
Karar
yeter sayısı vardır.
207
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
40’ıncı
maddeyi oylarınıza sunuyorum: Kabul edenler… Etmeyenler… Kabul edilmiştir. 
41’inci
madde üzerinde 3 adet önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra Sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 41’inci
maddesinin teklif metninden çıkarılmasını arz ederiz.
 Tuma
Çelik Züleyha Gülüm Murat Çepni
 Mardin İstanbul İzmir
 Rıdvan
Turan Mensur Işık Tulay Hatımoğulları Oruç 
 Mersin Muş Adana
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Mensur Işık’ın.
Buyurun
Sayın Işık. (HDP sıralarından alkışlar) 
MENSUR
IŞIK (Muş) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, dün de söylemiştim, bu paket bir infaz paketi değil aslında; bu,
açık ve net bir şekilde özel aftır. Bundan dolayı nitelikli çoğunlukla kabul
edilmesi gereken bir paket aslında.
Niye
özel af arkadaşlar, onu hemen kısaca açıklayayım ben size. Bildiğiniz gibi Ceza
Kanunu’muzun 65’inci maddesi genel af ve özel affı işlemektedir. Genel afta,
kişinin davası varsa, mahkemesi varsa olduğu gibi düşüyor; özel afta ise
kişinin davası düşmüyor, daha doğrusu bütün sonuçlarıyla dava ortadan kalkmıyor
ama kişi ya cezaevindeki mahkûmiyetini dışarıda geçiyor ya da kısmen dışarıda
geçiriyor. Bundan dolayı bu infaz paketinin açık ve net bir şekilde bir özel af
olduğunu tekrardan belirtmek gerekmektedir. Peki, bu özel af kime geliyor? Bu özel
af, iktidarın bir yıl önce kendi yandaşlarına, sizleri cezaevinden çıkaracağız
diye söz verdiği bir kısım mafya örgütü temsilcilerine, çetecilere, aynı
şekilde özellikle İhale Yasası’ndan dolayı mahkûm olan kişilere ve
hırsızlıktan, dolandırıcılıktan dolayı mahkûm olan kişilere verilen söz, bundan
dolayı önümüze getirilmiş olan bir paket arkadaşlar.
Dün
de bahsettim ben burada, Muş’taki dosyalardan da tek tek bahsetmiştim.
Bildiğiniz gibi, şu paket AKP’nin kendi muhaliflerini içeride tutma paketi aynı
zamanda. Aynı şekilde, dün de dedim ya, bir basın açıklamasından dolayı ya da
görüşünü açıkladığı için ya da herhangi bir konuşma yaptığı için cezaevine
soktuğunuz, antiterör yasasıyla cezaevine koyduğunuz insanları bu pakette bu
kez ölüme terk ediyorsunuz ama bunu insanlığın vicdanı da kabul etmeyecek,
bizler de kabul etmeyeceğiz hiçbir şekilde. 
Dünyaya
baktığımızda, dünya bu coronavirüs felaketine karşı… Örneğin İran dahi
kendi ülkesindeki siyasi mahkûmları dahi bırakmışken siz AKP’liler, dünün
mazlumları, bugünün zalimleri onları içeride tutmaya devam ediyorsunuz.
Bakın
arkadaşlar, sizin Genel Başkanınız Sayın Erdoğan bir buçuk iki yıl önce, bu
paket görüşüldüğü zaman, konuşulduğu zaman, kamuoyuyla tartışıldığı zaman şunu
söylemişti: “Devlet kendisine karşı olan suçları ancak affedebilir, yoksa
kişiye karşı ya da topluma karşı olan suçları affedemez.” Kişiye karşı ve
topluma karşı olan suçları ancak ve ancak o kişi yani suçun mağduru veya o
toplum ancak affedebilir. Dolayısıyla, şu anda AKP’nin yapmış olduğu durum hem
İslam hukukunda -hep İslam hukukunu referans alıyorsunuz ya sizler- hem de
mecellede -mecelleyi de zaman zaman referans alıyorsunuz- aslında öncelikle
affedilmesi gereken suçlar varsa, onların da devlete karşı olan suçlar olması
gerekir. Çünkü İslam hukukunda da kul hakkı daha önce gelir, devlete karşı olan
suçlar Allah’a yapılmış suçlar olarak görüldüğü için onları affeder.
Dolayısıyla, şu an sizin yaptığınız, hiçbir dinde, hiçbir inançta, hiçbir
mezhepte, hiçbir evrensel hukukta olan bir durum değildir değerli dostlar. 
Şimdi,
bir örnek daha vereceğim size: Sizin Genel Başkanınız Sayın Erdoğan, Siirt’te
bir şiir okumuştu, o şiirden, bugün bizleri yargıladığınız, bizleri
cezalandırdığınız, bizleri, muhaliflerinizi, özellikle HDP’yi ve sizin için makbul
olmayan Kürtleri cezaevine attığınız o antiterör yasasından dolayı 1998 yılında
Diyarbakır DGM’de yargılanmış ve ceza almıştı. O gün itibarıyla ceza alan Sayın
Erdoğan, bugün sizin bu paketinizden dolayı dışarı çıkamayacaktı. Ancak
mafyacıları, çetecileri, cinsel suçtan dolayı mahkûm olan kişileri siz
bıraktırıyorsunuz. HDP’lileri, Kürtleri bir şiir okuduğu için, bir konuşma
yaptığı için, bir basın toplantısı yaptığı için içeride tutmaya devam
ediyorsunuz. Gazetecileri, aynı şekilde, akademisyenleri, aydınları bu paketle
içeride tutmaya devam ediyorsunuz. Bunu hiçbir vicdan sahibi insan kabul etmez
arkadaşlar. Tekrardan söylüyoruz: Bunu hiçbir vicdan sahibi insan kabul etmez
ve etmeyecektir.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
MENSUR
IŞIK (Devamla) - Son olarak size şunu söyleyeyim: Bundan sonra -ve bundan
önceki, Bafra Cezaevinde olan o olayı da dâhil ederek söylüyorum- cezaevinde,
zindanlarda coronavirüsten dolayı olabilecek her türlü ölümün sebebi AKP ve
küçük ortağı MHP olacaktır. Bunun hesabını da bizler, mutlaka sizden hukuk
çerçevesinde soracağız. 
Hepinizi
saygıyla selamlıyorum.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 41’inci
maddesiyle değiştirilen 5275 sayılı Ceza ve Güvenlik Tedbirlerinin İnfazı
Hakkında Kanun’un 98’inci maddesinin (2)’nci fıkrasındaki “uyarınca”
ibaresinin, “kapsamında” şeklinde değiştirilmesini arz ve teklif ederiz.
 Tufan
Köse Süleyman Bülbül Zeynel Emre
 Çorum Aydın İstanbul
 Turan
Aydoğan Alpay Antmen  Mahmut Tanal
 İstanbul Mersin İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Tanal’ın.
Sayın
Tanal buyurun. (CHP sıralarından alkışlar)
MAHMUT
TANAL (İstanbul) – Değerli Başkanım, değerli milletvekilleri; hepinizi
saygıyla, hürmetle selamlıyorum. 
Ulaştırma
Bakanı görevden alınmıştı, herhâlde on beş günlük bir süre oldu. Anayasa’mızın
106’ncı maddesi uyarınca Cumhurbaşkanı tarafından atanan bakanlara, Anayasa’nın
81’inci maddesi uyarınca yemin etme şartı getiriliyor. Oradan da Türkiye Büyük
Millet Meclisinin İçtüzüğü’ne baktığımız zaman “milletvekilleri” hükmüne atıf
yapılıyor. Yani bizim milletvekili olarak mazbatamızı aldığımızda, ilk toplantıda
yemin etmemiz lazım; eğer mazeret yoksa milletvekili sıfatını, statüsünü
kazanmamış oluyoruz. 
Ne
hikmet ki Meclis açık, Ulaştırma Bakanı atandı ama bugüne kadar gelip burada
yemin etmedi. [AK PARTİ sıralarından “Bravo Mahmut Bey” sesleri, alkışlar(!)]
ALİ
ÖZKAYA (Afyonkarahisar) – Bravo Mahmut Bey(!)
MAHMUT
TANAL (Devamla) – Niye etmedi? Ben onu da kavramış değilim tabii ki.
RECEP
ÖZEL (Isparta) – Bravo Mahmut Bey(!)
ORHAN
KIRCALI (Samsun) – Bravo sana(!)
MAHMUT
TANAL (Devamla) – Şimdi, gelelim ikinci konuya…
ALİ
ÖZKAYA (Afyonkarahisar) – Mahmut Bey, senin konuşmayı ondan önce yazmışlar.
ORHAN
KIRCALI (Samsun) – Seni alkışlıyoruz, seni. 
ÖZLEM
ZENGİN (Tokat) – Nerede yaşıyorsunuz siz ya?
MAHMUT
TANAL (Devamla) – İkinci konuya geldiğimiz zaman… Şimdi…
ÖZGÜR
ÖZEL (Manisa) – Etti, etti.
MAHMUT
TANAL (Devamla) – Etti mi? 
ÖZGÜR
ÖZEL (Manisa) – Etti.
ÖZLEM
ZENGİN (Tokat) – Etti, etti.
MAHMUT
TANAL (Devamla) – Peki, etmiş, güzel olmuş, peki.
ORHAN
KIRCALI (Samsun) – Ne oldu? Ne oldu? Ya, devam et, devam et!
BAŞKAN
– Arkadaşlar, lütfen… Sayın milletvekilleri, rica ediyorum... Lütfen…
ALİ
ÖZKAYA (Afyonkarahisar) – Mahmut Bey, bu arabuluculuk sınavından da kötü oldu. 
MAHMUT
TANAL (Devamla) – Peki, etmişse biz özür diliyoruz, geri alıyoruz. 
ÖZGÜR
ÖZEL (Manisa) – İki dakikanı da geri iste.
ŞAHİN
TİN (Denizli) – Bir ay geride kaldın sen.
MAHMUT
TANAL (Devamla) – Fark etmez, Başkanın gönlü bol… Başkan da orada konuşuyor
zaten.
ÖZGÜR
ÖZEL (Manisa) – Ya, sen önüne bak.
ORHAN
KIRCALI (Samsun) – Dünyadan haberin yok senin, dünyadan.
BAŞKAN
– Efendim, siz yoktunuz o gün Sayın Tanal.
MAHMUT
TANAL (Devamla) – Peki, özür diliyoruz, olabilir. [AK PARTİ sıralarından
alkışlar(!)] 
BAŞKAN
– Rica ederim. 
MAHMUT
TANAL (Devamla) – Şimdi, değerli arkadaşlar, mevcut olan yasa…
ALİ
ÖZKAYA (Afyonkarahisar) – Bence devam etme artık.
MAHMUT
TANAL (Devamla) – AK PARTİ iktidara geldiği zaman burada cezaevlerinde kaç kişi
vardı? 
ALİ
ÖZKAYA (Afyonkarahisar) – Rahşan affıyla on yıl affedilmişti.
MAHMUT
TANAL (Devamla) – Cezaevlerinde o dönem 47 bin kişi vardı.
BAŞKAN
– Arkadaşlar, rica ediyorum. Lütfen ya, lütfen…
MAHMUT
TANAL (Devamla) – Şimdi, 47 bin kişi vardı, bugün geldiğimiz nokta 300 bin
küsur. Şimdi, bu ne demek? Bu, suç üreten… AK PARTİ Grubu mu üretiyor yoksa
mevcut olan yasalardan mı kaynaklanıyor, yoksa bu toplum daha önce çok uysaldı,
uyumluydu da şimdi niye böyle uyumlu olmuyor, uysal olmuyor? 
Şimdi,
konuya baktığımız zaman, 2005 tarihinden sonra Türkiye’de terörle ilgili,
cinayetle ilgili; efendim, cinsel saldırı suçları, hepsinde bir patlama var.
Neden bu patlama var? Sebep ne acaba? Sebep şu değil mi arkadaşlar:
Bakıyorsunuz, terörün tanımı yok. Diğer suçların tanımı yine aynı şekilde.
Bunların hepsinin tanımı somut bir şekilde, net bir vaziyette belirlenmiş
değil. Belirlenmediği için, soyut vaziyette nereden başladığı nerede bittiği de
anlaşılmadığından dolayı Türkiye’de 15 Temmuz FETÖ darbesinin dışında yani onu
tenzil etseniz, dışarı çıkarsanız dahi bir suç patlamasının olduğu aşikar.
Bunun esas kaynağı Ceza Kanunu’ndaki bizim tanımlamalarımızın olmamasından
kaynaklanıyor, bir belirlilik ilkesi yok. 
İkincisi,
bu anlamda baktığımız zaman, ülkemizde emniyetin yani tüm kamu görevlilerinin
hepsinin 1/3’ü terör örgütleriyle irtibatlı, iltisaklı bir şekilde belirlenmiş
durumda.
Peki,
biz ne yaptık? Türkiye Cumhuriyeti tarihinde bir ilki yaşadık, hâkim ve
savcılar için sınav barajını kaldırdık. Sınav barajını biz kaldırdığımızda en
düşük puanı alanı hâkim ve savcı yaptık. Peki, gerçekten, Türkiye’deki yargıya
güven ve itibar ne kadar şu anda? Yüzde 20’lerde, yüzde 30’larda dolaşıyor
değerli arkadaşlar. Peki, kamu vicdanında bu kararlar bu kadar yerini
bulmuyorsa, bu anlamda mutlaka bunun bir tartışması olması gerekiyor. Şimdi,
biz diyoruz ki: “Ya, arkadaş, bu getirilen infaz kanunu, Türk Ceza Kanunu…”
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın. Zaten Sayın Özkaya ile Sayın Recep Özel çok vaktinizi
aldı, iki dakika vereyim ben size.
MAHMUT
TANAL (Devamla) – Teşekkür ederim, sağ olun.
Şimdi,
biz diyoruz ki bu özel aftır, siz diyorsunuz ki “Yok arkadaş, bu, infaz
yasasıdır.”
Komisyon
Başkanı, bu elimdeki benim Türk Ceza Kanunu. Şurada da 65’inci maddenin üst
başlığı “Af” yazar. 65’inci maddenin (2)’nci fıkrası da “Özel af“ diyor. Özel
affın da tanımını şöyle yapıyor, bakın: “Özel af ile hapis cezasının infaz
kurumunda çektirilmesine son verilebilir veya infaz kurumunda çektirilecek
süresi kısaltılabilir ya da adlî para cezasına çevrilebilir.” diyor. Siz,
burada infaz süresini kısaltmıyor musunuz, cezaevinde geçecek süreyi?
Kısaltıyorsunuz. Peki, arkadaş, ben şimdi bu Türk Ceza Kanunu 65’inci maddenin
(2)’nci fıkrasına mı inanacağım, siz diyorsunuz ya “Efendim, bu özel af değil.”
ben size mi inanacağım? 
Şimdi
değerli arkadaşlar, kavramlarla bu şekilde oynamayalım. Burada kamuoyuna doğru
bilgi verin. Ceza Kanunu burada hepimizin elinin altında var, olmayanlar
internete girsin…
(Mikrofon
otomatik cihaz tarafından kapatıldı)
BAŞKAN
– Tamamlayınız sözlerinizi.
MAHMUT
TANAL (Devamla) - Teşekkür ederim Başkanım.
Türk
Ceza Kanunu’nun 65’inci maddesinin (2)’nci fıkrasına baktığımız zaman bu bal
gibi özel aftır, değerli arkadaşlar. Bakın, Magna Carta 1215 yılında
imzalanmıştı, 39’uncu maddesi aynen şu şekilde: “Özgür hiç kimse kendi
benzerleri tarafından ülke kanunlarına göre yasal bir şekilde muhakeme edilip
hüküm giymeden tutuklanmayacak, hapsedilmeyecek, mal ve mülkünden yoksun
bırakılmayacak, kanun dışı ilan edilmeyecek, sürgün edilmeyecek veya hangi
şekilde olursa olsun zarara uğratılmayacaktır.” diyor Magna Carta 39’uncu
maddesi. 
Değerli
arkadaşlar, Türkiye’de 81 il var; 81 ilde hâkimler değişik değişik karar
veriyor. Her ilin, her bölge adliyenin kendisine özgü bir kararı var, maalesef
hukukta yeksanlık yok, bir birliktelik yok, bir uyumluluk yok. Yani buna
baktığımız zaman gerçekten genel af bu toplum açısından bir zaruri ihtiyaçtır.
Toplumsal barış açısından bir ihtiyaçtır.
Ben
teşekkür ediyorum. Saygılarımı sunuyorum. (CHP sıralarından alkışlar)
BAŞKAN
– Evet, önergeyi oylarınıza sunuyorum: Kabul edenler… Etmeyenler… Kabul
edilmemiştir. 
Komisyonun
bir açıklama talebi var.
Buyurun.
IV.- AÇIKLAMALAR (Devam)
52.- Adalet Komisyonu Başkan Vekili Yılmaz Tunç’un,
koşullu salıvermede ve denetimli serbestlikte kuralın ihlal edilmesi hâlinde
hükümlünün tekrar cezaevine gireceğine ilişkin açıklaması
ADALET
KOMİSYONU BAŞKAN VEKİLİ YILMAZ TUNÇ (Bartın) – Teşekkür ediyorum Sayın
Başkanım.
Şimdi
Sayın Tanal tabii daha önce de bu soruyu gündeme getirmişti, açıklamıştık ama
bir kez daha tekrar etmekte fayda var herhalde.
BAŞKAN
– Kayıtlardan baksınlar.
ADALET
KOMİSYONU BAŞKAN VEKİLİ YILMAZ TUNÇ (Bartın) – Türk Ceza Kanunu 65/2 özel affı
tarif ediyor, diyor ki “Özel af hapis cezasının bir kısmının cezaevinde
çekilmesinden vazgeçilmesidir. Vazgeçilen kısım için ceza bütün sonuçlarıyla
ortadan kalkar.” Bizim kanun teklifimizde düzenlediğimiz koşullu salıverme ve
denetimli serbestlik süreleriyle ilgili olarak, hükümlü dışarıda denetimli
serbestlik ve koşullu salıvermeyle ilgili kuralları ihlal ettiğinde cezasını
çekmek üzere tekrar cezaevine girer. Afta, genel afta tüm sonuçlarıyla ortadan
kalkar bütün ceza. Özel afta ise cezaevinde çekilmesi gereken süreden bir kısmı
indirilmişse o kısmın bütün sonuçları ortadan kalkar; ceza tekrar dirilmez,
tekrar geriye gelmez ama koşullu salıvermede ve denetimli serbestlikte kural
ihlal edildiğinde hükümlü tekrar cezaevine girer; bunu artık tekrar tekrar
anlatmayalım. 
BAŞKAN
– Teşekkür ediyorum. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Teşekkür ederim. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 41’inci maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz. 

 Bedri
Yaşar Muhammet Naci Cinisli Ümit Özdağ
 Samsun Erzurum İstanbul
 Yasin
Öztürk Zeki Hakan Sıdalı
 Denizli Mersin
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Bedri Yaşar’ın. 
Buyurun.
(İYİ PARTİ sıralarından alkışlar) 
BEDRİ
YAŞAR (Samsun) – Sayın Başkan, değerli milletvekilleri; Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi’nin 41’inci maddesi üzerinde verdiğimiz değişiklik önergesi
hakkında söz almış bulunuyorum. Yüce heyetinizi saygıyla selamlıyorum. 
Değerli
milletvekilleri, temel hak ve özgürlükleri ve bağımsız yargı anlayışını
zedeleme ihtimali olan, alelacele hazırlanmış tekliflerin kamuoyunda ve bilim
çevrelerinde tartışılmadan gündeme gelmesi bir miktar mahzurlu diye
düşünüyoruz. Bu iş düşünülürken toplum psikolojisinin karşılığı da teferruatıyla
hesap edilmeliydi yani neticede ortada bir suç var, bir de bunun mağdurları
var. Bunlar dışarı çıktığı zaman ne yapar, ne eder, hangi rehabilitasyondan
geçer; bunlarla ilgili bir hesap kitap yok. 90 bin kişi çıkacak, ama ne olacak?
Benim bir önerim var, diyorum ki: Bakın, şu coronavirüs günlerinde nasıl bizler
18 yaş altını ve 65 yaş üstünü zorunlu iskâna tabi tutmuşsak, hiç olmazsa bu
kanundan istifade edecek ve dışarı çıkacak 90 bin kişi de aynen 18 yaş altı
vatandaşlarımız gibi, 65 yaş üstü vatandaşlarımız gibi şu coronavirüs
belasından kurtulana kadar evlerinde istirahat etsinler. Madem “Hapishaneler
boşalsın, bir miktar yer açılsın, toplu yaşamasınlar; bu vesileyle -belli
mağduriyetler de var, kader mahkûmları var- bunları dışarı atalım.” diyorsunuz,
ben de size bu öneriyi getiriyorum; bence, bu çok makul bir öneri. Şimdiye
kadar getirdiğimiz önerilere sıcak bakmadınız ama belki buna sıcak bakarsınız
diye düşünüyorum.
Diğer
taraftan, tabii bu corona virüsü salgını dolayısıyla dünyanın her tarafından
gelemeyen vatandaşlarımız var, onlar da açık cezaevinde. Tabii ben inşaat
sektöründen geliyorum, dünyanın önemli bir kısmında çalışan arkadaşlarımızın
yaklaşık yüzde 70’i, yüzde 80’i de inşaat sektöründen geliyor. Tabii inşaat
sektörü deyince hep 5 tane firma algılıyorsunuz ama bugün doğumdan mezara kadar
her alanda muhakkak inşaat sektörüne ihtiyaç var. Yatırımcı varsa, üretici
varsa, fabrika yapılacaksa hastane yapılacaksa; yol, köprü, baraj, aklınıza ne
geliyorsa, bu imalatlar yapılacaksa bunların emekçileri, çalışanları da doğal
olarak inşaatçılar ve bunların çoğu günübirlik çalışıyor. Türkiye belli bir
seviyeye henüz gelmediği için, firmalar kendi bünyelerinde ciddi oranda inşaat
işçisi istihdam etmiyor, bunlar daha çok günübirlik çalışıyor. Dolayısıyla,
bunların çok ciddi problemleri var, kaldı ki daha ülkeye gelmede bile ciddi
sıkıntılar yaşıyorlar. 
Tabii,
bugün yine, 97 vatandaşımızı kaybettik. Ölüm sayımız 1.198, vaka sayımız
56.956. Ben ölenlere Allah’tan rahmet diliyorum, hastane odalarında şifa
bekleyenlere de Allah’tan şifa diliyorum. Arkadaşlar, her gün 5 bin kişi
artıyor, bunun anlamı şu: Gelecek günlerde farklı sıkıntılar yaşayabiliriz,
bununla ilgili tedbirleri net almamız lazım. Bugün iş dünyası olarak da
baktığımız zaman, araç en fazla yakıtı ilk hareketinde yakar arkadaşlar, bizim
sektör de böyledir, iş dünyası da böyledir. Yavaşlayıp durduğu anda sizin ona
yeni bir ivme verip çarkları yağlayıp tekrar devreye almanız çok daha... Eğer
bugün biz gerekli teşvikleri vermezsek bu sektörlerin tamamını ayağa kaldırmak
için çok daha fazla enerji harcayacağımızı ben buradan size söyleyeyim.
Aslında
bugün en fazla duymak istediğimiz bakan, Maliye Bakanımız, hazine ve maliyeden
sorumlu Bakanımız. Bütün dünyadaki ekonomik göstergeler küçülme yönünde net
rakamlar orta yere koyuyor. Bugün Fransa bile, işte 60’lı yıllardan beri ilk
defa yüzde 5 küçüleceğinden bahsediyor. Bizim Bakanımızın bir hedefi vardı,
yüzde 5. Dünya Bankası “Siz ancak yüzde yarım büyüyebilirsiniz.” diyor.
Bugünlerde, tam da moral desteğe ihtiyaç duyduğumuz bugünlerde, hani o “çok
önemli” diye başlayan cümlelerini ben esnaf için, çiftçi için, sanatkâr için
yapacağı işlemlerle ilgili hakikaten duymak istiyorum.
Aynı
şekilde buradan Sanayi ve Ticaret Bakanına da sesleniyorum, diyorum ki: Tamam,
anlıyoruz ki devletin imkânları sınırlı, kredi vermede belli zorlukları var ama
o birliklerin topladığı aidatlar var, hiç olmazsa bu topladığı aidatları
faizsiz olarak kendi üyelerine dağıtabilir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
BEDRİ
YAŞAR (Devamla) – Toparlıyorum Başkanım. 
Ben
buradan sesleniyorum: Sayın Bakan, gün bugün, yetkinizi kullanın, elinizdeki
imkânlarınızı kullanın; oda başkanlarını, birlik başkanlarını toplayın,
bütçelerinde hangi rakamlar varsa hiç olmazsa bunları üyelerine faizsiz bir
şekilde kullandırtsınlar diyorum. 
İnşallah
gelecek günler daha iyi olur, ümitsiz olmaya gerek yok. Biz el ele verdiğimiz
sürece de bunların altından kalkacağımıza inanıyoruz. 
Son
bir şey, sağlık çalışanlarıyla ilgili yasa teklifi geliyor. Bizim daha önce
teklifimiz vardı ama birleştirirseniz olur, mutlu oluruz; birleştirmezseniz de
pazartesi, salı geliyor, biz, her zaman, bu kanun teklifini destekleyeceğimizi
zaten daha önceden beyan etmiştik. Ama bunun yanı sıra da doktorlarımızla
paralel çalışan hasta bakıcılarımız var, hastaların altını temizleyen
çalışanlarımız var, sivil personel var. Onların hak ve hukuku konusunda hâlâ
bir iyileşme olmadı. İnşallah onlarla ilgili de iyileşmeyi hep beraber yaparız
diyorum. 
Yüce
Heyetinizi saygıyla selamlıyorum.
BAŞKAN
– Teşekkür ediyorum Sayın Yaşar.
Önergeyi
oylarınıza sunuyorum: Kabul edenler… Etmeyenler… Kabul edilmemiştir. 
41’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
42’nci
madde üzerinde 3 adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 42’nci maddesinin
teklif metninden çıkarılmasını arz ederiz.
 Tuma
Çelik Züleyha Gülüm Murat Çepni
 Mardin İstanbul İzmir
 Rıdvan
Turan Mensur Işık Tulay Hatımoğulları Oruç 
 Mersin Muş Adana
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde söz talebi Sayın Züleyha Gülüm.
Buyurun.
ZÜLEYHA
GÜLÜM (İstanbul) – Şimdi, bu yasa teklifini görüşüyoruz ama aslında, yasa
teklifiyle bir bütün olarak adil yargılanma hakkını, bağımsız yargı olmayışını,
hukuksuz bir işleyişe sahip bir yargının oluştuğunu da beraber tartışıyoruz
mecburen, birbiriyle bağlantılı. Bu kapsamda da maalesef verilen ağır cezalar
var. Bunlardan bir tanesi de Mustafa Koçak. Gerçekten adil bir yargılanma
yapılmadığı için, delil bile kabul edilemeyecek birtakım gizli tanık
ifadeleriyle yıllara varan cezalara mahkûm oldu ve şu an açlık grevinde Mustafa
Koçak, 30 kilonun altına düşmüş durumda, ciddi sağlık sorunlarıyla karşı
karşıya. Yine, Grup Yorum üyesi Helin, türkülerini özgürce söylemek için
mücadele etti ve hayatını kaybetti. İbrahim Gökçek ise aynı taleple ölüm
orucunda ve onun da yaşamı şu an çok kritik bir duruma gelmiş noktada.
Talepleri çok insanidir, kabul edilmelidir. Ölümler olmadan, bir an önce bu
taleplerinin gerçekleşmesi gerektiğini buradan bir kez daha duyurmuş olalım. 
Şimdi,
infaz yasası… Öyle bir infaz yasası düzenlemesi var ki infazın dışında her şey
var. Aslında, siyasi mahkûmları devre dışı bırakan, onlara yine düşman hukukunu
uygulayan bir yaklaşımla hazırlanmış ama bunun ötesinde de infaz hâkimliği
müessesesini neredeyse tek yetkili hâkimlik hâline getiriyor, bütün yetkileri
burada topluyor ve buna karşı da maalesef bir denetim mekanizması yok. Tek denetim
mekanizması ağır cezaya itiraz. Biz Türkiye’deki yargı sisteminde itiraz
müessesesinin aslında nasıl boş bir şey olduğunu, otomatik redde tabi olduğunu
avukatlar olarak çok yakından biliyoruz. Dolayısıyla, aslında, yine tek yetkili
insafına bırakılan, denetime açık olmayan bir hâkimlik belirlenmiş. Bu
anlamıyla, bu düzenlemenin kabul edilebilir bir yanı da yok, infaz hâkimliğine
ilişkin bütün düzenlemelerde olduğu gibi. 
Bu
corona günlerinde aslında iktidarın çok fazla ders alması gereken sonuçlar vardı
ama alabiliyor mu? Almıyor, görünen o. Oysaki corona, aslında kapitalizmin
sorunlarının, doğaya karşı düşmanca yaklaşımın kendisinin, ekolojik yıkımın
kendisinin nasıl bir sonuca yol açtığını çok açık olarak göstermişti. Buradan
belki ders alınabilseydi barışın toplumsallaşmasının sağlanmasının, eşitsiz
ilişkilerin kısmen de olsa en azından eşit hâle getirilebilmesinin ve yeniden
bir barışın tesis edilebilmesinin belki zemini yaratılabilirdi. İktidar, bugüne
kadar uyguladığı bu kutuplaştırıcı politikalardan vazgeçip, düşmanlaştırıcı
politikalardan vazgeçip, savaş politikalarından vazgeçip belki yeni bir yönetim
biçimine, yeni bir söyleme geçebilirdi. Ama maalesef, gördüğümüz kadarıyla
corona da böyle bir etki yaratmamış; tam tersine, corona günlerinden daha bir
fırsatçı yaklaşımla çıkılarak kendi iktidarını, sadece kendi bekasını düşünen
bir noktaya taşınmış durumda. 
Bu
süreçte neler oldu? Bu süreçte aslında sınıfsal ayrım çok belirgin bir hâle
geldi. Corona da olsa aslolan zenginlerin sağlığıydı, yoksulların sağlığı
değildi. Yoksullar yine açlıkla, sefaletle karşı karşıya kaldı. Yoksullara dair
hiçbir tedbir alınmadı. Alınan tedbirler yüze göze bulaştırıldı, hiçbir sonuç
alınamadı; hatta, çok uzun zamandır uygulanan tedbirlerin bile sonuçsuz
kalmasına yol açtı. Maske hikâyesi mesela, böyle hikâyelerden bir tanesiydi.
Pazar günü “Yeterli maskemiz var, arzu edene satacağız.” dendi. Pazartesi günü
“Satmayacağız, PTT eliyle dağıtacağız.” dendi. Salı günü “PTT’yle değil,
e-devletle yapacağız.” dendi. Çarşamba “Kimseye parayla satmayacağız.” dendi.
Perşembe de “Eczaneler dağıtacak.” dendi. Bir karar verseniz nasıl
dağıtılacağına. 
Yine
“Sokağa çıkma yasağı uygulayacağız.” dediniz. Öyle bir sokağa çıkma yasağı
uyguladınız ki bulaşmanın en yüksek olduğu iki saati yaşadık. Sayenizde corona
hızlıca her tarafta yaygınlaştı. 
Şimdi,
iktidar, salgını şöyle bir noktaya getirmiş durumda, İngiltere’nin daha önce
açıkladığı ama sonra geriye çektiği “Ölen ölür, kalan sağları da biz
çalıştırmaya devam ederiz.” yaklaşımına dair bir uygulaması var. İşçiler çok
kötü koşullarda çalıştırılmaya devam ediliyor, insanlar çöplerden ekmek,
yiyecek toplamak zorunda kalmış durumda, açlık çok ciddi bir sorun ama
iktidarın buna karşı yaklaşımı ne? “Açım.” diyen bir kadına diyor ki: “Geber.”
Burada “İdris Baluken ölsün mü?” sorusuna da “Evet, ölsün.” diye cevap veren
bir yaklaşım var. Aslında bu 2 soruya verilen cevabın kendisi iktidarın toplam
yaklaşımının bu süreçte nasıl olduğunun çok açık bir göstergesi. 
Corona
sürecinde -izlenen- maalesef bununla da yeterli kalmadı, daha fazlasını yapmaya
çalıştılar. Fırsatçılık her zamanki gibi yine devreye girdi. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ZÜLEYHA
GÜLÜM (Devamla) – Muhalefeti susturmaya çalışan bir yaklaşım kendini göstermeye
devam etti. Ne yaptılar? Yardımda bulunmaya çalışan, destek mekanizmalarını
çalıştıran, dayanışma ilişkilerini geliştirmeye çalışan toplumsal muhalefete
yönelik engelleme faaliyetleri çok sıkça karşımıza çıktı. Bu da yetmedi; iktidarı
eleştiren gözaltına alındı, tutuklamalar gerçekleştirildi ve bu tehditlerle bir
şekilde muhalefet etmenin de önü kesildi. Aslında bu yasa tasarısının kendisi
de sadece cezaevlerindekilere ölümü dayatmıyor, aynı zamanda dışarıda da
toplumsal muhalefete diyor ki: “Sesinizi çıkarırsanız adlilerden boşalttığım
yerlere sizleri alırım, sizleri de oralarda ölüme mahkûm ederim.” Korku
duvarlarını büyütmeye çalışıyorsunuz, farkındayız ama şundan emin olun ki siz
kendinize güveniyor olsaydınız korku duvarlarını büyütmek yerine tam tersine
şeffaf olurdunuz, tartışılmaktan korkmazdınız, eleştirilmekten korkmazdınız,
yasakçı bir zihniyetle davranmazdınız ama korkularınız çok büyük, o nedenle de
toplumsal muhalefeti susturmaya çalışıyorsunuz. Bunun da bir çözüm olmayacağını
siz de çok iyi biliyorsunuz. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 42’nci maddesiyle
5275 sayılı Ceza ve Güvenlik Tedbirlerinin İnfazı Hakkında Kanun’un 99’uncu
maddesinin birinci fıkrasının sonuna eklenen cümledeki “aşamasına gelen”
ibaresinin, “aşamasındaki” şeklinde değiştirilmesini arz ve teklif ederiz.
 Tufan
Köse Süleyman Bülbül  Zeynel Emre
 Çorum Aydın İstanbul
 Turan
Aydoğan  Alpay Antmen  Özkan Yalım
 İstanbul
 Mersin Uşak
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Özkan Yalım’ın.
Sayın
Yalım, buyurun. (CHP sıralarından alkışlar)
ÖZKAN
YALIM (Uşak) – Sayın Başkan, Değerli Divan; iyi akşamlar. Hepinize tekrar selam
ve saygılarımı sunuyorum.
Şimdi,
gecenin bu saatinde maddeyle alakalı… Kanun teklifiyle alakalı uzun zamandır,
yaklaşık altı gündür çalışmaya devam ediyoruz. İlk önce bu kanun teklifi ve de
maddeyle alakalı bir iki kelimeyle bunu kapatacağım. 
Değerli
milletvekilleri, değerli vatandaşlarımız; bir kere, dünkü konuşmamda da
belirttim, yeterli değil, insanları tatmin etmiyor, adil değil, adaletli değil
çünkü bakın, rüşveti alan çıkıyor ancak rüşveti aldığını yazan gazeteci
içeride. Yani bu yetersiz, bunu defalarca, yüzlerce, binlerce kez de tekrar
etsek -umarım- vatandaşımız anladı ama sizler maalesef anlamıyorsunuz, takdiri
yüce millete bıraktım.
Değerli
arkadaşlar, özellikle de ben Sayın Divan Başkanımıza ve de AK PARTİ Grup Başkan
Vekilimiz Sayın Özlem Zengin aracılığıyla Aile, Çalışma ve Sosyal Hizmetler
Bakanına sormak istiyorum: Biliyorsunuz, virüs çıktıktan sonra çok sayıda
vatandaşımız mağdur oldu Özlem Hanım ve de Hükûmet her şeyi ben bilirim
algısıyla biner TL’lik yardım dağıtmaya başladı. Bu yardımlar, bekçilerle ve de
görevli olan kişilerle, kişilerin adreslerine kadar imza karşılığı dağıtıldı.
Ancak Uşak’tan, Uşak’ın ilçelerinden; Uşak merkezden, Sivaslı’dan, Ulubey’den,
Eşme’den, Karahallı’dan, Banaz’dan, tüm ilçelerimizden bana telefonlar geldi,
dediler ki: “Vekilim, biz de yardım talep ediyoruz, biz de yardım istiyoruz.”
Ben de doğal olarak, eğer ilçedeyse ilçe kaymakamlığımıza ve de sosyal
hizmetler müdürlüğümüze, gerekli yerlere yönlendirme yaptım. Ama hiç kimseyle
muhatap olamadılar, kimseyi bulamadılar, hatta kapıdan bile alınmadılar. Ben
buradan tüm vatandaşlarımızın merak ettiği bir konuyu sizlere sormak istiyorum:
Sayın Grup Başkan Vekili, bu ilk etapta açıklanan kişi başı biner TL’lik
yardımı hangi kriterlere göre, şu, şu, şu şekilde bu kişilere dağıtıyoruz;
biner TL’yi bekçiyle birlikte, görevli postacıyla birlikte gönderiyoruz ve de
teslim ediyoruz? Vatandaşımız bunu bilmek istiyor. Bakın, açık ve net
soruyorum. Eğer bir kişinin geliri şu kadarsa veya değilse… Hangi kriterlere
göre, bunu bilmek istiyor. Burada sizden, sosyal medyada, Bakanlığın
sayfasında, televizyonlarda veya gazetelerde “Şu kriterleri bu şekilde olan
ailelere biner TL veriliyor.” diye kesinlikle bir açıklama bekliyoruz. Çünkü
insanlar gerçekten bilmiyorlar. Bilmedikleri için de ben dâhil birçok vekil
arkadaşımıza, belki AK PARTİ’li vekil arkadaşlarımıza da soruyorlar. Onun için
net bir açıklama istiyoruz. Bu birinciydi.
Şimdi,
ikinci paket geliyor aynı şekilde ve de üçüncünün de geleceğini biliyoruz.
Yani, sonuçta, dağıtılacak olan her yardımı hangi kriterlere göre, hangi
kişilerin, hangi ailelerin alma hakları olduğunu net bir şekilde vatandaşımız
sizden, Bakanlıktan öğrenmek istiyor. Bunun en azından Bakanlığın sayfasında
yayınlanmasını ben talep ediyorum.
Diğer
bir taraftan, küçük esnafımıza, biliyorsunuz, Halk Bankası tarafından 25 bin TL
kredi verileceği söylendi. Birçok esnafımız bana döndü ve ben de doğal olarak
Halk Bankasına yönlendirdim. Ancak inanın, değil 25 bin TL’lik kredi çekmeyi,
deveye hendek atlatmaktan bile daha zor kredi müracaatını yapmak. Yani müracaat
eden, edebilen belki -örnek veriyorum- o ilde bu sıfatta, bu sınıfta bin esnaf
varsa belki 10’u geçebildi bu müracaatı, alabildi veya alamadı. Burada da
vatandaşımızın ve esnafımızın ciddi derecede zorluklarla karşı karşıya
olduğunun altını çiziyorum. Gerçekten zor günlerden geçen, özellikle de
sizlerin verdiği bir kararla -kapatılması gerekiyordu, doğru- iş yerleri
kapatılan bu esnafımızın en azından bu krediye ulaşmasını veya bu krediye
ulaşamasa bile ödeyecek oldukları SGK primlerinin ödenmesini ve kendilerinin de
en azından bir asgari ücretle desteklenip bu zor sürecin atlatılması
gerektiğinin ve bu desteğin verilmesi gerektiğinin altını çiziyorum. 
Sayın
Bakandan ve sizden Özlem Hanım, özellikle bu kriterin, bu verilen desteklerin
kriterinin açıklanmasını talep ediyorum. 
Hepinize
teşekkür ederim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 42’nci maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve teklif
ederiz.
 Ayhan
Erel Muhammet Naci Cinisli Yasin Öztürk
 Aksaray Erzurum Denizli
 Bedri
Yaşar Ümit Özdağ Zeki Hakan Sıdalı
 Samsun İstanbul Mersin
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Ayhan Erel’in.
Buyurun.
(İYİ PARTİ sıralarından alkışlar)
AYHAN
EREL (Aksaray) – Sayın Başkanım, değerli milletvekilleri, yüce Türk milleti; Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi'nin 42’nci maddesi üzerine partim İYİ PARTİ
adına söz almış bulunmaktayım. Hepinizi saygıyla selamlıyorum. 
Maddeyle
“Birden fazla hükümdeki cezaların koşullu salıverilmesindeki sürenin
belirlenmesi için içtima kararları infaz hâkimliği tarafından düzenlenecektir.”
denilmektedir. 
Sayın
milletvekilleri, Sayın Genel Başkanımız Meral Akşener’in bugün açıkladığı gibi
dünyayla birlikte ülkemizde de giderek artan bir salgın tablosuyla karşı
karşıyayız. Bu süreci en az hasarla atlatabilmenin tek yolu kurallara uymaktır.
Bunun, elbette kolay olmadığını biliyoruz. Hem ekonomik kriz hem de salgın
şartlarında evini geçindirmeye çalışan esnaflarımız var, asgari ücretle evine
ekmek götürmeye çalışan emekçilerimiz var, yevmiyeli işçilerimiz var ve daha
nice çalışanlarımız var ama tarihimizde defalarca kez yaptığımız gibi bu
zorluğun da üstesinden hep birlikte geleceğiz. Yaşadığımız bu zor günler, her
türlü siyasi hesabın üstünde, ortak bir mücadeleyle atlatabileceğimiz günler;
devlet ve millet olarak, dayanışma ve birlik ruhuyla aşabileceğimiz günler.
Milletimiz bu konuda kendini ispatlamış bir millettir. Vakit devletin de
kendisini ispatlamasının vaktidir çünkü devlet tam bu zamanlar için lazımdır.
Devlet, böyle zamanlarda milletin yanında durur, geçmişte böyle olmuştur, bugün
de böyle olmalıdır. Ama maalesef devleti yönetenlerin gösterdikleri performansa
bakınca, bilimin ışığında değil siyasi çıkarlar ekseninde atılan adımları
görünce, milletin sağlığı için değil Sayın Erdoğan’ın uluslararası imajı için
yapılan yardımları izleyince, defalarca uyarmamıza rağmen hâlâ ciddiyetsizliğin
sürdüğüne şahit olunca kadim devlet geleneğimiz adına utanmaktayız. 
Dünya
salgını konuşurken biz İYİ PARTİ olarak dedik ki: Ülkemiz ve milletimiz için
iktidarın atacağı her olumlu adıma destek olacağız. Bunun gereğini de yerine
getirdik. Sürecin başından itibaren Sayın Erdoğan’a ve Hükûmetine atılması
gereken doğru adımları açıkça söyledik, yapılan yanlışlara işaret ettik,
iktidara doğru yolu gösterdik. 
Bundan
altmış gün önce, daha salgın ülkemize gelmemişken “Sahra hastaneleriyle ilgili
çalışmalara başlayın.” dedik. “Karantina için bölgeleri belirleyin, tesisleri
hazırlayın.” dedik. “Aşıyla ilgili çalışmalara şimdiden başlayın.” dedik.
“İlerleyen süreçte vatandaşın sırtına ekonomik yük binecek, bu yükü hafifletmek
devletin görevidir ve Türkiye Cumhuriyeti devleti bunu yapacak güçtedir.”
dedik. “Açıklanan ekonomik paket yetmez, genişletin.” dedik. Madde madde neler
yapılması gerektiğini anlattık. “Devlet, böyle zamanda milletten para istemez,
aksine destek olur.” dedik. “Vatandaşımız zor durumda, nakit yardımı yapın.”
dedik. Nasıl olacağını kaynaklarıyla gösterdik. “Millet İttifakı belediyeleri
bu mücadelede sizin rakibiniz değil, aksine çözüm ortağınızdır, değerlendirin.”
dedik. “Yardım ve dayanışma işlerini belediyelerle iş birliği içinde yürütün.”
dedik. “Liderleri toplayın, ortak aklı masaya yatıralım, katkı vermeye
hazırız.” dedik. “Derhâl zorunlu karantina ilan edin, kendi OHAL’ini ilan
etmekle olmaz.” dedik. Dedik de dedik. Kimini duymak istemediler, kimini yapmak
istemediler, kimini de yaptılar ama maalesef geç, eksik ve acemice yaptılar.
Maalesef gördük ki iktidarın bir pandemi senaryosu bile yokmuş. Gördük ki
iktidar, akıldan, devlet ciddiyetinden çoktan kopmuş; ülkeyi de krizi de
yönetemez olmuş; siyasi hesaplar vatandaşın sağlığının önüne geçmiş.
Uyarılarımızı dikkate alıp zamanında uygulayarak süreci daha az kayıplarla atlatabilmek
hâlâ mümkün. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
AYHAN
EREL (Devamla) - Devlet aklıyla Bilim Kurulunun önerileri çerçevesinde
hazırlanacak ve devlet ciddiyetiyle uygulanacak bir programla ülke genelinde on
beş günlük zorunlu karantina ilan edin. Buna paralel olarak, ekonomik destek
paketini salgından birincil derecede etkilenen, zora düşen vatandaşlarımıza
direkt nakit yardımı olarak gerçekleştiriniz. Karantina süresi içinde, bir
tarama kampanyası başlatınız. Covid-19 vakalarını daha geniş ölçekte belirleyip
haritalandırınız. Tanı konulan hastaların yakınlarını takibe alınız.
Muhalefetin sesine lütfen kulak veriniz.
Saygıyla
selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
42’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
43’üncü
madde üzerinde 3 adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 43’üncü maddesinin
teklif metninden çıkarılmasını arz ederiz.
 Mensur
Işık  Rıdvan Turan  Züleyha Gülüm 
 Muş Mersin
 İstanbul
 Murat
Çepni Tuma Çelik  Tulay Hatımoğulları Oruç
 İzmir Mardin Adana
 Serpil
Kemalbay Pekgözegü
 İzmir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi, Sayın Serpil Kemalbay’ın.
Sayın
Kemalbay, buyurun. (HDP sıralarından alkışlar)
SERPİL
KEMALBAY PEKGÖZEGÜ (İzmir) – Genel Kurulu selamlıyorum.
Değerli
arkadaşlar, coronavirüsle mücadele bir PR konusu değildir, bir halkla ilişkiler
kampanyası olamaz. Her gün coronavirüsün ne kadar büyük bir tehlike
oluşturduğunu ve ne kadar can aldığını anlatıyoruz. Buna karşı, alınması
gereken önlemlerin alınmadığını, şeffaf ve açık bir politika izlenmediğini,
rakamları stilize ederek karşımıza çıktığınızı söylüyoruz ve size görevlerinizi
hatırlatıyoruz. Ancak, ne yazık ki karşımızda bizi dinleyen AKP
milletvekillerini bile göremiyoruz. Oysaki Meclisin görevi, bütün toplumun
vicdanına göre yasa çıkarmaktır. Burada bir infaz paketi konuşuyoruz. Bu infaz
paketini konuşma amacımız, coronavirüse karşılık cezaevlerinde alınması gereken
önlemleri konuşmak olmalıydı ancak buraya bir türlü gelemiyoruz.
Değerli
arkadaşlar, hapishanelerde ciddi risk oluşturan aşırı doluluk var; hijyen ve
tedaviye erişim sorunu salgın tehlikesine karşı önlem alınması gerektiğini
gösteriyor. Bu nedenle eşit infaz yasası son derece büyük bir öneme sahip fakat
burada bu konuya en ufak bir yaklaşım gösterilmiyor. Şunun farkındayız: Terörle
Mücadele Kanunu değişmediği sürece elbette ki bir demokrasiden bahsedemeyiz
yani burada bir demokrasi konuşmadığımızın, bir demokratikleşme, iyileşme
konuşmadığımızın hepimiz farkındayız. Zaten AKP saray iktidarından bir
demokrasi beklentisi içerisinde olmak, ölünün gözünden yaş beklemeye eş
değerdir. Dolayısıyla, burada bizim sizlere hatırlattığımız şey şu: Bir corona
salgını, pandemi tehlikesi var, yaşanıyor, ölümler yaşanıyor; cezaevlerinde
mahpuslar bu tehlikenin karşısında korumasızlar, ölecekler. Burada tarihe not
düşelim; cezaevlerinden dört ay içerisinde, en fazla altı ay içerisinde
toplamda en az 1.400 tabutun çıkacağını buraya not düşelim. Böyle bir büyük
tehlike var ve 500’ü aşkın kronik hastalığı olan mahpus var, 1.500 hasta mahpus
var ve biz bu rakamı abartılı olarak söylemiyoruz arkadaşlar. 
Bakın,
ayrıca şöyle bir şey var: Şimdi, şu anda Özlem Hanım burada değil; akademik bir
tez yazdığını söylemişti, o akademik tez ışığında bana cevap vermesini isterdim
doğrusu, masumiyet karinesine ne oldu? Cezaevlerinde 50.000 tutuklu var, bu
insanlar herhangi bir ceza almış da değiller. Neden hemen, acil olarak bu
insanlar, cezaevindeki tutuklu mahpuslar serbest bırakılmıyor? 
Bakın,
size daha önce de gösterdim Selma ablanın fotoğrafını, beş ay önce cezaevine
alındı ve hâlâ hâkim yüzü görmemiş birisi; KOAH hastası, kalp hastası, tansiyon
hastası ve ne yazık ki ölüm riskiyle karşı karşıya. Bunun hesabını verebilecek
misiniz diye size sormak istiyorum.
Yine,
Mehmet Salih Filiz, Ödemiş T Tipi Hapishanesinde kalıyor ve bağırsak kanseri,
aynı zamanda verem. Taş attığı için 18 yaşında cezaevine girdi, 23 yaşında şu
anda ve kanaması var, corona sebebiyle tedavi de edilemiyor, kanser hastası
olduğu için de ölüme terk edilmiş durumda şu anda. Peki, Mehmet Salih Filiz’in
hesabını verebilecek misiniz?
85
yaşında ağır hasta, coronavirüs nedeniyle tahliye talebi kaçma şüphesi
bulunduğu sebebiyle reddediliyor. Yahu 85 yaşında Mehmet Emin Özkan, coronadan
yaşamını yitirecek; bunun hesabını verebilecek misiniz?
70
yaşında hasta tutuklu Siti anne, yine, Nurcan Kızılkaya 11 aylık bebeğiyle,
Arin’le birlikte cezaevinde. Bunun hesabını verebilecek misiniz?
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Kemalbay.
SERPİL
KEMALBAY PEKGÖZEGÜ (Devamla) – Teşekkürler.
Yine,
yüzde 98 fiziksel engelli Serdar Yıldırım şu anda cezaevinde. Engin Aktaş, iki
eli de yok, defaatle size burada söylüyoruz, cezaevinde ve coronavirüsün
hedeflerinden biri. 25 Martta kalp krizi ve beyin kanaması geçirdi Sabri Kaya. Yine,
Nedim Türfent, tutuklu bulunduğu cezaevinden, coronavirüse karşı tedbir
alınmadığını söylüyor. 80 yaşında tansiyon hastası Sıddık Güler. Bu insanların
yaşamını yitireceğini bile bile parmağınızı bile kıpırdatmamanız bir cinayete
hazırlandığınız anlamına gelmiyor mu arkadaşlar? Bizim sizden burada yapmanızı
istediğimiz şey, sadece birkaç ay sonrasını ciddiyetle hesaplamanız ve
düşünmeniz. Yani bugün belki size verilen, saraydan verilen talimat gereği
ellerinizi kaldıracaksınız ve bu adaletsiz infaz paketi burada geçecek ama
sorumlu sizler olacaksınız. (HDP sıralarından alkışlar) 
RECEP
ÖZEL (Isparta) – Hiç kimse saraydan talimat almıyor, öyle bir şey de yok. 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 43’üncü
maddesinde yer alan “infaz hâkimliğinden” ibaresinin, “infaz hâkiminden”
şeklinde değiştirilmesini teklif ederiz. 
 Zeynel
Emre  Alpay Antmen Süleyman Bülbül
 İstanbul Mersin Aydın
 Tufan
Köse Turan Aydoğan Abdurrahman Tutdere
 Çorum İstanbul Adıyaman
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Değerli milletvekilleri, on dakika sonra bir on beş dakika salonu
havalandırmak için ara vereceğim. Bir on dakika salonda kalırsak hemen
oylamalarımızı arka arkaya yaparız. 
Önerge
üzerinde Sayın Abdurrahman Tutdere.
Buyurun.
(CHP sıralarından alkışlar) 
ABDURRAHMAN
TUTDERE (Adıyaman) – Sayın Başkan, değerli milletvekilleri; Genel Kurulu
saygıyla selamlıyorum. 
Değerli
arkadaşlar, şu anda görüşmelerini yapmış olduğumuz özellikle İnfaz Yasası’ndaki
değişiklik, bizim kanaatimize göre, özel bir af niteliğindedir. Kanun
teklifinin tümü üzerindeki görüşmeler sırasında grubumuz adına konuşan
arkadaşımız da Adalet Komisyonu görüşmeleri sırasında biz de bunu defaatle dile
getirdik. Ancak, bu şekilde, teklif sahipleri maalesef buna ikna olamıyorlar.
Bunun özel bir af niteliğinde olduğu, örtülü bir af niteliğinde olduğunu sadece
biz söylemiyoruz. Özellikle ceza hukuku konusunda hukuk fakültelerimiz bunun
örtülü bir af olduğunu, Türk Ceza Kanunu’nun 65’inci maddesi anlamında bir af
olduğunu ifade etmektedirler. Bakınız, şu anda elimde İstanbul Üniversitesi
Hukuk Fakültesi Ceza ve Ceza Muhakemesi Anabilim Dalı Başkanı Profesör Doktor
Sayın Adem Sözüer’in bu konuya ilişkin, bu kanuna ilişkin hazırlamış olduğu
hukuki mütalaası var. Bu mütalaada da aynı şekilde bunun örtülü bir af
olduğunu, TCK 65 anlamında bir özel af olduğunu ifade etmektedir.
Sayın
Komisyon Başkanı biraz önce bir şey ifade etti, dedi ki: “Bu, kesinlikle bir
özel af değildir. Sebebi de dışarı çıkan hükümlü eğer kurala uymazsa tekrar
cezaevine girecek.” Peki, ben de size soruyorum: Sizin getirmiş olduğunuz bu
teklifte hükümlünün cezaevinde çekmesi gereken hapis cezasının süresini
kısaltıyor musunuz? Kısaltıyorsunuz. Peki, hükümlü dışarı çıktı, kurala uydu ve
tekrar içeri gitmedi. Bu adamın hapishanede çekmesi gereken cezayı siz bu
yasayla kısaltmış olmuyor musunuz? Oluyorsunuz. Eğer durum buysa, tablo buysa,
bu, gerçekten kanundaki tarifiyle özel bir aftır. 
Burada
tartışılması gereken konu, eğer bir özel af geliyorsa bu aftan neden bazı
hükümlüler istifade edecek, neden bazıları istifade etmeyecek? Devletin
cezalandırma yetkisiyle yakinen ilgili olan suç ve ceza ilişkisi, devletin
egemenlik ilişkisi nazara alındığında, devlet aslında böyle bir af düzenlemesi
getirdiğinde bütün yurttaşların özellikle Anayasa’nın 10’uncu maddesi gereğince
bundan eşit olarak faydalanması gerekir. Ancak teklife baktığımızda, bazı
suçlar yönünden bunun istisna tutulduğunu görmekteyiz. Aslında, zaten bu
yasanın en büyük handikabı, kanun ismi ceza infaz kanunu, suçtan hareketle
birtakım tanımlamalar yapılmış, birtakım istisnalar getirilmiş. Hâlbuki, eğer,
burada suçlardan, suçların ceza miktarından veya suçluların ıslah olma
durumları nazara alınarak bir tasnife, bir değerlendirmeye gidilmiş olsaydı
daha doğru bir sonuç ortaya çıkacaktı ancak yanlış bir yöntemle yanlış bir
sonuç ortaya çıkmış.
Bu
teklifte teklif sahipleri, özellikle Terörle Mücadele Kanunu kapsamında
yargılanan bütün herkesi aslında bir nevi terörist kabul ediyor. Ama gerçek bu
mu? Böyle değil. Özellikle AK PARTİ döneminde, iktidarın yargı üzerindeki
baskısı sonucu yasaya aykırı birtakım kararların çıktığını hepimiz biliyoruz. 
Şimdi,
2015 öncesini düşünün. 2015 öncesinde bu iktidar döneminde suç olmayan bir sürü
eylem 1 Kasım seçimlerinden sonra suç oldu, terörle mücadele kapsamında bir
sürü insan bu suçlardan mahkûm oldu. Basit bir müzik, bir klip paylaşanlar
propagandadan mahkûm oldu. Basit bir düşüncesini dile getirenler, iktidarı
eleştirenler, farklı bir fikir ileri sürenlerin hepsi terörist oldu, yargılandı
ve mahkûm oldu. 
Burada
aslında yapılması gereken bir şey var: Değerli milletvekilleri, her ne kadar
teklif sahipleri de bu yasayı cezaevlerindeki bu kalabalığı seyreltmek adına
getiriyorsa da bu yasanın sorunu kökten çözmeyeceği açıktır. Bu Terörle
Mücadele Kanunu bu şekliyle yürürlükte olduğu sürece cezaevleri belki bir iki
yıl sonra tekrar dolacak çünkü bu yamalı bohçaya iktidar veya siyasetin
etkisindeki yargı istediği kişiyi koyuyor, istediği kişiyi burada mahkûm ediyor
ve istediği kişiyi de cezaevine yollayabiliyor. 
Onun
için burada yapılması gereken bir şey var: Türkiye’de evrensel hukuk kaideleri
doğrultusunda “terör” tanımının artık mutlaka net bir şekilde ortaya konulması
lazım.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın. 
ABDURRAHMAN
TUTDERE (Devamla) – Eğer gerçekten bir fikir eyleme dönüşmemişse, eğer bir
fikir çatışmayı, şiddeti övmüyorsa, onu teşvik etmiyorsa bunun düşünce suçu
olarak kabul edilmesi ve bu şekilde bir muamele görmesi gerekiyor. Ancak bizim
yürürlükteki mevzuatımız ve özellikle siyasallaşan yargı son dönemlerde bundan
uzaklaşarak kendisi gibi düşünmeyen, kendisi gibi hayat anlayışı olmayan bütün
gazetecileri, bütün farklı kesimleri, sendikacıları, sivil toplum örgütlerini,
siyasetçileri bu torbanın içine koyup direkt cezaevine atabiliyor. 
Değerli
milletvekilleri, dolayısıyla bu infaz yasası sorunu çözmeyecektir. Bu sorun… Şu
andaki bu yasa sadece geçici bir süreliğine cezaevlerini boşaltacak ancak
nihayetinde cezaevleri bu yargılama sistemiyle -bu özellikle Terörle Mücadele
Kanunu yürürlükte olduğu sürece- yeniden dolacaktır.
Teşekkür
ediyorum.(CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 43’üncü maddesinin birinci
fıkrasında yer alan "değiştirilmiştir” ibaresinin "yeniden
düzenlenmiştir” ibaresiyle değiştirilmesini arz ve teklif ederiz.
 Bedri
Yaşar Ayhan Erel Muhammet Naci Cinisli Samsun Aksaray Erzurum Zeki
Hakan Sıdalı  Yasin Öztürk  Mersin Denizli
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Yasin Öztürk’ün.
Buyurun.(İYİ
PARTİ sıralarından alkışlar) 
YASİN
ÖZTÜRK (Denizli) – Sayın Başkan, değerli milletvekilleri; Adalet Bakanlığı,
Türkiye Büyük Millet Meclisine gönderdiği 2020 bütçe raporunda Türkiye’de 355
cezaevinin olduğunu bildirmişti. Bakanlığın bu bildiriminden sonra, ayrıca 2020
yılında 28 adet daha cezaevi açacağı açıklanmıştı. 
Türkiye’de
cezaevlerinde 300 bine yakın hükümlü ve sayısını bilemediğimiz tutuklu
bulunuyor. Bu hükümlülerin yüzde 22’si uyuşturucu ticareti suçlarından, yüzde
14,7’si hırsızlık suçundan, yüzde 13,6’sı terör suçlarından, yüzde 11’i
yaralama suçlarından, yüzde 10,7’si kasten öldürme suçlarından, yüzde 9’u yağma
suçlarından, yüzde 2,4’ü sahtecilik suçlarından, yüzde 1,3’ü dolandırıcılık
suçlarından, yüzde 1,1’i ekonomik çıkar amaçlı suç örgütü suçlarından, yüzde
14,2’sinin ise diğer suçlardan cezaevinde olduğu söyleniyor.
Şimdi,
ben altı gündür burada birkaç defa konuşma yaptım. Biraz önce Sayın Ali Özkaya
buradaydı ama şu anda herhâlde yok, bir daha da belki yakalayamayabilirim. Ben
gıyabında sorayım, inşallah geldiğinde kendisi cevap verir. Sayın Ali Özkaya,
bu cuma günü “Rüşvetçiler affediliyor.” eleştirisine basında bir açıklama
yapmış ve açıklaması, “247 kişi zimmetten, 36 kişi ise irtikâptan içeride.
Yasadan faydalananların binde 1’i bile değil.” diyor. Böyle bir açıklama yapmış
kendisi. Teklif sahipleri binde 1 oranındaki detayı bile bilebildiğine göre
bizlere şunu açıklayabilmelidirler: Çünkü komisyonda sormuştuk, ne yazık ki
gargaraya getirmiştiniz.
RECEP
ÖZEL (Isparta) – Gargaraya getirme olmadı.
YASİN
ÖZTÜRK (Devamla) – “Bu infaz indiriminden hükümlülerden kaç kişi yararlanıyor?”
sorusuna total rakam vermek yerine “Hangi suçlardan ne kadar kişi infaz
indiriminden yararlanacaktır, toplum içine karışacaktır?” Bunu sormuştuk.
İsterseniz biraz daha açayım: Yani, açık da olan terör suçlusu var mıdır, kaç
kişidir? Açıkta olan cinsel saldırı suçluları kaç kişidir? Dolandırıcılıktan
kaç kişi bu yasadan faydalanacaktır? Vesaire vesaire. Bunu kamuoyuna açıklamak
zorundasınız. Açıklamalarınızdan anladığımız kadarıyla detaylarına kadar
hepsini biliyorsunuz ama kamuoyundan gizliyorsunuz. 
83
milyonluk ülkemizde her 277 kişiden 1’i cezaevinde. Avrupa’daysa her 1000
kişiden 1’i cezaevinde. Ülkemizde cezaevlerindeki hükümlü sayısı 300 bin iken
bizim gibi nüfusu 83 milyon olan Almanya’daysa bu sayı 62 bin. Avrupa’da
cezaevinde en çok tutuklu ve hükümlünün bulunduğu ülke ne yazık ki biziz. Dünya
ortalamasının 3 katı fazla hükümlü ve tutuklu sayısına sahibiz. Görüşülmekte
olan teklif yasalaştığında 90 bin hükümlü ve tutuklu yararlansa dahi 200 binin
üzerinde hükümlü ve tutuklu cezaevlerinde kalacaktır. İnfaz düzenlemesi
sonrasında dahi cezaevlerindeki mahkûm oranı Avrupa’dan 2 kat fazla, dünya
ortalamasının da 2 katına yakın olacaktır. 
Dolayısıyla,
yeni yasa da sadece geçici ve eğreti bir pansuman olmaktan öteye geçmeyecektir.
Sınırlı rahatlama ve geçici çözümler sağlamak için infaz rejimi
düzenlemeleriyle cezaevlerini kısmen boşaltmak hukuka ve adalete güveni
sarsmaktadır. Sıkışıldığı an da adalete karşı oluşan güvensizliğin
sorumluluğunu yargı mensuplarına yüklemek doğru ve ölçülü değildir. Hukuk, kişi
hak ve özgürlüklerini güvence altına alarak toplumda huzur ve barışı temin
etmeyi amaçlar. Devletin bir ceza siyaseti olmalıdır. Suçluyu sosyalleştirici,
yeniden topluma kazandırıcı yasal düzenlemelerle uygulama sorunlarını çözme,
ceza siyaseti belirleme yasa koyucunun görev ve sorumluluğundadır. 
Belirlenmiş
tutarlı bir ceza siyaseti olmadığı için bugüne kadar yandaş ve popülist
dürtülerle yapılan sistemsiz Ceza Kanunu değişiklikleri dünya ortalamasının çok
çok üstünde mahkûm sorununu doğurmuştur. Bugün vatandaşın devletten beklediği
asıl şey, zaman zaman çıkarılan aflarla ya da yapılan yasal düzenlemelerle
cezaevlerinin boşaltılması değil, soruna köklü ve gerçekçi çözümlerin
üretilmesidir. Görüşülmekte olan bu yeni düzenlemeyle de mevcut sorunlar yine
çözülemeyecek ve kısa zaman sonra yine vatandaşımız çözülemeyen sorunlarıyla
baş başa kalıp yaşam mücadelesine devam edecektir. 
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
43’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
Birleşime
on beş dakika ara veriyorum. 
Kapanma Saati: 23.14
ONUNCU OTURUM
Açılma Saati: 23.29
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Onuncu Oturumunu açıyorum. 
207
sıra sayılı Kanun Teklifinin görüşmelerine devam ediyoruz. 
Komisyon
yerinde.
44’üncü
madde üzerinde 3 önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifinin 44’üncü maddesiyle
5275 sayılı Ceza ve Güvenlik Tedbirlerinin İnfazı Hakkında Kanun’un 101’inci
maddesinin ikinci fıkrasındaki değişikliğin (c) bendinden sonra gelen “bu hususta”
ibaresinin teklif metninden çıkarılmasını arz ve teklif ederiz.
 Tufan
Köse Turan Aydoğan Süleyman Bülbül
 Çorum İstanbul Aydın
 Zeynel
Emre Alpay Antmen Ahmet Akın
 İstanbul Mersin Balıkesir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Ahmet Akın’ın.
Buyurun
Sayın Akın. (CHP sıralarından alkışlar)
AHMET
AKIN (Balıkesir) – Sayın Başkan, değerli milletvekili arkadaşlarım; hepinizi saygıyla
selamlıyorum.
Değerli
arkadaşlar, altı gündür, tam altı gündür gece gündüz demeden af görüşüyoruz.
Şimdi, burada, bizleri izleyen, bizleri dinleyen, gözü kulağı bizde olan ve
beklentisi olan milletimizin, bizden beklentisi olanların sorunlarına çare
olmak için mücadele ediyoruz.
Öncelikle,
ben, Cumhuriyet Halk Partisi olarak pozisyonumuzu şu şekilde anlatmak
istiyorum: Biz devletine, askerine, polisine kurşun sıkana af istemeyiz; biz
kendisine emanet edilen tankla milleti ezene, milletin uçağıyla Meclisini
bombalayana af istemeyiz ama biz gazetecinin, siyasetçinin, sosyal medyada
“tweet” atanın, o “tweet” düğmesinin altında “Beğen”e basanın, sosyal medyada
“Beğen”e basanın cezaevinde durmasını da asla kabul edemeyiz. Cumhuriyet Halk
Partisi olarak biz kader mahkûmlarının salıverilmesine karşı değiliz değerli
arkadaşlar. Aksine, onların tahliyeleri için adaleti, aklı, mantığı ve vicdanı
savunmaktayız.
Değerli
arkadaşlar, unutmayın, ekonomik kriz nedeniyle zora düşen esnaf hapse atılırken
gaspçının, hırsızın affedilmesi adaletsizliktir. Ayrıca, şebeke suyuna bilerek
zehir katan birisi affedilirken gazeteci ve yazarların salıverilmemesi
adaletsizliktir. Bir çocuğu fuhuş yapmaya teşvik edenler serbest bırakılırken
çocuklu annelerin demir parmaklıklar arkasında unutulması adaletsizliktir
değerli arkadaşlar. Hasta ve yaşlıların yararlanamadığı ama cinsel
dokunulmazlığa karşı suç işleyenlerin, çocuk istismarcılarının yararlandığı bu
düzenleme adaletsizdir arkadaşlar. Eline silah almamış, şiddete bulaşmamış kişileri
kapsamaması ama milletin kanına giren, eli kanlı mafya ve çetelerin sokağa
bırakılması adaletsizliktir arkadaşlar. İhaleye fesat karıştıranların,
hırsızların, dolandırıcıların, rüşvetçilerin elini kolunu sallayarak dışarıya
çıkması adaletsizliktir arkadaşlar. Bizler, Cumhuriyet Halk Partisi olarak,
halk için hakkın, adalet için hukukun yanındayız.
Değerli
arkadaşlar, şimdi, burada söylediklerimizi Cumhuriyet Halk Partimizin ana
görüşleri olarak anlattık. Sizlerin de burada milletvekilleri olarak, hakkı,
hukuku, adaleti temsil eden seçilmiş kişiler olarak elinizi vicdanınıza
koymanız lazım. Düşünebiliyor musunuz, sosyal medyada sadece bir “Beğen”e bastı
diye bir insan şu anda hapiste kalacak ama bir taraftan çeteler, efendim, işte,
hırsızlar, dolandırıcılar dışarı çıkacak. Eğer bu sizin vicdanınıza sığıyorsa
eyvallah ama unutmayın ki bugünler geçiyor, bugünler geçtiği zaman hem halkımız
hem de Yaradan size diyecek ki: “Ne yaptınız siz? Gittiniz orada
adaletsizliklere el kaldırdınız.” Onun için işte biz size bunu anlattık, onun
için her zaman hakkı, hukuku, adaleti savunan Cumhuriyet Halk Partisi olarak
bizler yine burada da savunmaya devam ediyoruz. Onun için de, gerçek anlamda
hukukun, adaletin sağlanması için burada altı gündür, gece gündüz demeden mücadele
ediyoruz. Bu mücadele Cumhuriyet Halk Partililerin mücadelesi değildir, bu
mücadele 83 milyon Türkiye Cumhuriyeti vatandaşının mücadelesidir. Onun için
diyoruz ki: “Sizler madem milletin oylarıyla buraya geldiniz, hodri meydan,
buradaki yapılanlar herkes karşısında değerlendirilecek.” Burada ekonomik kriz
nedeniyle insanların düştüğü durum da ortada. Adaletsizliğin had safhaya
geldiği bir noktada sizlerin burada yapmanız gereken elinizi vicdanınıza koyup
ona göre hareket etmektir. 
Ben
de bu vesileyle yüce Meclisi selamlıyor, sizlere kolay gelsin diyorum. Elinizi
vicdanınıza koyun. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Buyurun
Sayın Tunç.
IV.- AÇIKLAMALAR (Devam)
53.- Adalet Komisyonu Başkan Vekili Yılmaz Tunç’un,
Balıkesir Milletvekili Ahmet Akın’ın görüşülmekte olan 207 sıra sayılı Kanun
Teklifi’nin 44’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
ADALET
KOMİSYONU BAŞKAN VEKİLİ YILMAZ TUNÇ (Bartın) – Teşekkür ediyorum Sayın
Başkanım.
Sayın
Akın, tabii, bazı suçlardan bahsederek bunların affedildiğinden, bu nedenle
adaletsiz bir durumun söz konusu olduğundan bahsetti. Teklife baktığınız zaman,
bu suçların affı diye bir şey söz konusu değil. Özellikle çok hassas olduğumuz
konu, çocukların fuhşa teşvik edilmesi. Bunun affedildiği yönünde burada bir
beyanda bulunulması hepimizi üzer. Çocukların fuhşa teşvik edilmesiyle ilgili
cezaları iki yıldan sekiz yıla, on yıla, çocuklar bakımından daha da -2 kat-
artıran bu iktidar. Bu nedenle, bunların affı diye bir şey söz konusu değil;
yanlış anlamalara sebebiyet vermeyelim.
BAŞKAN
– Evet, diğer önergeyi okutuyorum…
ÖZGÜR
ÖZEL (Manisa) – Söz istiyoruz Sayın Başkan.
MERAL
DANIŞ BEŞTAŞ (Siirt) – Söz istiyoruz Sayın Başkan.
BAŞKAN
– Söz istiyorsunuz.
Sayın
Beştaş, buyurun.
54.- Siirt Milletvekili Meral Danış Beştaş’ın, yaralama
sonucu iyileşmesi imkânsız hastalığa sebep olma, bitkisel hayata sokma, konuşma
veya çocuk yapma yeteneklerini kaybettirme, gebe kadının çocuğunu düşürtme,
ölümüne neden olma, tüm kamu görevlilerine yönelik yaralamalar, kamu
görevlilerinin nüfuzunu kötüye kullanarak işledikleri yaralamalar ile yaralama
suçları ve bunun sonucunda öldürmenin silahla da işlenmesi hâlinde af
kapsamında olup olmadığını öğrenmek istediğine ilişkin açıklaması
MERAL
DANIŞ BEŞTAŞ (Siirt) – Komisyon adına söz alan Yılmaz Bey’e ilişkin soruyorum
ben de; açıklıyorum ama soru olarak da alabilirsiniz: Geçici 6/(1)’inci maddede
yaralama sonucu iyileşmesi imkânsız hastalığa sebep olma, bitkisel hayata
sokma, duyulardan veya organlardan birinin işlevini yitirmesi, konuşma veya
çocuk yapma yeteneklerini kaybettirme, gebe kadının çocuğunu düşürtme, ölümüne
neden olma; doktor, hemşire ve diğer sağlık çalışanları, polis, öğretmen gibi
tüm kamu görevlilerine yönelik yaralamalar; kamu görevlilerinin nüfuzunu kötüye
kullanarak işledikleri yaralamalar; yaralama suçları ve bunun sonucunda
öldürme, silahla da işlense af kapsamında mı?
RAMAZAN
CAN (Kırıkkale) – Yok öyle bir şey.
ADALET
KOMİSYONU BAŞKAN VEKİLİ YILMAZ TUNÇ (Bartın) – Değerli Başkanım, tabii, burada
hâlâ anlaşamadığımız bir husus şu: Burada suçlar sayılarak bunların affedildiği
yönündeki beyanların hiçbir geçerliliği yok, bu teklif bir af yasası değil.
BAŞKAN
– Komisyon Başkan Vekilimiz, soru-cevap işleminde değiliz, rica ediyorum. Siz
sürekli o düğmeye basıp konuşma yaparsanız bu olmaz.
MERAL
DANIŞ BEŞTAŞ (Siirt) – Sayın Başkan, ben, kapsamındadır diyorum.
BAŞKAN
– Kusura bakmayın, bir müsaade edin Sayın Beştaş, yani ben de başka türlü nasıl
yöneteceğim burayı? Herkes bulduğu düğmeye basarak konuşursa olur mu bu iş?
ÖZGÜR
ÖZEL (Manisa) – İzin isteyecek.
MERAL
DANIŞ BEŞTAŞ (Siirt) – Tamam, tamam, sözümü düzeltiyorum o zaman. 
ÖZGÜR
ÖZEL (Manisa) – Hayır, hayır, Başkandan izin isteyecek; o yanlış yaptı, onu
söylüyor. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Sayın Başkan…
BAŞKAN
– Buyurun, tamamlayın.
55.- Adalet Komisyonu Başkan Vekili Yılmaz Tunç’un,
görüşülen 207 sıra sayılı Kanun Teklifi’nin af yasası olmadığına ilişkin
açıklaması
ADALET
KOMİSYONU BAŞKAN VEKİLİ YILMAZ TUNÇ (Bartın) – Teşekkür ediyorum Sayın
Başkanım.
Burada,
bu kanun teklifinde hiçbir suç affa uğramıyor; bunu bir kere bilelim. Bu af
yasası değil, genel af yasası değil, özel af yasası değil; koşullu salıverme ve
denetimli serbestlik süreleriyle alakalı bir kanun teklifi. Bunu çarpıtmanın
anlamı yok. Bazı suçlar sayılarak hâlâ “Affediliyor.” deniyorsa bu, kamuoyunu
yanıltmadır. 
BAŞKAN
– Teşekkür ediyorum. 
MERAL
DANIŞ BEŞTAŞ (Siirt) – Sayın Başkan, bir cümle...
BAŞKAN
– Buyurun Sayın Beştaş. 
56.- Siirt Milletvekili Meral Danış Beştaş’ın, Adalet
Komisyonu Başkan Vekili Yılmaz Tunç’un yaptığı açıklamayı kabul etmelerinin
mümkün olmadığına ilişkin açıklaması
MERAL
DANIŞ BEŞTAŞ (Siirt) – Sayın Başkan, bu açıklamayı kabul etmemiz mümkün değil.
Benim saydığım suçların tümü, geçici madde 6/(1)’de hepsi özel af kapsamında.
Bir suçun işlendikten sonra yarısı indiriliyorsa ve diğer yarısı üç yıl
denetimli serbestliğe giriyorsa ve o kişi tek bir gün cezaevinde kalmıyorsa bu
açıkça bir aftır. İstedikleri kadar aksini söylesinler, TCK açık, bundan daha
önceki suçlarda Anayasa Mahkemesinin vermiş olduğu kararlar açık. Buna “Özel af
değildir, 360 milletvekilinin oyu gerekmiyor.” tezinden hareketle, ısrarla, bir
haftadır “Özel af değil.” diyorlar. Ben de bir hukukçu olarak söylüyorum, Grup
Başkan Vekili olarak değil; bu bir özel aftır ve demin saydığım suçların tümü
de bu özel af kapsamındadır. (HDP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun.
ÖZGÜR
ÖZEL (Manisa) – Sayın Başkan, konu teknik. Uygun görmeniz durumunda benim
kullanacağım sözü Komisyondaki CHP sözcüsü Zeynel Emre’ye veriyorum. 
BAŞKAN
– Buyurun Sayın Emre. 
57.- İstanbul Milletvekili Zeynel Emre’nin, 207 sıra
sayılı Kanun Teklifi’yle getirilen düzenlemelerdeki çarpıklıkları ortaya koyan
eleştirilerin doğru eleştiriler olduğuna ilişkin açıklaması
ZEYNEL
EMRE (İstanbul) - Teşekkür ederim Sayın Başkan.
Önce
şunu ifade edeyim: Değerli Milletvekilimiz Ahmet Akın’ın konuşması grubumuzun
da sahip çıktığı bir konuşmadır. Şöyle: Bir defa, yapılan düzenlemeyle ilgili
şeffaf bir şekilde bu düzenlemenin altında imzası bulunanların buna sahip çıkıp
savunması da lazım. Ciddi bir toplu indirim aynı zamanda toplu özel af
anlamındadır. Bunu doktrin de böyle anlatır, TCK 65’inci maddenin (2)’nci
fıkrası da böyledir ve Sayın Ahmet Akın’ın söylediği gibi, burada, çok net,
fuhşa sürüklenmek, fuhuş suçları indirim kapsamında mıdır, değil midir? Siz
“indirim” diyorsunuz, ben o anlamda sorayım. Örgütlü bir şekilde fuhşa
sürükleme suçunu işleyen biri, bir çete lideri burada indirim alacak mı,
almayacak mı? Alacak değerli arkadaşlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
ZEYNEL
EMRE (İstanbul) – Şimdi, getirdiğiniz düzenlemedeki çarpıklıkları ortaya koyan
hatiplere yönelik de “Doğru söylemiyor, yalandır, çarpıtıyordur.” falan demenin
gereği yok.
ADALET
KOMİSYONU BAŞKAN VEKİLİ YILMAZ TUNÇ (Bartın) – Yalandır demedim.
ZEYNEL
EMRE (İstanbul) – Çünkü yaptıkları açıklamalar, bütünüyle sizin teklifinizle
uyumlu, hepsi de doğru eleştirilerdir. Bunu böyle kabul edin.
Teşekkür
ediyorum. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Sayın Başkan…
BAŞKAN
– Efendim?
ADALET
KOMİSYONU BAŞKAN VEKİLİ YILMAZ TUNÇ (Bartın) – Ben yalandır diye bir şey
söylemedim. 
GARO
PAYLAN (Diyarbakır) – Başkanım, düğmeye basınca oluyor mu öyle?
BAŞKAN
– Olmuyor, olmuyor. 
GARO
PAYLAN (Diyarbakır) – Oluyor işte, oluyor.
BAŞKAN
– Olmuyor; bak, düğmeye basılmadı, şu an açık değil mikrofon gördüğünüz gibi. 
MUHAMMET
NACİ CİNİSLİ (Erzurum) – Aranızda mı konuşuyorsunuz Başkanım?
ÖZGÜR
ÖZEL (Manisa) – Önce talep.
GARO
PAYLAN (Diyarbakır) – Önce talep.
BAŞKAN
– Müsaade edin, tabii ki öncelikle benden “Konuşabilir miyim?” diye Komisyon
Başkan Vekili söz istiyor. Ben de söz verip vermemeye karar vereceğim. 
ÖZGÜR
ÖZEL (Manisa) – Tabii, önce talep. Ne öyle!
GARO
PAYLAN (Diyarbakır) – Ama “İstiyorum." demedi. 
BAŞKAN
– Kifayetimüzakere ediyorum.
MAHMUT
TANAL (İstanbul) – Başkanım, biz düğmeye basınca olmuyor. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 44’üncü maddesinde yer alan
“eklenmiş” ibaresinin “ilave edilmiş” ibaresiyle değiştirilmesini arz ve teklif
ederiz.
 Bedri
Yaşar Ayhan Erel Muhammet Naci Cinisli
 Samsun Aksaray Erzurum
 Yasin
Öztürk Zeki Hakan Sıdalı
 Denizli Mersin
MAHMUT
TANAL (İstanbul) – Başkanım, bizim aklımızda bir soru işareti açıklığa
kavuşmadı. 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – “Eklenmiş” ibaresi daha
doğrudur. Katılmıyoruz Sayın Başkanım.
BAŞKAN
– Duyamadım ilk söylediğinizi.
ADALET
KOMİSYONU BAŞKAN VEKİLİ YILMAZ TUNÇ (Bartın) – “Eklenmiş” ibaresi daha
doğrudur. Katılmıyoruz.
BAŞKAN
– Peki.
MAHMUT
TANAL (İstanbul) – Sayın Başkanım, biz düğmeye basıyoruz basıyoruz…
BAŞKAN
– Sayın Tanal, oradan ne söylediğinizi, hiçbir şeyi duyamıyorum ben.
MAHMUT
TANAL (İstanbul) – Yakına geleyim. Buradan düğmeye basıyoruz olmuyor. 
BAŞKAN
– Ya, sizinki basınca çalışmıyor, öyle.
Önerge
üzerinde söz talebi Sayın Zeki Hakan Sıdalı’nın.
Buyurun
Sayın Sıdalı. (İYİ PARTİ sıralarından alkışlar) 
ZEKİ
HAKAN SIDALI (Mersin) – Sayın Başkan, değerli milletvekilleri; toplum adalete
inanırsa, kanunlara ve dolayısıyla devletine güven duyar. Peki, şu anda Türk
milleti adalete güveniyor mu? Bunun cevabını en iyi Adalet Bakanı bilir. Bakın,
o da ne diyor: “Yargıya güven ancak ortak akılla gelişir.” Hadi Bakan haksız
olsun, araştırmalara bakıyoruz, toplumun yüzde 68’i yargıya hiç güvenmiyor,
yüzde 20’si kısmen güveniyor. Muhalefet, hukukun güven vermediğini,
kayırmacılığını, Hükûmete bağımlı olduğunu, iradesiyle karar veremediğini
söylüyor ama burada konuşulanlara bakınca her şey mükemmel, güllük gülistanlık.
İşte bu görmezden gelme, adaleti ve temeli olduğu mülkün kendisini hiç olmadığı
kadar geriye götürdü. 
Bakın,
biz nasıl bir ülkeydik? Cumhurbaşkanlarımız vardı; kendileriyle ilgili
tiyatrolara gider, kendilerine yönelik esprilere kahkahalarla güler,
eleştirinin önünü açarlardı. O zaman kutuplaşma, gerginlik hafiflerdi.
Cumhurbaşkanlarımız vardı; kendileriyle ilgili karikatürleri çerçeveletir,
odalarına asarlardı. Peki, şimdi nasılız? Vatandaşları hakkında en çok dava
açan Cumhurbaşkanı dönemini yaşıyoruz. Cumhurbaşkanlığı makamı bizim için
değerlidir. Saygı sınırlarını aşmak, hepimiz için bu makama saygısızlıktır. Ama
bu makam da hoşgörünün merkezi olmalı, halkın tepkilerine bu hoşgörüyle
yaklaşmalıdır. Bugün içindeki hakareti bile anlayamadığımız beyanlardan dolayı
birçok insan mahkemelerde sürünüyor, kimisi şimdi içini boşaltmak için kanun
çıkardığımız hapishanelerde yatıyor. Nereden nereye gelmişiz, değil mi? Bu, bir
başarı değil; başarısızlıktır, hoşgörüsüzlüktür. 
Bir
de medyayı nereden nereye alıp götürdüğünüze bakalım. Bu ülkede gazeteciler,
hükûmeti en ciddi şekilde eleştirir, sudan sebeplerle hapse girmezlerdi. Bu
ülkede hükûmetler aleyhine kitaplar yazılır, yazarlar hapse girmezlerdi.
Yazılanlar arasında yalan yanlış varsa hukuk işler, mahkeme eğrisine doğrusuna
karar verirdi. Verilen karar, toplum vicdanında da kabul görürdü. Yazarlar,
aylarca iddianamelerini hapishanede beklemez, eleştirilerini köşelerinden
yapmaya devam ederlerdi. Bakın, Türkiye’yi nereden nereye getirmişsiniz. 
Sayın
milletvekilleri, Avrupa Konseyi gözlemcisi olarak son seçimlerde
Belarus’taydım. Medya diye bir şey yok, hiçbir şey yazanlar var. Tek tük
muhalif gazeteci de hapislerde çürüyor. Yargı iktidarın elinde, istedikleri
atamaları yapıyorlar, istedikleri kararları aldırıyorlar. Muhalefetin ise,
bırakın eşit şartları, propaganda yapmasına bile müsaade yok. Bir önceki
seçimlerde 110 kişilik meclislerine 2 muhalif girebilmişti, son seçimlerde
muhalefetin sıfır milletvekili var. Orada güya kanunlar var, orada güya seçim
var. Halk, meclisinde temsil edilemiyor. Seçim olsun, muhalefet olmasın; bu,
demokrasi midir? Bu, sizin de idealiniz midir? Bağımsız yargı, hâkimler,
savcılar ve hatta avukatlar olmadan kanunlar mükemmel olsa ne fark eder?
Ötekileştiren, kutuplaştıran bir yargı olduktan sonra kanun doğru bile olsa
halkına güven verir mi? Vermez. 
Sayın
milletvekilleri, sizler seçkinlerden kurulu bir siyasetten şikâyet ederek
milletin teveccühünü kazandınız ama son kertede kendi seçkin gruplarınızı
oluşturdunuz. İtiraz ettiğiniz, elitler değilmiş, yönetenlerin kendi
elitleriniz olmamasıymış. Biz ise tüm “seçkin” iddiasında olanlara karşıyız.
Milletin Meclisi, milletini temsil edecek, onların çıkarlarını koruyacak.
Eskiden halkın doğru temsil edilmediğinden şikâyetçiydiniz, şimdi ise milletin
Meclisinde sizin gibi düşünmeyenlerin fikirlerini ciddiye almıyorsunuz yani
aslında onların temsil ettiği büyük çoğunluğu dikkate almıyorsunuz. Bu durumda,
kişisel menfaatler halkın menfaatinin önüne geçer. Özellikle seçkinlerinizin
arasına giremeyen büyük kalabalık -esnaf, çiftçi, KOBİ, işçi, memur- hak
ettiğini alamaz. Ekonomik denge ve gelir dağılımı bozulur. İktidar yanlıları
dengesiz bir şekilde zenginleşir.
(Mikrofon
otomatik cihaz tarafından kapatıldı)
ZEKİ
HAKAN SIDALI (Devamla) – Toparlıyorum.
BAŞKAN
– Tamamlayın sözlerinizi.
ZEKİ
HAKAN SIDALI (Devamla) – Halkın çoğunluğu da bugün olduğu gibi fakirleşir. Bu
yüzden halkın siyasi kararlara sivil toplum kuruluşları vasıtasıyla katılması,
denge ve kontrol mekanizmaları önemlidir; bu yüzden kuvvetler ayrılığı
önemlidir. O sebeple tek çare iyileştirilmiş ve güçlendirilmiş parlamenter
sistemdir diyorum.
Yüce
Meclisi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 44’üncü
maddesinde geçen “veya” ibaresinin “ya da” olarak değiştirilmesini arz ve
teklif ederiz.
 Mensur
Işık Tuma Çelik Tülay Hatimoğulları Oruç
 Muş Mardin Adana
 Rıdvan
Turan Züleyha Gülüm Murat Çepni
 Mersin İstanbul İzmir
 Şevin
Coşkun
 Muş
BAŞKAN
– Evet, önergeye katılıyor mu Komisyon?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Şevin Çoşkun’un.
Buyurun.
(HDP sıralarından alkışlar)
ŞEVİN
COŞKUN (Muş) – Sayın Başkan, değerli milletvekilleri; 44’üncü madde üzerinde
söz almış bulunuyorum. Genel Kurulu selamlıyorum.
Görüşülmekte
olan kanun teklifi, içinde bulunduğumuz sürece cevap olamamakta; ayrımcı, umut
kırıcı, sorunları derinleştiren ve cezalandırıcı niteliğiyle toplumun
vicdanında da kabul görmemektedir. Teklif gündeme geldiğinden beri siyasi
iktidarın ikiyüzlülüğüne tanıklık etmekteyiz. Siyasi iktidar kendi çevresine bu
kanun teklifini af olarak lanse etmekte ve bu yolla iktidarını korumak
istemektedir. Ancak toplumun talepleri devreye girdiğinde yani iktidar dışında
düşünenler mevzubahis olduğunda bu kanun teklifinin bir infaz düzenlemesi
olduğu konusunda ısrar etmektedir. 
Değerli
milletvekilleri, bu kanun teklifi çok açık bir özel af düzenlemesidir ancak
siyaset yapanlar, düşüncesini ifade edenler bu kapsama alınmamaktadır. Oysaki
bu salgın sürecinde en riskli alan olan cezaevlerinde bu düzenleme herkesi
kapsamalıdır. Bu Hükûmet siyasi suçlar dışındaki suçları yani kişilerin zarar
gördüğü suçları affediyor. Bunda sakınca duymuyor, aslında böyle bir yetkisi de
yoktur. 
Değerli
milletvekilleri, fikir işçileri olan gazeteciler de bu kanun teklifinden
yararlanamayacak. Türkiye’de 100’ün üzerinde gazeteci şu an cezaevinde tutuklu
bulunuyor. Salgın döneminde dahi mart ayında 15 gazeteci gözaltına alındı, 8’i
tutuklandı. Bugün cezaevlerinde bulunan gazeteciler şiddetle ilişkisi olmayan
haberlerinden dolayı “üyelik, propaganda, halkı kin ve düşmanlığa tahrik” gibi
suçlamalarla içeride tutuluyor. Haklarında dava açılan gazeteciler ya
tutuklanıyor ya denetimli serbestlikle bırakılıyor. Bu düzenlemeyle “Herkes
aldığı cezanın yüzde 40’ını çekecek.” denilerek dışarıda olan gazetecilere de
cezaevi yolu gösterilmek isteniyor. 
Birkaç
örnek vereceğim: Gazeteci Aziz Oruç, Nedim Türfent, Mehmet Güleş, Abdulkadir
Turay, Ferhat Çelik, Aydın Keser gibi gazeteciler yaptıkları haberler nedeniyle
şu an tutuklu bulunuyorlar. Yaptıkları her haber, her faaliyet “terör”
kavramına sokularak tutuklanan gazeteciler derhâl serbest bırakılmalı, bu
adaletsizlik son bulmalıdır. 
Değerli
milletvekilleri, cezaevlerinde çok büyük bir sorun daha var, Anayasa ve Avrupa
İnsan Hakları Mahkemesi kararlarına aykırı bir durumla karşı karşıyayız. Cezaevlerinde
hasta, yaşı ilerlemiş ve ağırlaştırılmış müebbet cezasını çeken yüzlerce siyasi
hükümlü bulunuyor. Bir insanın her şart ve koşulda ömür boyu cezaevinde
kalmasından bahsediyoruz. “İdam yok.” demeyin, bunun adı bal gibi de “idam”dır.
AİHM “Ölünceye kadar infaz diye bir şey yoktur.” diyor. Bu kanun teklifi
AİHM’in kararı göz önüne alınarak tekrar düzenlenmelidir. Bir hükümlünün yaşı
ve sağlığı dikkate alınarak tahliye olacağı zamanı mutlaka bilmesi
gerekmektedir. 
Bu
düzenlemede, yine, siyasi tutuklu ve hükümlüler hedef alınmakta, 23’üncü
maddede olduğu gibi keyfî disiplin cezalarının önü açılmaktadır. Tasarıda
mahkûmların ceza infaz kurumu dışındaki davranışları disiplin soruşturmalarına
tabi tutuluyor. Örneğin, kelepçeli muayeneyi kabul etmemek, mahkemede savunma
yapan bir tutuklunun slogan atması ya da ring araçlarında kendisine yönelik
kötü muameleye karşı koymak. Bunlar disiplin suçu kapsamına alınamaz, aksine,
sağlık hakkı ya da savunma hakkının ihlali gibi sorunlar acilen son bulmalıdır.
Değerli
milletvekilleri, tasarı bu hâliyle geçerse cezaevlerinde infaz yakmalar da
artacaktır yani ikili cezalandırma yöntemi yaygınlaşacaktır. Bir siyasi tutuklu
onlarca yıl cezaevinde kalacak, şartlı tahliye ihtimali olduğunda da “Biz
infazını yaktık.” diyecekler. Bu infaz düzenlemesinde uluslararası sözleşmelere
aykırı, insan yaşamını hedef alan sorunlar çözülmüyor. Aynı zamanda “Siyasileri
ne kadar uzun tutabilirim?” arayışı bulunmaktadır. 
Arkadaşlar,
faşizm, umut kırmaktır; tüm çabası bu yöndedir, ancak ve ancak umut kırarak
ayakta kalabilir. Bu kanun teklifiyle, cezaevlerindekilerin ve ailelerinin
umutları kırılmak istenmekte, yaşamaya dair umutlar tüketilmek istenmektedir.
Siyasi tutukluları cezaevlerinde ölümle karşı karşıya bırakmak, aynı zamanda
Türkiye halklarının barış ve özgürlüğe olan umudunu kırmaya yönelik bir
çabadır. Ancak ölüm siyasetinin sahipleri şunu iyi bilmeliler: Yaşam mutlaka
kazanacaktır; yaşam siyaseti, demokrasi, barış ve özgürlük mücadelesiyle
birlikte yükselecektir. Bu umudu hiçbir güç kıramayacaktır. Bu mücadelenin
sonunda kırılacak olan bir şey varsa o da faşizm olacaktır. 
Sevgili
Nazım Hikmet’in dediği gibi, büyük insanlığın umudu var; umut edeceğiz,
direneceğiz ve kazanacağız. 
İnsanlık
kazanacaktır.
Teşekkür
ediyorum.
Genel
Kurulu selamlıyorum. (HDP sıralarından alkışlar)
II.- YOKLAMA
(HDP
sıralarından bir grup milletvekili ayağa kalktı) 
MERAL
DANIŞ BEŞTAŞ (Siirt) – Sayın Başkan, yoklama talep ediyoruz.
BAŞKAN
– Önergenin oylamasından önce bir yoklama talebi vardır, onu gerçekleştireceğim.
Sayın
Beştaş, Sayın Oluç, Sayın Paylan, Sayın Işık, Sayın Orhan Işık, Sayın Ersoy,
Sayın Koçyiğit, Sayın Hatımoğulları Oruç, Sayın Başaran, Sayın Kemalbay, Sayın
Turan, Sayın Koç, Sayın Toğrul, Sayın Kaya, Sayın Sarısaç, Sayın Gergerlioğlu,
Sayın Tiryaki, Sayın Gülüm, Sayın Çepni, Sayın Çelik.
Değerli
milletvekilleri, yoklama için dört dakika süre veriyorum. 
ÖZGÜR
ÖZEL (Manisa) – Sayın Başkan, bir partinin siyasi simgesi ama, olmaz o ya!
BAŞKAN
– Efendim?
ÖZGÜR
ÖZEL (Manisa) – Partinizle bağınızı koparmanız lazım, olmuyor, tarafsızlığınıza
uygun düşmüyor.
TURAN
AYDOĞAN (İstanbul) – Beş dakika olsun Başkan, sağlam olsun.
BAŞKAN
– Değerli arkadaşlar, şu anda zaten içeride yeterli sayı var yani görürsünüz
biraz sonra. 
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

44’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
45’inci
madde üzerinde 3 adet önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 45’inci
maddesinin teklif metninden çıkarılmasını arz ve teklif ederiz. 
 Murat
Çepni Züleyha Gülüm Rıdvan Turan
 İzmir İstanbul Mersin
 Mensur
Işık Tuma Çelik Tulay Hatımoğulları Oruç
 Muş Mardin Adana
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge üzerinde söz talebi Sayın Murat Çepni’nin. 
Sayın
Çepni, buyurun. (HDP sıralarından alkışlar)
MURAT
ÇEPNİ (İzmir) – Teşekkürler Başkan. 
Genel
Kurul ve değerli halkımız, evet, ilk gününden itibaren coronavirüs sürecine
ilişkin eleştirilerimizi yapıyoruz ve iktidara, bu süreci doğru
yönetemediklerini örnekleriyle ortaya koymaya çalışıyoruz fakat iktidar, buna
rağmen, burada ve birçok alanda, birçok sözcüsüyle birlikte, bu süreci şampiyon
biçimde yönettiklerini, yürüttüklerini söylüyor yani coronavirüs sürecinde
tahribat, risk arttıkça, AKP bu süreçte, bırakın öz eleştiri vermeyi, tutumunda
ısrar etmekte kararlı. Aynı şey infaz yasasında da geçerli. 
Şimdi,
iktidarın bu politikası cuma akşamı ortaya çıkan fecaatle birlikte aslında
tuzla buz olmuş oldu ve halkı korumak adına ortaya koyulan bir genelge
sonucunda binlerce insan -belki çok daha fazla insan- ölümle karşı karşıya
gelmiş oldu. Bunun sonuçlarını gelecekte göreceğiz. Bilim Kurulu sokağa
çıkanlar için on dört gün karantina kararı verdi. İçişleri Bakanı da bu süreci
öngöremediğini söyledi. Dolayısıyla, evet, virüs bütün maskeleri indirmiş oldu.
Evet, elbette, binlerce insanın hayatını riske atan bu tutumun mutlaka ve
mutlaka bir sonucu olacaktır ve bunun mutlaka ve mutlaka bir hesabı da
olacaktır. 
Şimdi,
AKP, iktidara “refah” “adalet” “vesayetle ve statükoyla mücadele” diyerek geldi
ve bu aldığı oylarla halkta yarattığı beklentilere yanıt olmaya çalıştığını
ifade etti sürekli fakat gelin görün ki iktidar bugün, hem coronavirüs
sürecinde hem de infaz paketi sürecinde halka sadece ve sadece ölüm sunmaya
başladı. Yani, adalet, eşitlik ve özgürlük diyerek gelen AKP, bugün ise ölüm
vadeder hâle geldi. Evet, iktidar işçilere ölüm vadediyor. Bugün hâlâ işçiler
çalışmaya devam ediyor ve fabrikalardan, atölyelerden vaka haberleri, ölüm
haberleri gelmesine rağmen, fabrikalar sadece ve sadece sarayın “Ekonominin
çarkları dönecek.” talimatından kaynaklı çalışmaya ve işçileri öldürmeye devam
ediyor. Aynı şey cezaevleri için de geçerli yani dışarıda da içeride de ancak
ölümü vadeden bir AKP iktidarıyla karşı karşıyayız. Burada ne diyor AKP? Akkuyu
Nükleer Santral inşaatının devam ettiğini Grup Başkan Vekili büyük bir alkışla
burada sundu. Nükleer santral ölüm demektir. Biz bunu söylemeye devam edeceğiz
ve iktidar da bu politikayı, burada bir marifet gibi söylemeye devam ediyor. 
Yine,
iktidar ne yapıyor? İnsan cesetlerini kolilerle, kargolarla ailelerine gönderiyor.
İktidar bugün -yine, tekrar tekrar söylüyorum- ölümden başka icraatı olmayan
bir organizasyona dönüşmüş durumda. 
Evet,
vatan millet hamasetleri de terör hamasetleri de bugün artık, açığa çıkan
gerçekleri örtmeye yetmiyor, yetmeyecek. Virüs, dediğimiz gibi maskeleri
indirmiştir, deniz bitmiştir. 
Cezaevleri,
sarayın odalarına dönüşmüş mahkeme salonlarında, önlerine ilik açan hâkimlerin,
savcıların verdiği kararlarla hukuksuzca alınan cezalardan dolayı insanlarla
dolu. Evet, verilen kararların tek kriteri saraya itaattir, sarayın onayıdır.
Evet, işte, sarayın rantı, sarayın hırsızlık, yolsuzluk, savaş politikalarına
ve bunların sürgit devamından ibaret olan bir beka politikasına tümüyle
bağlanmış bir hukuk sistemiyle karşı karşıyayız. İşte bu koşullarda biz infazı
tartışıyoruz ve biz, bu infaz paketinin doğrudan, başından beri söylediğimiz
gibi bir kısmi af olduğunu iddia ediyoruz. Bunu çok açık ve net söyleyelim:
Eğer siz cezaevlerinden bir kısım mahpusu dışarı çıkarıyorsanız, bir kısım
mahpusun da bırakın dışarıya çıkmasını koşullarını ağırlaştırıyorsanız bu,
düpedüz doğrudan bir kısmi aftır, muhaliflerinizi ölüme göndermektir. 
Evet,
bu düzenleme özel savaş odalarında hazırlanmış bir düzenlemedir, bir savaş
düzenlemesidir, bu bir toplu infazdır. Evet, AKP’nin hedefi, cezaevi sayısını
da artırarak tüm muhaliflerini cezaevine atmak ve mümkünse imha etmektir. Evet,
bu politika, sonu olmayan bir politikadır. Bu politikanın kimseye bir katkısı
yoktur fakat yol yakınken dönülmelidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
MURAT
ÇEPNİ (Devamla) – Toparlıyorum, bitiriyorum. 
Cezaevleri,
tıpkı bugün fabrikalarda gördüğümüz gibi çok daha büyük risklerle karşı
karşıyadır. Evet, bizler, dün olduğu gibi bugün de yasa görüşmeleri sırasında
bunun bir ölüm politikası olduğunu söylemeye devam edeceğiz ve buna izin
vermemeye devam edeceğiz, sizin de bu politikadan vazgeçmenizi bir kez daha
tekrar tekrar söylüyoruz. 
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 45’inci
maddesiyle 5275 sayılı Ceza ve Güvenlik Tedbirlerinin İnfazı Hakkında Kanun’un
105'inci maddesinin 1’inci fıkrasının sonuna eklenen cümledeki
"müdürlüğünce” ibaresinin "müdürlüğü tarafından” şeklinde değiştirilmesini
arz ve teklif ederiz. 
 Tufan
Köse Süleyman Bülbül Zeynel Emre
 Çorum Aydın İstanbul
 Turan
Aydoğan Alpay Antmen  İstanbul Mersin
BAŞKAN
– Kavas arkadaşım, o kürsüyü silerken sildiğiniz elinizde eldiven olması lazım.
Elinizde olmayan eldivenle siliyorsunuz, eldivenlerinize de dezenfektan
sıkıyorsunuz. 
Komisyon
önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) - Katılmıyoruz Sayın Başkanım.
BAŞKAN
– Önerge üzerinde söz talebi Sayın Süleyman Bülbül’ün. (CHP sıralarından alkışlar)

SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum.
Bu
düzenleme, infaz indirimi adı altında, Anayasa’nın 87’nci maddesinde açık
olarak belirtildiği gibi, Türk Ceza Kanunu’nun 65’inci maddesinin (2)’nci
fıkrasında açıklandığı gibi net, özel bir af. Bu konuda hiç tartışmaya gerek
yok. Neden tartışmaya gerek yok? TCK’nin 65’inci maddesinde: “Özel af ile hapis
cezasının infaz kurumunda çektirilmesine son verilebilir veya infaz kurumunda
çektirilecek süresi kısaltılabilir...” Net, bu konuda tartışmaya gerek var mı?
Biraz
önceki Cumhuriyet Halk Partisi sözcüsü arkadaşımın belirttiği gibi,
söylediğimiz bazı suçlara infaz indirimi; daha sonra denetimli serbestlikle
tahliye edeceksiniz, çıkaracaksınız. Tek tek suçları saydığımız hâlde buna niye
“Hayır” diyorsunuz? Şu anda Türkiye’de 355 cezaevi var. Toplam mevcut olmuş 301
bin. MHP’nin -geçen gün de konuştum- 19 Mayıs 2018’den önce işlenen suçlara
getirmeyi düşündüğü af teklifinde kaç kişi vardı, 253 bin kişi vardı. 50 bin
kişi daha iki senede cezaevlerine girmiş. MHP’nin teklifinde net vardı? Bu iki
senelik süreçte, vatandaş af gelecek diye suç işlemeye teşvik edildi. Geçen gün
de söyledim bunu. Bu vatandaşların, bu suçlardan mağdur olan kişilerin iki
yıllık sürede ne günahı vardı? Bunun tek suçlusu AKP iktidarıdır dedim ve yine
de söylüyorum. 30 Mart 2020’den önce işlenmiş olan suçların bazılarına 1/2
indirim arkasından da üç yıl denetim. Bu açık ve net. Hangi suçlar? Geçenlerde
de söyledim. İstisna olarak gösterdiğiniz, örnek veriyorum; TCK 81, 82, 83
istisna. Zaten, devlet aleyhine işlenen suçları, devlet güvenliğine ilişkin
suçları, terörle ilgili suçları bir kenara koyuyoruz, istisna ama TCK 84
intihara yönlendirme, TCK 85 taksirle öldürme, TCK 86 yaralama sebebiyle ölüme
neden olma; düzenlenen bu suçlar istisna içinde değil. Bunlar neler? Bunlar
açık ve net; Çorlu, Soma, Ermenek, yüksek hızlı tren… Sordunuz mu Soma’da ölen
işçinin anasına babasına, Ermenek’teki maden kazasında ölen çocuğun annesine
babasına? Çorlu’daki tren kazasında ölen çocuğun babası Ahmet amcaya ya da
kardeşi Zeynep hanıma “Affettiniz mi?” diye sordunuz mu?
YILMAZ
TUNÇ (Bartın) – Af yok ya Süleyman Bey.
SÜLEYMAN
BÜLBÜL (Devamla) – Arkadaşlar, bırakın, net olarak konuşmak lazım. Türkiye’de
355 cezaevi var, yeni cezaevleri yapılıyor. Yeni cezaevleri kimin için
yapılıyor? Şu anda yeni cezaevleri yapılıyor, kimin için yapılıyor? Terörle
Mücadele Yasası’ndan kaynaklanan, iktidara karşı muhalif olarak tavır koyan
gazeteciler için, terör tanımını geniş düzenleyerek TMK’nin 7’nci maddesinin
ikinci fıkrasına, TCK’nin 220’nci maddesinin (6)’ncı ve (7)’nci fıkralarına ve
134’e göre düşünce suçluları için, muhalifler için çıkaracaksınız, infazda
eşitlik yapmayacaksınız, adaleti sağlamayacaksınız, iki üç sene sonra 500 bin
kapasiteli cezaevleri inşa ediyorsunuz. Yolsuzluk yapan vatandaşı
çıkaracaksınız cezaevinden, yolsuzluğu ortaya çıkaran gazeteciyi içeri
atacaksınız. Murat Ağırel; Murat Ağırel’in cezaevine girmesinin nedeni,
vatandaşın haber alma hakkını kullandırmak amacıyla yaptığı haberler; daha
önceki kitaplarının hesabını sordunuz, bunlar ortada. Bu nedenle, samimi olalım
arkadaşlar. Bu indirim teklifi, açık ve net, muhaliflere yönelik bir teklif.
İnfazda eşitlik yok, adalet yok. Ne var? Muhalifleri doldurmak için
cezaevlerini boşaltıyorsunuz, bu var. Zimmet suçunu işlemiş vatandaşı
çıkaracaksınız ama muhalif olan bir vatandaşı bir yazı yazdığı için, yazısından
dolayı TMK’ye göre, 220’nci maddenin (6)’ncı ve (7)’nci fıkralarına göre, 134’e
göre içeri atacaksınız. Barışlar öyle, yalan mı?
ALİ
ÖZKAYA (Afyonkarahisar) – Yalan! Yalan! Yalan!
SÜLEYMAN
BÜLBÜL (Devamla) – Kavala’yı iki sene cezaevinde tuttunuz, iddianame
hazırlamadınız.
RECEP
ÖZEL (Isparta) – Kim hazırlıyor iddianameyi? 
SÜLEYMAN
BÜLBÜL (Devamla) – Değerli arkadaşlar, bakın…
(Mikrofon
otomatik cihaz tarafından kapatıldı)
RECEP
ÖZEL (Isparta) – İddianameyi kim hazırlıyor ya? Biz mi hazırlıyoruz iddianameyi
ya?
BAŞKAN
– Sözlerinizi tamamlayın.
SÜLEYMAN
BÜLBÜL (Devamla) – Değerli arkadaşlar, bakın. Silivri Cezaevine gittim,
Barışları gördüm, Pehlivan ve Terkoğlu’nu gördüm ve Murat Ağırel’i gördüm.
Neden iddianameyi hazırlamıyorsunuz? Neden iddianameyi hazırlayıp da mahkemeye
erişim hakkını kullandırmıyorsunuz? 
YILMAZ
TUNÇ (Bartın) – Biz yargı mıyız?
RECEP
ÖZEL (Isparta) – İddianameyi biz mi hazırlıyoruz Süleyman Bey?
SÜLEYMAN
BÜLBÜL (Devamla) – Ama gidiyorsunuz Hukuk Politikaları Kurulu üyesi Burhan Kuzu
için anında iddianame hazırlıyorsunuz. Her vatandaşın adil yargılanma hakkına
ihtiyacı vardır. Her vatandaşın mahkemeye erişim hakkına ihtiyacı vardır. Bu
nedenle, ayrımcılık yapmayacaksınız, infazda yapmayacaksınız, adalette
yapmayacaksınız. Adalet çığlıklarına bu gibi yasalarla karşılık
vermeyeceksiniz.
Hepinize
teşekkür ediyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 45’inci maddesinde yer alan
"eklenmiş” ibaresinin "ilave edilmiş” ibaresi olarak değiştirilmesini
arz ve teklif ederiz.
 Bedri
Yaşar Muhammet Naci Cinisli Zeki Hakan Sıdalı
 Samsun Erzurum Mersin
 Yasin
Öztürk  Hüseyin Örs Ayhan Erel
 Denizli Trabzon Aksaray
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Hüseyin Örs’ün.
Sayın
Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; görüşülmekte olan
kanun teklifinin bu maddesinde İYİ PARTİ grubu adına söz aldım. Hepinizi en
derin saygılarımla selamlıyorum. 
Tüm
dünyayı etkisine alan bir corona virüsü belası ülkemizde de devam etmekte. Bu
süreçte bu belayla savaşan başta doktorlarımız, hemşirelerimiz, sağlıkçılarımız
olmak üzere tüm kamu kurumu görevlilerine, polislerimize, askerimize,
jandarmamıza, gönüllü çalışan vatandaşlarımıza huzurlarınızda teşekkür etmek
istiyorum. Bugün de biraz evvel Sayın Bakan bu konuyla ilgili, corona virüsüyle
ilgili kayıpları açıkladı. Hayatını kaybeden vatandaşlarımıza Cenab-ı Hak’tan
rahmet diliyorum. Tedavi süreci devam vatandaşlarımızın da bir an önce sağlıklarına
kavuşmasını diliyorum. İnanıyorum ki bu süreçte iktidarı ile muhalefetiyle hep
birlikte olursak ve birbirimizin fikirlerine saygı gösterirsek, ortak akılla
hareket edersek ülkemizi oldukça uğraştıran bu beladan da bir an önce
kurtuluruz. İnşallah, o günler de yakındır, gelecektir diyoruz ama bazı şeyleri
de -çok dikkat ediyorum cümlelerime çünkü zor günlerden geçiyoruz- söylemeden
geçemeyeceğim. 
Bu
bela daha Çin’deyken, daha Türkiye’ye gelmemişken biz İYİ PARTİ Grubu olarak 30
Ocakta burada pandemi, salgınla ilgili olarak bir araştırma önergesi vermiştik,
yapılması gerekenleri konuşalım, edelim demiştik. Daha sonrasında, 11 Şubatta
Sayın Genel Başkanımız Türkiye Büyük Millet Meclisindeki grup toplantımızda bu
tehlikeye dikkat çekerek bazı önerilerde bulunmuştu. Daha işin başındayken işte
“Sahra hastanelerine ihtiyacımız olur, hastanelerimiz yetmez; gelin bunları
planlayın, bunları nereye kuralım, bunlara bakın.” Efendim, karantina
olacaktır, karantina bölgelerini tespit ettiniz mi? Gelin bunlara yönelik
hazırlıklar yapın.” demişti. “Aşıyla ilgili çalışmalara başlansın, test
kitleriyle ilgili çalışmalar yapılsın.” demişti. Ama maalesef, geldiğimiz
süreçte “Ben her şeyi bilirim, ben yaptım, oldu.” mantığıyla beraber bugünlere
geldik. Arkasından dedik ki biz: “Ya, bu virüs belası vatandaşımızın
ekonomisini de vuruyor, esnafımız mağdur oluyor.” Bununla ilgili bir ekonomik
paket hazırlandı, sunuldu, kamuoyuyla paylaşıldı ama aldığımız tepkiler de
vatandaşımız, bu ekonomik paketin yetersizliğini bize bildirdi, bu ekonomik
paketin vatandaşın her kesimini kapsamadığını söyledi. Esnafımızın
sıkıntılarını buralarda dile getirdik, çiftçimizin sıkıntılarını buralarda dile
getirdik. 
Arkadaşlar,
bugünler zor günlerdir, vatandaş devletini direkt yanında görmek ister. Bugünler,
devletin şefkat elini vatandaşın omzuna koyacağı günlerdir. O yüzden, bizim
uyarılarımızı, bizim tespitlerimizi böyle, toptancı bir mantıkla reddedip
bizleri ötekileştirmeden, fikirlerimize lütfen saygı göstererek, fikirlerimizi
değerlendirerek bundan sonraki süreci de yönetelim diyoruz. Lütfen, bizi
ciddiye alın. Özellikle, bu yardım konusunda belediyelerle zıtlaşmaktan
vazgeçin, belediyeleri bir paydaş olarak görün. Hep beraber, vatandaşımızın,
zor durumdaki vatandaşımızın derdine derman olalım. Burada ayrımcılık yok. (İYİ
PARTİ ve CHP sıralarından alkışlar)
Değerli
milletvekilleri, vatandaşlarımızdan bir tepki geldi. Ben, iki akşam evvel, saat
on ile on iki arasında yaşadığımız… Hepimizin üzüldüğünü biliyorum ben. Ne
olursa olsun, o zor, telaşlı saatlerle ilgili bir cümle söyleyeceğim. Çok
sıkıntı oldu o gün, üzüldük ama asıl beni üzen şu oldu. Vatandaşımızı suçlayıcı
beyanlar var; gazetelerinize bakıyorum, yandaş medyada yazan çizenler var,
hatta kamu görevlisi var, yani kamuda görevliler bile “tweet”lerle… Ya arkadaş,
etmeyin, gitmeyin, şimdi trollük yapma zamanı değil. Yani ne yapacaktı
vatandaş? Yarın evinde çocuğunun sütü yok, suyu yok, ekmeği yok; ne yapacaktı
bu vatandaş. Ben işin planlamasının yanlışlığını, uygulamadaki hataları
söylemiyorum arkadaş, onları konuşmuyorum. Ama bunun üzerine bir de böyle,
vatandaşa hakaretlere -burada söylemeye dilim varmıyor- bunlara gerek yok ya,
bunlar nedir ya! Bunlara lütfen bir sözünüz olsun. Lütfen, arkadaşlar, bunlara
bir sözünüz olsun. Çünkü bu gerçekten çok ayıp bir şey. Kamu görevlisi adam ya,
“tweet” atıyor, vatandaşa olmadık hakaret ediyor. Etmeyin yani…
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi. 
HÜSEYİN
ÖRS (Devamla) - Lütfen, bu vatandaşlarımıza hakaretvari demeçlerde bulunan,
“tweet”ler atanlara da bir iki şey söyleyelim. 
Tekrar
sözümün başına geliyorum. İnşallah, hep birlikte, el ele vererek bu corona
belasından kurtulacağız diyorum ve Genel Kurulu saygılarımla selamlıyorum. (İYİ
PARTİ ve CHP sıralarından alkışlar)
BAŞKAN
– Önergeyi oylarınızı sunuyorum: Kabul edenler… Etmeyenler… Kabul edilmemiştir.
45’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
46’ncı
madde üzerinde 2’si aynı mahiyette 4 adet önerge vardır. İlk okutacağım 2
önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 46’ncı maddesinin
teklif metninden çıkarılmasını arz ve teklif ederiz.
 Mensur
Işık Tuma Çelik Tulay Hatımoğulları Oruç 
 Muş Mardin Adana
 Rıdvan
Turan Züleyha Gülüm Murat Çepni
 Mersin İstanbul İzmir
 Serpil
Kemalbay Pekgözegü Habip Eksik
 İzmir Iğdır

Aynı
mahiyetteki diğer önergenin imza sahipleri:
 Tufan
Köse Süleyman Bülbül Alpay Antmen
 Çorum Aydın Mersin
 Zeynel
Emre Özgür Özel
 İstanbul Manisa
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) –Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk söz, Sayın Habip Eksik’in.
Buyurun.
(HDP sıralarından alkışlar)
HABİP
EKSİK (Iğdır) – Teşekkürler Sayın Başkan.
Değerli
milletvekilleri, Genel Kurulu saygıyla selamlıyorum. Gecenin bu vaktinde yine
bu özel af yasası üzerine söz almış bulunmaktayım.
Şimdi,
Genel Kurul olarak yaklaşık altı gündür özel bir af yasası üzerine
itirazlarımızı yapıyoruz, önerilerimizi söylüyoruz ama maalesef, iktidar her
şeye kulağını tıkamış durumda; insan yaşamının bu kadar tehlikede olduğu bir
dönemde, pandemiye dönüşmüş bir coronavirüs salgını döneminde, maalesef,
insanların yaşamını cezaevinde tehlikeye atıyor ve hiçe sayıyor. Şimdi, bu
kanun teklifinin, bu özel af yasasının daha çok kimi kapsamadığını ben birkaç
örnekle sizinle paylaşmak istiyorum. 
Bakın,
6 milyon oy almış ve Türkiye’de Cumhurbaşkanı adayı olmuş Sayın Selahattin
Demirtaş bu pandemi döneminde cezaevinde kalacak. Niçin? Çünkü “Seni başkan
yaptırmayacağız.” dediği için. Yine, Van’ın iradesini yüzde 60 oyla kazanmış,
Belediye Başkanlığı yapmış ve herkesin takdirini kazanmış Bekir Kaya cezaevinde
kalacak. Niye? Çünkü açık ara oyla orada AKP’yi yendiği için. Yine, siyasette
gerçekten müthiş bir örnek olmuş ve doktorluğuyla da çalıştığı bölgelerde büyük
bir sevgiye mazhar olmuş İdris Baluken hukuksuz bir şekilde orada kalmaya devam
edecek. Yine, Diyarbakır zindanında binbir işkenceye maruz kalmış -gerçekten
insanın hayal bile edemeyeceği işkencelere maruz kalan- bu kadın, çıkıp tekrar
barış, kardeşlik, eşitlik diyecek ve Amed’in, Diyarbakır’ın iradesini büyük bir
oy oranıyla temsil edecek, AKP’yi yenecek Gülten Kışanak ve orada kalmaya devam
edecek, sizin yüzünüzden. Yine, gerçekten, Diyarbakır’da hekimliğiyle nam
salmış ve burada sizlerle beraber milletvekili olarak da çalışmış, yüzde 65
oyla Diyarbakır’ın iradesini elinde tutan, kazanan Selçuk Mızraklı, sadece
kayyumun yaptığı 2,5 milyon liralık o özel odayı, makam odasını teşhir etti
diye hapishanede tutulacak. Bunların hepsini, siz, maalesef, bu pandemi
döneminde cezaevinde tutacaksınız. 
Bakın
arkadaşlar, 1921 Anayasa’sından bu yana, 24 Anayasa’sıyla birlikte, bu ülkede
bir kesim hep yok sayıldı, kabul görmedi, asimilasyon ve imha politikalarına
maruz kaldı. Ne oldu biliyor musunuz? Bu coğrafyada yüz binlerce insan canından
oldu, yüz binlerce insan yerinden, yurdundan oldu. Sadece 1990’dan bu yana
4.700 tane köy boşaltıldı, insanlar yerlerinden edildi. Yine, 17 bin faili
meçhul gerçekleşti, hâlâ kimlerin öldürdüğü, nasıl öldürüldükleri belli değil.
Size yine şöyle söyleyeyim: Sadece savaş politikalarına ayrılan 400 milyar
doların hiç edildiği söyleniyor. 
Bakın,
bu süreç içerisinde onlarca fırsat ele geçirildi. Türkiye’nin insanlarının
birlikte yaşam arzusunun güçlendirileceği; kardeşliğin, barışın, adaletin tesis
edileceği onlarca imkân ele geçti, fırsat yakalandı ama hiçbirini iktidarlar,
maalesef değerlendirmedi. En yakın tarihte, 15 Temmuz darbe girişiminden sonra,
Yenikapı’da, siz belli güçlere boyun eğerek bu ülkede birliği, beraberliği,
kardeşliği oluşturacak, ortak yaşamı perçinleyecek bir fırsatı teptiniz. Bugün,
yine, maalesef, aynı noktadasınız. Bakın, coronavirüs dünyada belki de birçok
şeyi değiştirecek, belki çağı değiştirecek. Ben size şöyle söyleyeyim: Bu
olaydan sonra, bu pandemiden sonra ülkelerin yönetim şekilleri belki değişecek.
Dünyadaki güçlü olan ülkelerin belki birçoğu gidecek veya başkaları güçlenecek.
(Mikrofon
otomatik cihaz tarafından kapatıldı) 
BAŞKAN
– Sayın Eksik, sözlerinizi tamamlayın.
HABİP
EKSİK (Devamla) – Teşekkürler Sayın Başkan.
Yani
kapitalist modernitenin ekonomiye bakış açısı değişecek, eğitime bakış açısı
değişecek. Birlikte yaşamın oluşturulabileceği belki modeller ortaya çıkacak.
Açıkçası şunu söylüyorum: Biz şu an, belki bu coğrafyada birlikte yaşama
arzumuzu daha da perçinleyeceğimiz, barışı, kardeşliği, eşitliği, adaleti,
demokrasiyi var edeceğimiz bir fırsatla karşı karşıyayız ama sizler, tüm
uyarılarımıza rağmen kulağınızı tıkamış durumdasınız. Birkaç kişinin belki de
direktifiyle bugün, bu coğrafyanın çocuklarına düşmanlık tohumlarını
ekiyorsunuz. Geleceğini çaldığınız bir doktor olarak şunu söylüyorum; 35
yaşındayım ve sizleri burada uyarıyorum: Gelin, bu fırsatı değerlendirelim, bu
coğrafyanın çocuklarına düşmanlık tohumlarını ekmeyelim.
(Mikrofon
otomatik cihaz tarafından kapatıldı) 
HABİP
EKSİK (Devamla) – Selahattin Demirtaş’ın, Gültan Kışanak’ın, Bekir Kaya’nın
çocuklarına bu düşmanlık tohumlarını ekmeyelim; barışı, kardeşliği, eşitliği
burada var edelim arkadaşlar. Vazgeçin bu politikalarınızdan, vazgeçin. (HDP
sıralarından alkışlar)
Teşekkür
ederim.
BAŞKAN
– Sayın Eksik, teşekkür ediyorum.
Aynı
mahiyetteki önergeler üzerinde ikinci söz talebi Sayın Zeynel Emre’nin. 
Sayın
Emre buyurun. (CHP sıralarından alkışlar)
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Konuştuğumuz
yasayla ilgili, geneli hakkında değerlendirmede bulunurken bir hususun
özellikle altını çizmiştim; burada ortaklaşabilmenin. Biliyorsunuz, devlet
kavramı dünya tarihinde ortaya çıktığından beri 2 tane temel, önemli argüman
vardır: Birincisi nedir? Kamu düzenini sağlayan askerî, silahlı bir kuvvetin
bulunması. İkincisi, temel olarak nedir dediğimizde, burada da kamu düzeni
bozulduğunda, insanlar arası ilişkilerde karar verecek bir yargı organı
bulunması, adli ve hukuki. Bu öyle bir dengedir ki aynı zamanda, bir toplumsal
sözleşmeye dayanır. Seçtikleri temsilciler vasıtasıyla çıkartılan yasalara göre
o ülkedeki vatandaşlar yargılanır, ceza alır. 
Şimdi,
değerli arkadaşlar, toplumsal sözleşmenin ihlal edildiği genel ya da özel af
gibi düzenlemelerde, muhakkak ortaklaşmak lazım. Bizim gerek Türk Ceza
Kanunu’muzda gerek Anayasa’mızda nitelikli çoğunluğun aranmasının sebebi,
felsefesi de buna dayanır. Şimdi, siz bunu tanımıyorsunuz. Diyorsunuz ki: “Biz,
2 parti bir araya geldik, bir teklif getirdik, sizinle de görüştük.” Diğer 3
parti temsilcileriyle de görüşme gerçekleşti, hepimize geldiniz, gittiniz;
anlattık. Ama toplamda, bizlerin söylediği, ileri sürdüğü hiçbir tezi kabul
etmediniz. “Benim dediğim olur, benim çizdiğim çerçeve olur.” dediğiniz zaman,
bu anlaşma olmuyor, bu dayatma oluyor. Anlaşma istiyorsanız, herkesin kendi
düşüncesinden belli oranda fedakârlık yapması lazım. Biz, bunu görmedik. Bu
sorumlulukla, burada çıkan sonuçla her ne olursa olsun, siz yüzleşeceksiniz, bu
sonucu halka anlatmakta zorluk çekeceksiniz, bundan sonra Türkiye'deki
adaletsizliğin daha fazla derinleşmesine sebebiyet vereceksiniz.
Değerli
milletvekilleri, toplumu tek bir lider ve tek bir düşünce etrafında örgütlemeye
çalışan devletler olmuştur, tarihte de vardır, bugün de vardır. Bu devletlerin
ortak bir özelliği vardır; kendisi gibi düşünmeyen herkesi hain ilan eder,
terörist ilan eder. Türkiye gibi terörden çok çekmiş bir ülke olarak çok dikkat
etmemiz gereken bir durum var, o da şu değerli arkadaşlar: Etnik ve dinî
temelli bölücü faaliyet yürüten, terörizm yapan bütün terör örgütlerinin hitap
ettiği alan siyah ile beyaz gibi değildir, bir de gri bir alan vardır. Bir
devletin mahareti o gri alanda bulunan, bulunabilecek insanları daha fazla
tehlikeli hâle getirmeden sistemin içinde kazandırabilmektir. Bunun yolu da
siyaset kanallarını, konuşma kanallarını, basın özgürlüğünü açık tutmaktan
geçer. Bizim itirazımız şuna değerli arkadaşlar: Şu an içeride bulunan
siyasetçilerin önemli bir kısmı yazdıkları için, söyledikleri için… Takibata
uğrayan, hakkında işlem yapılan vatandaşlarımız açısından da bu insanlar
“Yaşasın Reis!” “Yaşasın Cumhur İttifakı!” deseydi bugün çok makbul insanlardı,
bugün bunların hiçbiri olmazdı ve hepsi de bırakın vatan haini olmayı -tırnak
içinde- ülkenin bekasını savunan makbul vatandaş olurdu. Bizim itirazımız bu
adaletsizliğe, bu ayrımcılığa. Bu teklif böyle devam ettiği sürece -46’ncı
maddeye geldik- biz Cumhuriyet Halk Partisi Grubu olarak hakkaniyetten,
eşitlikten, infaz adaletinden uzak böyle bir düzenlemenin içinde
bulunmayacağımızı buradan bir kez daha ilan ediyorum.
Değerli
milletvekilleri, bakın, madde özeline gelince, çarpıklığı Komisyonda ifade
ettim, burada bir kez daha söyleyeceğim: Burada -ciddi bir indirim- özel bir af
kapsamında çıkacak gaspçısı, çetecisi, rüşvetçisi, irtikâpçısı olacak…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın, Sayın Emre.
ZEYNEL
EMRE (Devamla) – Tamamlıyorum Sayın Başkanım.
…ve
aynı zamanda, bununla çelişkili, Türkiye’de yürüyen 860 bin ceza dosyasını göz
önünde bulundurarak, basit suçlardan da bir yılın altında işlenen suçlardan da
insanları cezaevine göndereceğiz. Bu suçlar nedir? Bir göz atalım: Basit
müessir fiil, taksirle yaralama, yardım yükünü yerine getirmeme, haksız arama,
dilekçe hakkının engellenmesi, kişinin huzur ve sükûnunu bozma, hakaret, işaret
ve engel koymama, gürültüye neden olma. Gerçekten Allah akıl fikir versin, ne
diyeyim ben? (CHP sıralarından alkışlar)
Yani,
her şey bitti de bu mu kaldı? Diğerlerini çıkardınız, bunlardan ötürü “Ya, bir
de bir cezaevini görsünler.” mantığıyla insanları cezaevine mi göndereceksiniz?
Bu çarpık ve yanlış düzenlemeyle baş başa kalın, biz bu işin içinde olmayacağız
değerli arkadaşlar.
Sağ
olun Başkanım. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 46’ncı maddesi ile 5275 sayılı
Kanun’un 105/A maddesinin yedinci fıkrasının aşağıdaki şekilde değiştirilmesini
arz ve teklif ederiz.
“(7)
Hükümlü hakkında denetimli serbestlik tedbiri uygulanmaya başlandıktan sonra
işlediği iddia olunan ve cezasının alt sınırı bir yıl veya daha fazla hapis
cezasını gerektiren kasıtlı bir suçtan dolayı ceza almış olması halinde,
denetimli serbestlik müdürlüğünün talebi üzerine infaz hâkimi tarafından,
hükümlünün açık ceza infaz kurumuna gönderilmesine karar verilir.” 
 Muhammet
Naci Cinisli  Yasin Öztürk  Ümit Özdağ
 Erzurum
 Denizli  İstanbul
 Ayhan
Erel  Zeki Hakan Sıdalı
 Aksaray
 Mersin
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Muhammet Naci Cinisli’nin.
Buyurun.
(İYİ PARTİ sıralarından alkışlar) 
MUHAMMET
NACİ CİNİSLİ (Erzurum) – Sayın Başkan, değerli milletvekilleri; Genel
Kurulumuzu saygıyla selamlarım. 
Üzerinde
söz aldığım maddede yapılan değişiklik teklifiyle cezaların infazında
uygulanmakta olan denetimli serbestlik süresi yeniden belirlenmekte. Mevcut
düzenlemeye göre açık ceza infaz kurumlarına ayrılan veya ayrılmaya hak kazanan
her hükümlü, aldıkları ceza miktarına bakılmaksızın, bir yıllık maktu denetimli
serbestlik süresinden eşit miktarda yararlanıyor. Bu durum, ceza miktarlarının
fazla olduğu hükümlüler bakımından adaletsiz bir sonucun ortaya çıkmasına neden
oluyor. Öngörülen düzenlemede her hükümlünün eşit süreyle denetimli
serbestlikten yararlanması uygulamasından vazgeçilerek koşullu salıverilme
miktarına göre oransal olarak denetimli serbestlikten faydalanılması ve ceza
infaz kurumunda kalacağı sürenin de yine oransal olarak aynı olmasının
sağlanması amaçlanıyor. Bu kapsamda, açık ceza infaz kurumunda bulunan ve
koşullu salıverilme için ceza infaz kurumlarında geçirilmesi gereken sürenin
beşte 4’ünü ceza infaz kurumunda geçiren hükümlü, cezasının koşullu salıverilme
tarihine kadar olan kısmını toplum içinde denetimli serbestlik tedbiri
uygulanmak suretiyle infaz edecek.
Kamu
davası açılmış olması hususu, hükümlünün denetimli serbestlikten yararlanma
imkânını ortadan kaldırmamalı. Zira kötü niyetli ve gerçeğe aykırı bir şikâyet,
hak kayıplarına neden olabilir. Bu tedbir ancak hükümlünün ilk derece mahkemesi
tarafından verilen bir kararla ceza almış olması hâlinde uygulanmalı.
Maddede
yapılan diğer bir değişiklikle 0-6 yaş grubunda çocuğu bulunan kadın hükümlüler
ile maruz kaldığı ağır bir hastalık, engellilik veya kocama nedeniyle
hayatlarını yalnız idame ettiremeyen hükümlüler bakımından denetimli serbestlik
oranı beşte 3 ve azami süre dört yıl olarak düzenleniyor.
Değişikliği
öngörülen maddenin (7)’nci fıkrasında sorunlu bulduğum bir hususu siz değerli
milletvekillerinin dikkatine getirmek isterim. Hükümlü hakkında kötü niyette
bir şikâyet yapılır ise yargılama sonucu beklenmeden infaz kurumuna geri
gönderiliyor. Peki, işlediği iddia olunan ve cezasının alt sınırı bir yıl veya
daha fazla hapis cezasını gerektiren bir suçtan dolayı hükümlü hakkında beraat
kararı verilirse ne olacak? Zaten hükümlü, denetimli dönemde suç işlerse ve
ceza alırsa denetim süresi kalkıyor ve infaza tabi tutuluyor. Durumun daha da
hükümlü aleyhine çevrilmesinin bir anlamı yok. Böylesi bir düzenlemeyle bu
fıkra masumiyet karinesinin görmezden gelinmesine sebep olur. Savcıların
baktıkları her dosyada kamu davası açmaları hâlinde birçok hükümlü koşullu
salıverilme, denetimli serbestlik haklarından muaf tutulacak. Böylesi bir
uygulama ne hukuki ne de adaletlidir. 
Değerli
milletvekilleri, geçtiğimiz günlerde Tarım ve Orman Bakanlığının ekilebilir
arazileri üretime katmak için harekete geçtiği haberlerini okuduk. Hazineye ait
kullanılmayan arazilerden 9 milyon metrekarelik alanda ekim yapılabileceği,
yazlık ekim yapılabilecek 21 ilimizde de hububat, baklagiller ve yağlı tohumlu
bitki tohumlarının yüzde 75’inin hibe edileceği duyuruldu. Tarımsal faaliyette
bulunan üreticilere verilen her türlü desteği olumlu karşılıyoruz. Ancak,
coronavirüs salgınıyla beraber tarım sektöründe de ciddi bir üretim krizi
yaşanacağı tartışılıyorken senelerden beri rutin olan bir uygulamanın özel bir
teşvik olarak sunulmasını hayretle karşılıyoruz. Yaklaşık 1 milyon tonluk tohum
üretiminden 6.700 tonun yüzde 75’lik oranla çiftçimize hibe edileceğini
duyurmak kabul edilebilir değil. Ayrıca 9 bin hektar, ülke ölçeğinde fazla
değil. Bugün bir tohumcu kuruluş bile bu alanın çok daha fazlasını eker. Bu
işleri bilen bir çiftçi nüfusunun olduğunun farkına vararak Tarım ve Orman
Bakanlığının daha ciddi davranmasını isterdim. 
Stratejik
sektör tarım ve gıda güvenliği için alarm zilleri çalıyor. Çiftçimize can suyu
olarak 2019 desteklemelerinin acilen ödenmesini, mazotun vergisiz olmasını,
satın alma garantisiyle ekim yaptırılmasını öneriyoruz. Ayrıca, vakit
kaybetmeden, henüz hiç ödenmeyen 2020 desteklerinin barem dağılımının yapılıp
ödemelerin tamamlanmasını bekliyoruz. Tarım Kredi Kooperatifleri ve Ziraat
Bankası kredi limitleri yüzde 25 artırılabilir. Bankalardaki tarım kredi
süreleri de on iki aydan yirmi dört aya çıkarılabilir. Bunlar, hazineye yük
getirmeyecek tekliflerimizdir. 
Değerli
milletvekilleri, bu akşam öğrendik ki İçişleri Bakanı Sayın Süleyman Soylu
istifa etmişler. Neticesi ne olursa olsun bu erdemli davranışından dolayı Sayın
Bakanı tebrik ederim. Yalnız şunu ifade edeyim ki AK PARTİ Hükûmetinde istifa
için sokağa çıkma yasağı ilk sebep değil, bugüne kadar bir hayli istifa sebebi
birikti. Sayın Albayrak ve Sayın Pakdemirli’nin de bu konuda sorumluluk
almalarını beklerim.
Genel
Kurulunuzu saygıyla selamlarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 46’ncı maddesinin aşağıdaki
şekilde değiştirilmesini arz ve teklif ederiz.
"MADDE
46- 5275 sayılı Kanunun 105/A maddesinin birinci ve ikinci fıkraları aşağıdaki
şekilde, altıncı fıkrasında yer alan "üç” ibaresi "beş” ve
"kapalı ceza infaz kurumuna gönderilmesine,” ibaresi "açık ceza infaz
kurumuna gönderilmesine, denetimli serbestlik müdürlüğünün bulunduğu yer”
şeklinde değiştirilmiş, yedinci fıkrası aşağıdaki şekilde yeniden düzenlenmiş
ve sekizinci fıkrasında yer alan "kapalı” ibaresi madde metninden
çıkarılmıştır.
(1)
Hükümlülerin dış dünyaya uyumlarını sağlamak, aileleriyle bağlarını
sürdürmelerini ve güçlendirmelerini temin etmek amacıyla, açık ceza infaz
kurumunda veya çocuk eğitimevinde bulunan ve koşullu salıverilmesine bir yıl
veya daha az süre kalan iyi hâlli hükümlülerin talebi hâlinde, cezalarının
koşullu salıverilme tarihine kadar olan kısmının denetimli serbestlik tedbiri
uygulanmak suretiyle infazına, ceza infaz kurumu idaresince hazırlanan
değerlendirme raporu dikkate alınarak, hükmün infazına ilişkin işlemleri yapan
Cumhuriyet başsavcılığının bulunduğu yer infaz hâkimi tarafından karar
verilebilir.
(2)
Açık ceza infaz kurumuna ayrılma şartları oluşmasına karşın, iradesi dışındaki
bir nedenle açık ceza infaz kurumuna ayrılamayan veya bu nedenle kapalı ceza
infaz kurumuna geri gönderilen iyi hâlli hükümlüler, diğer şartları da
taşımaları hâlinde, birinci fıkrada düzenlenen infaz usulünden
yararlanabilirler.
(7)
Hükümlü hakkında denetimli serbestlik tedbiri uygulanmaya başlandıktan sonra
işlediği iddia olunan ve cezasının alt sınırı bir yıl veya daha fazla hapis
cezasını gerektiren kasıtlı bir suçtan dolayı kamu davası açılmış olması
hâlinde, denetimli serbestlik müdürlüğünün talebi üzerine infaz hâkimi
tarafından, hükümlünün açık ceza infaz kurumuna gönderilmesine karar
verilebilir. Kovuşturma sonucunda beraat, ceza verilmesine yer olmadığı,
davanın reddi veya düşme kararı verilmesi hâlinde, hükümlünün cezasının
infazına denetimli serbestlik tedbiri uygulanarak devam olunmasına infaz hâkimi
tarafından karar verilir. "
 Bülent
Turan  Recep Özel  Oya Eronat
 Çanakkale
 Isparta  Diyarbakır
 Ali
Özkaya Jülide İskenderoğlu
 Afyonkarahisar
 Çanakkale 
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Takdire bırakıyoruz efendim.
RECEP
ÖZEL (Isparta) – Gerekçe…
BAŞKAN
– Gerekçeyi okutuyorum:
ÖZGÜR
ÖZEL (Manisa) – Sayın Başkanım, tamam gerekçe okunsun, oylamadan önce bir cümle
bir şey söyleyeceğim.
BAŞKAN
– Tamam.
Gerekçe:
5275
sayılı Kanun’un (105/A) maddesinin mevcut metninde yer alan açık ceza infaz
kurumunda bulunup da koşullu salıverilmesine bir yıl veya daha az süre
kalanların cezalarının denetimli serbestlik tedbiri altında infazına imkân
veren düzenlemenin muhafaza edilmesi amacıyla bu önerge verilmektedir.
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Başkanım, şimdi en kritik maddelere geldik, 46 ve 53
arasında. Bir iktidar önergesi var. Tabii, okunuyor ama televizyonları başında,
internette bu yasayı bekleyenler de bekliyorlar, gazeteciler takip ediyor.
Uygun görürseniz önerge sahibi -konuşmazlar tabii, okuturlar ama- birkaç
cümleyle neyi murat ettiklerini söylerlerse hem ona göre…
RECEP
ÖZEL (Isparta) – Bir sonraki önergede söyleyecek, konuşacak zaten, o zaman
konuşacak. 48’de konuşacak, söyleyecek.
BAŞKAN
– Arkadaşlar, müsaade ederseniz zaten az sonra teklif sahibi Ali Özkaya’nın
konuşma hakkı var, orada değinir arkadaşlar.
ÖZGÜR
ÖZEL (Manisa) – Tamam Başkanım. Bunun hakkında da bilgi verilecekse hiç
olmazsa…
BAŞKAN
– Evet, ben önergeyi oylarınıza sunuyorum: Kabul edenler... Etmeyenler... Kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Etmeyenler... Kabul edilmiştir.
47’nci
madde üzerinde 3 adet önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte olan 207 Sayılı Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi’nin 47’nci maddesinin teklif metninden çıkarılmasını arz ve
teklif ederiz.
 Mensur
Işık Tuma Çelik Tulay Hatımoğulları Oruç Muş Mardin Adana Rıdvan
Turan Züleyha Gülüm Murat Çepni  Mersin İstanbul İzmir Serpil
Kemalbay Pekgözegü Hüda Kaya İzmir İstanbul
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Başkanım.
BAŞKAN
– Önerge üzerinde söz talebi Sayın Hüda Kaya’nın.
Buyurun
Sayın Kaya.(HDP sıralarından alkışlar) 
HÜDA
KAYA (İstanbul) – Sayın Başkan, sayın vekiller; 47’nci madde hakkında söz almış
bulunuyorum. Fakat içinde bulunduğumuz corona salgınıyla ilgili ülkemizde
yaşanan ve iktidarın yönettiği politikalar noktasında halkımızdan hem
İstanbul’da -metropollerde- hem de doğudan çok vahim bilgiler gelmeye devam
ediyor arkadaşlar. Özellikle, geçtiğimiz günlerde sokağa çıkma yasağının son
anda ilan edilmesi, binlerce insanın sokağa çıkması ve onun akabinde önümüzdeki
günlerde ortaya çıkacak olan bir salgın patlaması ve buna karşılık yapılacak
olan önlem şu anda muallakta, gündem başka şeylerle meşgul edilmeye,
sorumluların hesap vermesi hedefi saptırılmaya devam ediliyor. Asıl önümüzdeki
günlerde o gecenin bedeli, sonucu ortaya çıkacak ve bu sorumluların da ne
yapacaklarını hep birlikte göreceğiz. 
Diğer
taraftan, her gün Sağlık Bakanı ekranlara çıkıyor Türkiye’deki salgının
gidişatıyla ilgili bilgiler veriyor. Fakat hastanelerden, mahallelerden o kadar
vahim bilgiler geliyor ki öyle güllük gülistanlık, her şey kontrol altında gibi
değil arkadaşlar. O gece yaşanan, bir krizin yönetilememesi meselesidir. O gece
nasıl yüze göze bulaştırıldıysa, tedavi, takip noktasında, hastanelerdeki
mekanizmaya, sisteme, insan ilişkilerine, hastaların takibatına kadar vahim
durumlar söz konusudur. Daha dün akşam bile, Taksim İlk Yardım Hastanesi, test
için gelenleri özel hastanelere yönlendiriyor ve buna dair bilgileri devlet
hastanelerinden de alıyoruz. İnsanlar sürekli özel hastanelere yönlendirilmeye
çalışılıyor. 
Bir
de özellikle Kürt halkının yoğunlukta olduğu hem büyük şehirlerdeki mahalleler
hem de doğudaki şehirlerle ilgili çok daha farklı, biyolojik silaha
dönüştürecek ya da psikolojik savaş mekanizması gibi işletecek şekilde politikaların
ve pratiklerin yaşatıldığını görüyoruz. 
Yine,
dün -videosunu sizler de izlemişsinizdir- Kanarya’da bir gencin bir parkta
otururken neredeyse en az 30-40 polisin üstüne çullanması ve kullandıkları,
uyguladıkları şiddetle ortaya çıkan, bir mahalleyi ayağa kaldıracak kadar büyük
bir gerilim ve oradaki bir mahallenin hastalıkla karşı karşıya kaldığı, polisin
şiddetine maruz kaldıkları görüntü ibretliktir arkadaşlar. Bir tarafta
insanları siz müzikle, kibarlıkla evlerine davet edeceksiniz, “Yaşlılara saygı
gösterin.” diyeceksiniz, “Çocuklara saygı gösterin, hastalıktan koruyun.”
diyeceksiniz ama bazı mahallelerde ise bu gerilimi, bu riski bizzat devlet
güvenlik güçleri kendi elleriyle geliştirecekler, büyütecekler. 
Bakın,
İstanbul’da neden Esenler’de, Bağcılar’da daha fazla pik yapmış durumda acaba?
Bakın, yine, isim isim bende olan nice aileler var. Hastaneden evine giden
yaşlı bir insan -Batmanlı, İstanbul’da- evine gittiğinin 2’nci günü vefat
ediyor fakat ailesinden hiçbir tanesi kontrol altında değil, hiçbir şekilde
takibatları yok, hasta takibi yok ve bunun gibi onlarca örnek var, İstanbul’un
her bir köşesinden bunun gibi pek çok örnek var. 
Bakın,
arkadaşlar, bir salgın bu şekilde kontrol altına alınamaz. Biz kontrol altına
alınsın diye bunun mücadelesini verelim, buna destek olalım derken özellikle o
sokağa çıkma yasağının ilan edildiği gece acaba diyorum: İktidar bir politika
mı yürüttü.
(Mikrofon
otomatik cihaz tarafından kapatıldı)
HÜDA
KAYA (Devamla) – Hemen sözümü bağlayabilir miyim? 
BAŞKAN
– Tamamlayın sözlerinizi Sayın Kaya.
HÜDA
KAYA (Devamla) – Teşekkür ediyorum.
Bu
sokağa çıkma yasağını son iki saatte ilan ederek halkı galeyana getirip
salgının bir an önce sürü bağışıklığının farklı bir versiyonu olan salgının pik
yapması mı amaçlandı? İnsanın aklına her şey geliyor. 
Ve
sadece bunlar değil elbette fakat halkımızın karşı karşıya kaldığı, iktidarın
bu basiretsiz, bu yönetememek, bu acziyetli politikaları sebebiyle karşı
karşıya kaldığı risk, salgın ve sonuçların önümüzdeki günlerde daha da korkunç
boyutlarda olmayacağını diliyorum, umuyorum. İnşallah daha sağlıklı, daha
dikkatli, daha profesyonelce, insanca, vicdanla, ayrım yapılmadan, sınıf ayrımı
yapılmadan bu salgın ve ülkemizin gidişatı kontrol altına alınabilir. 
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 47’nci maddesiyle
5275 sayılı Ceza ve Güvenlik Tedbirlerinin İnfazı Hakkında Kanun’un 106’ncı
maddesinin (9)’uncu fıkrasında, “16 ncı madde hükümleri saklı kalmak üzere, adli”
şeklindeki ibare değişikliğinin, “16 ncı madde hükümleri saklı kalarak, adli”
şeklinde değiştirilmesini arz ve teklif ederiz.
 Alpay
Antmen Zeynel Emre  Süleyman Bülbül
 Mersin İstanbul Aydın
 Tufan
Köse Turan Aydoğan
 Çorum İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Alpay Antmen’in.
Buyurun
Sayın Antmen. (CHP sıralarından alkışlar)
ALPAY
ANTMEN (Mersin) – Teşekkür ederim Sayın Başkan.
Değerli
milletvekilleri, görüştüğümüz teklifin adil olmadığını, eşit olmadığını ve
vicdan içermediğini defalarca söyledik, söylemeye devam ediyoruz. Bu teklifin
haksız ve adaletsiz olduğunu haykırdık. “Değiştirelim.” dedik, önergeler
verdik, “Gelin, açık şekilde tartışalım, vicdanlı bir hâle getirelim.” dedik,
dinlemediniz, önergelerimizin tamamına “Hayır.” dediniz. Bakın, bu teklif, bu
af bu şekilde geçerse çete üyeleri, kadınları darbedenler ve dolandırıcılar
dışarı çıkacak; yazarlar, muhalifler, gazeteciler, düşünce suçluları içeride
kalacak; çek nedeniyle ceza alanlar hapse girecek.
Değerli
milletvekilleri, bu af teklifi görüşülmekte ama şunu açıkça görüyoruz ki
Türkiye’de en büyük ihtiyacımız hukukun üstünlüğü ilkesine sarılmak, evrensel
hukuk normlarını kabul etmek ve uygulamaktan ibaret. Bakınız, hiç kimse onu
bulandırmadığı ve ihlal etmediği sürece hukuk teneffüs ettiğimiz hava gibi
görünmez ve tutulmaz bir şekilde etrafımızı kaplar. Hukuk, ancak kaybettiğimizi
anladığımız zaman değerinin farkına vardığımız sağlık gibi sezilmez bir şeydir.
Hukuk toplumun genel menfaatini veya fertlerin ve toplumun ortak iyiliğini
sağlamak maksadıyla konulan ve kamu gücüyle desteklenen kural, hak ve
kanunların bütünüdür. Hukukun üstünlüğü ise devletin tüm organları üzerinde
hukukun mutlak bir egemenliğe sahip olmasıdır. Hukukun üstünlüğü ilkesi, hukuk
devletinin ve demokrasinin vazgeçilmez en önemli koşuludur. Hukukun olmadığı
yerde adaletten, adaletin olmadığı yerde ise devletten söz edemeyiz. Adil
olmalıyız, eşitlikçi olmalıyız, vicdanlı olmalıyız. Bu anlamda mevcut af
teklifiniz evrensel hukuk normlarına uygun mu sizce? Adil mi? Hukukun üstünlüğü
esas alınmış mı? Hayır, sayın milletvekilleri. Düşünce suçları, gazeteciler ve
topluma kazandırılmasında mahzuru olmayan hükümlülerin yer almadığı ve evrensel
hukuk normlarını içermeyen bu af teklifi vicdanlı ve adil olamaz, hukuka da
uygun değildir.
Değerli
milletvekilleri, teklifin 47’nci maddesini görüşmekteyiz. Teklifle, Ceza ve
Güvenlik Tedbirlerinin İnfazı Hakkında Kanun’un 106’ncı maddesine bir ekleme
yapılarak, aynı kanunun 16’ncı maddesi bu hükme istisna getiriyor. Yani, “Adli
para cezasından çevrilen hapsin infazı ertelenemez ve bunun infazında koşullu
salıverilme hükümleri uygulanamaz.” hükmüne, aynı yasanın 16’ncı maddesinde yer
alan hapis cezasının infazı, hastalık nedeniyle ertelenmesi hükümleri istisna
olarak getiriliyor. Çok güzel, evet, doğru ama burada esasen 5275 sayılı
Yasa’daki 16’ncı maddenin kapsamının genişletilmesi ve uygulamada yer alan
olumsuzlukların giderilmesi gerekmektedir. Cezaevlerinde ağır hasta ve kendi
kendine yaşamını idame ettiremeyecek mahkûm ve tutuklu olmaması gerekiyor. İşte
uygulamayı da buna uygun hâle getirmemiz gerekir. Özellikle, yeni anne olan ya
da küçük çocuğu olan mahkûm veya tutuklular için daha iyi hükümler getirmek
gerekmiyor mu? İşte, gelin hep birlikte, evrensel hukuk normlarına uygun olan
bu hükümleri yasalaştıralım.
Değerli
milletvekilleri, bu teklif eksiktir, hatalıdır; eşit, adil, hukuki ve vicdanlı
değildir. Af, eğer toplumsal barışı sağlamıyorsa, hukuksuzluğu önlemiyorsa,
adalete ve hakkaniyete uygun değilse ve vatandaşların tamamının gönlü razı
değilse buna af veya infaz düzenlemesi diyemezsiniz. Şimdi size soruyorum,
görüştüğümüz bu af teklifi toplumsal barışı sağlayacak mı? Mevcut
hukuksuzlukları önleyecek mi? En önemlisi, eşitliğe, adalete ve hakkaniyete
uygun mu? Sayın milletvekilleri, bu soruların tamamının cevabı kocaman bir
“Hayır.” Peki ne yapmamız lazım? Bakın, geç kalmadık, 47 maddedir konuşuyoruz,
47 kere hatiplerimiz aynı şeyi söyledi: Gelin, bu teklifi hep beraber vicdanlı
ve adaletli bir yasaya dönüştürebiliriz. Bunu yapabiliriz, bunu yapmak
zorundayız, yüce Meclisin buna gücü var, gücü de yeter. 
Her
birinizi ayrı ayrı, en derin sevgilerimle, saygılarımla selamlıyorum.
Teşekkür
ediyorum Sayın Başkan. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 47’nci maddesinin (1)’inci
fıkrasında yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ederiz.
 Bedri
Yaşar Ayhan Erel Muhammet Naci Cinisli
 Samsun Aksaray Erzurum
 Yasin
Öztürk Zeki Hakan Sıdalı Arslan Kabukcuoğlu
 Denizli Mersin Eskişehir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Arslan Kabukcuoğlu’na aittir.
Buyurun.
(İYİ PARTİ sıralarından alkışlar)
ARSLAN
KABUKCUOĞLU (Eskişehir) – Sayın Başkan, değerli milletvekilleri; 207 sıra
sayılı Kanun Teklifi üzerinde grubum adına söz almış bulunuyorum. Yüce Meclisi
saygıyla selamlarım.
Sözlerime
başlamadan önce, Anadolu Ajansı tarafından, Erbil’e Kızılay tarafından
gönderilen tıbbi ve cerrahi malzemeler olduğu, bunların coronavirüs
enfeksiyonunda kullanılmak üzere gönderildiği bildirilmiş ancak bunlarla ilgili
olarak PKK’nın Erbil yönetimine, oradaki Kürt yönetimine teşekkür ettiği
söylenmektedir. Konuyu Türkiye Cumhuriyeti Hükûmetinin netleştirmesini
bekliyoruz.
Öncelikle
şuna değinmek istiyorum: Hukukun hayatımızda girmediği yer yok. Coronavirüs
enfeksiyonunda da var, savunmada da var, eğitimde de var, yalnız hiçbir şekilde
bu kanundan daha az yoktur, bu kanunun içinde olduğu kadar da hiçbir yerde
yoktur.
Ülkemizde
her ne kadar dekanlarının altıda 1’ihukukçu olmayan 132 adet hukuk fakültesi
varsa da ne bunların dekanları ne öğretim üyeleri, hiç kimse şu anda görüşmekte
olduğumuz 11 yasada değişiklik öngören infaz kanunuyla ilgili bir açıklamada
bulunmamaktadırlar, fikir beyanında bulunmamışlardır. Eğer bunlar bu kadar
önemli bir konuda fikir beyanında bulunmazlarsa Türkiye Cumhuriyeti’nin bu
hukuk fakülteleri ne zaman işe yarayacaktır, ne yapacaktır? Adalet Komisyonuna
dâhil olmak, alt komisyon oluşturmak ve çalışmak için bunların bir talebi oldu
mu? Sonuçta ne oldu? Adalet Komisyonunda bir gecede metin geçti, bugün birçok
yönüyle düzeltilmeye mecbur olunan bir metin var önümüzde.
Değerli
milletvekilleri, bildiğiniz üzere, kanun teklifi 70 maddeden oluşmakta ve Türk
Ceza Kanunu ile Ceza Muhakemesi Kanunu’nda yapılacak değişiklikleri de
içermektedir.
On
sekiz yıllık AK PARTİ Hükûmetinin desteklediği 2 tane şiddet vardır: Birisi
sağlıkta şiddet, diğeri kadına şiddet. Coronavirüs vuku bulmadan evvel,
ülkemizde neredeyse her gün kadına yönelik şiddet olaylarını gazetelerde,
medyada görmekteydik. Coronavirüs enfeksiyonunun dominantlık kazanmasından
sonra bu haberler ikinci planda kalmıştır. Yalnız, bildiğimiz resmî bir haber
var: Çin’in Hubei eyaletinde, 2020 yılında rapor edilen kadına şiddet vakası
bir önceki yıla göre 3 misli artmıştır. Yani yüzde 300 artmıştır, corona da
burada kadını vurmuştur. 
Kanun
teklifiyle, canavarca hisle kasten yaralama suçunu işlemek nitelikli hâl
kapsamına alınmaktadır. Değişiklik salt bu yönüyle olumludur ancak madde bu
hâliyle yeterli değildir. Kasten yaralama, kasten öldürme, tehdit ve hakaret
suçlarının kadına yönelik şiddet saikiyle işlenmesi hâlinde de nitelikli hâl
kapsamına alınması doğru olacaktır. Bu hususta, suçların kadına yönelik şiddet
saikiyle işlenmiş olması hâlinde de nitelikli hâl sayılmasına yönelik Türk Ceza
Kanunu’nda değişiklik öngören 14 Aralık 2019 tarihinde sunduğum (2/2617) esas
numaralı Kanun Teklifi’m, yine 28 Ocak 2020 tarihinde kadına yönelik işlenen
kasten yaralama, tehdit ve hakaret suçlarında uzlaşma yoluna gidilmemesine
yönelik Ceza Muhakemesi Kanunu’nda değişiklik öngören kanun teklifim bu
eleştirilerimizi destekler mahiyettedir. 
Kadına
yönelik şiddet insan hakları ihlalidir. Birleşmiş Milletler Kadınlara Yönelik
Şiddetin Önlenmesi Bildirgesi’nde ve Avrupa Konseyi İstanbul Sözleşmesi’nde
kadına yönelik şiddet, kamusal veya özel yaşamda kadınlara fiziksel, cinsel
veya psikolojik acı, ızdırap veren ya da verebilecek olan cinsiyete dayanan bir
eylem; tehdit, zorlama, keyfî olarak özgürlükten, ekonomik gereksinimlerden
yoksun bırakma olarak tanımlamaktadır. 
İstanbul
Sözleşmesi’nin ön sözünde, kadınlara yönelik şiddetin erkekler ve kadınlar
arasındaki eşitlikçi olmayan güç ilişkilerinin dışa vurumu olduğu, kadınlara
karşı ayrımcılık yapılmasına yol açtığı ve kadınların ilerlemesinin önünde
engel olduğu, bu nedenle şiddeti önlemenin bir devlet politikası olması
gerektiği vurgulanmaktadır. Kadınlara yönelik özel olarak yapılacak bir
hukuksal düzenleme, kadın-erkek eşitliğinin sağlanmasının en temel yöntemidir.
Kadınların yaşam hakkını korumak, özel olarak yapılacak bir yasal düzenlemenin
ayrımcılık yaratmayacağı İstanbul Sözleşmesi’nin “Kadınlara yönelik toplumsal
cinsiyete dayalı şiddetin önlenmesi ve kadınların korunması için gerekli olan
özel tedbirler, işbu Sözleşme kapsamında ayrımcılık olarak kabul
edilmeyecektir.” şeklindeki 4’üncü maddesiyle de açıklığa kavuşturulmuştur. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
ARSLAN
KABUKCUOĞLU (Devamla) – Bitiriyorum Sayın Başkanım. 
Ayrıca,
Avrupa İnsan Hakları Mahkemesi Avrupa İnsan Hakları Sözleşmesi’nin 2/1
maddesince devleti kendi yargısına tabi kişilerin yaşamının korunması için
gerekli tedbirleri almaya zorladığını hatırlatır. Bu bağlamda devletin temel
görevi, kişi hayatına yönelik eylemlerin caydırıcı, somut bir ceza mevzuatı
oluşturmak ve ihlalleri caydırmak, önlemek ve yaşam hakkını güvenceye almaktır.

İşbu
kanun teklifiyle Türk Ceza Kanunu ve Ceza Muhakemeleri Kanunu’nda illaki
değişiklik öngörülüyorsa İstanbul Sözleşmesi’nden ve Avrupa İnsan Hakları
Mahkemesi kararlarından hareketle eleştirilerimizin de dikkate alınarak
teklifin yeniden düzenlenmesi gerekir. 
Saygılarımla.

BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
47’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
48’inci
madde üzerinde 4 adet önerge vardır, okutup aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 48’inci maddesinin
aşağıdaki şekilde değiştirilmesini arz ve teklif ederiz.
Madde
48- “5275 sayılı Ceza ve Güvenlik Tedbirlerinin İnfazı Hakkında Kanunun
“Koşullu Salıverilme” başlıklı 107 inci maddesinin 4 üncü ve 16 ncı fıkraları
yürürlükten kaldırılmıştır.” 
 Tuma
Çelik Züleyha Gülüm Murat Çepni
 Mardin İstanbul İzmir
 Rıdvan
Turan Mensur Işık Tulay Hatımoğulları Oruç 
 Mersin Muş Adana
 Abdullah
Koç
 Ağrı
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde Sayın Abdullah Koç… (HDP sıralarından alkışlar) 
ABDULLAH
KOÇ (Ağrı) – Sayın Başkan, değerli milletvekilleri; şimdi, tabii, demokrasinin
hâkim olduğu ülkelerde anayasanın uzlaşan hükümleri çerçevesinde,
parlamentolarda buna benzer temel ceza yasalarında yapılacak olan
değişikliklerde bir uzlaşma aranır. Tabii, bu uzlaşma ne şekilde aranır?
İktidar olan partiler, muhalefetin görüşünü de almak suretiyle, muhalefetin
kaygılarını da gidermek suretiyle kanuni düzenlemelere gitmek durumundadır.
Bakın, Parlamento tarihine baktığınız zaman değerli arkadaşlar, bu parlamento,
temsiliyet anlamında gerçekten çok ciddi bir temsiliyeti taşımaktadır fakat
iktidarın bu yasama çalışmalarına baktığınız zaman, ne yazık ki iktidar mevcut
olan bu temsiliyeti hiçbir şekilde görmemekte ve ne yazık ki es geçmektedir.
Bakın, Türkiye toplumunda, cezalara ve ceza yasalarına, ceza yasalarının
uygulanmasına olan inanç ne yazık ki ortadan kalkmıştır, toplumsal inanç
yoktur. Siyasal çalışmaların tamamı Terörle Mücadele Yasası’nın, muhalefetin
çalışmalarının neredeyse büyük bir kısmı Terörle Mücadele Kanunu çerçevesinde
değerlendirilmekte ve bu şekilde bir yaklaşım gösterilmektedir. Toplumsal
muhalefet, bireysel muhalefet, düşünce hürriyeti, haber verme; tamamı baskı
altındadır ve baskılanmaktadır. Bakın, örgüte üye olmamakla birlikte “örgüt
adına suç işleme” diye mahkemelerde ve uygulamada bir suç uydurma unsuruyla biz
karşı karşıyayız ne yazık ki.
Değerli
arkadaşlar, şimdi, bizim bu Ceza Yasası’nda değişiklikle ilgili birtakım
değişiklikler de var ve infaz yasasındaki bu değişikliğin de bakın, özel af
olduğuna dair biz bas bas bağırıyoruz, ileri sürdüğümüz iddialar var ve bu
kanun teklifinde de bunlar mevcut fakat siz her seferinde bunu inkâr
ediyorsunuz. Bakın, Anayasa’nın 87’nci maddesi özel affı düzenlemektedir. “Özel
af” kavramı, aynı zamanda genel afla birlikte ele alınmakta ve nitelikli
çoğunluk aranmaktadır. Nitelikli çoğunluk nedir? Bu Parlamentoda verilebilecek
olan kararda 360 milletvekilinin buna “evet” oyu kullanması gerekiyor. Bakın
“özel af” kavramı Türk Ceza Yasası’nda tanımlanmaktadır, Türk Ceza Yasası’nın
65’inci maddesinin (2)’nci fıkrasında aynen şöyle geçiyor: “Özel af ile hapis
cezasının infaz kurumunda çektirilmesine son verilebilir veya infaz kurumunda
çektirilecek süresi kısaltılabilir…” Bu özel af yasasının Türk Ceza
Kanunu’ndaki tanımıdır değerli arkadaşlar. Bakın, siz özel af kanun teklifi getiriyorsunuz
fakat bunu kanun düzenlemesi şeklinde halka yansıtıyorsunuz ve bu şekilde
Anayasa’ya karşı dolambaçlı bir yol izliyorsunuz yani Anayasa’yı bu şekliyle
çiğniyorsunuz değerli arkadaşlar. 
Bu
kanun düzenlemesinde, bir diğer husus olan eşitlik ilkesine aykırı
davranıyorsunuz. Eşitlik ilkesine neden aykırı davranıyorsunuz? Bakın, bazı suç
tiplerini bu kapsamın dışında tutuyorsunuz ve bazı suç tiplerini de bu kapsamın
içine alıyorsunuz. Bu, Anayasa’nın 10’uncu maddesine de çok açık bir şekilde aykırılık
teşkil etmektedir. 
Bir
diğer husus şu değerli arkadaşlar: Şimdi, bakın, siz corona virüsü nedeniyle
cezaevlerini rahatlatmak istiyorsunuz, cezaevlerinde olan bu ölüm olayını
ortadan kaldırmak istiyorsunuz fakat ne yazık ki bakın, daha masum olan, daha
yargılaması bile yapılmayan tutuklama olgusunu bunun dışında tutuyorsunuz.
Peki, bu ne demek? Bu, şu demek değerli arkadaşlar: Bakın, 50 bin kişi şu anda
cezaevlerinde tutuklu, 50 bin kişi; altıda 1’i tutuklu. Bakın, bu kanun
düzenlemesinin görüşüldüğü andan itibaren ayda 2.500 kişi cezaevlerine alınıyor
çünkü tutuklama Türkiye’de tedbir olmaktan çıkarılmış durumda, tutuklama artık
istisna olmaktan çıkarılmış durumda ve temel ceza uygulaması hâline getirilmiş
durumdadır.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ABDULLAH
KOÇ (Devamla) - Bakın, kırılgan hâlde olan yargı maalesef siyasal iktidarın
etkisinde ve siyasal iktidarın etkisiyle şu anda işlem görüyor. Bakın, tahliye
kararı veren mahkemelerin üyeleri dağıtılmakta, her biri başka bir yere
gönderilmektedir. Bu da siyasal iktidarın yargı üzerinde olan etkisini
göstermektedir.
Değerli
arkadaşlar, bir diğer husus: Umut etme hakkı vardır cezaevinde olan kişilerin.
O ne demektir? Şimdi, infaz yasasında eşitlik olması gerekiyor, infaz yasasında
adalet olması gerekiyor. Cezaevinde sizin mahkûm etmiş olduğunuz bir kişinin
umut etme hakkı vardır, ne zaman ve hangi şekilde cezasını çekip de cezaevinden
çıkacağına ilişkin bilgi edinme hakkı vardır ve bunu da çok açık ve net bir
şekilde kendisine bildirmek zorundasınız. Bakın, bazı suç tiplerinde siz, ömür
boyu bir cezayı öngörüyorsunuz. Bu, hem insan haklarına aykırı bir durumdur hem
de insafa ve nizama uymayan bir durumdur. Bu nedenle de biz bu kanuna karşı
çıkıyoruz.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan (2/2762) esas numaralı Kanun Teklifi’nin 48’inci maddesinin aşağıdaki
şekilde değiştirilmesini arz ve teklif ederiz.
Gereğini
arz ederiz.
Saygılarımızla.
“MADDE
48- 5275 sayılı Kanunun 107 nci maddesinin ikinci fıkrasında yer alan “üçte
ikisini” ibaresi “yarısını” şeklinde değiştirilmiş ve aynı fıkraya aşağıdaki
cümleler eklenmiş; dördüncü fıkraya birinci cümlesinden sonra gelmek üzere
aşağıdaki cümle eklenmiş; altıncı fıkrasında yer alan “sürenin yarısı” ibaresi
“süre” şeklinde değiştirilmiş; dokuzuncu fıkrasında yer alan “Hâkim,” ibaresi
“İnfaz hâkimi,” ve “hâkime” ibaresi “infaz hâkimine” şeklinde değiştirilmiş ve
fıkraya aşağıdaki cümleler eklenmiş; onuncu fıkrasında yer alan “Hâkim,”
ibaresi “İnfaz hâkimi,” şeklinde değiştirilmiş; onbirinci fıkrası aşağıdaki
şekilde değiştirilmiş; onikinci fıkrasında yer alan "hâkimin” ibaresi
"infaz hâkiminin” şeklinde değiştirilmiş; onüçüncü fıkrasının (a) bendinde
yer alan "kalan cezasının aynen,” ibaresi "başlamak ve hak ederek
tahliye tarihini geçmemek koşuluyla sonraki işlediği her bir suç için verilen
hapis cezasının iki katı sürenin,” şeklinde değiştirilmiş ve fıkranın (b)
bendine "koşuluyla” ibaresinden sonra gelmek üzere "ihlalin
niteliğine göre” ibaresi eklenmiş; onbeşinci fıkrasında yer alan
"mahkemesi,” ibaresi "mahkemesinin bulunduğu yer infaz hâkimliği,” ve
"belirlenen ilk derece mahkemesi” ibaresi "belirlenen infaz
hâkimliği” şeklinde değiştirilmiştir.
Ancak,
Türk Ceza Kanununun;
a) Kasten
öldürme suçlarından (madde 81, 82 ve 83) süreli hapis cezasına mahkûm olanlar
cezalarının üçte ikisini,
b) İşkence
suçundan (madde 94 ve 95) ve eziyet suçundan (madde 96) süreli hapis cezasına
mahkûm olanlar cezalarının dörtte üçünü,
c) Cinsel
dokunulmazlığa karşı işlenen suçlardan (madde 102, 103, 104 ve 105) hapis
cezasına mahkûm olanlar cezalarının dörtte üçünü,
d) Uyuşturucu
veya uyarıcı madde imal ve ticareti suçundan (madde 188) hapis cezasına
mahkûm
olanlar cezalarının dörtte üçünü,
e) Devlet
sırlarına karşı suçlar ve casusluk suçlarından (madde 326 ilâ 339) süreli hapis
cezasına mahkûm olanlar cezalarının dörtte üçünü,
f) Atatürk
aleyhine işlenen suçlardan mahkum olanlar ile 301. Madde uyarınca mahkum
olanlar cezalarının dörtte üçünü,
infaz
kurumunda çektikleri takdirde, koşullu salıverilmeden yararlanabilirler.
Ayrıca, suç işlemek için örgüt kurmak veya yönetmek ya da örgütün faaliyeti
çerçevesinde işlenen suçlar ile Terörle Mücadele Kanunu kapsamına giren
suçlardan mahkûm olan çocuklar hakkında koşullu salıverilme oranı üçte iki
olarak uygulanır.”
"Koşullu
salıverilme oranı üçte ikiden fazla olan suçlar bakımından ise tabi oldukları
koşullu salıverilme oranı uygulanır.”
“İnfaz
hâkimi ayrıca, iki yılı geçmemek üzere denetim süreci içinde hükümlünün
denetimli serbestlik müdürlüğünce belirlenecek yükümlülüklere tabi tutulmasına
karar verebilir. Bu karar gereğince denetimli serbestlik müdürlüğü, risk ve
ihtiyaçlarını dikkate alarak hükümlüyü;
a-)
Belirli bir bölgede denetim ve gözetim altında bulundurma,
b-)
Belirlenen yer veya bölgelere gitmeme,
c-)
Belirlenen programlara katılma, 
yükümlülüklerinden
bir veya birden fazlasına tabii tutar. Denetimli serbestlik müdürlüğü
hükümlünün risk ve ihtiyaçlarını dikkate alarak yükümlülükleri değiştirebilir.”
“(11)
Hükümlünün koşullu salıverilmesi hakkında ceza infaz kurumu idaresi tarafından
hazırlanan gerekçeli rapor, infaz işlemlerinin yapıldığı yer infaz hakimliğine
verilir. İnfaz hâkimi, bu raporu uygun bulursa hükümlünün koşullu
salıverilmesine dosya üzerinden karar verir; raporu uygun bulmadığı takdirde
gerekçesini kararında gösterir. Bu kararlara karşı itiraz yoluna gidilebilir.”
 Muhammet
Naci Cinisli Ümit Özdağ Zeki Hakan Sıdalı
 Erzurum İstanbul Mersin
 Yasin
Öztürk Ayhan Erel 
 Denizli Aksaray 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Ayhan Erel’in.
Buyurun
Sayın Erel. (İYİ PARTİ sıralarından alkışlar)
AYHAN
EREL (Aksaray) – Sayın Başkan, değerli milletvekilleri, yüce Türk milleti; Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 48’inci maddesi üzerine partim İYİ PARTİ
adına söz almış bulunmaktayım. Yüce heyetinizi saygıyla selamlıyorum.
48’inci
madde okunduğu gibi oldukça karmaşık, karışık, anlaşılır bir şekilde tanzim
edilmemiş, anlaşılır bir dille maalesef yazılmamıştır. Bu yazılış şekliyle
insanların ilk bakışta kafalarında, düşüncelerinde çeşitli yanlış anlamalara
sebep olmaktadır. Bunu Komisyonda dile getirmiştik. Orada da akademisyenlerin,
Yargıtay Daire Başkanlarının ve Genel Müdürümüzün açıklamalarıyla olayı
anlamıştık ancak neden bu kadar karmaşık bir şekilde yazıldığını hâlâ anlamış
değiliz. Oysa çok basit bir şekilde bunu kanun metnine geçirebilirdik. Mesela,
baktığımızda, tüm suçlarda genel olarak cezalar kural olarak önceden 2/3’müş
1/2’ye düşüyor.
Yine,
terör suçlarında değişen bir şey yok; 3/4, 3/4. Cinsel suçlarda nitelikli
olarak ayırdığımızda, nitelikli suçlarda da bir değişme yok. Yine, basit cinsel
suçlarda eski ile yeni düzenleme arasında bir değişiklik yok. Yine, cinsel
suçlar, çocukların işlediği suçlara baktığımızda bunlarda da bir değişiklik
yok. Uyuşturucu ticareti suçunda, eski ile yeni arasında bir değişiklik yok.
Kasten adam öldürme suçunda çocuk ve yetişkin ayırt etmeksizin yine bir
değişiklik yok. İşkence ve eziyette değişiklik yok. Suç işlemek amacıyla örgüt
kurma suçunda şu anda 3/4 ama yeni düzenlemeyle 2/3 oranında bir indirime
gidiliyor yani bu örgüt kurmayı teşvik eder mi bilemiyorum, niye böyle bir
düzenleme olmuş. Yine suç işlemek amacıyla örgüt kurmada da çocuklara verilen
cezada bir indirim yok; mükerrirlerde, yetişkin ve çocuk ayrımında 3/4’ten
2/3’e düşüyor; mükerrirde de bir indirim var. Devlet sırlarına karşı işlenen
suçlarda bir değişiklik yok. 
Yani
bu kadar basit bir şekilde tanzim edilecek olan bir kanun metni maalesef çok
karışık, karmaşık bir şekilde tanzim edilmiş, anlaşılması çok mümkün
görünmüyor, hâlâ niye böyle yazılmış anlamış değiliz.
Yine
biz İYİ PARTİ olarak bu infaz yasası gündeme geldiğinde “Terör suçlarında,
uyuşturucu suçlarında, cinsel istismar suçlarında infaz indirimi yapılmasın.”
demiştik. Bunlar yapılmadı, ancak bunun yanında “Atatürk’e, Türklüğe hakaret
suçlarında indirim yapılmasın.” dedik ama bunda 1/2 oranında indirim var. 
Yine,
bu şartlı tahliyeden 90 kişi yararlanacak deniliyor. Bunların, yararlanacak
olan hükümlülerin suçlarının mahiyetini, vasfını, ne kadar kişi olduklarını biz
bugüne kadar gerek Bakanlıktan gerek Komisyondan bir türlü öğrenemedik; bir
devlet sırrı gibi saklandı. Ya, bunu niye saklıyorsunuz? Yani kamuoyundan
sakladığımız, kamuoyunun bilmesini istemediğimiz bilgiler mi var? Yani hâlâ
anlaşılır değil. Acaba cinsel istismar suçundan şu kadar kişi tahliye mi
edilecek, izin mi kullanacak? 75 bin hükümlünün izin kullanacağı söyleniyor.
Bunların da suçlarıyla ilgili -vasıf ve mahiyetine göre- kamuoyu bir bilgi
sahibi değil, keşke bunları kamuoyuyla paylaşsaydınız. Hani “Kamu vicdanında
yer buluyor.” diyorsunuz ya, o zaman çok daha rahat bulmuş olurdu. Açıkçası,
hâlâ neden saklandığını ben de çok merak ediyorum, kamuoyu da merak ediyor
yani… 
ÖZLEM
ZENGİN (Tokat) – Saklanmayla ilgili bir şey yok. 
RECEP
ÖZEL (Isparta) – Saklama yok. 
AYHAN
EREL (Devamla) – Ya, açıklayın o zaman yani devlet sırrı gibi… Devletin elinde
bu veriler var, Adalet Bakanlığının elinde veriler var.
YASİN
ÖZTÜRK (Denizli) – Ali Bey biliyor, Ali Bey açıklasın. 
AYHAN
EREL (Devamla) – Günümüzde cinsel istismardan tutuklu ne kadar… 
ALİ
ÖZKAYA (Afyonkarahisar) – Biraz sonra söyleyeceğim. 
AYHAN
EREL (Devamla) – Peki, söyleyecekseniz biz bekliyoruz. 
Gene
daha önce de söylemiştik, bu adli para cezasına çarptırılan hükümlüler eğer
parayı yatıramıyorlarsa bu, belirli bir miktar üzerinden hapis cezasına
çevriliyor. Tüm suçlarda, suçlara verilen cezalarda indirim olduğu hâlde adli
para cezasına çevrilen hapis cezalarında böyle bir indirim yok yani “Paran
varsa öde kurtul, paran yoksa hadi bakalım infaz kurumuna.” 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Erel. 
AYHAN
EREL (Devamla) – Bu kadar suçta indirim yaparken adli para cezalarının hapis
cezasına çevrilmesinde niçin indirim yapmıyorsunuz; ben onu anlamış değilim
yani gaspçının, hırsızın, şunun bunun, herkesin cezalarının infazında indirim
yapıyorsunuz ama parası olmayan, adli para cezasına çarptırılan ama parayı
bulup yatıramadığı için hapse düşen bir hükümlüden bunu esirgiyorsunuz. Ya, bu
mantığı anlamış değiliz; niye böyle yapılıyor, onu da bilmiş değiliz. Sanırım,
Komisyon üyeleri veya AK PARTİ’li arkadaşlarımız bu konuda bize tatmin edici bir
cevap verirler. 
Kader
mahkûmları için söylediklerimiz vardı ama maalesef, bugüne kadar “Kanunun
metninde veya terminolojisinde sıkıntı olur, kanunun bütünlüğünü bozar.” gibi
mazeretlerle bunlar gündeme alınmadı ama gerçekten “kader mahkûmu” diyen nitelendirilen,
iradesi dışında veya mecburen suç işlemek zorunda kalan insanlar da sizlerden
iyi bir haber bekliyor. 
Hepinize
saygılar sunuyorum. (İYİ PARTİ sıralarından alkışlar) 
II.- YOKLAMA
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Siirt) – Sayın Başkan, yoklama istiyoruz. 
BAŞKAN
– Önergeyi oylarınıza sunmadan önce bir yoklama talebi vardır, yoklama
yapacağım. 
Sayın
Koç, Sayın Beştaş, Sayın Işık, Sayın Taşdemir, Sayın Kemalbay, Sayın Çepni,
Sayın Ersoy, Sayın Koçyiğit, Sayın Çelik, Sayın Sarısaç, Sayın Gergerlioğlu,
Sayın Kaya, Sayın Hatımoğulları Oruç, Sayın Başaran, Sayın Coşkun, Sayın
Kaçmaz, Sayın Eksik, Sayın Öcalan, Sayın İmir.
Değerli
arkadaşlar, yoklama işlemini başlatıyorum.
Yoklama
için dört dakika süre veriyorum.
(Elektronik
cihazla yoklama yapıldı)
BAŞKAN
– Arkadaşlar, pusulaya gerek yok çünkü yarıda kesiyorum.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- Toplantı yeter sayısı vardır.
Önergeyi
oylarınıza sunuyorum: Kabul edenler... Etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 48'inci
maddesiyle 5275 sayılı Ceza ve Güvenlik Tedbirlerinin İnfazı Hakkında Kanun’un
107'nci maddesinin 2’nci fıkrasında yapılan değişikliğe aşağıdaki (ğ) bendinin
eklenmesi ve fıkranın son cümlesindeki "mahkûm olan çocuklar” ibaresinden
sonra gelmek üzere "ve Türk Ceza Kanununun 314'ncü maddesinin üçüncü fıkrası
kapsamında mahkûm olanlar” ibaresinin eklenmesini arz ve teklif ederiz.
"(ğ)
Kasten yaralama suçundan (madde 86/3) hapis cezasına mahkum olanlar”
 Tufan
Köse Süleyman Bülbül Zeynel Emre
 Çorum Aydın İstanbul
 Turan
Aydoğan Alpay Antmen  İstanbul Mersin 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım.
BAŞKAN
– Önerge üzerinde söz talebi Sayın Turan Aydoğan’ın. 
Sayın
Aydoğan, buyurun. (CHP sıralarından alkışlar)
TURAN
AYDOĞAN (İstanbul) – Efendim, gecenin bu saatinde mesaisini buraya ayıran tüm
milletvekili arkadaşlarımı yürekten selamlıyorum.
Adalet,
kâinatın temelidir. Adalete ilişkin çok güzel özdeyişler var. Kuvvete
dayanmayan adalet aciz, adalete dayanmayan kuvvet zalimdir. 
Şimdi,
bu yasa teklifini baştan itibaren konuşurken ısrarla ve inatla dile
getirdiğimiz bazı kavramlar var, onlardan bir tanesi de eşitlik ilkesine uygun,
adalet duygusunu rencide etmeyecek ve tatmin edecek bir yasayı buradan
çıkaralım meselesiydi. İşte, burada çok net anlatılmış, eğer bu teklif
yasalaşır ve adalet duygusunu tatmin etmezse bunun arkasındaki kudret
zalimlikle suçlanır; bu, zalimlik olur. Israrla ve inatla bazı şeyleri
anlatmaya çalışıyoruz. Ben diyorum ki biz anlatamadık, yetenek… Sorun bizde. Ya
anlatamıyoruz ya anlamayla alakalı bir sorun var meselesi ortaya çıkıyor. Asla
anlamayla alakalı bir sorun olduğunu düşünmüyorum ama sizden istirham ediyorum,
-bakın, bu teklifi sonuçlandıracağız büyük bir ihtimalle yarın- biz burada
konuşurken siz de lütfen vicdanlarınızla baş başa kalın. Vicdanlarınızla baş
başa kalırsanız ne demek istediğimizi gayet net anlayacaksınız çünkü bu işin
özeti vicdandan geçiyor. 
Şimdi,
bu üzerinde konuştuğumuz maddenin de böyle bir özelliği var. Genel anlamıyla
beraber, Terörle Mücadele Kanun’daki ve Ceza Kanunu göndermesiyle terör tarifi
üzerinden birçok insanı cezaevine sokabiliyorsunuz. Bakın, size anımsatayım: Bu
ordunun Genelkurmay Başkanı da terör örgütünün lideri olarak yargılandı sizin
iktidarınızda. Şimdi bu Mecliste milletvekilliği yapan insanlar var -mesela
bizim Mehmet Ali Çelebi kardeşimiz- terör örgütü üyesi olarak yargılandılar.
Bir kısım arkadaşlarımız yine KHK’yle bu adaletsizliklerin kurbanı oldular.
Sayın İbrahim Kaboğlu, burada milletvekili ama herkes milletvekili olamıyor.
Sosyal ölü olarak, sivil ölü olarak yaşayan insanlar var hayatımızın
içerisinde. İşte, burada adalet duygumuzun hayata geçmesi gerekiyor ve eşitlik
ilkesine göre bakmamız gerekiyor. Şimdi, bu terör tarifi, ucu açık ve
istenildiğinde istenilen herkesi içeri atacak şekilde kullanıldığından dolayı
bu 48’inci madde, bu anlamda arızalı bir madde özelliği gösteriyor. Çok somut
ve net diyoruz, şiddet ögesinin netleştirildiği, kalkışma hâli itibarıyla yakın
tehlike yaratmaya yönelik olmayan eylemler ile olanları birbirinden ayırmak
lazım. İşte, bu hatayı işlediğimiz sürece, somutlaştırmadığımız sürece yargısı
sorunlu olan bir ülkede, bu sorunları daha daha yaşayacak hâlde oluyoruz.
Buradan çıkmamız lazım, burada birbirimizi anlamamız lazım. Israrla ve inatla
üzerinde durduğumuz -adına örtülü af dersiniz ya da demezsiniz- bu Meclisin
milletin temsilcisi olduğunu kabul ederek milletin mutabakatının oluşmasının da
bu Meclisin nitelikli çoğunluğundan geçtiğini anlamaktan olması geçiyor. Biz
ısrarla şunu demedik: İlla gelin, bu maddeler oylanırken şu sayıyla oylayın
demedik. O sayılara gerek kalmayacak şekilde siyasi partilerin mutabakatının
sağlanabilecek olduğu bir çalışmadan bahsettik. Bu yasa, züccaciye dükkânına
girmiş fil gibi yapılamaz, yapılmamalı. Siyasi partilerin mutabakatının
oluşması gerekir. Vakit çok geç değil, bunlarla ilgili önlem alabiliriz,
bunlarla ilgili beraber çalışıp yeni şeyleri buraya koyabiliriz. 
Koymazsak
ne olur? Koymazsak bu sorumluluğu taşımayız. Benden önceki konuşmacı
arkadaşlarımız söyledi, ben daha önce size söylemiştim; yokuz bu ihlallerinizin
içerisinde. Cezaevinden insanların çıkmasını çok istiyoruz, virüs tehlikesinden
ötürü özgürlüklerine kavuşmaları gerekiyor ama böyle ısrarla devam ederseniz
önünüzde bir seçenek kalıyor sizin, şair söylemiş bunu “Sana düşman, bana
düşman/Düşünen insana düşman.” Bu sizin için söylenmedi, bu sizler için
söylenmedi, bu yasa teklifini geçirecek insanlar için söylenmedi ama böyle
davranırsanız bu yafta üzerinizde kalacak. Düşünen insanlara düşman
olacaksınız, düşünen insanların düşmanı bir yasa hayata geçireceksiniz. Gelin,
yol yakınken buradan vazgeçelim. 
Israrla
ve heyecanla “Bir an önce bu yasa çıksın.” diyorsunuz, ben size başka bir
hatırlatmada bulunayım: Sayın Cumhurbaşkanının 104’üncü maddede yetkisi var;
cezaevindeki engellilerle ilgili var, sağlık sorunu olanlarla ilgili var, yaşlı
olanlarla ilgili var; niye kullanmıyor kardeşim, niye kullanmıyor? Biz
alelacele sabahın dördüne kadar burada yasa yaparken Sayın Cumhurbaşkanı, risk
grubunun içinde olan insanları çoktan tahliye etmiş olabilirdi. R tipi
cezaevlerinde kendi hizmetlerini göremeyen engelli hastalar var, sağlık sorunu
olan hastalar var. 
(Mikrofon
otomatik cihaz tarafından kapatıldı) 
TURAN
AYDOĞAN (Devamla) – Sayın Başkanım, tamamlayayım müsaade ederseniz.
BAŞKAN
– Tamamlayın sözlerinizi.
TURAN
AYDOĞAN (Devamla) – Onların hâlâ cezaevinde yatıyor olması o maddeden kaynaklı
bir ayıptır. Bu maddeye istinaden çıkarılan isimler var. Popülizm yapmayacağım,
yaşı bilmem kaç olmuş, falan suçtandı, niye çıktı demeyeceğim; çıksın kardeşim.
O yaşa gelmişse, o yaşa gelmiş olanı çıkarma yürekliliğini gösteriyorsa Sayın
Cumhurbaşkanı, bunları çoktan çıkarmış olması gerekirdi. 
Bir
mahcubiyet daha yaşıyoruz. Birtakım cumhuriyet başsavcıları diyorlar ki: “Biz
cuma günü bu tahliyeleri yapacak şekilde kendimizi hazırladık.” Neye göre?
Sizin henüz teklif hâlindeki yasa teklifinizi göre. İşte, buradan ortaya şöyle
bir şey çıkıyor: Bizi dinlemiyorsunuz, Meclise bir saygı duymuyorsunuz. Bu
teklifi deklare etmişsiniz, o cumhuriyet savcıları hazırlıklarını yapmışlar,
kimleri çıkaracaklarını şimdiden deklare ediyorlar. Ben şimdi bu Meclisin
şahsiyetini kurtarmak anlamında diyorum ki: Bu yasa çıkabilmesi için gerekli
olan uzlaşmayı yol yakınken sağlayalım, yoksa bunun vebali yakanızda olacak.
Hepinize
saygılar sunuyorum. (CHP ve HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 48’inci maddesi ile 5275 sayılı
Kanun’un 107’nci maddesinin ikinci fıkrasına eklenen birinci cümleye (a)
bendinden sonra gelmek üzere aşağıdaki (b) bendinin eklenmesini ve diğer
bentlerin buna göre teselsül ettirilmesini ve aynı fıkraya eklenen ikinci
cümleye "çocuklar” ibaresinden sonra gelmek üzere "ile 1/1/1983
tarihli ve 2937 sayılı Devlet İstihbarat Hizmetleri ve Milli İstihbarat
Teşkilatı Kanunu kapsamına giren suçlardan mahkûm olanlar” ibaresinin
eklenmesini arz ve teklif ederiz.
“b)
Neticesi sebebiyle ağırlaşmış yaralama suçundan (madde 87, fıkra iki, bent d)
süreli hapis cezasına mahkûm olanlar,”
 Bülent
Turan Oya Eronat Recep Özel
 Çanakkale Diyarbakır Isparta
 Jülide
İskenderoğlu Ali Özkaya
 Çanakkale Afyonkarahisar
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkan.
BAŞKAN
– Önerge üzerinde söz talebi Sayın Ali Özkaya’nın.
Buyurun
Sayın Özkaya. (AK PARTİ sıralarından alkışlar)
ALİ
ÖZKAYA (Afyonkarahisar) – Sayın Başkanım, saygıdeğer milletvekillerimiz; bu
saatte önergemizle ilgili bilgilendirme ve açıklama yapmayı arzu ediyorum. 
Tabii,
Türk Ceza Kanunu’ndaki 87’nci madde, neticesi itibarıyla ağırlaştırılmış suçlarla
ilgili. Biz, Ceza İnfaz Kanunu 107’nci maddesindeki 3/2 olan infazı ½’ye
indiriyoruz genelde fakat burada istisna hükümler koyduk malum. Bu istisna
hükümlerin tamamı ve önemli bir kısmı şahsa karşı işlenen suçlar. 
Malum,
yaşam hakkı en temel insan hakkıdır. Anayasamızın 13’üncü, 15’inci maddelerinde
de diğer maddelerinde de ve bütün uluslararası sözleşmelerde de bir numaralı
hak yaşam hakkıdır, diğer bütün haklar tali haklardır ve bundan sonra gelen
haktır. Çekirdek haklarında en önemli hak yaşam hakkıdır. İşte, bu yaşam
hakkını koruyan adam öldürme suçunun süreli hâlleri 1/2’ye inmemesi için 2/3’te
kalmasını düzenledik. 
Bundan
sonra, yeni bir fıkra daha ekliyoruz. Bilhassa muhalefet partilerinin de sık
sık dile getirdiği ve bizim -geçici maddede de istisna olarak kabul
etmediğimiz- biraz sonra 52’nci maddede görüşeceğimiz yüze kezzap atma gibi,
gerçekten canavarca hisle işlenen suçları da bunun içine alarak, burada da
1/2’ye inmeyip 3/2’de kalmasını arzu ediyoruz. 
Yine,
burada çocuklarımızın işlediği suçlar, bilhassa çocukların işlediği uyuşturucu,
örgüt kapsamındaki suçlar, terör suçlarında da 3/2 oranını koruyoruz. Zira, suç
örgütlerinin ve terör örgütlerinin çocukları istismar etmemesini çok
önemsiyoruz ve bu kapsamda da düzenlemeyi getiriyoruz. 
Yeni
önergemizle, bir de Millî İstihbarat Teşkilatına karşı işlenen suçlarda mevcut
kanunda da 3/2, 3/2’ydi, koruyoruz. 
Burada,
az önce 46’ncı maddede önergemiz kabul edildi. Sayın Özgür Özel “Acaba ne
değişti, bunu izah etsin teklif sahipleri?” demişti. 46’ncı madde, malum, bizim
koşullu salıverilmedeki 1/2, 2/3 ve 3/4 oranlarında maktu denetimli
serbestlikten nispi denetimli serbestliğe geçişimizle ilgili temel bir
maddemizdi. Bunu, müzakeremiz sonucunda, inşallah, bir başka kanun teklifi
içinde görüşmeyi uygun gördük ve bir yıllık maktu denetimli serbestliğin bu
aşamada devamına karar verildi o maddenin kabul edilmesiyle birlikte, 1/10
dediğimiz denetimli serbestliği bu aşamada kaldırmış olduk, o maddeyi böylece
kabul ederek düzenlemiş olduk.
Diğerlerinde,
arkadaşlar sık sık söylüyorlar. “Efendim rüşveti alan çıkıyor, rüşveti yazan
gazeteci kalıyor.” Böyle bir şey hiç söz konusu değil arkadaşlar. Dün de
söyledim, rüşvet, zimmet, irtikapla ilgili 300 bin tutuklu ve hükümlünün
içindeki sayı 200. Şimdi, bir rüşveti aldığını iddia eden memura karşı gazeteci
yazı yazarsa, ya iftira olur ya hakaret olur ya da suç isnadı olur.
TURAN
AYDOĞAN (İstanbul) – Ya da rüşvet gerçektir.
ALİ
ÖZKAYA (Devamla) – Rüşvet gerçekse zaten sorun olmaz, ispat olur Anayasa’nın
ispat hakkı gereğince ve Ceza Kanunu’nun 120’nci maddesi gereğince hiçbir suç
olmaz orada. O sebeple, bu iddialarınız doğru değil, gerçeği yansıtmıyor.
Gazetecilerle ilgili; 22 gazeteci tutuklu, 79 gazeteci hükmen tutuklu, 100
gazeteci de hükümlü; toplam 200 kişi. Şimdi, 200 kişi var, bunların suçlarının
da yüzde 70’i PKK ve FETÖ ve önemli bir kısmı. 
220’nci
maddenin (6)’ncı fıkrasının son cümlesi açık şekilde der ki: “Bu maddeden
mahkum olmak için silahlı suç örgütü olması gerekir, o suç örgütüne destek
sağlamak gerekir.” Elbette ki her zaman suç örgütünün üyesi olmadan da o suç
örgütüne yardım etmek mümkündür, propagandasını yapmak mümkündür. 
Arkadaşlar,
bu kanun terör örgütüne karşı mutlak bir koruma sağlıyor, bunu asla kabul
etmiyor. Uyuşturucuya karşı böyle, cinsel suçlara karşı böyle. Sayın Ayhan
Erel’e, Sayın Vekilimize de teşekkür ediyoruz, az önce bizim söylediklerimizin
hepsinin doğru olduğunu bir kez daha gündeme getirdi, “Tek bir adımda mevcuttan
geri adım olmadığını” söylemiş oldu.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
ALİ
ÖZKAYA (Devamla) – Sayın Başkanım, bu önemli…
BAŞKAN
– Verdim bir dakika daha süre.
Buyurun.
ALİ
ÖZKAYA (Devamla) – Teşekkür ediyorum.
Bunu
söylemiş olalım.
Efendim,
arkadaşlar, ısrarla “Anayasa Mahkemesi iptal eder, bu koşullu salıverme
değildir, özel aftır.” diyorlar. Anayasa Mahkemesi, 4758 sayılı Kanun’la ilgili
2002 yılında verdiği kararda, bakın, 4 tane ilke koydu arkadaşlar: Bir, cezanın
belli bir süresini cezaevinde geçirecek. İki, iyi hâlli olacak. Üç, gözetimle
salıverilecek. Dört, bu süre içinde suç işlerse geri cezaevine gelecek. Dördün
dördü de bu kanunda var. Dolayısıyla, af değil, mutlak bir koşullu salıverme
kanunu, bir infaz kanunu; hiçbir tereddüt yok, Anayasa Mahkemesinin kurallarına
uygun, net bir tanımlama. Bunu da bütün herkese söylemiş olalım. 
Dün
de tekrar ettik. “Sayın Cumhurbaşkanımız, efendim, daha önce 312’yle ilgili
yargılandı.” 312’nin bugünkü karşılığı 216, hem Terörle Mücadele Kanunu 3’üncü
maddesindeki mutlak terör suçlarından değil hem de 4’üncü maddesindeki terör
amacıyla işlenen suçlar değil.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
ALİ
ÖZKAYA (Devamla) – Tamamlıyorum Sayın Başkanım.
Dolayısıyla
bu da bir haksız isnat ve iftiradır; bu da doğru değil. 
“95’inci
maddedeki, efendim, bu özel izinden açıkta olanlardan işte, terör suçları,
siyasi suç, şu suç -siyasi suç diye bir suç olmadığını her zaman söylüyoruz-
yararlanmıyor.” Hayır, o da doğru değil. Açıkta olan her kişi, 95’inci
maddedeki izinden, bugün itibarıyla -üç ayda bir üç gün yedi güne çıktı bu
kanunla- herkes yararlanıyor. Burada da eşitlik ve adalet var, burada da
herhangi bir sorun yok.
Son
sözlerim de cezaevlerinde kendisini gönüllü mahkûmiyete adamış, gerçekten yirmi
dört saat orada görev yapan ceza infaz kurumlarımızın müdürleri, 2’nci
müdürleri, infaz başmemurları, infaz memurları ve sağlık çalışanları; hepsine
de şükranlarımızı sunuyoruz. Bu zor süreçte onlar da yirmi dört saat
coronavirüse karşı da her türlü sıkıntıya karşı da teröre karşı da canhıraş
çalışıyorlar. Onlara da teşekkür ediyoruz. 
İnşallah,
önergemizin kabulüyle de kanunumuz hayırlara vesile olsun diyorum. 
BAŞKAN
– Teşekkür ediyorum.
AYHAN
EREL (Aksaray) – Ali Bey sayıları verecektiniz... 
ALİ
ÖZKAYA (Devamla) – Başkanım müsaade ederse onu da söyleyeyim.
AYHAN
EREL (Aksaray) – Alalım sayıları Başkanım. 
BAŞKAN
– O da bir başka bahara.
ALİ
ÖZKAYA (Devamla) – Yüce heyetinizi saygıyla selamlıyorum. (AK PARTİ ve MHP
sıralarından alkışlar) 
MERAL
DANIŞ BEŞTAŞ (Siirt) – Sayın Başkan…
BAŞKAN
– Sayın Beştaş, buyurun.
IV.- AÇIKLAMALAR (Devam)
58.- Siirt Milletvekili Meral Danış Beştaş’ın,
Afyonkarahisar Milletvekili Ali Özkaya’nın görüşülmekte olan 207 sıra sayılı
Kanun Teklifi’nin 48’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Evet,
terör tanımını tartışmaya devam edeceğimizi söylemiştik. Mademki çalışmaya
devam ediyoruz bir katkı yapalım hatibin konuşmasına. 
“Terör”
genel olarak kabul gördüğü üzere… Aslında “Neye göre, kime göre terör?”
sorusunu sorarak başlamak lazım. Örneğin, tüm dünya HTŞ’yi terör örgütü olarak
kabul ediyor ama AKP iktidarı onları direnişçi olarak görüyor ve bunu ilan
ediyor. MİT tırlarında bebek bezi olduğunu bir tek iktidar partisi söylüyor.
Yine, mesela, dünyanın hiçbir ülkesi SDG’yi terör örgütü olarak görmüyor ama
Türkiye öyle görüyor. AKP iktidarı, Fetullah Gülen cemaatiyle uzun süre
iktidarını paylaştı ve birlikte bu ülkeyi yönetti, devletin kapılarını sonuna
kadar açtı, ne istediyse cemaate verdi ama şimdi “terör örgütü”. Yani, Sayın
Cumhurbaşkanı, zamanında bir terör örgütü liderine: “Gel de bitsin bu hasret.”
diyebiliyordu, bunu hepimiz biliyoruz. Cemaate yardım yataklık ya da örgüt
üyeliği ikiye ayrılıyor. Türk ceza hukukunda da dünya ceza yargılamasında da
böyle bir niteleme yoktur. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
MERAL
DANIŞ BEŞTAŞ (Siirt) – Örgütle bağını 17-25 Aralık 2013’ten sonra kesenler
masum ama devam edenler terörist. Bu ülkede “FETÖ” denilen yapının çıkardığı
kanunlar var, yaptığı hâkim, savcı atamaları var. Şu an içeride olan vekiller
ve siyasetçilerin birçoğunu içeride tutuklu olan cemaat savcıları hazırladı. Örneğin,
Demirtaş’ın, Baluken’in, Kışanak’ın, Selma Irmak’ın iddianamesini şu anda
“terörist” denilen savcılar hazırladı ve hâkimler de karar verdi. 
Gerçekten
AKP iktidarı bu ülkenin başına gelmiş en büyük trajedidir. Kimin terörist olup
olmadığına elinde güç olan iktidar karar veriyor, güçlü olan “terörist”
kavramını belirliyor. Her iktidarın “terörist”i başka, bunu söylemeye devam
edeceğiz. Güce değil, yasalara güvenmek gerekiyor, demokratik bir Anayasa’nın
olması gerekiyor.
Demin
sayın hatibin ilk cümlesinin altına bu vesileyle imza atıyorum: “Yaşam hakkı en
temel haktır ve yaşam hakkının olduğu yerde diğer bütün haklar ayrıntı olarak
kalır.” o bölümüne katılıyorum.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MERAL
DANIŞ BEŞTAŞ (Siirt) – Bitiriyorum.
Biz,
bir haftadır -bugün 6’ncı gün, 7’nci güne geçtik- ısrarla, istikrarlı bir
şekilde diyoruz ki, içeride tutulan herkesin yaşam hakkı tehlikede; ayrımsız
söylüyoruz. Öyle vicdansız bir kanun teklifiyle karşı karşıyayız ki, hasta ve
yaşlıları “terör” olup olmamaya göre ayırıyorsunuz. Şu anda Türkiye’de 457
hasta hükümlü ve tutuklu var ve bu 457 hasta tutuklu ve hükümlü ölecekler ya,
daha nasıl ifade edeyim -çok özür diliyorum yakınlarından- her an ölebilirler
ve onlara “Cezaevinde ölün.” diyoruz. Biz de diyoruz ki: “O maddeyi değiştirin,
gidip evlerinde ölsünler.” Bundan daha insancıl bir talep olabilir mi? O 84
yaşındaki, 80 yaşındaki insanlar yirmi beş yıldır hapiste ve bu suç ayrımı
sebebiyle cezaevinde öldürülüyorlar. Bu sese kulak verin diyorum.
Teşekkür
ediyorum.
MAHMUT
TANAL (İstanbul) – Sayın Başkanım…
BAŞKAN
– Buyurun Sayın Tanal.
59.- İstanbul Milletvekili Mahmut Tanal’ın,
Afyonkarahisar Milletvekili Ali Özkaya’nın görüşülmekte olan 207 sıra sayılı
Kanun Teklifi’nin 48’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MAHMUT
TANAL (İstanbul) – Sayın Başkanım, Sayın Özkaya biraz önce dedi ki: “Sayın
Cumhurbaşkanıyla ilgili söylenilen laflar, söylemler gerçek dışı.” 9 Kasım 1982
tarihli Resmî Gazete elimde, Anayasa’nın 76’ncı maddesine göre milletvekili
seçilme yeterliliği… O dönemde Sayın Cumhurbaşkanının eylemini, ideolojik ve
anarşik eylemlere katılma olarak nitelendirilmiş.
ÖZLEM
ZENGİN (Tokat) – 312’den açtı.
MAHMUT
TANAL (İstanbul) - Bitiriyorum, izninle bitiyor.
Ve
engel olduğu için, 27 Aralık 2002 tarihinde, Anayasa maddesinde “ideolojik ve
anarşik eylemler” ibaresi yerine “terör eylemleri” şeklinde değiştirilmiştir.
BAŞKAN
– Yani muradınız ne, bunları kayıtlara geçirmek için mi söylediniz?
MAHMUT
TANAL (İstanbul) – Bu değiştirildiği için Sayın Cumhurbaşkanı o dönem
milletvekili oldu. Yani o denilenler doğru hadiseler. Yani ikisi de burada,
elimde.
ALİ
ÖZKAYA (Afyonkarahisar) – Hiç doğru değil.
BAŞKAN
– Tamam.
Sayın
Zengin, buyurun.
60.- Tokat Milletvekili Özlem Zengin’in, Siirt
Milletvekili Meral Danış Beştaş’ın yaptığı açıklamalarındaki bazı ifadelerine
ilişkin açıklaması
ÖZLEM
ZENGİN (Tokat) – Sayın Başkanım, vallahi Sayın Tanal, bu akşam beni şaşırtıyor.

Önce
şunu ifade etmek istiyorum, HDP Grup Başkan Vekili Sayın Danış Beştaş, arka
arkaya birkaç tane terör örgütünün ismini saydı, ben tekrar saymayacağım. Yani
bu görüşmelerden edindiğim şey: Şimdi, sorular soruluyor, önemsiyoruz, cevabını
veriyoruz, burada tartışıyoruz; bazı arkadaşlar dışarıda oluyor, gelmiyor,
dinlemiyor; kürsüye geliyor arkadaşım, aynı konuyu sanki hiç biz gündem
yapmamışız gibi yine “Cesetler kutularda.” falan… Yani boşuna mı uğraşıyoruz?
Hastalarla alakalı bilgi soruyorsunuz, tek tek ara, sor, cevap ver. Yani inanın
faydasız görüyorum bazı şeyleri artık. Böyle bakıldığı zaman tekrar ifade
edeyim, madem öyle, sevmiyorum ama kayda girsin diye söylüyorum. Bütün o
bahsettiğiniz terör örgütlerini biz, terör örgütü olarak kabul ediyoruz, bunu
bin defa söyledik, bin defa. Biz kabul ediyoruz ama siz, aslında Türkiye’nin en
önemli terör örgütünü terör örgütü olarak kabul etmiyorsunuz, söylemiyorsunuz
bunu. (AK PARTİ sıralarından alkışlar) Bunu daha bir kez olsun telaffuz
etmediniz, tam tersine, arkadaşlarınız, burada, bu kürsüde onların siyasetin
bir parçası olduğunu bizlere haykırdı, telakki etti, söyledi. O yüzden, lütfen,
rica ediyorum. Yani el insaf diyorum artık. 
Ali
Özkaya arkadaşımız, milletvekilimiz biraz evvel çok güzel bir konuşma yaptı:
“Sayın Cumhurbaşkanımız, o dönemde belediye başkanıyken 312’den mahkûm oldu,
312 mutlak terör suçu olarak telakki edilmemiştir.” diye ifade etti kendisinin
almış olduğu cezayı, “Bugünkü anlamda 216’dandır.” diye ifade etti. Yani aynı
şey değil, hukuken de aynı şey değil, ceza hukuku açısından da aynı şey değil.
Velhasılıkelam bu kadar herhâlde kafidir diye düşünüyorum. 
Teşekkür
ediyorum.
BAŞKAN
– Teşekkür ediyorum.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler…
Etmeyenler… Kabul edilmiştir.
Buyurun
Sayın Beştaş.
IV.- AÇIKLAMALAR (Devam)
61.- Siirt Milletvekili Meral Danış Beştaş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Şimdi, açıkçası insanın kendini önemsemesi iyi bir şey
değildir, önemli olan başkaları tarafından önemsenmektir. Sayın Grup Başkan
Vekili öyle bir dille ifade etti ki aramıza öyle bir hiyerarşi koydu ki anlamakta
zorlanıyorum. Bize soruluyor, geliniyor, gidiliyor, biz yanıt veriyoruz,
hastalarla ilgili biz yanıt veriyoruz ama sonra tekrar konuşuyoruz. Yani nasıl
bir dildir bu ya! İkimiz mevkidaşız ve ani bir şey olur, tabii ki biz, insani
temelde burada, iktidar partisine, hani İçişleri Bakanlığına, Adalet
Bakanlığına gidip bu tip şeyleri sorarız ama biz bir partiyiz. 
Ben,
hasta tutuklu ve hükümlülerle ilgili, doğrudur, doğrudur, size değil ama diğer
Grup Başkan Vekiline söyledim “Ya, lütfen bari şu 457 hasta tutuklu ve hükümlü
için bir daha değerlendirin.” dedim. Bunu bütün Türkiye’ye söylüyorum, bunu
kürsüden de söylüyorum. Ya, bu gizli bir şey değil ki. Bu nedenle, kendini bu
kadar merkeze alan ve başkalarını hiyerarşik olarak altta gösteren konuşma dilini
reddediyoruz. Bunu kabul etmemiz mümkün değil. 
İkincisi:
312’ye ilişkin benim… 
BAŞKAN
– Teşekkür ediyorum.
MERAL
DANIŞ BEŞTAŞ (Siirt) – Bu çok önemli. 
Sayın
Başkan, biz hiçbir zaman “Sayın Cumhurbaşkanı Erdoğan, Adalet ve Kalkınma
Partisinin Genel Başkanı teröristtir.” ya da “Teröristti.” demedik, biz, başka
bir şey söyledik. 
ÖZLEM
ZENGİN (Tokat) – Dediniz, arkadaşlarınız dedi; kayıtlarda var. 
MERAL
DANIŞ BEŞTAŞ (Siirt) – Asla böyle bir şey demedik.
ÖZLEM
ZENGİN (Tokat) – Sayın Paylan söyledi. 
MERAL
DANIŞ BEŞTAŞ (Siirt) – Sayın Zengin, lütfen, ben konuşurken… 
ÖZLEM
ZENGİN (Tokat) – Sayın Garo Paylan söyledi. 
BAŞKAN
– Sayın Zengin, bir müsaade edin, bitirsin lütfen. 
MERAL
DANIŞ BEŞTAŞ (Siirt) – Bakın, ben sizi dikkatle dinledim; arkadaşlarıma da “Lütfen
müdahale etmeyin, birbirimizi anlayalım.” dedim. Gerçekten anlatmak istiyorum. 
Biz
şunu dedik: “312’nci madde suç unsuru…” Daha önce -bunu bütün hukukçular bilir,
notumu da almışım- DGM’de oluyor, iki yıla kadar cezası var. Ve sonra ne oldu?
Bu değişti. Yargıtay kararlarını inceledim, suçu ve suçluyu övme suçuna; 215,
216’ya dönüştü, o süreci biz de yaşadık ve bu konuda sayısız doktriner makalesi
var hukukçuların, Devlet Güvenlik Mahkemesi kapsamında yargılanan suçlara dair
böyle nitelemeler var. Biz, bugün de düşünce ve ifade özgürlüğü kapsamındaki
sözleri terör suçu olarak görmüyoruz, o tarihte Sayın Erdoğan’ınkini de
görmüyorduk çünkü biz açık tehlike ve yakın tehlike olmadığı müddetçe, bir
konuşmayı “terör” kavramı içinde değerlendirmeyi reddederiz. Bu, bizim siyasi
olarak ilkemizdir. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Siirt) – Sayın Başkan, gerçekten uzatmak istemiyorum,
bitiriyorum, toparlıyorum.
BAŞKAN
– Öğlene kadar çalışacağız yarın, sorun yok. 
Buyurun.
MERAL
DANIŞ BEŞTAŞ (Siirt) – Yani burada bizim kastettiğimiz şu: Bu ülkenin
Cumhurbaşkanı… Ergenekon ve Balyoz davalarını bütün milletvekillerinin
takdirine sunuyorum; terör örgütü üyeliğinden değil, 302’den yargılandılar
sayın arkadaşlar. 302 ya; ağırlaştırılmış müebbetle yargılandılar ve sonra
siyasi hava bir değişti, beraat ettiler. Şimdi, onlar o zaman teröristti, biz
de “terörist” mi diyelim? Böyle bir şey olabilir mi? Biz diyoruz ki “terör”
kavramı subjektiftir ve hele sözü -söz diyorum; düşünce, ifade demiyorum-
sebebiyle şu anda cezaevinde olanların, katiyen ama katiyen, terör kapsamında
değerlendirilmesi evrensel hukuka, siyasi ahlaka, vicdana aykırıdır.
BAŞKAN
– Sayın Zengin, buyurun.
62.- Tokat Milletvekili Özlem Zengin’in, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin tekraren açıklaması
ÖZLEM
ZENGİN (Tokat) – Sayın Başkanım, hakikaten üzgünüm. Yani, şu ifadeye
inanamıyorum: “Kendini önemsemek.” Bu nasıl bir şeydir yani nasıl bir şey? 
TULAY
HATIMOĞULLARI ORUÇ (Adana) – Sizin yaptığınız şey.
ÖZLEM
ZENGİN (Tokat) – Ben çok net şunu söylüyorum: Ben, bu Türkiye Büyük Millet
Meclisinde var olan bütün milletvekilleri arkadaşlarımın her birini tek tek
önemsiyorum, her bir grubu. 
Bakın,
burada görev yaptığım süre boyunca sorulan her sorunun anında öğrenmek
istiyorum cevabını, sizlerle paylaşıyorum. İşte Özgür Özel arkadaşımız “Burada
böyle bir sorun var, eczacılarla ilgili, diş hekimleriyle alakalı.” Anında,
elimden ne geliyorsa... “Vakıflarla ilgili bir şey var.” Hemen, derhâl… Yani,
bunu önemseyerek bu soruların cevabını verdikten sonra, bu cevabı havaya mı
söylüyorum? Eğer bu sorunun cevabını vermişsek, bu cevap netleşmişse, sarih bir
şekilde anlaşılmışsa, belgelenmişse “Neden kürsüye çıkan hatip, bu sorunun
cevabı verilmemiş gibi aynı ithamı bize yöneltiyor?” diye sormak nasıl insanın
kendini önemsemesi olabilir?
MERAL
DANIŞ BEŞTAŞ (Siirt) – Sayın Zengin, sadece soruma cevap verin.
TULAY HATIMOĞULLARI ORUÇ (Adana) – Bize kendinizi anlatmayın, bize siyaset konuşun, hukuk
konuşun. Sürekli kendinizi anlatmayın siz. Ya, bu süreçte bize kendini
anlatıyor. (AK PARTİ sıralarından “Otur!” sesleri)
BAŞKAN
– Sayın Zengin, toparlar mısınız lütfen?
ÖZLEM
ZENGİN (Tokat) – Hayır, Sayın Başkanım, bir saniye, tamamlayacağım.
BAŞKAN
– Sayın Zengin ama toparlayın.
ÖZLEM
ZENGİN (Tokat) – Tamamlayacağım, Sayın Başkanım, arkadaşımız 3 defa devam etti.
Sayın
Başkanım, bir şey daha ilave edeceğim: Bakınız, bu kürsüde Sayın Garo Paylan
konuşmasını yaparken “O zamanın teröristi Erdoğan’dı, o zamanın teröristi
Erbakan’dı.” dedi. Biz buna cevap verdik burada, açarız tutanakları. Bakın,
burada söyledi, arkadaşlarım şahit. Bizler bunları cevapladık, cevaplarımızı da
yayınladık. 
Şimdi,
o zaman bir tutarsızlık var. Ya arkadaşlarınızın söylediklerini düzeltin… Belki
siyaseten farklı fikirleri savunuyor olabilirsiniz aynı partide ama biz,
bunları bu kürsüde duyduk. Tabii, arkadaşlarınız, hanımlar özellikle o kadar
çok şey yapıyorlar ki ses, ses, ses, herhâlde dinleme şansınız olmuyor. Lütfen,
rica ediyorum… Yani ben, kendimin ne olduğunu, hacmimi, her şeyini bilen
birisiyim. O sebeple rica ediyorum.
Teşekkür
ederim.
MERAL
DANIŞ BEŞTAŞ (Siirt) – Sayın Başkan, sadece tutanaklara geçsin.
BAŞKAN
– Buyurun. 
MERAL
DANIŞ BEŞTAŞ (Siirt) – Sadece tutanaklara geçsin.
BAŞKAN
– Arkadaşlar, müsaade edin. 
MERAL
DANIŞ BEŞTAŞ (Siirt) – Sayın Zengin’e açıkça soruyorum: Özel olarak, tırnak
içinde “özel” diyorum, kendisine gidip sorup cevabını aldıktan sonra kürsüde
söylediğimiz tek bir cümle söylesin. 
ÖZLEM
ZENGİN (Tokat) – Var. 
MERAL
DANIŞ BEŞTAŞ (Siirt) – Kürsüden. 
ÖZLEM
ZENGİN (Tokat) – Söylüyorum, bugün arkadaşları dediler ki: “Efendim, kibrit
kutularında, ufak kutularda cenazeler gidiyormuş.” Burada bunun cevabı verildi.
Bunun ne olduğu, DNA testinin sonucu olduğunu ben söyledim. Ben bu cevabı
buradan verdim. 
MERAL
DANIŞ BEŞTAŞ (Siirt) – Hayır, yanlış anladınız. Ben dedim... 
BAŞKAN
- Evet, anlaşılmıştır. 
ÖZLEM
ZENGİN (Tokat) – Ben bu cevabı buradan verdim. 
BAŞKAN
- Arkadaşlar, müsaade edin. 
ÖZLEM
ZENGİN (Tokat) – Özellikle ben buradan verdim. 
BAŞKAN
- Anlaşılmıştır; anladığım şey de anlaşamayacağınızdır. 
MERAL
DANIŞ BEŞTAŞ (Siirt) – Sayın Başkan...
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
RECEP
ÖZEL (Isparta) – Bunları oyladık efendim, yeni maddeye geçtiniz. 
BAŞKAN
- Pardon, önerge işlemini yapmıştım. Benim de kafamı karıştırdınız. 
MERAL
DANIŞ BEŞTAŞ (Siirt) – Sayın Başkan...
BAŞKAN
- Sayın Grup Başkan Vekilleri, bakın, on üç saattir kürsüdeyim.
MERAL
DANIŞ BEŞTAŞ (Siirt) – Biz de buradayız, emin olun. 
BAŞKAN
- Yani haklısınız ama on üç saattir kürsüdeyim.
ÖZLEM
ZENGİN (Tokat) – Devam edilirse devam edeceğim Sayın Başkan, biterse beraber
biter. 
BAŞKAN
- Bakın, sizden de Divanın işini kolaylaştırmanızı rica ediyorum. 
ÖZLEM
ZENGİN (Tokat) – Biterse beraber biter.
MERAL
DANIŞ BEŞTAŞ (Siirt) – Sayın Başkan, bir cümle söyleyeceğim. 
BAŞKAN
- Buyurun, kayıtlara geçsin, buyurun. 
MERAL
DANIŞ BEŞTAŞ (Siirt) – Ben sorumu yanlış anlattım herhâlde ya da anlatamadım ya
da anlamadı. 
ÖZLEM
ZENGİN (Tokat) – Hayır, “anlamadı”yı kabul etmiyorum, ben anlıyorum, gayet iyi
anlıyorum. 
MERAL
DANIŞ BEŞTAŞ (Siirt) – Ben şunu söylüyorum, dedim ki: “Özel olarak gelip
soruluyor, uğraşıyorum.” diyor. 
ÖZLEM
ZENGİN (Tokat) – “Özel” demiyorum. Bakın, ben mahrem... 
MERAL
DANIŞ BEŞTAŞ (Siirt) – Ben dedim ki...
ÖZLEM
ZENGİN (Tokat) – Hayır, reddediyorum Başkanım. Özel olan hiçbir şeyi, hayatım
boyunca özel olan hiçbir şeyi ben başka bir yerde paylaşmam. Ben kürsüden
verdiğim ve kürsüden işittiğim şeyler için konuşuyorum. 
BAŞKAN
– Evet, anlıyorum. 
ÖZLEM
ZENGİN (Tokat) – Özel, özeldir, kabul etmiyorum. 
BAŞKAN
- Teşekkür ediyorum Sayın Grup Başkan Vekillerine. 
MERAL
DANIŞ BEŞTAŞ (Siirt) – Ben bunu söylemek zorundayım. 
ÖZLEM
ZENGİN (Tokat) – Özel olan, özeldir. 
MERAL
DANIŞ BEŞTAŞ (Siirt) – Biz “Bir annenin evladı kibrit kutusunda geldi.”
demedik. Bir annenin evladı kargoyla, PTT Kargoyla ailesine teslim...
ÖZLEM
ZENGİN (Tokat) – Yalan, bunun burada cevabını verdik. 
MERAL
DANIŞ BEŞTAŞ (Siirt) – Hayır, “Usule uygundur.” dediniz. 
ÖZLEM
ZENGİN (Tokat) – Bunun burada cevabını verdik. 
MERAL
DANIŞ BEŞTAŞ (Siirt) – “Bir cenazenin kargoyla gelmesi usule uygundur.”
dediniz. 
BAŞKAN
- Arkadaşlar, müsaade edin bir on dakika ben de hava alayım uygun görürseniz.
Almayalım mı? Peki.
ÖZLEM
ZENGİN (Tokat) – Bunun cevabı verildi. 
BAŞKAN
– Teşekkür ediyorum. 
49’uncu
madde üzerinde 3 adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 49’uncu maddesinin
teklif metninden çıkarılmasını arz ederiz. 
 Mensur
Işık Tuma Çelik Tulay Hatımoğulları Oruç 
 Muş Mardin Adana
 Rıdvan
Turan Züleyha Gülüm Murat Çepni
 Mersin İstanbul İzmir
 Oya
Ersoy
 İstanbul
MERAL
DANIŞ BEŞTAŞ (Siirt) – Bu da sizin cevabınız işte. 
ÖZLEM
ZENGİN (Tokat) – Cevap verdiğimiz şeyleri tekrar tekrar söyleyemezsiniz. 
MERAL
DANIŞ BEŞTAŞ (Siirt) – Bu da sizin cevabınız. 
ÖZLEM
ZENGİN (Tokat) – Hayır, bin defa cevap olmaz, “cevap” dediğin bir defa olur. 
MERAL
DANIŞ BEŞTAŞ (Siirt) – Kibrit kutusu nereden çıktı ya? 
ÖZLEM
ZENGİN (Tokat) – Öyle diyorsunuz. 
MERAL
DANIŞ BEŞTAŞ (Siirt) – Ben “cenaze” diyorum. “Usule uygun.” cevap mıdır şimdi? 
ÖZLEM
ZENGİN (Tokat) – Hayır, lütfen... 
MERAL
DANIŞ BEŞTAŞ (Siirt) – Siz “Soruşturma açtık.” dediniz mi? “Bu sorumluları
alacağız.” dediniz mi? 
ÖZLEM
ZENGİN (Tokat) – Evet, hepsini söyledik. 
MERAL
DANIŞ BEŞTAŞ (Siirt) – Hayır, söylemediniz, ben buradayım. 
BAŞKAN
- Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Birleşime on dakika ara veriyorum. 
Kapanma Saati: 01.56
ON BİRİNCİ OTURUM
Açılma Saati: 02.08
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
On Birinci Oturumunu açıyorum.
207
sıra sayılı Kanun Teklifi’nin görüşmelerine devam ediyoruz.
Komisyon
yerinde.
49’uncu
maddede Komisyonun katılmadığı önerge üzerinde Sayın Oya Ersoy konuşacaktır.
Buyurun
Sayın Ersoy. (HDP sıralarından alkışlar)
OYA
ERSOY (İstanbul) – Genel Kurulu selamlıyorum.
Şimdi
bu saat oldu… 
Dolsun
diye biraz bekleyelim mi acaba, bilemedim ama? 
RECEP
ÖZEL (Isparta) – Siz konuşun biz diliyoruz. Vakit geçmesin, dinliyoruz.
OYA
ERSOY (Devamla) – Evet, dinliyorsunuz. Burada günlerdir konuşuyoruz
dinliyorsunuz, hukuk örgütleri konuşuyor dinliyorsunuz, hukuk profesörleri
konuşuyor dinliyorsunuz, dinliyorsunuz sadece. Algılanıp algılanmadığını
bilemiyoruz. Defalarca ve defalarca aynı şeyleri söylüyoruz ama bir tek siz
gerçekleri biliyorsunuz, doğruyu biliyorsunuz. 
Şimdi
bir kez daha anlatmaya çalışacağım. Hukuk disiplininde, özelde de ceza hukuku
disiplininde yaptırımın temel amacı caydırıcılığı sağlamaktır. Suçu önlemenin
yolu, suç ve suçluyu yaratan koşulları ortadan kaldırmaktır öncelikle ama
caydırıcılık, suç eylemleri karşısında halkı korumaktır. 
Bakın,
bu ülkede kadın cinayetlerinde dünya birinciliğine oynanıyor. Yalnızca 2019
yılında son on yıldaki en büyük artış görüldü ve 474 kadın öldürüldü. Bu yılın
ilk üç ayında ise 38 kadın öldürüldü. Sadece corona koşullarında öldürülen
kadın sayısı 29. Kadınları korumak istiyorsanız kadınları katledenleri,
kadınlara şiddet uygulayanları ödüllendirmek, hoş görmek, affetmek değil
caydırmak gerekir. Üstelik AKP’nin iktidara geldiği 2003 yılında kadın
cinayetlerinin sayısı 83 iken, şimdi katledilen kadınlar 474’e çıkmışsa ayrıca
düşünmeniz, sorgulamanız gerekir.
Çocukları
korumak istiyorsanız çocuklara karşı cinsel istismarda bulunanları caydırmanız
gerekir. Yalnızca son üç yılda çocuğun cinsel istismarı yüzde 1.021 artmışsa,
üstelik bu istismar olayları herkesin gözü önünde, iktidar tarafından
desteklenen vakıf yurtlarında, Kur’an kurslarında sıklıkla yaşanır olmuşsa,
çocukların geleceğini yok eden o canileri ödüllendirmek değil caydırmak
gerekir.
Yine,
ülkemiz iş cinayetlerinde dünya birinciliğine oynuyor.
EMİNE
SARE AYDIN (İstanbul) – Dağdakilerini diyorum, orada da var çocukları
kullananlar… Orada da var. 
OYA
ERSOY (Devamla) – İşaret ediyorsunuz, konuşuyor değil mi? Siz yetemediniz…
RECEP
ÖZEL (Isparta) – Nasıl işaret ediyorum ya?
EMİNE
SARE AYDIN (İstanbul) – Hiç alakası yok. Hiç alakası yok. 
BAŞKAN
– Arkadaşlar , rica edeyim, lütfen…
EMİNE
SARE AYDIN (İstanbul) – Dağdakileri de söylemen lazım. Dağdaki istismarcıları
da konuşman lazım. 
OYA
ERSOY (Devamla) – Evet, iş cinayetlerinde dünya birinciliğine oynuyor, yalnızca
2019 yılında 1.736 kişi yaşamını yitirmişse, göz göre göre yüzlerce madenciyi
yerin altına ölüme gönderenleri, lüks hayatları için yapılan rezidanslarda 10
işçinin yüzlerce metreden yere çakılıp ölmesine neden olanları caydırmak
gerekir. Trenleri hiçbir denetim ve güvenlik önlemi almaksızın çalıştırıp,
Çorlu’da aralarında 7 çocuğumuzun da bulunduğu 25 insanımızı öldürenleri,
Aladağ’da tarikatların denetimsiz yurtlarında 12 çocuğumuzu yakıp, kül olmasına
neden olanları caydırmak gerekir. Uyuşturucu tacirlerini caydırmak gerekir.
Özellikle gençleri ve hatta çocukları hedef alan, artık alenen okul önlerinde,
ilkokul önlerinde satılan uyuşturucu belasından bu toplumu kurtarmanız gerekir.
Uyuşturucu baronlarına kol kanat geren Cumhurbaşkanlığı Hukuk Politikaları
Kurulu üyesini de caydırmanız gerekir. Devletin verdiği gücü ve yetkiyi,
silahı, kullanarak suç işleyenleri, sinsice pusu kurdukları karanlık sokak
aralarında Ali İsmail Korkmaz’ı katledenleri caydırmanız gerekir. İşte bu kanun
teklifi tüm bu suç eylemlerinin faillerini cezaevlerinden çıkarıyor ve bu
suçlar karşısında halkı korumayı amaçlamıyor. Şimdi, sizin kurduğunuz düzen
eşitsizlik ve adaletsizlik üzerine kurulu ve bu kanun teklifi kadın
katillerini, çocuk istismarcılarını, iş cinayetlerinin faillerini, uyuşturucu
tacirlerini koruyup, kolluyor ve düşünce ve eleştirilerini dile getiren
yurttaşları, haber yapıp gerçekleri yazan gazetecileri, aydınları, sanatçıları,
bilim insanlarını, iktidara muhalif siyasetçileri cezaevinde ölüme terk ediyor.

(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
OYA
ERSOY (Devamla) – Bu ne demek biliyor musunuz? İktidarınıza biat ettikten sonra
ister hırsız ister dolandırıcı ister kadın katili ister tecavüzcü olsun
cezaevinden bir şekilde affedilerek, izinli sayılarak, infazı indirilerek
çıkabilir ama muhalif ise iktidarınıza biat etmiyorsa çıkamaz. Çünkü, sizin
derdiniz halkı değil, iktidarınızı korumak. Çünkü, her kim hakikatleri söylerse
büyünüz bozulur, bu ülkeyi yönetemezsiniz. (HDP sıralarından alkışlar)
OYA
ERONAT (Diyarbakır) – PKK’lılar çıkmayacak, çıkmayacak, çıkmayacak. PKK’lılar
içeride kalacak. 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 49’uncu
maddesiyle 5275 sayılı Ceza ve Güvenlik Tedbirlerinin İnfazı Hakkında Kanun’un
108’inci maddesinin (3)’üncü fıkrasının sonuna eklenen cümledeki “belirtilir”
ibaresinin “kayda geçirilir” şeklinde değiştirilmesini arz ve teklif ederiz.
 Zeynel
Emre Alpay Antmen Süleyman Bülbül
 İstanbul Mersin Aydın
 Tufan
Köse Turan Aydoğan Özgür Özel
 Çorum İstanbul Manisa
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde Sayın Özgür Özel konuşacak.
Buyurun.
(CHP sıralarından alkışlar) 
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım.
Konuşmamın
bir kısmını okuyarak yapacağım pek âdetim değil ama. “Eğer bir af çıkacaksa
adil olmalıdır, eşit olmalıdır, objektif olmalıdır. Af, toplumsal barışa katkı
sağlamalıdır; halk kesimlerini, kamu vicdanını tatmin etmelidir; mağdurları,
haksızlığa ve zulme uğrayanları, kişilik haklarına, mallarına, canlarına zarar
verilenleri üzmemelidir. Düşünce ve fikir suçluları mutlaka affedilmelidir. Demokrasinin
standardı yükseltilmelidir ve böylesine bir af, Parlamentoda bulunan bütün
siyasi partilerin uzlaşmasıyla çıkarılmalı, sorumluluk paylaşılmalıdır.” Bu
konuşmayı 8 Aralık 2000 günü Bülent Arınç yapmış sizler adına ve siyasi
suçlulara af talebinde bulunmuş ve özellikle de “tüm partilerin uzlaşması”
demiş durmuş. Dönüp dönüp bunu söylemişler, bunu talep etmişler. 
Şimdi,
siz, bugün, bu sözlere, bu yaklaşıma, bu tekrara, buna tahammül etmiyorsunuz
ama ben Adalet ve Kalkınma Partisine kendi muhalefet dönemini -bu dönem Fazilet
yanılmıyorsam ama çok kısa süre sonra da Adalet ve Kalkınma Partisinin o bir
yılı biraz aşan muhalefet dönemini de- hatırlatmak isterim ki, o gün neden
şikâyet ediyorsanız bugün onun mislinde, fevkinde işleri muhalefet partilerine
yaşatıyorsunuz. Siz hep diyorsunuz ya “Biz yola şöyle çıktık, böyle çıktık.”
tahmin ediyorum buraya varmak için çıkmamış olmanız gerekiyor. Bunu bir
değerlendirmenizi bekleriz sizden. 
Biraz
önce bir şey yaptınız, Ali Özkaya güzel şeyler anlatır gibi bir şey anlattı.
Ali Özkaya ve arkadaşlarının gözünden bir şey kaçmış: Gazeteciler yani Oda
TV’den ve Yeni Yaşam’dan içeri alınan arkadaşlar, “Devlet İstihbarat Hizmetleri
ve Milli İstihbarat Teşkilatı Kanunu kapsamına giren suçlardan mahkûm olanlar…”
diye yazılmazsa hani ola ki Barış Pehlivanlar, Terkoğlular, Hülya Kılıçlar,
Yeni Yaşamcılar -daha iddianame yok- onları teröre sokmazsa sayın savcı,
kuvvetli ihtimal sokar yani boş bırakmıyor böyle şeyleri ama “Tutup da MİT
Kanunu’ndan ceza verirse bunlar infaz indiriminden yararlanmasın.” diye biraz
önce Ali Özkaya ve arkadaşları o gazetecilerin, 7 gazetecinin af kapsamı dışına
çıkmasını da sağladılar. 
Şöyle
bir durumla karşı karşıyayız: O kadar, günlerdir söylendiği hâlde gazeteciler
öyle değil, onlar terör suçlusu, ola ki gazetecilik yaptıkları için MİT
Kanunu’na muhalefetten, MİT bilgisini, onu kapsama aldılar. Çok fenaydı
yaptığı. Ben size yeminle, samimiyetle, bütün kutsallarım adına yemin ederek
şunu söyleyeyim: O haber yayınlandığında baktım Oda TV’de, dedim: “Bu bayat
haber ya.” On beş gündür bütün Akhisar’ın, bütün Manisa’nın bildiği bir cenaze.
Sosyal medyada o fotoğrafların her biri fıldır fıldır dönüyor. Bir de özellikle
“Teşkilat Başkanı” yazmış. Mesela, eskiden “Kızılay mensubu” diye defnedilirdi,
“Kızılay Başkanı” gibi de çelenk yollanırdı. “Teşkilat Başkanı” diye çelenk
yollamış adam. Fotoğraflar, yerel basında haberler, öncesinde başka yerlerde,
her yerde haberler ama sonra bu gazetecileri içeri atıyorlar. 
Mesele
şu: Hepimiz biliyoruz ki, Oda TV’cileri, Yeni Yaşamcıları, onların şahsında
bundan sonrası için, ibretiâlem için cezalandırıyorlar. Diyorsun ki: “Muhalif
gazeteciler, yarın öbür gün Libya’dan bir sürü cenaze gelir, biz onları kendi
usulümüzce defnederiz. Bundan sonra kimse ama kimse bunları haberleştirmeye
cesaret etmesin.” Hele hele öyle bir şey ki Yeniçağ ve Yeni Yaşam’ın durumu
nasıl? Oda TV’nin yaptığı haberi alıp sitesine koymuş, onları da almışlar.
İfşanın ifşası olmayacağını bilmeyen hukukçu var mı aramızda? Ama, gerçekten
bunları anlamakta güçlük çekiyoruz ve şu 48 ile 53’üncü maddeleri bir genel
olarak değerlendirdiğimizde meselenin kendisi şu: Meclis, eğer böyle giderse,
ortaklaşmadan giderse, kapsamadan giderse şöyle bir yanlış yapacak: Gücü eline
geçirenin, salt çoğunluğu yakalayanın, yani kendi grup önerisini geçirip de
gündeme alabilenin salt çoğunlukla anayasal yetki aşımı yapabileceği bir
durumla karşı karşıyayız.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ÖZGÜR
ÖZEL (Devamla) – Oysa, Anayasa’nın, kendisinin değiştirilmesini referanduma
götürecek rakam 360. O güçte bir uzlaşı istiyor yani mesele kolay, o güçte bir
uzlaşıyı yakalıyorsanız toplumsal mutabakatı yakaladınız demektir. Kendisini
değiştirecek güçte bir mutabakat aşkın zamanlı iştir, güçlü bir iştir ve kolay
kolay yanlış sonuç vermez. O mutabakatı arasanız, o zaman kimse size bu
kürsüden çıkıp da “Vicdansız, adaletsiz, haksız, hukuksuz af yaptınız.”
diyemez, demez ve dünyanın toplum sözleşmesi, anayasa yapma bilinci ve birikimi
o yüzden zaten uzlaşı için yüksek oranda nitelikli çoğunlukları falan bulmuş. O
yüzden “Ya biz güçlüyüz, biz yaparız.” derseniz bu yanlışlık size yanlış
yaptırır, ileride savunamazsınız. Onun için, bence insanlık âleminin en önemli
kazanımlarından birisi toplumsal mutabakat, Anayasa ruhuna uygun işler yapın.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
ÖZGÜR
ÖZEL (Devamla) – Yaptığınızda başka bir dünyaya, başka bir Türkiye’ye hepimizi
uyandırabilirsiniz. Yoksa bugün birilerini dediğinize inandırırsınız, güçlü
propaganda cihazlarınız, aletleriniz, yayınlarınız, kocaman trol ordularınız,
kendisiyle ilgili sosyal medya kampanyasını yabancı ülkenin bot hesaplarından
yönlendirebilecek kadar, “Ne kadar çok seveni varmış.” dedirtecek bakanlarınız
falan olabilir ama bir gerçek var: Gerçekle bağınızı kopardığınızda, o güç
zehirlenmesi aslında karşınızdakilere zulmederken sizi siz olmaktan çıkarıyor.
On sekiz yıl önce, “Biz bir gün gelelim ve ‘düşünce suçu’ tanımını reddedip
bunların hepsi teröristtir.” diye yola çıktıysanız, ben kötülere bir şey demem
ama içinizde o yoktuysa vardığınız nokta sizi kötülüğe getirdi, bilginiz olsun.
Teşekkür
ederim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 49’uncu maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Bedri
Yaşar Ayhan Erel Muhammet Naci Cinisli
 Samsun Aksaray Erzurum
 Yasin
Öztürk Zeki Hakan Sıdalı Ümit Özdağ
 Denizli Mersin İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Ümit Özdağ’ın. (İYİ PARTİ sıralarından
alkışlar)
ÜMİT
ÖZDAĞ (İstanbul) – Sayın Başkan, değerli milletvekilleri; biraz önce Genel
Kurulda yaptığım konuşmada bir hususun altını çizdim, bunun ısrarla üzerinde
durmaya devam edeceğim çünkü mesele, bir anayasal mesele ve Anayasa’nın ihlali
meselesidir. 
Doğru
kararların bile yanlış uygulandığını ifade etmiştim. Neydi doğru karar? Sokağa
çıkma yasağı. Neydi yanlış? Sadece halkın iki saatliğine sokakta bir araya
getirilmesi değil, en az onun kadar vahim, belki daha vahim olan husus, bu
kararın hukuki zemininin olmaması. Yani sokakta aslında iki gün içerisinde
polisin, jandarmanın, devlet güvenlik güçlerinin vatandaşı durdurup evlerine
yollamasının hukuki hiçbir zemini yoktu. Çünkü İçişleri Bakanlığının
genelgesiyle Anayasa’nın 13’üncü maddesinde düzenlenen temel hakları
yönlendirmeniz, yasaklamanız, askıya almanız mümkün değil; bunu yaptığınız
zaman Anayasa’yı açık şekilde çiğnemiş olursunuz ve ne yazık ki -açın Resmî
Gazete’ye bakın- bu düzenleme hukuksuz bir düzenlemedir.
Peki,
yapılması gereken neydi? Yapılması gereken şey, Cumhurbaşkanlığı kararıyla bu
düzenlemenin yapılması gerekiyordu ve Hıfzıssıhha Kanunu da aynı zamanda böyle
bir düzenleme için izin veriyor. Hıfzıssıhha Kanunu’nu ise yürüten, bundan
sorumlu olan İçişleri Bakanı değil, Sağlık Bakanı. Sağlık Bakanı, İçişleri
Bakanlığından isteyerek yine bu düzenlemeyi yapabilirdi. Neden bunun üzerinde
ısrarla duruyoruz? Çünkü muhtemelen, önümüzdeki günlerde tekrar sokağa çıkma
yasağı konulacak, konulmak zorunda kalınacak. Hiç olmazsa tekrar bu kararı
aldığınızda bunu hukukun temel işlemlerine uygun olarak yapın. Devlet hukuk
demektir. En zor durumlarda, en acil durumlarda dahi devlet, hukuk içerisinde
kalmalı ve kendi anayasasına ve kurallarına uymalıdır.
Değerli
milletvekilleri, Türk milleti İstiklal Harbi’ni bile Gazi Meclisin çıkarttığı
yasalarla yürüttü, hukuku çiğnemedi, hukuk içerisinde ve hukukun üstünlüğünü
kabul ederek bir İstiklal Harbi verdi. İdarenin, hukukun bağlayıcılığını kabul
etmesi hiçbir iktidarı küçültmez, aksine iktidarı büyütür. Ama hukuku bu
şekilde “Ne yaparsak olur.” anlayışıyla şekillendirmeye kalkarsanız yarın bunun
çok olumsuz sonuçlarıyla siz iktidar olarak karşı karşıya kalırsınız. Bu
hususun altını ısrarla bunun için çiziyoruz.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
49’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
50’nci
madde üzerinde 3 adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 50’nci maddesinin
teklif metninden çıkarılmasını arz ve teklif ederiz.
 Mensur
Işık Rıdvan Turan  Serpil Kemalbay Pekgözegü
 Muş
 Mersin  İzmir
 Murat
Çepni Tulay Hatımoğulları Oruç Züleyha Gülüm
 İzmir Adana İstanbul

 Tuma
Çelik
 Mardin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın TUlay Hatımoğulları Oruç’un.
Buyurun.
(HDP sıralarından alkışlar) 
TULAY
HATIMOĞULLARI ORUÇ (Adana) – Sayın Başkan, değerli milletvekilleri; gecenin bu
saatinde bizler bu ülkede yaşanan adaletsizliği, vicdansızlığı; bu iktidarın
sadece cezaevindeki tutsaklara değil dışarıyı da cezaevine çeviren yönetim
anlayışını; pandemi sürecini yönetememesini; ülkedeki sosyal, siyasal, ekonomik
hiçbir alanda yönetememesini konuşmaya devam ediyoruz.
Coronavirüs
gerçeğini sanıyorum ki sokakta yürüyen sade vatandaş, şu sıralarda oturanlardan
bin kat daha iyi anlamış bu tehlikeyi. Coronavirüs tehlikesi sıradan bir
tehlike değil, böylesi tehlikeler yüzyılda bir yaşanır, oysaki alınan önlemlere
baktığımızda sadece şu an görüştüğümüz yasada, cezaevleriyle ilgili sergilenen
sorumsuzluk bize bir kez daha gösteriyor ki coronavirüsün bu ülkeye ödeteceği,
dünyaya ödeteceği bedelleri hâlâ bu iktidar anlamamış. Şimdi Görüştüğümüz Ceza
ve Güvenlik Tedbirlerinin İnfazı Hakkında Kanun, doğrudur, eyvallah, görüşelim.
Cezaevlerindeki doluluk oranını hesap ettiniz mi? Diyelim ki 80 bin, 90 bin
insan dışarı çıktı, geri kalan 200 binin üzerindeki insan ne olacak? Bunları
hesap ettiniz mi? Etmiyorsunuz. 
Kamuoyuna
bunu coronavirüs dolayısıyla çıkardığınızı ifade ettiniz ama biz bir kez daha
ifade ediyoruz ki bu bir özel aftır. Sürü bağışıklığı yöntemini cezaevlerinde
uyguluyorsunuz. Bu hafta sonu istifa edip tekrar görevine dönen İçişleri Bakanı
Soylu’nun, Cumhurbaşkanı koordinasyonuyla -muhtemelen Hükûmetin haberi yok,
Sağlık Bakanının haberi yok, Bilim Kurulunun haberi yok- ilan ettiği iki günlük
sokağa çıkma yasağında sürü bağışıklığı gelişsin diye belki yöntemler
izliyorsunuz ama bunun deneyini, bunun laboratuvarını şimdi cezaevi olarak
göreceksiniz. Bu yasayla cezaevlerine diyorsunuz ki: “Sürü bağışıklığı
gelişsin.” Bakın, cezaevlerine coronanın girmesi dışarıdaki bedelden katbekat
daha fazla tabut çıkması anlamına gelecektir. Bakın, bu görüştüğümüz 50’nci
maddede diyorsunuz ki: “Kadın, çocuk, 65, 70, 75 yaşındaki insanların ceza
miktarlarına göre hapis cezalarını alternatif infaz biçimi olarak evde çekme
sürelerini uzatmak…” Doğrudur, buna hiçbir itirazımız olmaz. İtirazımız tam
olarak 50’nci maddede olduğu gibi ve elbette kanunun tamamında olduğu gibi
yaptığınız ayrımcılığa ve eşitsizliğedir. Bakın, aynı koşullarda olan yani
kadın, çocuk, 65, 70, 75 yaşındaki insanlar siyasetçiyse, gazeteciyse, kadın
aktivistse, akademisyense, öğrenciyse, doğa ve insan hakları savunucusuysa,
hasta mahpussa, bütün bunlar bu değerlendirme ve kapsam dışındadır. İşte
bizlerin tam da eleştirdiği nokta budur. 
Bakın,
mesela Adana’da, gerçekten ülkeyi bütün dünyaya rezil eden bu iki günlük sokağa
çıkma yasağında, bir fotoğraf sanatçısı Fadime Aygün, o iki saat zarfında
dışarı çıkıyor -markete koşuşan insanlardan fotoğraf kareleri almak için-
gözaltına alınıyor; yarın, öbür gün Fadime Aygün’e de terörist muamelesi
yapılarak dava açılacak. İşte bu ülkedeki terör kavramı tanımının ödettiği
bedel budur. Bizler hiç kimseden adalet dilenmiyoruz, kibriniz Meclis
koltuğundaki sayınızla bütünleştiği için adaletin ve eşitliğin dağıtıcısı
olarak kendinizi görüyorsunuz. Adalet ve eşitlik hiç kimsenin ne malıdır ne
mülküdür. Bu, evrensel bir haktır ve bizler bu hakkı sonuna kadar savunmaya
devam edeceğiz. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
TULAY
HATIMOĞULLARI ORUÇ (Devamla) – Aklını ve vicdanını yitirmiş; “Önce ben, geri
kalan teferruattır.” diyen bu iktidar anlayışı, corona günlerinde bile
cezaevlerindeki uygulama için infaz yasasında bir mutabakat aramaktan imtina
ediyor. Âdeta şu çoğunlukta olan koltuklarınızı muhalefetin üzerinde bir ezme
aracı olarak kullanıyorsunuz. Az önce ifade etmiştim, sürem yetmediği için
tamamlayamadım ama şunu söylemem gerekiyor: Felaketlerin bedeli ağırdır ama her
daim değil. Elbette bitecektir bu coronavirüs günleri ve virüsten kurtuluşu
sağlayan aşı bulunacak. Vatandaşına karşı corona gibi yaklaşan AKP virüsünün,
iktidarın da aşısını bu ülkenin yoksulları, işçileri, emekçileri, kadınları,
gençleri, ezilenleri ve sömürülenleri, cezaevlerinde düşüncelerinden dolayı
esir bulunanları, şimdi bu yasayla ölüme terk etmek istediğiniz insanlar hep
beraber bulacak. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 50’nci maddesinde düzenlenen 5275
sayılı Kanun’un 110’uncu maddesinin dokuzuncu fıkrasının (b) bendinden sonra
gelmek üzere aşağıdaki bendin eklenmesini ve diğer bentlerin buna göre teselsül
ettirilmesini arz ve teklif ederiz.
“c)
Uyuşturucu veya uyarıcı madde imal ve ticareti suçundan mahkûm olanlar,”
 Ayhan
Erel Zeki Hakan Sıdalı Enez Kaplan
 Aksaray Mersin Tekirdağ
 Muhammet
Naci Cinisli Yasin Öztürk 
 Erzurum Denizli 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Ayhan Erel’in.
Buyurun
Sayın Erel. 
AYHAN
EREL (Aksaray) – Sayın Başkan, değerli milletvekilleri, yüce Türk milleti; Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 50’nci maddesi üzerine partim İYİ PARTİ
adına söz almış bulunmaktayım. Hepinizi saygıyla selamlıyorum. 
Az
önce buraya gelen Sayın Komisyon üyemiz Ali Bey, benim, gösterdiğim çizelgeyi
tasdik ederek “doğru” dediğimi ifade etti. Evet, ben doğru söylüyorum ama sizin
yaptığınız çizelge için, yoksa yaptığınız kanun için “doğru” demiyorum çünkü…
ALİ
ÖZKAYA (Afyonkarahisar) – Doğru, yapıyoruz.
AYHAN
EREL (Devamla) – Çizelge doğru, ona bir şey demiyorum ama bu çizelgeyi
doğrulamam sizin yaptığınız kanunu doğrulamam anlamına gelmiyor.
ALİ
ÖZKAYA (Afyonkarahisar) – Biz doğru yapıyoruz, sorun yok. 
AYHAN
EREL (Devamla) – Çünkü bizim, bu infaz yasasında -daha önce de söylediğim gibi-
kadına uygulanan şiddetten dolayı ceza artırımı talebimiz var “Atatürk’e ve
Türklüğe karşı işlenen suçlardan dolayı indirim yapılmasın.” diye taleplerimiz
var. Bu taleplerimiz karşılanmadığı için ona “doğru” dememiz mümkün değil.
Yine,
buraya çıktınız “Sayıları vereceğim.” dediniz, merakla bekledim ama sayılar
gelmedi. Başta verebilirdik, hâlâ niye verilmiyor, niye kamuoyundan saklanıyor;
açıkçası hâlâ anlamış değiliz. Keşke bu infaz yasasıyla Sağlık Bakanlığının
önerisi ve Adalet Bakanlığının uygulamasıyla dışarıya bırakacağınız 75 bin kişi
arasında ne kadar terörist var, ne kadar uyuşturucu suçlusu var, ne kadar
terörist var, ne kadar uyuşturucu suçlusu var, ne kadarı cinsel suçlardan izin
alacak, tahliye olacak, ne kadarı terör suçlarından tahliye olacak; keşke bu
sayılar kamuoyuyla paylaşılsaydı. 
Değişiklik
teklif edilen maddeyle özel infaz usullerinin kapsamı genişletilmektedir.
Geceleyin infaz ile hafta sonu infaz bakımından geçerli altı aylık sınır;
kasten işlenen suçlarda bir yıl altı ay, taksirli öldürme suçu hariç olmak
üzere, taksirle işlenen suçlarda ise üç yıl olarak belirlenmektedir. Ayrıca
konutta infaz usulünün kapsamı genişletilmektedir. Yine, çocuk hükümlüler de bu
kapsamda ele alınmaktadır. 
Baktığımızda
Batı’da uygulanan infaz usullerinin buraya yansıtıldığını görmekteyiz. Türkiye’deki
insanların çalışma şartlarını, cezaevi koşullarını, ekonomik sıkıntılarını göz
önüne aldığımızda 65 yaşın çok uygun olmayacağını biz daha önce de söylemiştik.
65 yaşın 60’a, 70 yaşın 65’e, 75 yaşın ise 70’e düşürülerek kanunun bu şekilde
düzenlenmesinin Türkiye gerçeklerine daha uygun olacağı kanaatindeyiz; böyle
bir uygulama yapılırsa uygun olur diye düşünüyoruz. 
Yine,
uyuşturucu suçundan ceza alanların bu düzenlemeden faydalanması kamu vicdanında
pek yer bulmamıştır. Yine, daha önce de söylemiştim, bu düzenlemede, adli para
cezasını ödeyemeyen ve ödemediği için cezası hapis cezasına çevrilen hükümlüler
hakkında nedense bir takıntı oluşmuş, buradaki infazların hiçbirinden
faydalanamıyorlar yani hem indirimden faydalanamıyorlar hem de evde, konutta bu
infazda kolaylık sağlanan hükümlerden de faydalanamıyorlar. Niye
faydalanamıyorlar, açıkçası anlamış değilim. “Devletin paraya ihtiyacı var, ya
parayı yatır ya da içeride yat.” anlayışından mı kaynaklanıyor, açıkçası
bilemiyorum.
Yine,
esas mesele infazda değişiklikten öte, Batı’daki kanunlara, infaz yasalarına
baktığımızda, bir suç işleyen vatandaş aldığı cezayı ve cezaevinde ne kadar
yatacağını cezaevine girdiğinde bilir, kesinlikle infaz yasalarında herhangi
bir düzenleme yapılmaz. Ama burada bize göre yapılması gereken Türk Ceza
Yasası’nı masaya yatırmak, suçları yeniden tanımlamak ve bu suçları
tanımladıktan sonra da cezalarını yeniden belirlemek. Gerçekten ceza
hukukumuzda anlaşılmayan, suç tanımı eksik olan bir yığın düzenleme var. Bu suç
tanımları yapıldıktan ve cezalar belirlendikten sonra da CMK buna göre yeniden
tanzim edilmelidir yoksa infaz yasasıyla hükümlülere adil davranmak ve adalet
dağıtmak gördüğümüz kadarıyla zor oluyor. İnşallah bu Meclis Türk Ceza
Yasası’nı bir gün masaya yatırır ve suç tanımlarını yaparak karşılığındaki
cezaları günün şartlarına uygun ve adil olarak, Batı hukuklarını, evrensel
hukuk kurallarını da dikkate alarak bir düzenleme yapar diye düşünüyorum.
Hepinize
saygılar sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 207 sıra sayılı "Ceza ve Güvenlik Tedbirlerinin İnfazı Hakkında Kanun
ile Bazı Kanunlarda Değişiklik Yapılmasına Dair Kanun Teklifi”nin 50'nci
maddesiyle değiştirilen 5275 sayılı "Ceza ve Güvenlik Tedbirlerinin İnfazı
Hakkında Kanun”un 110'uncu maddesi kapsamındaki üçüncü fıkrasındaki
"cezasının konutunda çektirilmesine infaz hâkimi tarafından karar
verilebilir.” ibaresinin "cezasını konutunda çekmesi, infaz hâkimliğince
karara bağlanır.” şeklinde değiştirilmesini arz ve teklif ederiz.
 Tufan
Köse Süleyman Bülbül Zeynel Emre
 Çorum Aydın İstanbul
 Turan
Aydoğan Alpay Antmen
 İstanbul Mersin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
Önerge
üzerinde söz talebi Sayın Tufan Köse’nin.
Buyurun
Sayın Köse. (CHP sıralarından alkışlar)
TUFAN
KÖSE (Çorum) – Teşekkür ediyorum Sayın Başkan.
Değerli
milletvekilleri, son günlerde kurucusu olduğumuz Avrupa Konseyinin bir cezaevi
raporu yayımlandı. Rusya’dan sonra en çok cezaevi nüfusu olan -100 bine göre-
maalesef Türkiye. Rusya’da 100 bin kişide 386 kişi, ülkemizde de 100 bin kişide
350 kişi civarında. Hâlbuki dünya ortalaması 146 kişi yani neredeyse yarısından
da az. Her 100 bin kişiden 350 civarında insanımızın cezaevlerinde tutuklu veya
hükümlü olduğu böyle bir ortamda bütün dünyayı da etkileyen bir salgın hastalık
cezaevlerinin de kapısını çaldı. Bizler tabii, milletvekilleri olarak, toplumun
öncüleri olarak herkesin yaşam hakkını savunmamız gerekirken ki yaşam hakkını
savunmak bir insanın temel vazifesiyken bugün bir infaz kanunu görüşüyoruz ve
ayrımcılık yaparak bir kısım insanları cezaevinde bu salgına rağmen tutmaya
çalışıyoruz. Tabii, bu büyük bir adaletsizlik. Değiştirilmek istenen maddede
özel infaz usulleri getiriliyor. İşin doğrusu özel infaz usullerine bir
diyeceğimiz olamaz, yok ama kanunun tamamına yansıyan o adaletsiz durumdan
dolayı bunu da pek kabul etmek istemiyoruz.
Değerli
arkadaşlar, bu kanunu günlerdir eleştiriyoruz, Komisyonda eleştirdik, Genel
Kurulda arkadaşlarımız eleştiriyor. Aslında söylenmeyen hiçbir şey kalmadı.
“Vicdanları tatmin etmiyor.” denildi, “İnfazda adalet sağlanmıyor.” denildi,
“Kanun önünde eşitlik ilkesi ihlal ediliyor.” denildi, “Uzlaşı aranmadı.”
denildi ki uzlaşı aranmaması da işin esası iktidar partisinin uzun yıllardır
uyguladığı bir taktik. Bu da işin esasında bir af kanunu, 3/5 çoğunluk
gerekiyor. Kim ne derse desin Türkiye’nin saygın hukukçuları -örnek olsun-
Yargıtay Onursal Başkanı, hukuk profesörü Sami Selçuk bu kanunun “Özel af”
olduğunu ve Anayasa Mahkemesi tarafından da kuvvetle muhtemel iptal edileceğini
söylüyor. Şimdi, işin doğrusu Sami Selçuk aslında AKP’nin 2002 ile 2007
arasındaki tarzına da uygun bir düşünce yapısına da sahip bir hocamız. “184” ve
“367” kararında da hakikaten o oranların da sanal oranlar olduğunu ve Meclis
Başkanının öyle oranlara Cumhurbaşkanı seçiminde uymasının doğru olmadığını
filan söylediği zaman gerek Recep Tayyip Erdoğan’ın gerekse Adalet ve Kalkınma
Partililerin gözde hocalarından birisiydi ama bugün “Bu af tasarısı.” dediği
için şu anda biraz gözden düşmüş gibi. Empati yok. Bakın, yani her şeyi siz
biliyorsunuz, Adalet ve Kalkınma Partisi ve Milliyetçi Hareket Partisi her
doğruyu biliyor, her işi yapıyor da buradaki insanlar hiç mi bir şey bilmiyor
arkadaşlar? Yani biz bu memleketi sevmiyor muyuz, biz bu memleketin yurtsever
insanları değil miyiz? Niye bir tane öneri kabul görmedi ne komisyonlarda ne
başka bir yerde? İşte “terör tanımı” diyorlar, bir türlü uzlaşılamıyor. 
Bakın,
sanıyorum 2015’te, bu Süleyman Şah Türbesi kaçırılıp getirildiği zaman birkaç
gün öncesinde herhâlde Enver Müslim veya Salih Müslim’le -PYD midir YPG midir
nedir, terör örgütü şu anda- o zaman bunlarla iş birliği yapıldığı
söyleniyordu. Ahmet Davutoğlu bununla ilgili herhangi bir açıklama da yapamadı.
Hatta tevil yoluyla AKP’nin sözcüleri kabul de ettiler. Bakın nerelerden
nerelere gelmişiz, nerelerden nerelere gelmişiz. Şimdi onda anlaşamıyoruz. 
Tutuklular;
arkadaşlar, tutukluluk bir kere zaten yargılamanın esası olmayan bir husus.
Masumiyet karinesi var, Anayasa hükmü var “Hiç kimse bir hükümden mahkûm
edilene kadar suçlu sayılamaz.” diye. Hâlbuki evleviyetle tutuklular hakkında
düzenleme yapılması gerekirken tutuklular hakkında tek cümle edilmemiş yani bu
kanunda adalet sağlanmıyor da. Şimdi işin doğrusu, Bizim memlekette bir kanun
hükmünde kararnameyle cezaevleri yapılmasının önündeki bütün engeller
kaldırıldı. Ne yatırım programında olması aranıyor ne ödeneğinin olması
aranıyor, her yol açık cezaevi için. 2021’e kadar da 500 bin civarında bir
cezaevi kapasitesi öngörülüyor. Ya, 2002’de AKP cezaevi popülasyonunu, nüfusunu
50 bin olarak almış, bugün 300 binleri geçmiş. 500 bin de olsa, daha da çok
yapsanız, yani her yeni cezaevi başka bir cezaevini doğuruyor. Yani işin
esasında burada bu cezaevlerini besleyen adaletsiz bir düzen var, bir ekonomik,
sosyal düzen var. O düzeni değiştirmedikten sonra cezaevi yapmakla biz
cezaevlerine yetişemeyiz, cezaevlerini boşaltmakla da yetişemeyiz. Her
defasında ayrı bir infaz kanunu filan yapmak da zaten mümkün değil. İşin
esasında böyle bir infaz düzenlemesinin ne gereği var o da anlaşılmaz, kimlere
söz verildiği de belli değil.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
Buyurun.
TUFAN
KÖSE (Devamla) - Kime söz verildi de böyle bir… Yani af kanunları filan,
toplumsal çalkantılar biter, ülkeler biraz böyle huzura kavuşur, ondan sonra
düzenlenir. Cumhurbaşkanının da sözleri var, devlet önce kendisine yapılan
suçları affedebilir yani benim evimden bir şey çalan yahut da beni gasbeden,
tecavüz eden ya da her neyse; şahıslara karşı işlenen böyle suçlarda affın da
en son düşünülmesi gerekir; o da düşünülmemiş. 
Arkadaşlar,
bakın, geldiğimiz noktada, AKP’li yıllarda uyuşturucu kullanımı onlarca kat
artmış, antidepresan kullanımı artmış, boşanma oranları artmış yani karşı
karşıya olduğumuz bu tabloda iktidar eliyle yaratılmış büyük bir çöküntü
içerisindeyiz. Bunun da en önemli sebebi, bu adaletsiz ve zalim düzendir. Bu
yasa teklifiyle de bu adaletsiz, zalim düzeni değiştirme ihtimalimiz yok. (CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

50’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
51’inci
madde üzerinde üç adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 51’inci
maddesinin teklif metninden çıkarılmasını arz ve teklif ederiz. 
 Mensur
Işık Tuma Çelik Rıdvan Turan
 Muş Mardin Mersin
 Tulay
Hatımoğulları Oruç Züleyha Gülüm Serpil Kemalbay Pekgözegü
 Adana İstanbul
 İzmir
 Ömer
Faruk Gergerlioğlu  Murat Çepni
 Kocaeli İzmir
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerine söz talebi Sayın Ömer Faruk Gergerlioğlu’nun. 
Buyurun.
(HDP sıralarından alkışlar)
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; biz çok
konuştuk, biraz da mahpuslar ve yakınları konuşsun, ne dersiniz? Size, bana
gelen bazı mektuplardan pasajlar okumaya çalışacağım. 
Bir
anne, Ayşegül Özer, bana gönderdiği mektubunda diyor ki: “3 bebeğimi düşük
yaptım, sonunda sağlıklı doğan bebeğimle iki buçuk yıldır Tokat Cezaevindeyim.
Bebeğim yürümeyi avluda öğrendi. Ona resimler çizdim, dışarıdaki hayatı
öğrettim. Bana ‘Anne, toprak ne demek?’ diye sorduğunda cevap veremedim.
Coronadan dolayı aileme verdim ve görüş yasağı olduğu için geri alamıyorum,
bebeğime hasret doluyum.” 
Yine
bir başkası, bir mahpus yakını: “Haberlerde coronadan dolayı sağlıkçılar
çocuklarına sarılamıyor deniliyor. Çocuklarımız ne görebiliyorlar ne
sarılabiliyorlar. Yemin edebilirim ki benim oğlum dört yıldır ‘baba’ diye
yastığa sarılıyor.” 
Yine,
bir başka mahpus yakını: “İki yıldır bu yasayı bekliyordum. Eğer ki yasa bu
hâliyle çıkarsa -dört yıldır eşim mahpus ve artık dayanamıyorum- hayata nasıl
tutunacağımı bilemeyeceğim artık.” Evet, durum bu arkadaşlar. Yasa bu hâliyle
çıkarsa vicdanlarınıza ne anlatacaksınız bilemiyorum ama çok kötü şeyler olacak
bu belli. 
Bakın,
Selçuk Kozağaçlı, Çağdaş Hukukçular Derneği Genel Başkanı. Sadece avukatlık
yaptığı için üç yıla yakındır cezaevinde, on bir yıl ceza aldı. Dosyasına
baksanız bomboş ve inanılmaz absürtlüklerle dolu. Aranızda hukukçular var, en
az 100 avukat var Meclisimizde. Bakın, ne var biliyor musunuz? Müvekkiline: “Şu
soruya cevap verme, susma hakkını kullan.” demiş. Bu ve benzeri sözler suç
olarak nitelendirilmiş ve ceza almış. Sırf avukatlık yaptığı için
cezalandırıldı. 
Yine,
İdris Baluken... Sincan Cezaevinde koğuşunda onu ziyaret ettik İnsan Hakları
Komisyonu üyeleri olarak. İdris Bey’e sorduk: “İdris Bey, sana yapılan ihlaller
var mı burada, nasıl durum?” İdris Bey ne dedi biliyor musunuz? İşte, siz bu
insanı terörist diye cezaevine attınız. Bize aynen şunu dedi İdris Bey: “Ben
burada bana yapılan ihlalleri size anlatmaktan hayâ ederim. Memleketin bu kadar
sorunu varken ben kalkıp burada size şahsi sorunumu anlatamam, memleketin
sorunlarını gelin konuşalım.” Ve bu insanlara terörist diyorsunuz. 
Bakın,
büyük dramlar yaşanıyor, büyük vicdansızlıklar yaşanıyor ve siz bunlara devam
ediyorsunuz. 
Emrah
Altındiş, ABD’de yaşayan bir bilim insanı. Bundan yirmi altı gün önce -bugün
değil bakın, sokağa çıkma yasakları günlerinde değil- çok önemli bir söyleşi
verdi ve söyleşisinde şunu söyledi: “İktidar gereken önlemleri almıyor, bir
tsunami geliyor ve Türkiye’de en az üç ay bu salgın bitmeyecek. Bu en çok da
cezaevlerini etkileyecek ve kitlesel ölümler olabilir.” dedi. Bunu söyleyen çok
ciddi bir bilim insanı, bu konuyu ayrıntılı bir şekilde araştıran bir bilim
insanı. Siz zannediyorsunuz ki üç beş günde bitecek. Hayır, öyle değil.
Cezaevlerini çok büyük bir şekilde tehdit ediyor. Emrah Bey bunu söylüyor ama
maalesef dinlenmiyor. 
Değerli
arkadaşlar, bakın, ben size bu Paskalya Bayramı’nda önemli bir mesaj sunacağım.
Düşüncesinden dolayı mağdur edilen insanlar adına bu Paskalya Bayramı’nda
Hazreti İsa’nın bir sözünü size aktarmak isterim, belki kulaklarınızda bir iz
olur, yarın öbür gün o pişmanlıklarınız arasında bu sözü hatırlarsınız. Hazreti
İsa’nın sözünü ben kim adına söyleyeceğim? Bugünün tüm konuşamayanları adına,
tüm konuşturulmak istenmeyenler adına, düşüncesini ifade edemeyenler adına
söyleyeceğim Hazreti İsa’nın bu sözünü; dikkatle dinleyin arkadaşlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
ÖMER
FARUK GERGERLİOĞLU (Devamla) – Hazreti İsa o zorbalıkla dolu günlerde şunu
söylüyordu: “Karanlıkta dile getirmekten çekindiğiniz hakikat bir gün
aydınlıkta işitilecek ve gizli mekânlarda öğrendiğiniz bir inancı bir gün
çatılardan haykıracaksınız ve insanlar buna inanacak.” diyordu onu takip
edenlere. 
Değerli
arkadaşlar, bakın, bunları biz kalbimizden söylüyoruz. Ben ve arkadaşlarım sizi
sanırım yeteri kadar uyardık ama bu çok önemli konularda geri adım atmadınız.
Bunlar son derece hayati konulardı. Biz vazifemizi yaptık, bundan sonrasında bu
büyük veballerden ve corona nedeniyle ölümlerden dolayı siz sorumlusunuz ve biz
buna, size söylediğimize şahitlik ediyoruz ve ben hem halkıma hem de Rabb’ime
şahit ol diyorum, şahit ol Ya Rab, şahit ol Ya Rab, şahit ol Ya Rab diyorum.
(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 51'inci
maddesinde yer alan “asgari” ibaresinin “en az” şeklinde değiştirilmesini arz
ve teklif ederiz.
 Tufan
Köse Süleyman Bülbül Zeynel Emre
 Çorum Aydın İstanbul
 Turan
Aydoğan Alpay Antmen Mustafa Sezgin Tanrıkulu
 İstanbul Mersin İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Evet, önerge üzerinde söz talebi Sayın Mustafa Sezgin Tanrıkulu’nun. (CHP
sıralarından alkışlar) 
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; zor bir
zamandan geçiyoruz, hep bunu ifade ettim burada, etmeye çalışıyorum. Önemli bir
iş yapıyoruz. Dünya ve Türkiye büyük bir salgınla karşı karşıya ve bu teklifi,
teklif edildiği zamanda değil yani iki yıl önce değil şimdi gündemimize aldık.
Nedeni, hiçbir yerde dur durak bilmeyen bir virüsle karşı karşıya olmamız. Bu
virüs en fazla kimi vuracak? Cezaevlerini vuracak. Şimdi daha etkilerini
görmedik ama göreceğiz. Siyaset bu zor zamanlarda uzlaşma meselesidir, bir
arada olma meselesidir ve siyasi önceliklerden vazgeçme veya yumuşatma
meselesidir. Şimdi sizin yapmadığınız budur. En iyi ihtimalle şimdi -kamuoyu
yoklamalarına göre- ittifak yaptığınız siyasi partiyle beraber Türkiye’de yüzde
50’siniz, en iyi ihtimalle. Diğer tarafta yüzde 50 var. Bu yüzde 50’yle bu
konuda bir adım geri atarak, bir adım biz geriye atarak uzlaşma imkânı varken
bunu elimizden kaçırdık. Hangi konuda elimizden kaçırdık? Tutukluların hak ve
özgürlüğü konusunda ve adalet konusunda. Bunu yapma imkânı yok muydu? Vardı ama
bunu yapmıyorsunuz, bizim itiraz ettiğimiz nokta bu. 
Sayın
Cumhurbaşkanıyla ilgili söylediğimiz hukuksal meseleyi de yanlış noktaya
getiriyorsunuz. Bakın değerli arkadaşlar, 1982 Anayasası’nın 76’ncı maddesinde
bugünkü terörün tanımı “anarşik eylemler ve ideolojik eylemler”di. Neden
öyleydi? Çünkü 1982 Anayasası yapıldığı zaman Terörle Mücadele Kanunu yoktu. O
nedenle terör olarak adlandırılan eylemler anarşik eylem olarak kabul
edilmişti, o nedenle bu iki kelime Anayasa’da vardı. Sayın Erdoğan halkı kin ve
düşmanlığa tahrikten ceza aldı, hükümlü hâle geldi, cezasını yattı çıktı,
belediye başkanlığı düştü, siyasi partisini kurdu çünkü siyasi partisini
kurmaya engel yoktu ama milletvekili seçilme yeterliliği bakımından 76’ncı
maddede anarşik eylemler bakımından kısıtlama vardı ve Yüksek Seçim Kurulunun
kararıyla giremedi. Bakın, partisini kurmuş, partisi iktidar olmuş, kendisi
Genel Başkan olarak, hükümlü olduğu için, anarşik eylemlerden hükümlü olduğu
için milletvekili olamamış. Şimdi siz o zaman yapılana yanlış diyorsunuz, evet,
biz de yanlış diyoruz; peki, bugün yapılanlara niçin yanlış demiyorsunuz, neden
yanlış demiyorsunuz? Yanlış olma ihtimali yok mu? Bakın, Terörle Mücadele
Yasası’nı sadece benim milletvekili olduğum dönemde yani 2011’den sonra 2 kere
değiştirdik. Doğruysa niye değiştirdik? Yargının takdir hakkını kısıtladık.
Şimdi buna dayanıyorsunuz ve diyorsunuz ki: “Bu terör eylemidir dolayısıyla
olmaz.” Bakın, o yasayı da biz yapmıştık ama yargı yanlış uyguladı, hâlen de
yanlış uygulama devam ediyor. İçeriden gelen birisi olarak söylüyorum, yargının
takdir hakkını sınırlamazsak insanları ölüme mahkûm ederiz. O nedenle,
öncelikle, tutuklular konusunda adım atmayan bu yargıya en azından bir
sınırlama maddesi koyalım. 109’uncu maddeye salgın konusunda özel hüküm
koyalım, adım atsınlar. 
Yargı
mensupları ne yapıyor? Evlerinden adliyeye gidemiyor, UYAP üzerinden karar
veriyorlar ama cezaevinde olanlara “Kaçma şüphesi var.” diyorlar. Kim nereye
kaçacak değerli arkadaşlar? 80 bin, 90 bin tutuklu var Türkiye’de. Bir adım
atmıyorlar, bakın, bir adım, adli kontrol yöntemleri olmasına rağmen bu konuda
bir adım atmıyorlar ve buna siz, siz izin vermiyorsunuz, izin vermiyorsunuz. 
Bu
Parlamento biraz önce saydığım nedenlerle Sayın Recep Tayyip Erdoğan’ı buraya
getirdi, bu Parlamentoya getirdi. Şimdi, siz, bu Parlamento yargının içeriye
attığı ve sizin izninizle içeriye attığı insanları ölüme mahkûm ediyorsunuz. Bu
konuda sizleri uyarıyoruz, kavgaya gerek yok, uzlaşabiliriz. Kaç gündür
söylediğimiz de bizim bu. Bu Parlamento Anayasa’yı değiştirmiş tek bir kişi
için, Anayasa’yı değiştirmiş tek bir maddeyle iki kelimeyi çıkarmış ama biz,
burada, bir salgın maddesini Ceza Muhakemesi Yasası’na koymuyoruz veya
kadınları, çocukları, çocuklu kadınları, yaşlıları, 65 yaşın üstünde olanları,
siyasetçileri, gazetecileri, bunları kapsam içerisine almıyoruz, aynı Recep
Tayyip Erdoğan gibi şiir okuyanları ve yazı yazanları kapsam içerisine
almıyoruz. O zamandan bu zamana ne değişti değerli arkadaşlar? Ne değişti?
Türkiye’de yargı o zaman da bağımsız değildi şimdi de bağımsız değil ama o
zaman bu Parlamento, Cumhuriyet Halk Partisinin içinde bulunduğu Parlamento,
sonuçta sizin Genel Başkanınız için Anayasa’yı değiştirdi, bakın, Anayasa’yı
değiştirdi.
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (Devamla) - Anarşik eylemler nedeniyle milletvekili olamayan
Recep Tayyip Erdoğan’ı burada milletvekili yaptı.
BAŞKAN
– Tamamlayın sözlerinizi.
MUSTAFA
SEZGİN TANRIKULU (Devamla) – Değerli arkadaşlar, siyaset bir inatlaşma işi
değildir. Bu zor zamanlarda önceliklerden vazgeçme işidir, geleceği görme
işidir, yurttaşların yaşamlarını koruma meselesidir. Bugün, yurttaşlarımıza
düşman ceza hukuku uygulamaları yapmayalım, onları ölüm koridorlarında
bekletmeyelim. İçeride sadece beş dakika telefon hakları var, beş dakika.
Dışarıdakileri merak ediyorlar, ne oldu diye. Dışarıdakiler onları merak
ediyor, acaba salgın oldu mu diye. Tutuklu insanları veya tehlikeli olmayan
suçluları bu bekleyiş içerisinde tutamayız. O nedenle, bir kez daha sizlere
sesleniyorum, elimizi vicdanımıza koyalım, önceliklerimizden vazgeçelim, birer
adım geri atalım, burada bir uzlaşma sağlayalım. Bu hâlen bizim elimizde. Bunu
yapmak elimizde ve sizlerin sorumluluğunda.
Hepinize
iyi akşamlar diliyor ve sağlıkla kalın diyorum. (CHP ve HDP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 51’inci maddesinin birinci
fıkrasında yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Bedri
Yaşar  Ayhan Erel Muhammet Naci Cinisli
 Samsun Aksaray Erzurum
 Yasin
Öztürk  Zeki Hakan Sıdalı
 Denizli Mersin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde söz talebi Sayın Bedri Yaşar’ın.
Buyurun.
(İYİ PARTİ sıralarından alkışlar)
BEDRİ
YAŞAR (Samsun) – Sayın Başkan, değerli milletvekilleri; Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi’nin 51’inci maddesi üzerinde vermiş olduğumuz değişiklik
önergesi üzerine söz almış bulunuyorum. Bu vesileyle yüce heyetinizi saygıyla
selamlıyorum.
Bahse
konu kanun maddesinin özellikle üçüncü fıkrasında yapılan değişikliği olumlu
bulmaktayız. Mahkûmun kanunda adı geçen aile fertlerinden birinin yaşamsal
tehlike oluşturacak önemli ve ağır hastalık hâllerinin bulunduğunun sağlık
kurulu raporuyla belgelendirilmesi durumunda tutukluya verilecek iznin 1
seferden 2 sefere çıkarılması insani bir karar olması bakımından olumludur. Bu
düzenlemelerin psikolojik ve sosyolojik tarafları son derece önemlidir.
Mahkûmun psikolojisi açısından bu değişiklik yerindedir. Peki, infaz
düzenlemesi sonrasında ülke sosyolojisinde ne gibi bir dönüşüm bizi bekliyor,
biraz da orayı konuşalım.
Değerli
arkadaşlar, şu an içeride bulunan tutuklu ve hükümlüleri şöyle bir analiz etme
fırsatımız oldu. İçeridekilerin yüzde 22’si uyuşturucu suçundan, yüzde 14’ü
hırsızlık, yüzde 11’i yaralama, yüzde 9’u yağma, yüzde 2,4’ü sahtecilik, yüzde
1,3’ü dolandırıcılık, yüzde 1,1’i ekonomik çıkar amaçlı örgüt kurma suçlarından
hüküm giymiş vatandaşlarımız. Bu, içerideki 300 bin kişinin yaklaşık 180 bin
kişisine isabet ediyor. Peki, böyle bir yapıda, burada oturan bizlerin hiç mi
bir günahı yok? Bu insanların bu hâle gelmesinde, sizlerin, bizlerin hiç mi bir
katkısı yok? Bu maddeler size neyi çağrıştırıyor? Ben şahsen bu maddelerde şunu
görüyorum; kolay para kazanmayı görüyorum, kolay yoldan köşeyi dönmeyi
görüyorum; onu dolandırırsan, bunu dolandırırsan, totodan, lotodan, adam
kayırmadan, siyasi güçlerden istifade ederek kolay yoldan köşeyi dönme, kolay
yoldan para kazanma, alın teri olmadan bir yerlere gelme. İşte onun sonucunda,
bugün, hapishanelerimizdeki 300 bin kişinin 180 bin kişisi bu sebeplerden
dolayı içeride. Dolayısıyla, bu salondaki herkesin bunda payı var. 
Bugün,
özellikle, Ankara’nın Çukurambar Mahallesi’ndeki kafelere baktığınız zaman, hak
etmeyen insanları, son model arabalı, yüksek hesaplar ödeyen gençleri
görürsünüz. Bunların hepsi bir özenti oluşturuyor. Dolayısıyla, alın teri,
emek, çıraklık… Eli kirli sanatkârlar, eli kirli çıraklar, sanayideki ustalar,
çöp toplayan çalışanlarımız hep bu toplumda ikinci sınıf insan muamelesi
görüyor. 
Ben
size gecenin bu saatinde sadece küçük bir anımı anlatmak istiyorum. İsviçre’de
bir arkadaşımı ziyarete gittim, akşam evinde dedi ki: “Ben, bu gece beş saattir
oğluma fayans yapmayı öğretmeye çalışıyorum; oğlum fayans ustasının fayans
yapma sınavından geçemiyor, beş saattir çalışıyoruz.” Bu ülkenin millî geliri
40 bin doların üzerinde, bizim millî gelirimiz 9 bin dolar civarında. Bizde
fayans ustası da kim, ikinci sınıf insan muamelesi görüyor. Eğer bizler Ahi
Evran felsefesine dönüp çocuklarımıza ahlakı, edebi, çalışmayı, alın terini,
çalışamadan bir şeyi başaramayacağını, çalışmanın sonunda bir yere
varabileceğini öğretemediğimiz sürece bu hapishanelerden bugün çıkanların
önemli bir kısmı -bundan önceki aflarda da gördük ki- tekrar geri dönüyorlar,
tekrar hırsızlık yapıyorlar, tekrar gaspla uğraşıyorlar, tekrar toplumun
içerisinde, çetelerin içerisinde, seyrettiği filmlerle kolay yoldan köşeyi
nasıl döneriz, hep bunlarla meşgul oluyorlar. Dolayısıyla, belki bu akşam bu
işlere vesile olur, kafamızı yastığa koyar, tekrar düşünürüz. Bu insanlar bu
hâle geliyorsa bizde de kusur var diye düşünün. Sabır ne demek, şükür ne demek,
bu terimler sadece kandillerde, cumalarda atılacak mesajlar değil. Bunları
hayatımıza ne zaman nakşeder, yaşarsak gençlere de bunları anlatabiliriz diyorum.
Ancak o zaman bu hapishanelere ihtiyaç kalmaz, ancak o zaman gelişmiş ülkelerde
olduğu gibi biz de o standartlarda söyleriz “Bizde de işte, şu kadar zorunlu
mahkûm var.” der geçeriz.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
BEDRİ
YAŞAR (Devamla) – Gecenin bu ilerleyen saatinde gerçekten bu kanunun çıkmasına
bütün Parlamento çok ciddi katkı verdi. Belki coronavirüsün böyle faydalı bir
tarafı oldu. 
Ben,
inşallah, bundan sonraki yasaları da aynı kalabalıkla, aynı sayılarla çıkarırız
diye ümit ediyor, yüce heyetinizi saygıyla selamlıyorum. (İYİ PARTİ
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
51’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
52’nci
madde üzerinde 4 adet önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 52'nci maddesiyle
değiştirilen 5275 sayılı Ceza ve Güvenlik Tedbirlerinin İnfazı Hakkında
Kanun’un geçici 6'ncı maddesinin birinci ve ikinci fıkrasının aşağıdaki şekilde
değiştirilmesini arz ve teklif ederiz.
“(1)
30/3/2020 tarihine kadar işlenen suçlar bakımından; 26/9/2004 tarihli ve 5237
sayılı Türk Ceza Kanununun kasten öldürme suçları (madde 81, 82 ve 83),
üstsoya, altsoya, eşe veya kardeşe ya da beden veya ruh bakımından kendisini
savunamayacak durumda bulunan kişiye karşı işlenen kasten yaralama ve neticesi
sebebiyle ağırlaşmış yaralama suçları, neticesi sebebiyle ağırlaşmış yaralama
suçu (madde 87, fıkra iki, bent d), işkence suçu (madde 94 ve 95), eziyet suçu
(madde 96), cinsel dokunulmazlığa karşı işlenen suçlar (madde 102, 103, 104 ve
105), özel hayata ve hayatın gizli alanına karşı suçlar (madde 132, 133, 134,
135, 135, 137 ve 138), uyuşturucu veya uyarıcı madde imal ve ticareti suçu
(madde 188) ve İkinci Kitap Dördüncü Kısım Dördüncü, Beşinci (314'üncü maddenin
üçüncü fıkrası dışındaki), Altıncı ve Yedinci Bölümünde tanımlanan suçlar ile
12/4/1991 tarihli ve 3713 sayılı Terörle Mücadele Kanunu kapsamına giren (7’nci
maddenin ikinci fıkrası dışındaki) suçlar hariç olmak üzere, bu maddede
değişiklik yapan Kanunla değiştirilen 105/A maddesinin birinci fıkrasında yer
alan "bir yıl”lık süre, "üç yıl” olarak uygulanır.
(2)
30/3/2020 tarihine kadar işlenen suçlar bakımından, Türk Ceza Kanununun kasten
öldürme suçları (madde 81, 82 ve 83), cinsel dokunulmazlığa karşı işlenen
suçlar (madde 102, 103, 104 ve 105), özel hayata ve hayatın gizli alanına karşı
suçlar (madde 132, 133, 134, 135, 136, 137 ve 138) ve İkinci Kitap Dördüncü
Kısım Dördüncü, Beşinci (314'üncü maddenin üçüncü fıkrası dışındaki), Altıncı
ve Yedinci Bölümünde tanımlanan suçlar ile Terörle Mücadele Kanunu kapsamına
giren (7'nci maddenin ikinci fıkrası dışındaki) suçlar hariç olmak üzere; 
a) Sıfır-altı
yaş grubu çocuğu bulunan kadın hükümlüler ile yetmiş yaşını bitirmiş hükümlüler
hakkında bu maddede değişiklik yapan Kanunla değiştirilen 105/A maddesinin
üçüncü fıkrasında yer alan "iki yıl”lık süre, "dört yıl” olarak
uygulanır.
b) Maruz
kaldığı ağır bir hastalık, engellilik veya kocama nedeniyle hayatını yalnız
idame ettiremeyen altmışbeş yaşını bitirmiş hükümlülerin koşullu
salıverilmeleri için ceza infaz kurumlarında geçirmeleri gereken süreler, azami
süre sınırına bakılmaksızın 105/A maddesinde düzenlenen denetimli serbestlik
tedbiri uygulanmak suretiyle infaz edilebilir. Ağır hastalık, engellilik veya
kocama hâli, Adalet Bakanlığınca belirlenen tam teşekküllü hastanelerin sağlık
kurullarınca veya Adlî Tıp Kurumunca düzenlenen bir raporla belgelendirilir.
 Tufan
Köse Zeynel Emre Özgür Özel
 Çorum İstanbul Manisa
 Alpay
Antmen Süleyman Bülbül
 Mersin
 Aydın
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Süleyman Bülbül’ün.
Sayın
Bülbül, buyurun. (CHP sıralarından alkışlar) 
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum.
Bayağı,
on dört saate yaklaştık, Komisyonda on sekiz saat emek verdik ve 46’ncı madde
konusundaki değişiklik bir başlangıç oldu. Daha bitmedi görüşmeler, bundan
sonra da uzlaşma olursa, diğer maddelerde de değişiklikler olursa en azından bu
mutabakat bir yere kadar sağlanmış olur. Bu konuda çalışma yapmak gerekir diye
düşünüyorum.
Değerli
arkadaşlar, 52’nci madde infaz kanununun geçici 6’ncı maddesindeki değişikliği
düzenliyor. 30 Mart 2020 tarihine kadar işlenen suçlarda denetimli serbestlik
süresi bir yıldan üç yıla çıkarılıyor. Tabii, istisna suçlar konusunda, terörle
mücadeleden tutun adam öldürmeye kadar 1’den fazla, birçok madde yazılmış.
Yalnız, şuna dikkatinizi çekmek istiyorum: Yani burada terörle ilgili suçlarda
biz itirazları ortaya koyuyoruz, bu itirazlarımızın nedenleri var, nedenlerini
de ortaya koyuyoruz. Bu konuda, hatırlar mısınız, üçüncü Yargı Reformu Strateji
Belgesi açıklandı geçen yıl. O belge açıklandığı zaman Sayın Adalet Bakanı,
terör tanımına “şiddet” öğesinin eklenmesinden bahsetmişti. Bir memlekette
Adalet Bakanı, terör tanımına “şiddet” öğesinin eklenmesinden bahsediyorsa
terör tanımının sorunları ve uygulama sorunları olduğunu kabul etmiş anlamına
geliyor. Onun için, Terörle Mücadele Kanunu 7/2, TCK 220 6/7/8, TCK 134’üncü
maddelerle ilgili konuda değişiklik yapılması… Terör tanımı konusundaki
itirazlarımızı dikkate almanız gerekirdi. Biz, CHP olarak, çokça kez terör
tanımının sorunlarını dile getirdik. İnfaz paketinde de çağrımız, TMK
kapsamında ceza alıp şiddete bulaşmayanların da dâhil edilmesiydi ama karşılık
bulamadık. 
Tabii,
infazda adalet ve eşitlik oluşturulsun ama biraz önce, 2 madde önce, imzacı AKP’li
Sayın Vekil arkadaş sayı adaletinden bahsetti. Burada sayı adaleti önemli
değil. Cezaevinde yatan 200 gazeteci varsa, cezaevinde rüşvet, zimmet ve
irtikaptan yatan 200 hükümlü varsa 1 kişi olsa ne olacak? Önemli olan, orada 1
kişinin olması. İnfazda eşitlik, infazda adalet derken 1 kişinin durumu
eşitliğe giriyorsa kaç kişinin yattığı önemli değil ki. Sayı adaleti olmaz
arkadaşlar, cezaevinde uyuşturucu torbacısı, uyuşturucu ticareti yapan 65 bin
hükümlü var diye -cezaevlerini boşaltacağız diye- 65 bin kişiyi mi çıkaracağız?
Böyle mantık olabilir mi? İnfazda adalet, infazda eşitlik apayrı bir olay. 
Arkadaşlar,
Terörle Mücadele Kanunu’nun 7/2 uygulamasının nasıl şiddet ögesinin
eklenmesinden dolayı, Bakan bir sıkıntı olduğunu söylüyorsa… Adalet Bakanı ne
oldu da bu işten geri çekildi? Ne oldu? Pelikan çetesi yüzünden çekildi,
İstanbul uygulamaları yüzünden çekildi. İstanbul’da bir uygulama var, burada,
kanunlarda ne getirdiğiniz önemli değil ki. O, sulh ceza mahkemesi, sulh ceza
hâkimleri var ve özel mahkeme gibi çalışan hâkimler var. 37. Ağır Ceza
Mahkemesi özel mahkeme gibi çalışıyor. Bakın, araştırın, en önemli davalar
oralardan geliyor. Geçen yıl mart ayında, 3 Martta, 39 baro başkanı HSK’ye
şikâyet etti. Ne oldu? Hâlâ cevap yok. Adalet Bakanını bile sindirdiler, Adalet
Bakanını bile pelikancılar sindirdi. Bir çete bunlar, çete; her yerde varlar.
(CHP sıralarından alkışlar) Nerede varlar? FETÖ borsasında varlar. Nerede
varlar? Terörle ilgili genişletilmiş tanıma göre, iktidara muhalif olanların
“terör” adı altında cezaevine sokulmasında varlar. Ya, arkadaşlar “Tutuklular
ne olacak?” dedik. Tutuklular ne olacak? Çok basit. Ağır cezalık mevattan
olmayan suçsuz hâlleri dışında şiddete bulaşmamış tutukluları ne yapacaksınız?
Corona virüsüne mi teslim edeceksiniz? Nerede Anayasa'nın yaşam hakkı? Çıkarın
onları. Neden çıkarmıyorsunuz? Bakın, size öneri getiriyoruz. Bakın, bir
önerimiz daha var.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
SÜLEYMAN
BÜLBÜL (Devamla) – 457 vatandaşımız ağır hasta. Bas bas bağırıyor insanlar
“Ağır hasta var.” diye. Çok basit, Anayasa'nın 104’üncü maddesinin on altıncı
fıkrası var, Cumhurbaşkanının affı var. Ne diyorsunuz? Ağır hasta ve
hükümlüleri çıkaracaksın, affedeceksin. Madımak katilini affettin de onları mı
affetmeyeceksin Sayın Cumhurbaşkanım? (CHP sıralarından alkışlar) İnfazda
eşitlik, infazda adalet olmadan ayrımcılık olursa bu memlekete demokrasi de
gelmez, özgürlük de gelmez, toplumsal mutabakat da olmaz.
Teşekkür
ederim arkadaşlar. (CHP ve HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan Ceza ve Güvenlik Tedbirlerinin İnfazı
Hakkında Kanun ile Bazı Kanunlarda Değişiklik Yapılmasına Dair Kanun
Teklifi’nin 52’nci maddesinde düzenlenen geçici madde 6’nın birinci fıkrasının
ve dördüncü fıkrasının aşağıdaki şekilde değiştirilmesini arz ve teklif ederiz.
“(1) 30/3/2020
tarihine kadar işlenen suçlar bakımından; 26/9/2004 tarihli ve 5237 sayılı Türk
Ceza Kanununun kasten öldürme suçları (madde 81, 82 ve 83), üstsoya, altsoya,
eşe veya kardeşe ya da beden veya ruh bakımından kendisini savunamayacak
durumda bulunan kişiye karşı işlenen kasten yaralama ve neticesi sebebiyle
ağırlaşmış yaralama suçları, neticesi sebebiyle ağırlaşmış yaralama suçu (madde
87, fıkra iki, bent d), işkence suçu (madde 94 ve 95), eziyet suçu (madde 96),
cinsel dokunulmazlığa karşı işlenen suçlar (madde 102, 103, 104 ve
105), özel hayata ve hayatın gizli alanına karşı suçlar (madde 132, 133, 134,
135, 136, 137 ve 138), uyuşturucu veya uyarıcı madde imal ve ticareti suçu
(madde 188) ve İkinci Kitap Dördüncü Kısım Dördüncü, Beşinci, Altıncı ve
Yedinci Bölümünde tanımlanan suçlar ile 12/4/1991 tarihli ve 3713 sayılı
Terörle Mücadele Kanunu kapsamına giren suçlar ve kasten yaralama suçunda
cezayı arttırıcı nedenlerden biri olan kadına karşı işlenmesi hali (madde 86,
fıkra üç, bent g) hariç olmak üzere, bu maddede değişiklik yapan Kanunla değiştirilen
105/A maddesinin birinci fıkrasında yer alan "bir yıl”lık süre, "üç
yıl” olarak uygulanır.”
"(4) 105/A maddesinin altıncı ve yedinci fıkrası
hükümleri saklı kalmak üzere, bu madde uyarınca hükümlü hakkında denetimli
serbestlik tedbiri uygulanmaya başlandıktan sonra işlediği iddia olunan ve
cezasının alt sınırı bir yıl veya daha fazla hapis cezasını gerektiren
kasıtlı bir suçtan dolayı ceza almış olması hâlinde, denetimli serbestlik
müdürlüğünün talebi üzerine infaz hâkimi tarafından, hükümlünün açık ceza infaz
kurumuna gönderilmesine karar verilebilir. Soruşturma sonucunda kovuşturmaya yer
olmadığı kararı verilmesi hâlinde, hükümlünün cezasının infazına denetimli
serbestlik tedbiri uygulanarak devam olunmasına infaz hâkimi tarafından karar
verilir.”
 Ayhan
Erel  Zeki Hakan Sıdalı  Yasin Öztürk
 Aksaray
 Mersin  Denizli
 Ümit
Özdağ  Muhammet Naci Cinisli
 İstanbul
 Erzurum
BAŞKAN-
Komisyon önergeye katılıyor mu?
ADALET
KOMİSYONU BAŞKANVEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Yasin Öztürk’ün.
Buyurun
Sayın Öztürk. (İYİ PARTİ sıralarından alkışlar)
YASİN
ÖZTÜRK (Denizli) – İktidar gücünü elinde bulunduran muktedirler kendi
çıkarlarını ve gücünü öne çıkarsa da yine de yürümesi gereken ve işlemesi
gereken bir hukuk düzeni olması lazım. Ülkemizde hukuk düzeni önemli ölçüde
büyük aksaklık ve eksikliklerle maluldür; yargı bağımsızlığı ilkesi ayaklar
altındadır, hâkim ve savcıların terfi ve tayinleri siyasal iktidarın elinde
yönlendirici bir güç olarak kullanılmaktadır. Milletin adalete olan güveni
ciddi bir şekilde sarsılmıştır. Adaletin, iktidarın siyasi baskısından
bağımsız, hukukçular eliyle ve hukuka uygun olarak gerçekleştirileceği
konusunda inanç erozyona uğramış durumdadır. Sorun, hukuk dışı uygulamaların
giderek normal karşılanmaya başlanmasıdır. Sorun, hukuk dışı uygulamalara karşı
kamuoyunun refleksinin zayıflamasıdır. Bu da adaletin çivisinin çıkması
anlamına gelmektedir.
Adaletin
çivisinin çıktığına sadece lokal bir örnek vermek istiyorum. On beş yıldır
Denizli’de görev yapan bir hâkim kimse fark etmez cesaretiyle mali müşavir olan
öz yeğenini bilinçli olarak Denizli Adliyesinde bilirkişilik, konkordato
komiserliği, kayyumluk listelerine sokuyor. Sonrası mı? Hâkim bey tüm büyük
ticari davaları istediği gibi yönlendiriyor, akla gelmeyecek rantlar dönmeye
başlıyor. Denizli Adliyesinde görülen en büyük ticari davalarda verdiği
raporlar, kararlar ve kayyumluklarla öz yeğen ya yönetimde ya bilirkişiliğinde
ya konkordato komiserliğinde aylık 1 milyonun üzerinde gelir ve maaş almakta.
Tüm bu konular HSYK şikâyet dosyalarında kayda girmiş durumda. Ben yeğeninin
ismini vereyim, Mürşit Uz, dayısını siz bulursunuz. HSYK’ye yapılan şikâyetler
incelenmiyor, müfettiş görevlendirilmiyor. Neden reddihâkim kabul edilmez veya
başka biri görevlendirilmez? Bir hâkimin kendisinden olan bir davaya kendi öz
ablasının oğlunu kayyum olarak ataması ne kadar etik? Davaya müdahil muhataplar
bu adalete nasıl güvenir?
Çivisi
çıkmış adaletin mekanizmasını yeniden rayına oturtmak öncelikle hukukçuların
sorumluluğundadır. Öncelikle yasama organı yani Meclis genel hukuk ilkelerine
uygun yasalar çıkarmak, hukuk fakülteleri nitelikli hukukçular yetiştirebilmek
ve adaletin eline terazisini tekrar tutuşturmak zorundayız. Unutmayalım, iyi
olmak kolaydır; zor olan, adil olmaktır. 
Sayın
Başkan, değerli milletvekilleri; ilgili maddeyle 5275 sayılı Kanun’un geçici
6’ncı maddesi değiştirilmektedir. Denetimli serbestlik süresi üç yıla
çıkarılmak suretiyle denetimli serbestliğin bir veya iki yıl değil, üç yıl
olarak uygulanacağını belirtmek isteriz. Aynı hesaplamayı on beş yıl hapis
cezası alan 1/2 infaz indirimli bir hükümlü yönünden yaptığımızda, şu an
yürürlükte olanı düzenlemelere göre beş buçuk yıl süreyi cezaevinde geçirmesi
gerekmekteyken, yapılacak değişikle dört buçuk yıl süreyi cezaevinde
geçirecektir. Görüldüğü üzere, Ceza ve Güvenlik Tedbirlerinin İnfazı Hakkında
Kanun’da Madde 105/A’da yapılacak yeni kalıcı düzenleme özellikle on beş yıl ve
üzeri ceza alan hükümlüler yönünden lehe görülse de hapis cezası daha az olan
hükümlüler yönünden aleyhe sonuç doğurmaya elverişlidir. Her ne kadar hükümlü
aleyhine bu şekilde sonuçlar doğmaması için Ceza ve Güvenlik Tedbirlerinin
İnfazı Hakkında Kanun’a eklenecek geçici 9’uncu maddede lehe uygulama prensibi
kabul edildiği iddia edilse de geçici maddede yer alan lehe uygulama hususu
sadece mevcut hükümlüler için olup bundan sonra işlenecek suçlar kapsam
niteliğinde değildir. Keza, bu maddede kadına karşı şiddet istisna suçlar
kapsamına alınmamıştır. Maddenin dördüncü fıkrasına göre yapılan yargılama ya
da soruşturma neticesinde beraat kararı alan bir denetimli serbestlinin hakkı
gasbedilmiş olacak, denetimli serbestliği yanacaktır. Bu, kötü niyetliliği
desteklemektir. Bu maddenin dördüncü fıkrası kabul edilemez. Velhasıl,
görüşmekte olduğumuz yasayı dört gözle bekleyen ama bir kısmının beklentilerine
cevap veremediğimiz kader mahkûmu tutuklu ve hükümlülerin bazılarının
isimlerini saymak istiyorum: Ödemiş Cezaevinden Halil Karabağ ve oğlu Kutluhan
Karabağ’a; Dinar Cezaevinden Emrah Akay’a; Denizli Kocabaş Cezaevinden Ahmet
Öztürk amcama, Akif Civli’ye, Adem Çetinkaya’ya, Servet Çetin’e; Afyonkarahisar
Cezaevinden Mertkan Öztürk’e; Nazilli Cezaevinden Ahmet Çetin’e; Hatay Kırıkhan
Cezaevinden Ahmet Bilen’e, Haktan Altunlu’ya ve ismini sayamadığım tüm kader
mahkûmlarına selamlarımı yolluyorum. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 52’nci maddesiyle
değiştirilmesi öngörülen 5275 sayılı Kanun’un geçici 6’ncı maddesinin birinci
fıkrasında yer alan "İkinci Kitap Dördüncü Kısım Dördüncü, Beşinci,
Altıncı ve Yedinci Bölümünde tanımlanan suçlar ile 12/4/1991 tarihli ve 3713
sayılı Terörle Mücadele Kanunu kapsamına giren suçlar hariç olmak üzere,” ;
ikinci fıkrasında yer alan “ve İkinci Kitap Dördüncü Kısım Dördüncü, Beşinci,
Altıncı ve Yedinci Bölümünde tanımlanan suçlar ile Terörle Mücadele Kanunu
kapsamına giren suçlar” ibarelerinin teklif metninden çıkarılmasını arz ve
teklif ederiz.
Mensur
Işık Tuma Çelik  Rıdvan Turan 
 Muş
 Mardin Mersin
 Tulay
Hatımoğulları Oruç Züleyha Gülüm Serpil Kemalbay Pekgözegü
 Adana İstanbul İzmir
 Murat
Çepni Dirayet Dilan Taşdemir
 İzmir Ağrı
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Dirayet Dilan Taşdemir’in.
Buyurun.
(HDP sıralarından alkışlar)
DİRAYET
DİLAN TAŞDEMİR (Ağrı) – Teşekkür ederim Başkan.
Değerli
arkadaşlar, biz bu kürsüde görüşlerimizi ve düşüncelerimizi halkımızla
paylaşmaya çalışıyoruz. Dolayısıyla, biz kimseden bir şey talep etmiyoruz,
olması gerekenin mücadelesini veriyoruz. Bu Meclisin de 3’üncü büyük
partisiyiz. Sadece sandık başına gidip oy kullanmak için bile halkımız ağır
bedeller ödedi. Şu an bile cezaevinde tutuklu binlerce üyemiz bulunuyor. Onun
için de öyle muktedir tavırlardan vazgeçilmesi gerektiğini bir kez daha
hatırlatmak istedim.
Değerli
arkadaşlar, bu özel af yasasıyla ilgili neredeyse bir haftadır burada
konuşuyoruz, sanırım söylenmedik söz kalmadı. Hani “sözün bittiği yer” derler
ya, tam da öylesi bir durum. 
Bakın,
biz neler söyledik? Dedik ki: Bu yasa ayrımcıdır, hukuka aykırıdır, adil değil,
toplumsal barışa hizmet etmiyor. Ama bütün bu söylemler karşısında yine mevcut
bilinen tavrınızdan vazgeçmediniz.
Şimdi,
konuştuğum madde 52’nci madde, tam da bu madde belki de bu infaz yasasının yani
bu özel af yasasının en kötü maddelerinden bir tanesi. Çünkü bu maddeyle
politik tutsakları, hasta tutsakları aslında ölüme terk ediyorsunuz. Biliyorum,
bu çok da umurunuzda değil, yine şunu söyleyeceksiniz: “Ölsünler.” Evet,
ölüyorlar. Bugüne kadar onlarca hasta tutsak cezaevinde eli kelepçeli yatağa
bağlı şekilde yaşamını yitirdi ve bu insanlara aileleriyle vedalaşma hakkını
bile tanımadınız. Bu nasıl bir kin, bu nasıl bir duygu ve vidan dünyası,
gerçekten anlamakta zorlanıyorum. 
Yine,
800’e yakın çocuk cezaevinde, dün de söyledim. Bunlar anneleriyle birlikte
kalıyor cezaevinde. Peki, bunları dâhil edin diyoruz. Ona da tavrınız aynı,
net, cezaevinde yaşamaya devam etsinler. Ama kadınlara şiddet uygulayan
erkeklere gelince burada bir merhametli olma hâliniz tutuyor ve bunları dışarı
bırakıyorsunuz. Ama size şunu da sorduğumuzda “Peki, bu adamlar eve gittiğinde,
tekrar bu kadınlara şiddet uyguladığında buna yönelik bir tedbiriniz var mı?”
diye, hayır, bir tedbiriniz de yok. Peki bunun garantisini veriyor musunuz?
Bunlar gittiğinde kadınları öldürmeyecek mi? Onun da garantisi yok tabii ki.
Buna da yönelik tavrınız -ama önlem alabilirsiniz hükûmetsiniz- belli. 
Tabii
ki bunların bir önemi yok, ne de olsa sizin için her şey usulüne uygun, yasaya
uygun. Ama, bir anne defnedilmişti, mezarından çıkarılmıştı. O zaman da
sorduğumuzda aynı yüz ifadesi, aynı söylem “Usulüne uygun.” denmişti. Taybet
ananın cenazesi yedi gün sokakta kalmıştı, o da usulüne uygundu. Yine, dün de
çokça ifade ettik, belli bir rahatsızlık da yaratıldı burada. Neden bir anneye
çocuğunun cenazesinin kargoyla gönderildiğini sorduğumuzda, yine verdiğiniz
cevap “Bunların hepsi usulüne uygun.” Yani, evet, sizin için usulüne uygun
olabilir ama insanlık vicdanı için hiç de bunlar usule uygun şeyler değil, bunu
da hatırlatmak isterim. 
Yani
ölüme ve kötülüğe karşı bu kayıtsızlığınız gerçekten irdelenmeye muhtaç bir
durum. Bu kayıtsızlık hâli sadece size özgü değil, belli bir mekân ve zamanla
da sınırlı değil, bunu biliyoruz. Bu kayıtsızlık ve kötülük hâli siyaset
bilimine de, toplumsal bilimlere de, sosyal bilimlere de konu olan bir konu.
Bilirsiniz belki, Arendt bu kayıtsızlığın izahını tam elli yıl önce yapar.
Nasıl yapar? Bir SS subayının sorgulamasına katılır; orada Yahudileri toplama
kampına gönderen bu SS subayının savunmasını, vahşet aslında, korkunç bir
şekilde, dehşete düşer şekilde izler. Çünkü orada, o da Yahudileri gönderirken
“Her şeyin Alman Anayasası’na uygun olduğunu” söyler ve “Usulüne uygun her şeyi
yaptım.” der. Bunu dinleyen Hannah Arendt, bunu “kötülüğün sıradanlığı” olarak
tanımlar.
Evet,
bugün tam da hepimizin yaşadığı şey aslında kötülüğün sıradanlığını da aşmış,
bugün bütün bu bilinenler karşısındaki kayıtsızlığınız, ölümden söz ederken ki
kayıtsızlığınız bize tam da şunu ifade ediyor: Arendt yaşasaydı ve burayı, bu
Meclisi bugün dinlemiş olsaydı emin olun ki “Kötünün sıradanlığı.” demezdi,
derdi ki “Bu kötülüğün örgütlü hâli.” Bunun başka bir izahı yok. (HDP
sıralarından alkışlar) 
Yani
özgür iradeden, toplumsal vicdandan muafmış gibi davranma hakkınız yok. Bakın,
bugün böyle bir ortam var. Siz sanıyorsunuz ki özgür iradenizden ve toplumsal
vicdandan muafmışız gibi davranırsak bunun sorumluluğunu almamış oluruz ama
şunu hatırlatmak isterim ki: Tıpkı Yahudileri soykırım odalarına gönderen gaz
odalarına gönderenler gibi hiç kimse bundan muaf değildir. 
(Mikrofon
otomatik cihaz tarafından kapatıldı)
BAŞKAN
– Toparlayın sözlerinizi. 
Buyurun.
DİRAYET
DİLAN TAŞDEMİR (Devamla) – Bitiriyorum Başkan.
O
gün geldiğinde tıpkı onun hesabı sorulduğu gibi, bu tutumun da insanları ölümle
yüz yüze bırakmanın da hesabı insanlık vicdanında sorulacaktır.(HDP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 52’nci maddesiyle değiştirilen
5275 sayılı Kanun’un geçici 6’ncı maddesinin birinci fıkrasında ve ikinci
fıkrasının (a) bendinde yer alan "bu maddede değişiklik yapan Kanunla
değiştirilen” ibarelerinin ve dördüncü fıkrasının madde metninden çıkarılmasını
arz ve teklif ederiz.
 Özlem
Zengin Recep Özel  Ali Özkaya
 Tokat Isparta Afyonkarahisar
 Fehmi
Alpay Özalan Nazım Maviş
 İzmir Sinop
BAŞKAN
– Evet, komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın Başkan.
BAŞKAN
– Gerekçeyi okutuyorum:
Gerekçe:
Önergeyle,
105/A maddesinde yapılan değişikliğe bağlı olarak söz konusu ibarelerin ve
dördüncü fıkranın madde metninden çıkarılması sağlanmaktadır. Dördüncü fıkranın
kaldırılmasıyla birlikte bu fıkrada yer alan hükümler bakımından Kanunun 105/A
maddesinin yedinci fıkrasının dikkate alınması gerekmektedir.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen önerge doğrultusunda 52’nci maddeyi oylarınıza sunuyorum: Kabul edenler…
Etmeyenler… Kabul edilmiştir.
53’üncü
madde üzerinde 4 adet önerge vardır.
Aykırılık
sırasına göre işleme alacağım:
TBMM Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 53’üncü maddesi ile
5275 sayılı Kanun’a eklenmesi öngörülen geçici 9’uncu maddenin (4)’üncü
fıkrasının teklif metninden çıkarılmasını ve (5)’inci fıkrasının aşağıdaki
şekilde değiştirilmesini arz ve teklif ederiz.
"(5)
Ülke çapında meydana gelen tehlikeli salgın hastalık veya hastalıklar
kapsamında; en büyük risk grubunu oluşturan hasta hükümlüler, 65 yaş üstü
hükümlüler, hamile hükümlüler ile çocuğu ile birlikte cezaevinde kalmakta olan
hükümlülerin suç türleri ile kaldıkları ceza infaz kurumlarının tiplerine
bakılmaksızın derhal salıverilmesine ve haklarında denetimli serbestlik
hükümleri ile seçenek yaptırımların uygulanmasına karar verilir. Denetimli
serbestlik hükümleri ile seçenek yaptırımların ne şekilde uygulanacağı
çıkarılacak yönetmeliklerle belirlenir. İlgili yönetmelikler işbu kanunun Resmi
Gazetede yayımlanmasını izleyen üç gün içerisinde çıkarılarak yürürlüğe
konulur. Bu kapsam dışında kalan diğer hükümlülerin ise cezalarının infazı suç
türleri ile kaldıkları ceza infaz kurumlarının tiplerine bakılmaksızın 3 ay
süre ile ertelenir. Salgın hastalık yahut hastalıkların devam etmesi halinde
ise 3'er aylık sürelerle infaz erteleme kararı verilir. İnfaz erteleme müddeti
boyunca hükümlüler hakkında gerekli tedbirler alınarak adli kontrol hükümleri
uygulanır.”
 Mensur
Işık Tuma Çelik Rıdvan Turan
 Muş Mardin Mersin
 Ayşe
Acar Başaran Züleyha Gülüm Murat Çepni
 Batman İstanbul İzmir
 Tulay
Hatımoğulları Oruç
 Adana
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Ayşe Acar Başaran’ın.
Buyurun
Sayın Başaran.
AYŞE
ACAR BAŞARAN (Batman) – Değerli arkadaşlar, tekrar merhaba.
Aslında
gecenin bu yarısı herkes de meseleden kopmuşken en önemli maddelerden birini
konuşacağız. Aslında bu teklifteki 53’üncü maddenin en önemli tarafını size
söyleyeyim arkadaşlar: Biz birkaç gündür coronayla ilgili konuşuyoruz,
coronanın cezaevlerindeki etkisi üzerine konuşuyoruz; bu madde coronanın
geçtiği tek madde. Bakın, kaç gündür konuşuyoruz. Bunu sunarken iktidar “corona
tedbirleri” olarak sundu, sonra çıkıp bu kürsüden aslında corona tedbiri
olmadığını, iki yıldır böyle bir infaz yasası hazırlığı yaptıklarını, bunun da
bu düzenleme olduğunu, işte, aslında corona günlerini de fırsat bildiklerini
-üstü kapalı- çünkü bir toplumsal duyarlılık olduğunu, bu sayede de kendi
istekleri doğrultusunda bu kanunu geçireceklerini ifade ettiler ama gerçekten
çok ilginç arkadaşlar, tarihe geçiyoruz. Coronanın geçtiği tek madde ama
coronanın geçtiği bu tek madde de yine eşitsiz, yine bir kesim açısından
uygulanamaz bir madde çünkü bu kanun maddesinde de istisnalar var. 
Bu
madde açık cezaevine geçişi, açık cezaevinde olanların da salgın nedeniyle izne
çıkmasını düzenliyor. İyi, güzel. Az önce arkadaşımız da ifade etti, bazı
suçlar açısından, özellikle kadına yönelik suçlar açısından… Ki bu kürsüye her
çıkan arkadaşın özellikle “adam öldürme” demesini de ayrıca buradan bu Meclisin
erkek bakış açısının ne kadar yüksek olduğunu ifade ederek tekrar hatırlatmak
isterim çünkü en fazla öldürülenler kadınlar. Şimdi kadına yönelik şiddet
konusunda dışarıya çıkacak erkekler konusunda herhangi bir tedbir yok. 
Bunu
da geçtik, bu corona günlerinde biz zaten ifade etmiştik: En ağır, en yüksek
tedbirlerle cezaevlerini boşaltın. Şimdi burada yine bir istisnalar silsilesi
var. Tabii öyle güzel yazmışsınız ki istisnaları, açık açık yazılmamış, diğer
bütün kanun maddelerinde işte cinsel taciz, istismar tek tek yazılmışken burada
yazılmamış. Çok böyle kısım kısım yapılmış ama birkaç suçu okuyayım. Hani
sayısal olarak da bakmayalım arkadaşlar yani bir kişi de olabilirdi, beş kişi
de olabilirdi ama sonuçta bu suçları işleyenler cezaevinde olabilirdi de. Ben
bakış açınızdan ve mantığınızdan söz ediyorum. Mesele çünkü sizin için şöyle:
Düşünce ve ifade özgürlüğünü kapsayan bir suçsa, size göre örgüt üyesiyse onu
bir tarafta ölüme mahkûm ediyorsunuz ama mantığınıza göre bazı suçlar açısından
hiçbir problem yok. Mesela, bu kapsamda olan, 53’üncü madde kapsamında olan
soykırım, insanlığa karşı suçlar, göçmen kaçakçılığı, insan ticareti, kasten
öldürme, intihara teşebbüs, kasten yaralama, taksirle yaralama, insan üzerinde
deney, organ veya doku ticareti, geliyor geliyor -cezaevinde yoktur böyle biri
ama olsa onu da çıkartıyorsunuz- şöyle bir madde var: “Atom enerjisiyle
patlamaya sebebiyet verme.” Bir insan diyelim ki atom enerjisiyle patlamaya
sebebiyet verse ve cezaevinde olsaydı sizin için problem yok, onu
salabilirsiniz ama bakın o terör örgütü dediğiniz, terör faaliyeti dediğiniz
suçlardan birini sayayım, hepimiz hakkında, HDP’li bütün milletvekilleri
hakkında hazırlanan bir fezleke örneğini söyleyeyim: Bizim milletvekili
dokunulmazlığımız kalktığı anda soruşturma olacak ve dava açılacak, ceza
alacağız. Neydi? Biz çokça bu kürsüden ifade ettik “Eş Başkanımız ya da Grup
Başkan Vekilimiz açıklama yapmış, biz bu açıklamayı dinlemişiz.” Dinlemekten
hakkımızda fezleke hazırlandı ve eğer ben milletvekili olmasam o Eş Genel
Başkanımın, buradaki sözcü arkadaşımızın yaptığı, açıklamayı dinlediğim için
hakkımda dava açılacaktı, belki tutuklanıp cezaevinde hükümlü hâle gelecektim,
ben dinlediğim için cezaevinde olacaktım ama atom enerjisiyle patlamaya
sebebiyet veren kişi dışarıya salınacaktı. Ben dinlediğim için ondan daha
tehlikeli olacaktım çünkü ben size göre tehlikeliyim. Şimdi, siz tehlikeyi
toplumsal tehlike olarak algılamıyorsunuz. Bakın, saydığım suçlar -daha
sıralama uzun- çok uzun suçlar, sizin için bir problem yok. Mesela sizin
açınızdan rüşvetin bir problemi yok, bunu biliyoruz, irtikâbın yok, yok. Özel
hayatın gizliliğinin problemi yok, yağmanın yok, hırsızlığın yok, problem yok
çünkü sizin suç ve cezaya bakış açınız böyle arkadaşlar, böyle. “Bir kereden
bir şey olmaz.” diyorsunuz, problem yok. 17-25 Aralıkta olan, ortaya saçılan
meselelerde üstünü kapattınız. Siz çünkü kendinizi referans alıyorsunuz,
kendinizi referans aldığınızda da sizin karşınızdaki büyük tehlike bu
kürsülerde, sokaklarda, meydanlarda, gazetelerde, üniversitelerde ses
yükseltenler oluyor. İşte siz tehlikeyi oradan görüyorsunuz. 8 Martları
örgütleyen kadınlar oluyor sizin için tehlikeli olan.
Başkan,
bir dakikayla bitiriyorum.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
AYŞE
ACAR BAŞARAN (Devamla) – 8 Martı örgütleyen kadınlar daha tehlikeli oluyor
kadın öldürenlerden. Hakkını arayıp 1 Mayısta ses yükselten işçiler daha
tehlikeli oluyor, işçi katliamına neden olanlardan. Siyasetçiler daha tehlikeli
oluyor sizin için rüşvet verenden, hırsızdan, yağmacıdan. İşte, sizin
perspektifiniz bu olduğu için bu kanun böyle. Yoksa, eğer infaz adaleti esas
bakış açınız olsaydı, suç ceza adaletini eğer siz kendi meseleniz hâline
getirseydiniz, corona günlerini fırsat bilip bizim karşımıza böyle gerçekten
insanlık vicdanını yaralayacak bir kanunla gelmezdiniz. Biz sabahlara kadar bu
zor koşullarda çalışmak zorunda kalmazdık kendi hayatımızı da tehlikeye atıp.
Milyonlarca insanın da buraya gözlerini dikmesine gerek kalmazdı. Eğer sizin
infazda adalet olsaydı, corona günleri geçer, infazda adalet, suç ve cezada
adaleti sağlardık. Ama corona günlerinde, bakın, tedbirleri alarak ayrımsız
cezaevlerini boşaltırdınız ama perspektifiniz bu değil.
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 53’üncü maddesi
ile 5275 sayılı Ceza ve Güvenlik Tedbirlerinin İnfazı Hakkında Kanun’a eklenen
geçici 9’uncu maddenin (6)’ncı fıkrasının teklif metninden çıkarılmasını arz ve
teklif ederiz. 
 Abdurrahman
Tutdere Süleyman Bülbül Zeynel Emre
 Adıyaman Aydın  İstanbul
 Alpay
Antmen Utku Çakırözer  Turan Aydoğan
 Mersin Eskişehir İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Utku Çakırözer’in.
Buyurun
Sayın Çakırözer. (CHP sıralarından alkışlar)
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum.
Görüşmekte
olduğumuz 53’üncü madde, belki de bu paketin en kritik, en önemli maddelerinden
biri. Çünkü, kamuoyuna iddia ettiğiniz birçok tezinizin aslında doğru
olmadığını gösteren bir madde. Öncelikle, tabii, kanunun geneli anlamında daha
önce söylediğimiz, sözcülerimizin söylediği bir hususu bir kere daha
vurgulayacağım. Corona salgınıyla karşı karşıya olduğumuz ve cezaevlerinin
boşaltılmasını, daha sağlıklı hâle getirilmesini tartıştığımız bir dönemde,
yaklaşık 100 bin çeşitli suçlardan hüküm giymiş mahpusu çıkarırken henüz
hükümlü dahi olmayan, yargılamaları devam eden 50 bin ile 90 bin arasında
sayıları değişen -bir bölümü tutuklu, bir bölümü de hükümözlü tutuklu-
tutuklunun hiçbir şekilde bu paketten yararlanmıyor olması kabul edilemez,
belki de en büyük adaletsizliklerden biridir bu paketle ilgili. Mutlak suretle
kapsam içine alınmasında -daha önce söylendi, ben bir kez daha söyleyeceğim-
infazda adaleti, eşitliği sağlamak istiyorsak fayda vardır. 
Değerli
arkadaşlarım, hem Komisyon tutanaklarında hem de Mecliste bu maddeyle ilgili
tartışmalarda şunlar söylendi: Açık cezaevlerindeki 75 bin hükümlü çıkacak,
serbest kalacaklar ve onların yerine -biliyorsunuz son anda eklenen ve bizim de
şu anda kaldırılmasını istediğimiz- geçici 9’uncu maddenin 6’ncı fıkrasıyla,
onların yerine de her tür suçtan, aklınıza gelebilecek her tür suçtan, kadını
ölüme iten, kadına şiddet, kadına dayak, ölüme iten maddeler dâhil aklınıza
gelebilecek her türlü maddeden içeride yatmakta olan hükümlülerin açık
cezaevine çıkışlarına imkân sağlanacak. Şu anda bütün kadın örgütleri bu
nedenle ayaktalar. Tabii, bunun tek istisnası var her tür suçtan derken, tek
istisnası var; o da düşünce suçluları, gazeteciler, siyasetçiler,
akademisyenler, hukukçular bu maddeden yararlanamayacaklar.
Komisyondaki
görüşmeler sırasında ve yine Genel Kurulda iktidar sözcüleri şunu söylediler,
tekrar etmek isterim, gözden kaçmış olabilir “Açık cezaevlerindeki 75 bin kişi
çıktığında, o cezaevlerinde tavuklar beslenecek, işte domatesler sulanacak
gerekçesiyle 10 binlerce, aralarında on yılın da üzerinde hapis cezasına
çarptırılmış olan hükümlünün açık cezaevine çıkmasına imkân sağlanacaktır.”
dediler ama bunların arasına -işte hep sayıyoruz- Barış Terkoğlu, Barış
Pehlivan, Hülya Kılınç, OdaTV’deki arkadaşlarımız; Murat Ağırel Yeniçağ
gazetesindeki arkadaşımız: Ferhat Çelik, Aydın Keser, Yeni Yaşam gazetesindeki
arkadaşlarımız alınmayacak; Ahmet Altan 70 yaşını geçmiş olmasına rağmen
alınmayacak, Osman Kavala iki buçuk yıldır tutuklu hâlâ, alınmayacak,
Selahattin Demirtaş, İdris Baluken yine düşünceleri nedeniyle alınmayacak. İşte
bu nedenle biz “Bu paket hiçbir şekilde vicdanlara sığmıyor, hiçbir şekilde
hukukun terazisine sığmıyor.” demeye devam ediyoruz, edeceğiz. Üstüne üstlük az
önce Sayın Grup Başkan Vekilimiz de ifade etti: Biz iyileştirme, biz düzeltme,
biz düşünce suçlusuna, biz siyasi tutuklulara iyileştirme beklerken daha biraz
önce, yaklaşık birkaç saat önce 48’inci maddeye verilen bir önergeyle yine MİT
Kanunu kapsamındaki suçlar kapsam dışına çıkarıldı ve böylece Barış Terkoğlu,
Barış Pehlivan, Hülya Kılınç, az önce saydığım değerli meslektaşlarımız eğer bu
maddeyle ilgili bir yargılama olması durumunda maalesef bu infaz indiriminden…
İşte, kimler faydalanıyordu bir kere daha tekrar edeyim: Yağmacılar, çeteciler,
hırsızlar, rüşvet verenler, irtikap suçu işleyenler, kadını ölüme itenler,
dayak atanlar, uyuşturucu satıcıları, aklınıza gelebilen her türlü suçtan hüküm
giymiş olanlar çıkarken maalesef düşünce suçluları çıkamayacak. Madenlerdeki
işçi katilleri, gezi direnişçilerinin ölümüne neden olan yetkililer, kadın,
çocuk katilleri hepsi bir şekilde izin sistemiyle, özel düzenlemelerle vesaire
indirimlerden faydalanırken; biz aydınımızı, siyasetçimizi, gazetecimizi
içeride ölümle, virüsle baş başa bırakmaya devam edeceğiz. İşte bu nedenle biz
“Bunu vicdanlar kabul etmiyor.” diyoruz. 
Kadına
şiddet artıyor, söylendi, ben de bir kez daha ifade etmek isterim. Özellikle
salgın döneminde, evlere kapanılan şu dönemde geçmiş aylara göre kadın
cinayetlerinde olağanüstü artış var. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
UTKU
ÇAKIRÖZER (Devamla) – Kadınlara yönelik şiddette artış var ama biz buna rağmen
özellikle bu maddeyle ve bu maddeye eklenen, son dakikada eklenen önergeyle
kadına şiddet suçlularına çıkış yolunu, kadın katillerine, kadınları
yaralayanlara çıkış yolunu açmış oluyoruz. Her ne kadar aksi oluyor deseniz de
maalesef bu yaşanıyor ve kadın örgütleri, kadınlar; yüzbinlerce, milyonlarca
kadın şu anda feryat içinde. 
Değerli
arkadaşlarım, bir yandan biz bu paketle düşünce özgürlüğü cezaevinde kalıyor
derken maalesef hicap duyuyorum ama Meclise gelen ya da gelmesi planlanan her
torbada, her kanunda yine düşünce hapsediliyor. İşte, cuma günü Millî Eğitim
Komisyonuna YÖK’le ilgili teklif geldi, akademisyenlerin sadece düşünceleri
nedeniyle üniversiteden ihracı var içinde. İşte önümüzdeki günlerde ekonomik
paket gelecek ama ekonomik paketle ilgisi olmayan bir şekilde WhatsApp’ın,
Facebook’un, Twitter’ın kapatılması, erişime engellenmesi var. Yani yine
düşünen, düşündüğünü ifade eden vatandaşlara baskı var, sansür var, yasak var.
Çıkış yolu bu değildir; çıkış yolu hukuk devletidir, çıkış yolu demokrasidir.
Hepinizi
saygıyla selamlıyorum. 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 53’üncü maddesinde düzenlenen
5275 sayılı Kanun’un geçici 9’uncu maddesinin (5)’inci fıkrasının aşağıdaki
şekilde değiştirilmesini arz ve teklif ederiz.
“(5)
Covid-19 salgın hastalığının Ülkemizde görülmüş olması sebebiyle, Türk Ceza
Kanununun kasten öldürme suçları (madde 81, 82 ve 83), cinsel dokunulmazlığa
karşı işlenen suçlar (madde 102, 103, 104 ve 105), özel hayata ve hayatın gizli
alanına karşı suçlar (madde 132, 133, 134, 135, 136, 137 ve 138) ve İkinci
Kitap Dördüncü Kısım Dördüncü, Beşinci, Altıncı ve Yedinci Bölümünde tanımlanan
suçlar ile Terörle Mücadele Kanunu kapsamına giren suçlardan hüküm giyenler ile
5237 sayılı Kanunun 86 ncı maddesinin üçüncü fıkrasına giren suçlar hariç olmak
üzere, açık ceza infaz kurumlarında bulunanlar ile kapalı ceza infaz kurumunda
bulunup da açık ceza infaz kurumlarına ayrılmaya hak kazanan hükümlüler, 105/A
maddesi kapsamında denetimli serbestlik tedbiri uygulanarak cezasının infazına
karar verilen hükümlüler ve 106 ncı madde veya diğer kanunlar uyarınca
denetimli serbestlik tedbirinden yararlanan hükümlüler, 31/5/2020 tarihine
kadar izinli sayılır. Salgının devam etmesi halinde bu süre, Sağlık
Bakanlığının önerisi üzerine Adalet Bakanlığı tarafından her defasında iki ayı
geçmemek üzere iki kez uzatılabilir."
 Ümit
Özdağ  Ayhan Erel Muhammet Naci Cinisli
 İstanbul Aksaray Erzurum
 Yasin
Öztürk Zeki Hakan Sıdalı
 Denizli Mersin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi, Sayın Ümit Özdağ’ın.
Buyurun
Sayın Özdağ. (İYİ PARTİ sıralarından alkışlar) 
ÜMİT
ÖZDAĞ (İstanbul) – Sayın Başkan, değerli milletvekilleri; teklifin bu
maddesinin (5)’inci fıkrasında Covid-19 salgınından bahsediliyor ve bu nedenle
açık cezaevinde bulunan veya kapalı cezaevindeyken açık cezaevine geçmeye hak
kazanan tüm hükümlülerin 31 Mayıs 2020’ye dek izinli sayılması düzenleniyor.
Yani bu teklifin bu maddesi, ilgili madde kaleme alınırken salgın hastalık
tehdidi dikkate alınmış. Ülkemiz salgın hastalıkla mücadele ederken tartışmakta
olduğumuz bu maddeyle cinsel saldırı TCK madde 102, çocukların cinsel istismarı
madde 103, reşit olmayanla cinsel ilişki madde 104, cinsel taciz madde 105 ve
terör suçları dâhil suçları işleyenler 31 Mayısa kadar izin yoluyla geçici
olarak salınabilecekler. Teklifin 48 ve 49’uncu maddesinde cinsel suçların
hükümlüleri, ceza indiriminden muaf tutulurken işte bu tartışmakta olduğumuz
53’üncü maddeyle bu suçlar için de firarın önünü açacak bir kapı aralanıyor.
Temyiz aşamasında yahut temyiz bozması sonrası hâlen yargılaması devam eden
ağır cezalık pek çok suçun faili bile 53’üncü maddeden yararlansın isteniyor. 
Ülkemiz
salgın bir hastalıkla boğuşuyor; pek çok yurttaşımız, hekimimiz, sağlık
personelimiz coronadan vefat ediyor ve Gazi Meclisimiz, tecavüzcülerin,
çocuklarımıza ve kadınlarımıza kıyanların, teröristlerin, asker ve polis şehit
eden yapıların mensuplarının corona izni kapsamında bir an önce cezaevinden
izinle çıkarılmasını tartışıyor. Torba kanun diye tabir edilen ve içine
doldurulan öteberiyle dirliğimizi, millî vicdanımızı, hukuka inancımızı rencide
edebilecek yasalarla, bir ülkenin temel normları olan genel ceza yasalarıyla
oynanması bir faciadır. Özellikle ceza yasaları siyasetin oyuncağı olmamalıdır.
Firar ederken hudutlarda yakalananlar dâhil bu düzenlemeye göre izinli olarak
salınabilecekler. Savcı şehit eden terörist örgütün mensuplarına, infaz
savcılarımız henüz cezaları dolmadan bu hükme göre izin belgesi
düzenleyebilecekler.
Değerli
milletvekilleri, yasalar sadece iki gerekçeyle, iki büyük ihtiyaçla yapılır.
Toplumun ihtiyaçları ve çağın gerekleriyle yasalar oluşur. Başkanlık rejimiyle
budanan milletimizin yasama yetkisi sadece iki sebeple ve titizlikle çalışarak
kullanılmalıdır. Türk milletinin ihtiyaçları ve çağın gerekleri uyarınca kanunlarımızı
güncellemeliyiz. Ülkemizin sorunlarını çözmek için yasalar çıkartmalıyız ancak
tecavüzcülere, zorbalara, canilere kapı aralamamalıyız.
CAHİT
ÖZKAN (Denizli) – Kapı aralamıyoruz.
ÜMİT
ÖZDAĞ (Devamla) – Çok ağır bir krizle muhatap olunan bu dönemde, toplum
düzenini bozanları, vicdanları kanatanları, ocaklara ateş düşürenleri bir an
önce cezaevinden çıkarmak acaba doğru bir iş mi? Sokağa çıkma yasağının geç
duyurulmasıyla dahi pek çok suçlu polisimize, jandarmamıza saldırdı; bunları
birlikte gördük. Teröristler, sapıklar, coronavirüs nedeniyle duracak, suç
işlemekten vaz mı geçecekler? Başta gazeteciler olmak üzere sosyal medya
kullanıcıları dâhil muhalifleri sudan sebeplerle tutukluyorsunuz, eleştiri ve
sorgulama hakkı kullananları korkutmak için tutukevlerini, cezaevlerini
kullanıyorsunuz; diğer tarafta korkunç suçlar işlemiş suçluların firar etmesine
imkân verecek bir düzenleme yapıyorsunuz. Kaygımız, izin kisvesinde sapıkların
ve teröristlerin sokağa salınmasıdır. Böyle büyük bir tehlike yerine cezaevlerinin
sağlık koşullarının, disiplininin ve güvenliğinin sağlanması gerekir.
İYİ
PARTİ’nin, yasa teklifinin genelinin ve özellikle bu 53’üncü madde konusunda
sunduğu muhalefet şerhinin altını tekrar çiziyoruz. İYİ PARTİ milletten aldığı
yetkiyle hukuka, vicdana, milletin ihtiyaçlarına göre tarihsel yol gösterme
görevini bu teklifle ilgili bir kez daha yapmıştır.
Genel
Kurulu saygıyla selamlarım. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 53’üncü maddesiyle 5275 sayılı
Kanuna eklenen geçici 9’uncu maddenin birinci fıkrasının aşağıdaki şekilde, ikinci
ve üçüncü fıkralarında yer alan “1/9/2020” ibarelerinin “1/1/2021” şeklinde
değiştirilmesini arz ve teklif ederiz.
"(1)
5237 sayılı Türk Ceza Kanununun İkinci Kitap Dördüncü Kısım Dördüncü, Beşinci,
Altıncı ve Yedinci Bölümünde ve 220 nci maddesinde düzenlenen suçlardan, cinsel
dokunulmazlığa karşı işlenen suçlardan ve 3713 sayılı Kanun kapsamına giren
suçlardan hükümlü ve tutuklu olanlar ile Kanunun 9 uncu maddesinin üçüncü
fıkrası kapsamında kalan hükümlü ve tutuklular hakkında verilenler hariç olmak
üzere; 30/3/2020 tarihinden önceki eylemler nedeniyle Kanunun 39 ila 46 ncı
maddeleri uyarınca verilen disiplin cezası ve tedbirleri, infaz edilmeleri
kaydıyla 48 inci maddedeki süre ve karar şartı aranmaksızın idare ve gözlem
kurulunca verilecek iyi hal kararı üzerine kaldırılır. 55 inci madde hükümleri
saklıdır.”
 Özlem
Zengin Recep Özel Ali Özkaya
 Tokat Isparta Afyonkarahisar
 Fehmi
Alpay Özalan Nilgün Ök Nazım Maviş
 İzmir Denizli Sinop
BAŞKAN – Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkan.
BAŞKAN
– Gerekçeyi okutuyorum:
Gerekçe:
Önergeyle,
105/A maddesinde yapılan değişikliğe bağlı olarak maddenin (1)’inci fıkrasında
yer alan hükümlerin madde metninden çıkarılması gerekmektedir. Çıkarılan
hükümlerin yerine yeni bir hüküm koymak suretiyle belirli bir tarihten önceki
bazı disiplin cezalarının kaldırılması sağlanmaktadır. Covid-19 salgın
hastalığı nedeniyle uygulamada sorun yaşanmaması bakımından mevcut (2)’nci ve
(3)’üncü fıkrada yer alan tarihler 1/1/2021 olarak belirlenmektedir.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen önerge doğrultusunda 53’üncü maddeyi oylarınıza sunuyorum: Kabul
edenler… Etmeyenler… Kabul edilmiştir.
54’üncü
madde üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 207 sıra sayılı Kanun Teklifi’nin çerçeve 54’üncü maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz.
 Özlem
Zengin Recep Özel Hasan Çilez
 Tokat Isparta Amasya
 Zeynep
Gül Yılmaz Yavuz Ergun
 Mersin Niğde
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın Başkan.
BAŞKAN
– Gerekçeyi okutuyorum:
Gerekçe:
Önergeyle,
teklifte 5275 sayılı Kanun’un 30’uncu maddesinde düzenlenen hükümlerin derhâl
yürürlüğü girmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Sayın
milletvekilleri, kabul edilen önerge doğrultusunda 54’üncü madde metinden
çıkarılmıştır.
Herhangi
bir karışıklığa mahal vermemek için görüşmelere mevcut madde numaraları
üzerinden devam edilecektir. Madde numaraları kanunun yazımı sırasında Başkanlığımızca
teselsül ettirilecektir. 
ÖZGÜR ÖZEL (Manisa) – Sayın Başkan…
BAŞKAN
– Buyurun Sayın Özel.
IV.- AÇIKLAMALAR (Devam)
63.- Manisa Milletvekili Özgür Özel’in, görüşülmekte
olan 207 sıra sayılı Kanun Teklifi’nin 54’üncü maddesinin teklif metninden çıkarılmasıyla
çek mağdurlarıyla ilgili önergelerinin de görüşülemeyeceğine ilişkin açıklaması
ÖZGÜR
ÖZEL (Manisa) – Sayın Başkan, tabii, 54’üncü madde çekilince üzerinde verilmiş
önergelerimiz de düşmüş oluyor; siz de bize iade ettiniz zaten onları bu durum
ortaya çıkınca orada Sayın Akif Hamzaçebi’nin hazırladığı bir madde vardı.
Bunun gerekçesi de şuydu: Çek cezasından dolayı içeride olanlar vardı. Onlar,
bu corona kapsamında üç aylık bir erteleme olmuştu ama daha sonra borçlarını
ödeyemedikleri takdirde yine cezaevinde kalacaklar. Burada Sayın Akif Hamzaçebi
geçtiğimiz hafta ayrıntılı olarak da bunu anlattı. Biz bir başka maddede bu işi
nasıl yapabiliriz diye baktık, yarın görüşüleceğini tahmin ettiğimiz 68’inci
maddede bir benzer önerge vereceğiz. Gecenin bu vaktine kadar bu çek mağdurları
bizleri takip ettiler ve bu maddeden ümitlenmişlerdi. Bunu önümüzdeki
maddelerde yapacağız, tüm gruplara da bu çek cezasından dolayı insanların
hapiste yatmalarının hem borcun ödenmesinin olanaklı kılınmamasının hem ekonomik
bir suça ekonomik ceza verilmesinin, hürriyeti bağlayıcı ceza verilmemesi gibi
bir ilkenin ihlal edilmemesinin önemini bir kez daha tekrar ediyoruz. Ümit
ediyoruz, görüşmeler sonucunda yarın bu konuda bir ilerleme sağlanabilir.
Konuyla ilgili önerge işleminde yarın Sayın Akif Hamzaçebi gerekli açıklamayı
tekrar yapacak.
Buna
olanak tanıdığınız için de teşekkür ediyorum Sayın Başkan.
BAŞKAN
– Teşekkür ediyorum.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– 55’inci madde üzerinde 3 adet önerge vardır, önergeleri aykırılık sırasına
göre işleme alacağım.
Türkiye Büyük Millet Meclisi
Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 55’inci maddesinin
teklif metninden çıkarılmasını arz ve teklif ederiz. 
 Mensur
Işık Tuma Çelik Tulay Hatımoğulları Oruç
 Muş Mardin Adana
 Rıdvan
Turan Züleyha Gülüm Serpil Kemalbay Pekgözegü
 Mersin İstanbul İzmir
 Murat
Çepni Gülüstan Kılıç Koçyiğit
 İzmir Muş
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Gülüstan Kılıç Koçyiğit’in.
Buyurun.
(HDP sıralarından alkışlar)
GÜLÜSTAN
KILIÇ KOÇYİĞİT (Muş) – Herkese merhaba.
Değerli
arkadaşlar, Sayın Başkan; şimdi bir söz vardır: “Aynası işidir kişinin, lafa
bakılmaz.” Evet, AKP’nin aynası da işi. Bu elimde tuttuğum, aslında 207 sıra
sayılı yasanın kendisi, bu temel kanunun kendisi aslında AKP’nin nasıl haksız,
hukuksuz uygulamalarda ısrar ettiğinin, nasıl bir Türkiye hayal ettiğinin,
nasıl toplumu biz ve ötekiler diye ayrıştırdığının ve kendinden olmayanı
cezaevlerinde ölüme nasıl mahkûm bıraktığının çok temel bir göstergesi. Çok
daha önemli bir şey var, bu yasayı böyle olağan üstü bir dönemde getirme başarısı
gösterdiğiniz için de gerçekten tarihe geçtiniz.
Şimdi,
değerli arkadaşlar, Türkiye’deki hukuk rejimi hiçbir zaman özgürlükçü olmadı;
her zaman, özgürlük mü, güvenlik mi ikilemi arasında güvenlikçi uygulamaları
tercih etti ve gerçek anlamda bağımsız, tarafsız ve özgürlükçü, toplumcu bir
yaklaşımı hiçbir zaman ortaya koyamadı. Fakat bugünden geriye doğru baktığımız
zaman, aslında geçmiş uygulamaları aratan bir AKP iktidarı olduğunu ifade
edebiliriz. Özellikle, 15 Temmuz darbe girişiminden sonra gittikçe yargının
sarayın hâkimiyetine girdiğini ve yargı üzerinde iktidarın tahakküm kurduğunu
ifade edebiliriz. Bugünkü yargının kendisi aslında siyasallaşmış ve iktidar
açısından kendi bekasını korumak için de araçsallaştırılmıştır.
Şimdi,
değerli arkadaşlar, siz ne diyorsunuz? “Biz hırsızı çıkarırız, gaspçıyı
çıkarırız, şunu çıkarırız, bunu çıkarırız.” Eyvallah, çıkarabilirsiniz, bugün
çoğunluk gücünüz var. Aslında kişilere karşı işlenen suçları affedebilirsiniz,
toplum vicdanında affedilmemiş olsalar bile. Fakat biz başka bir şey
söylüyoruz, şunu bunu çıkarma meselesinin çok ötesinde, gelin, vicdana, ahlaka,
hukuka göre bir karar verelim ve aslında infazda eşitliği sağlayalım, infaz
adaletini sağlayalım diyoruz ama siz buna “hayır” diyorsunuz, “Onlar terörist,
onlar içeride kalsınlar.” diyorsunuz.
Peki,
terörist diye içeride tuttuğunuz insanların gerçekten terörist olduğuna
inanıyor musunuz? Bu soruya elinizi vicdanınıza koyarak cevap verdiğinizde evet
yanıtını alabiliyor musunuz? Bakın değerli arkadaşlar, bizim ülkemizdeki
Terörle Mücadele Kanunu oldukça sorunlu, terör tanımının kendisi oldukça geniş
kapsamda ele alınmış ve ne yazık ki kötü uygulamalar da çok fazla var. 
Şimdi,
çok basit bir şey söylemek istiyorum: “Sizin için masumiyet karinesi var.”
diyorsunuz. Niçin? Kendi yandaşlarınız için. Bakın, Burhan Kuzu hakkında bir
soruşturma başlatıldı, davaya dönüştü; şimdi buradan biz diyoruz ki “İşte,
görevinden alınması gerekiyor soruşturmanın ve mahkeme aşamasının selameti
açısından.” Ne diyorsunuz? “Masumiyet karinesi var.” diyorsunuz, onun için de
görevine devam edecek. Peki, o zaman HDP’li belediye başkanlarını sadece
gözaltına alındığı için ya da sadece soruşturma açıldığı için, niçin görevden
el çektiriyorsunuz? Niçin yerlerine kayyum atıyorsunuz? Sizin için geçerli olan
masumiyet karinesi HDP’li belediye başkanları için geçerli değil mi diye de
sormak gerekiyor, değerli arkadaşlar.
İkinci
bir şey, biz burada döne döne bunun örtülü bir özel af olduğunu söyledik, siz
buna da itiraz ettiniz. Bakın TCK madde 65/2: “Özel af ile hapis cezasının
infaz kurumunda çektirilmesine son verilebilir veya infaz kurumunda
çektirilecek süresi kısaltılabilir.” Peki, bu sizin yaptığınız işlemin tanımı
değil midir? Siz şu anda tam da bu düzenlemeyle bunu yapıyorsunuz, infaz süresini
kısaltıyorsunuz, ceza kurumunda geçirilecek süreyi de azaltıyorsunuz. Bu
düzenlemeyle üç çeşit infaz rejimi getiriyorsunuz değerli arkadaşlar; 1/2,2/3
ve 3/4. Peki, bir ülkede bir suçtan dolayı, herhangi bir suçtan dolayı nasıl
olur da üç farklı infaz rejimi uygulanabilir? Bu sorunun yanıtı var mı sizde?
Hayır, bu sorunun yanıtı yok.
(Mikrofon
otomatik cihaz tarafından kapatıldı)
GÜLÜSTAN
KILIÇ KOÇYİĞİT (Devamla) -Tamamlayacağım Sayın Başkan.
BAŞKAN
– Buyurun. 
GÜLÜSTAN
KILIÇ KOÇYİĞİT (Devamla) – Şimdi, sizin düzenlemenize göre, yedi yıl hapis
cezası alan biri sadece altı ay cezaevinde kalacak, sekiz yıl hapis cezası alan
biri sadece bir yıl, dokuz yıl hapis cezası alan biri de sadece bir buçuk yıl
cezaevinde kalacak. Peki, bu uygulamanın kendisi toplumdaki suç oranını
artırmayacak mı, insanları suça teşvik etmeyecek mi diğer bütün sosyal,
ekonomik ve siyasal uygulamalarınızla yan yana geldiği zaman? 
Şimdi,
siz bütün bu haksız hukuksuz uygulamaları yapıyorsunuz ama hasta tutsakları
cezaevinde tutuyorsunuz. Bakın, değerli arkadaşlar, sadece bir örnek
söyleyeceğim: Abdullah Turan, boyundan aşağısı felçli; Serdal Yıldırım, belden
aşağısı felçli ve Ergin Aktaş, iki eli yok değerli arkadaşlar. Siz bu insanları
cezaevinde tutacaksınız ama hırsızı, gaspçıyı, rüşvetçiyi dışarıya
salacaksınız. Sizi, halkın vicdanına havale ediyorum. (HDP sıralarından
alkışlar) 
RECEP
ÖZEL (Isparta) – Bomba yaparken elinde patlamış. (HDP sıralarından gürültüler) 
GÜLÜSTAN
KILIÇ KOÇYİĞİT (Muş) – Kim bomba yapıyor? Kim yapıyor bombayı ya? 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 55’inci
maddesiyle 5395 sıra sayılı Çocuk Koruma Kanunu’nun 20’nci maddesine eklenen
üçüncü fıkradaki “çocuk hakkında” ibaresinin “çocukla ilgili” şeklinde
değiştirilmesini arz ve teklif ederiz. 
 Tufan
Köse Süleyman Bülbül Turan Aydoğan
 Çorum Aydın İstanbul

 Zeynel
Emre Alpay Antmen Abdurrahman Tutdere
 İstanbul Mersin Adıyaman
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge üzerinde söz talebi Sayın Abdurrahman Tutdere’nin. 
Buyurun.
(CHP sıralarından alkışlar) 
ABDURRAHMAN
TUTDERE (Adıyaman) – Sayın Başkan, değerli milletvekilleri; Genel Kurulu
saygıyla selamlıyorum. 
55’inci
madde üzerinde söz aldım. 55’inci maddede yapılan değişiklik, evet, denetimli
serbestlikte bulunan çocuklara bir uzman görevlendirilmesi doğru ve yerinde bir
değişiklik olmuştur, destekliyoruz. 
Değerli
arkadaşlar, tabii, gecenin ilerleyen bu saatinde Türkiye Büyük Millet Meclisinin
üyeleri olarak halkımız için çalışıyoruz. Bizler şartlar ne olursa olsun, zaman
ne olursa olsun, koşullar ne olursa olsun Cumhuriyet Halk Partisinin
milletvekilleri olarak, halkın milletvekilleri olarak halkımız için, milletimiz
için halktan aldığımız yetki gereğince çalışmaya devam edeceğiz. (CHP
sıralarından alkışlar) 
Değerli
arkadaşlar, evet, infaz yasasını tartışıyoruz, konuşuyoruz. İnfaz yasası, ceza
indirimleri gerçekten önemli. Burada, tabii tutukluların durumu da söz konusu.
Burada, kanunun gerekçesine baktığımızda özellikle tutukluların, hükümlülerin
yeniden sosyal hayata kazandırılması ve özellikle cezaevlerindeki doluluk oranı
nazara alınarak cezaevlerinin seyreltilmesi için böyle bir yasanın
getirildiğini görmekteyiz. Doğru bir gerekçe ancak yasa mantık olarak yanlış.
Burada, suçlular arasında, hükümlüler arasında bir ayrımcılık söz konusu.
Şimdi,
değerli milletvekilleri, cezaevlerinde yaklaşık 80-90 bin tane tutuklu var.
Değerli arkadaşlar, bizim ceza yargılama sistemimize göre tutuklama bir
tedbirdir. Anayasa’mıza göre masumiyet karinesi vardır, hakkında kesinleşmiş
mahkeme hükmü bulunmayan herkes masum kabul edilir. Peki, şu anda Türkiye’de,
ülkemizde sulh ceza hâkimlikleri tutuklama tedbirlerini uygularken gerçekten
kanunda, CMK 100 ve devamı maddelerde belirtilen esasları nazara alarak mı
karar alıyorlar yoksa siyasetçilerin, siyasilerin görüşlerini nazara alarak mı
karar alıyorlar? Üzülerek belirteyim ki sulh ceza hâkimlikleri, tutuklama
tedbirini aslında istisna olarak değil, esas olarak uyguluyor. Maalesef
gerçekten adaleti, hukuku, hakkı teslim etmesi gereken hâkimlerimiz,
yargıçlarımız tutuklama dosyalarında “Önce tutuklayalım, sonra delilleri
toplarız.” gibi bir anlayışla hareket ediyorlar. Yani, şüpheliden delile ulaşma
yöntemini tekrar hayata geçirmiş oluyorlar, bu nedenle tutuklu sayısı oldukça
fazla. Bugün hele bazı suçlar yönünden sizler gerçekten Hükûmet aleyhine veya
Hükûmeti eleştiren bir suçla veya herhangi bir terör iddiasıyla, propaganda
iddiasıyla, o şüpheyle sulh ceza hâkiminin önüne, huzuruna çıktığınızda zaten
ilk iş, hâkimler dosyanın kapağını açmadan direkt tutuklama kararı veriyorlar,
cezaevine gönderiyorlar.
Şu
anda Türkiye kamuoyunda tartışılan, özellikle basın mensuplarının,
gazetecilerin de şu anda yargılandıkları, tutuklu olarak bulundukları dosyalara
baktığımızda hâkimlerimizin tutuklama tedbirini gerçekten çok kötü anlamda
uyguladıklarını görmekteyiz. 
Bu
yasayı çıkarmakta amaç cezaevindeki hükümlü ve tutukluları coronavirüs
salgınından kurtarmaksa aslında bu pakete CMK’de 100’üncü maddeye veya devamı
maddelerine, tutuklama tedbirlerine ilişkin de “Salgın hastalık sebebinin
tahliye sebebi olarak gösterilmesi gerekir.” şeklinde bir düzenleme de
yapılması gerekiyordu. Şimdi, tutuklulara ilişkin herhangi bir düzenleme yok.
Tutukluların durumu ne olacak? Suçsuz yere aylardır, belki de kimisi yıllardır
cezaevinde bulunan tutuklular var. Peki, bu tutuklular coronavirüsten
etkilenmeyecek mi değerli arkadaşlar? Siz coronavirüs tedbiri için,
cezaevlerini seyreltmek için, kapasiteyi normale düşürmek için yasa teklifi
getiriyorsunuz ama suçlular arasında ayrım yapıyorsunuz. Bu, gerçekten hukuk
tekniği açısından, evrensel hukuk kaideleri acısından büyük bir çelişkidir. Bu
infaz yasasında bu anlamda ciddi çelişkiler vardır. Suçtan hareketle
düzenlemeye gidilmiş. Oysaki burada yapılması gereken şey, cezanın infazını
tartışıyorsak cezaların miktarına göre eğer bir sınırlama, bir kategori
yapılacaksa suçların miktarına göre yapılması gerekiyordu. Mesela bazı suçlar
için öngörülen cezalar yüksekse bu neyi gösteriyor? Toplumun bu suça atfettiği
değeri gösteriyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
ABDURRAHMAN
TUTDERE (Devamla) – Değerli arkadaşlar, Ali Bey çıktı, burada açıkladı,
“Gazetecilerin sayısı 200 civarı.” dedi. “Rüşvetten tutuklu ve hükümlü
olanların sayısı da 200 civarı.” dedi. Bunlar için mi dedi, aslında bir nevi o
anlama gelecek şekilde düzenleme mi yapılacak?
Değerli
arkadaşlar, hakkın büyüğü küçüğü olmaz, hak haktır. Hukukta temel bir kaide
vardır: “Bir masumun haksız yere ceza yatmasındansa yüz tane suçlunun toplumda
gezmesi daha doğrudur.” diye bir ilke vardır. Burada gazeteci sayısı 200 diye,
biz fikrini açıklayan, düşüncesini açıklayan, haksız yere şu anda cezaevinde bulunan
insanların bu infaz indiriminden faydalanmaması için bir haklı gerekçe mi kabul
edeceğiz? Bu kabul edilemez bir davranıştır, bu kabul edilemez bir tutumdur.
Arkadaşımızın, gazetecilerin cezaevinde kalmasını, bu infaz yasasından
faydalanmamasını böyle istatistiksel anlamda, böyle bir gerekçeyle açıklamış
olması doğru değildir. İktidarın aslında tam önüne iyi bir fırsat gelmiştir,
toplumsal barış için, ülkemizin birliği, beraberliği için ve ceza
yargılamasındaki adaletsizlikleri gidermek için tam zamanı. Gelin, eşit, adil
bir yasa yapalım ve bütün toplumun beklentilerini karşılayalım diyorum.
Genel
Kurulu, hepinizi saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 55’inci maddesinde yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz.
 Bedri
Yaşar Muhammet Naci Cinisli Zeki Hakan Sıdalı
 Samsun Erzurum Mersin
 Yasin
Öztürk Arslan Kabukcuoğlu Ayhan Erel
 Denizli Eskişehir Aksaray
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Arslan Kabukcuoğlu’nun. 
Buyurun.
(İYİ PARTİ sıralarından alkışlar) 
ARSLAN
KABUKCUOĞLU (Eskişehir) – Sayın Başkan, değerli milletvekilleri; yüce Meclisi
saygıyla selamlarım.
Görüşülmekte
olan kanun teklifinin 55’inci maddesi ile 5395 sayılı Çocuk Koruma Kanunu’nun
20’nci maddesine eklenmek istenen (3)’üncü fıkra, adli kontrole tabi çocuklara
bu süreçte, gerekmesi hâlinde, uzmanlar tarafından rehberlik edileceği hususu
belirtilmişse de rehberlik edecek uzmanların hangi niteliklere sahip olacağı,
hangi bakanlık bünyesinden atanmasının yapılacağı ve maddeye ilişkin
düzenlemelerin hangi koşullarla gerçekleştirileceği hususları boş bırakılmış;
kısacası, çalakalem bir madde yazılmıştır. Biz, eklenen fıkrada yer alan
“uzman” kavramından Çocuk Koruma Kanunu’nun 2’nci maddesindeki sosyal çalışma
görevlisinin kastedildiğini kabul ediyoruz. Şayet bu kavram kastedilmekteyse
burada tanımı yapılan sosyal çalışma görevlisinin belli bir kıdeme ve tecrübeye
sahip olması gerekmektedir. Sonuçta, bu çocuklar suça sürüklenen çocuklardır,
kurallara uymakta, yaptıkları fiillerin hukuki anlam ve sonuçlarını algılamada
sıkıntı yaşayabilirler. Bu sebeple, uzman veya sosyal çalışma görevlisi olacak
kişinin kıdemi, tecrübesi, bilgisi son derece yüksek olmalıdır; yüksek
olmalıdır ki bu çocuklara da yardımı dokunsun, eklenen fıkrada da belirtildiği
üzere, rehberlik edebilsin. Bu sebeple, ileride doğabilecek uygulama
sıkıntılarını önlemek adına, bu hususların tanımlarının doğru ve eksiksiz
yapılması, boşlukların doldurulması oldukça önemlidir. 
Değerli
milletvekilleri, ülkemizin uzun zamandır yaşadığı ekonomik sıkıntılar, dövizin
yüksek olması ve ham madde ihtiyacını döviz üzerinden karşılamak zorunda kalan
KOBİ’ler, işletme borçlarını ödeyemedikleri için haciz tehdidiyle karşı karşıya
kalmış ve ödeyebileceklerini umut ettikleri icra taahhütleri altına
girmişlerdir. İcra ve İflas Kanunu’nun 340’ıncı maddesinde tarif edilen ihlal
cezası üç aya kadar tazyik hapsi içermektedir. Ceza İnfaz Kurumlarının Yönetimi
ile Ceza ve Güvenlik Tedbirlerinin İnfazı Hakkında Tüzük’ün 193’üncü maddesinin
(4)’üncü fıkrasından da anlaşılacağı üzere tazyik hapislerine koşullu salıverme
hükümleri uygulanmamaktadır. Yine, Ceza Muhakemeleri Kanunu’nun 2’nci
maddesinde tanımlanan disiplin hapislerinin erteleme ve seçenek yaptırımlara
çevrilemeyeceğine dair hükmün doktrin ve uygulamada tazyik hapislerini de
kapsayacak şekilde değerlendirilebildiğini bilmekteyiz. 
Taahhüdü
ihlal cezası ancak alacaklının şikâyetini geri alması yahut borcun ödenmesi
durumunda düşmektedir. Mevcut pandemi durumunda ilgili maddeden ötürü ödeme
güçlüğü çekip ödeme yapamayan işletme sahipleri mağdur olmuşlardır. 7226 sayılı
Kanun’un 48’inci maddesinde yapılan düzenlemeyle 5834 sayılı Karşılıksız Çek ve
Protestolu Senetler ile Kredi ve Kredi Kartları Borçlarına İlişkin Kayıtların
Dikkate Alınmaması Hakkında Kanun’un geçici 2’nci maddesi eklenmiştir. Bu
düzenlemeyle karşılıksız çek cezasına ilişkin ödeme kolaylığı getirilerek
mağdur borçlunun hem ceza hem de cezanın infazı hakkında lehe hükümler içeren
düzenlemesi de göz önüne alındığında icra taahhüdünün ihlali suçundan tazyik
hapsi alanlar için de lehe düzenlemeler yapılması yasanın amacına ve ruhuna
uygun düşecektir. 
Bir
diğer husus, kanun teklifiyle neredeyse infazın tüm aşamalarında görev ve
yetkinin infaz hâkimlerine devredilmesidir. İnfaz hâkimlerine yönelik birçok
düzenlemeye gidilmiş olmasına karşın infaz hâkimlerinin nitelikleri hakkında
herhangi bir düzenleme yapılmamış olması büyük bir eksikliktir. Neticede infaz
hâkimleri, infaz hukukunun tüm aşamalarında karar verecektir ve bu yasayla iş
yükü ciddi anlamda artmaktadır. Bu iş yükünün altından kalkmak için özellikle
ceza alanında mesleki tecrübe ve bilgi birikimi gerekeceği açıktır. İnfaz
hâkimlerinin niteliklerini belirlemek açısından örneğin “…tercihen 30 yaşını
doldurmuş, ceza alanında lisansüstü eğitim yapmış olanlar arasından atanır”
şeklinde bir düzenleme getirilmesi de olumlu olacaktır. 
Yüce
Meclisi saygıyla selamlarım. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
55’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
Değerli
milletvekilleri, ikinci bölümde yer alan maddelerin oylamaları tamamlanmıştır.
Birleşime
bir dakika ara veriyorum.
Kapanma Saati: 04.23
ON İKİNCİ OTURUM
Açılma Saati: 04.24
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
On İkinci Oturumunu açıyorum.
207
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Gündemimizde
başka bir konu bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 13 Nisan 2020
Pazartesi günü saat 14.00’te toplanmak üzere birleşimi kapatıyorum.
Kapanma Saati: 04.24




(x) 7/4/2020 tarihli 78’inci Birleşimden
itibaren coronavirüs salgını sebebiyle Genel Kurul Salonu’ndaki Başkanlık
Divanı üyeleri, milletvekilleri ve görevli personel maske takarak çalışmalara
katılmaktadır.


(x) 207 S. Sayılı Basmayazı 7/4/2020
tarihli 78’inci Birleşim Tutanağı’na eklidir. 


(x) Bu bölümde Hatip tarafından, Türkçe
olmayan bir dille kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




