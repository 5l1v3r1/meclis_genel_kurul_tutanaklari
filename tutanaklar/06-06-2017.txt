



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 101’inci
Birleşim
 6
Haziran 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Denizli Milletvekili Emin
Haluk Ayhan’ın, dış ticaretteki gelişmelere ilişkin gündem dışı konuşması
2.- İstanbul Milletvekili Selina Doğan’ın,
Beyoğlu ilçesinin ve İstiklal Caddesi’nin sorunlarına ilişkin gündem dışı
konuşması
3.- Bursa Milletvekili Muhammet Müfit
Aydın’ın, 5 Haziran Dünya Çevre Günü’ne ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ahmet Aydın’ın, Başkanlık Divanı olarak, 5 Haziran Dünya Çevre
Günü’nü kutladıklarına, Süper Lig’e yükselen Göztepe Spor Kulübü ile PTT
Birinci Lig’e ve diğer liglerde bir üst lige çıkan tüm takımları tebrik
ettiklerine ilişkin konuşması
2.- Oturum Başkanı TBMM Başkan Vekili Ahmet
Aydın’ın, Şırnak’ta helikopter kazasında şehit olan Tokat Milletvekili Yusuf Beyazıt’ın
kuzeni Tümgeneral Aydoğan Aydın başta olmak üzere tüm askerleri şükranla ve
minnetle yâd ettiğine ilişkin konuşması

VI.- AÇIKLAMALAR 
1.- Kocaeli Milletvekili Fatma Kaplan
Hürriyet’in, meslek lisesi öğrencilerinin staj sürelerinin sigorta başlangıcı
sayılmaması nedeniyle yaşanan mağduriyetlerin giderilmesini talep ettiğine
ilişkin açıklaması
2.- İzmir Milletvekili Murat Bakan’ın,
Cumhuriyet gazetesinin 13 yönetici ve yazarının cezaevinde bulunduğu davanın
yüz elli altı gün sonra açıklanan iddianamesine ve Cumhuriyet gazetesine
kurulan bu kumpasın çökeceğine ilişkin açıklaması
3.- İstanbul Milletvekili Sibel Özdemir’in,
farklı üniversitelerden 32 akademisyenin 16 Nisan halk oylaması sonuçlarının
bilimsel olarak tartışmalı olduğuna dair kamuoyuyla paylaştıkları raporu Genel
Kurulun bilgisine sunmak istediğine ilişkin açıklaması
4.- Adana Milletvekili Zülfikar İnönü
Tümer’in, lise, ön lisans ve lisans son sınıflarında okuyan binlerce öğrenciyi
mağdur etmemesi için sözleşmeli sağlık personeli alım başvuru tarihlerinin
değiştirilmesi gerektiğine ilişkin açıklaması
5.- Balıkesir Milletvekili Ahmet Akın’ın,
maden firmalarının baskıları nedeniyle zeytinliklerin yok edilmek istendiği
iddialarının doğru olup olmadığını ve zeytinlik alanlar içinde yapılan maden
arama ve işletme izin başvuru sayısını öğrenmek istediğine ilişkin açıklaması
6.- Mersin Milletvekili Baki Şimşek’in,
sekiz aydır Mersin Tarsus’ta yürütülen kazı çalışmalarıyla ilgili Kültür
Bakanının kamuoyunu bilgilendirmesini ve Tarsus’ta çıkan eserlerin Tarsus’ta
bırakılmasını talep ettiğine ilişkin açıklaması
7.- Niğde Milletvekili Ömer Fethi Gürer’in,
5 Haziran Dünya Çevre Günü’ne ilişkin açıklaması
8.- İstanbul Milletvekili Onursal
Adıgüzel’in, İstanbul Ataşehir’de bulunan Fatih Sultan Mehmet Hastanesindeki
çocuk ve kadın hastalıkları bölümlerinin Sancaktepe’ye taşınmasının Ataşehir’de
yaşayan vatandaşları mağdur ettiğine ve sağlık hizmetine ulaşımı zorlaştırmak
yerine kolaylaştıracak çözüm yolları üretilmesi gerektiğine ilişkin açıklaması
9.- Mersin Milletvekili Ali Cumhur
Taşkın’ın, 5 Haziran Dünya Çevre Günü’ne ilişkin açıklaması
10.- Sivas Milletvekili Ali Akyıldız’ın,
kuraklık sigortasının uygulamasından doğan sıkıntılara ve bu konuda çiftçilerin
yaşayacağı olası mağduriyetlerin oluşmadan önlenmesi gerektiğine ilişkin
açıklaması
11.- Adana Milletvekili İbrahim Özdiş’in,
Botaşspor Basketbol Kulübünün gelecek sezondan itibaren faaliyetlerini
Ankara’da sürdürecek olmasına ilişkin açıklaması
12.- Bursa Milletvekili Erkan Aydın’ın,
Hükûmetin Körfez politikasıyla ilgili Meclise bilgi vermesi gerektiğine ilişkin
açıklaması
13.- Hatay Milletvekili Birol Ertem’in,
hazine arazileri üzerinde yerleşim yapan insanların mağduriyetlerini gidermek
ve mülkiyet sorunlarını çözmek için herhangi bir çalışma yapılıp yapılmadığını
öğrenmek istediğine ilişkin açıklaması
14.- Mersin Milletvekili Hüseyin Çamak’ın,
Mersin-Taşucu otoyoluna ilişkin vaatlerin yerine getirilmemesinin gerekçelerini
öğrenmek istediğine ilişkin açıklaması
15.- Adana Milletvekili Elif Doğan Türkmen’in,
Adanalı çiftçilerin, sanayicilere ve esnafa yapıldığı gibi borçlarının
yapılandırılmasını ve faizsiz ödeme imkânının sağlanmasını beklediklerine
ilişkin açıklaması
16.- Manisa Milletvekili Tur Yıldız
Biçer’in, zeytincilikle ilgili tasarının yasalaşmasının 750 bin zeytinci
ailesinin açlığa ve yoksulluğa mahkûm edilmesi demek olduğuna ilişkin
açıklaması
17.- İzmir Milletvekili Ali Yiğit’in, Süper
Lig’e yükselen Göztepe Spor Kulübünü tebrik ettiğine ilişkin açıklaması
18.- İzmir Milletvekili Necip Kalkan’ın,
Süper Lig’e yükselen Göztepe Spor Kulübünü tebrik ettiğine ilişkin açıklaması
19.- İzmir Milletvekili Müslüm Doğan’ın, on
sekiz aydır tutuklu olan 105 partili hakkında neden iddianame hazırlanmadığını
öğrenmek istediğine ve Süper Lig’e yükselen Göztepe Spor Kulübünü tebrik
ettiğine ilişkin açıklaması
20.- Giresun Milletvekili Bülent Yener
Bektaşoğlu’nun, akademisyen milletvekillerine kıyak maaş düzenlemesini Türkiye
Büyük Millet Meclisinin gündemine getirmenin ahlaki ve vicdani bir davranış olmadığına
ilişkin açıklaması
21.- Kahramanmaraş Milletvekili İmran
Kılıç’ın, ramazanın, orucu, sevabı, sahuru, iftarı, teravihi, neşeyi, kederi,
varlığı, yokluğu, sevgiyi, dostluğu, açlığı, ekmeği, kardeşliği, komşuluğu
paylaşmak demek olduğuna ilişkin açıklaması
22.- Samsun Milletvekili Erhan Usta’nın,
ülkücü şehitler Cevdet Karakaş, Halil Esendağ ve Selçuk Duracık’ı rahmetle
andığına, Filipinler ve İngiltere’de meydana gelen terör olaylarına ve terörün
her türlüsünü lanetlediğine, 5 Haziran Dünya Çevre Günü’ne, Malatyaspor’u,
Sivasspor’u ve Göztepe’yi Süper Lig’e çıkmalarından dolayı tebrik ettiğine, 15
Temmuz hain darbe girişimi nedeniyle mağdur olan erler ile askerî öğrenciler
konusunda Hükûmetin dikkatli davranmasının yerinde olacağına ilişkin açıklaması
23.- İstanbul Milletvekili Filiz
Kerestecioğlu Demir’in, 5 Haziran 2015 tarihinde yapılan ve Türkiye’de birçok
şey açısından dönüm noktası olan Diyarbakır mitinginin yıl dönümüne, 5 Haziran
Dünya Çevre Günü’ne ve ülkemizin en büyük doğal zenginliklerinden biri olan
zeytin ağaçlarının kesilmesinin bu ülkeye ihanet olduğuna ilişkin açıklaması
24.- İstanbul Milletvekili Engin Altay’ın,
Süper Lig’e çıkan Göztepe Spor Kulübü, Malatyaspor ve Sivasspor’u tebrik
ettiğine, küme düşen Rizespor, Gaziantepspor ile Adanaspor’a üzüntülerini
ilettiğine, siyasi iktidarın gözünün içine bakarak yargı kararı verilmesinin
ahlaksızlık olduğuna ilişkin açıklaması


25.- İstanbul Milletvekili Mehmet Muş’un,
15 Temmuz hain darbe girişimi yargılamalarının bağımsız mahkemeler tarafından
sürdürüldüğüne, bu hain darbecileri koruyan ve himaye eden bazı devletleri
kınadığına ve Atatürk’e hakaret veya küfür gibi bir şeyi kabul etmelerinin
mümkün olmadığına ilişkin açıklaması
26.- İstanbul Milletvekili Mehmet Muş’un,
hem AK PARTİ iktidarı hem de Türkiye Cumhuriyeti devleti olarak sadece DAİŞ
terör örgütüne değil tüm terör örgütlerine karşı aynı kararlı mücadelenin verildiğine
ilişkin açıklaması
27.- İstanbul Milletvekili Engin Altay’ın,
Cumhurbaşkanının bazı ifadeleri ile İstanbul Milletvekili Mehmet Muş’un sataşma
nedeniyle yaptığı konuşmasındaki bazı ifadelerine ilişkin açıklaması
28.- İstanbul Milletvekili Mehmet Muş’un,
İstanbul Milletvekili Engin Altay’ın yaptığı açıklamasındaki bazı ifadeleri ile
Cumhuriyet Halk Partisi Genel Başkanının grup toplantısındaki bazı ifadelerine
ilişkin açıklaması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Türkiye-Avrupa Birliği Karma Parlamento Komisyonunda Bursa
Milletvekili Kadir Koçdemir'den boşalan üyelik için 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 2’nci maddesine göre Milliyetçi Hareket Partisince bildirilen ve
anılan Kanun’un 12’nci maddesi uyarınca Başkanlık Divanında yapılan incelemede
uygun görülen Ankara Milletvekili Zühal Topcu’nun üyeliğine ilişkin tezkeresi
(3/1073)

B) Meclis Araştırması Önergeleri
1.- Kahramanmaraş Milletvekili Fahrettin
Oğuz Tor ve 20 milletvekilinin, Kahramanmaraş ilinin tarım topraklarında kirlenme sebebiyle ortaya
çıkan sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/550)
2.- Balıkesir Milletvekili İsmail Ok ve 19
milletvekilinin, Balıkesir'in Ayvalık ilçesindeki atık su arıtma tesisinin 17
Aralıktan bu yana çalıştırılmayarak günlük 4 bin metreküp kanalizasyon atığının
doğrudan denize bırakıldığı iddialarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/551)
3.- Osmaniye Milletvekili Ruhi Ersoy ve 20
milletvekilinin, esnaf ve sanatkârların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/552)

C) Gensoru Önergeleri
1.- Edirne Milletvekili Okan Gaytancıoğlu
ve 22 milletvekilinin, Tarım Kredi Kooperatiflerinin zarara uğramasında
sorumluluğu bulunduğu ve bu nedenle çitçileri mağdur ettiği iddiasıyla Gıda,
Tarım ve Hayvancılık Bakanı Faruk Çelik hakkında bir gensoru açılmasına ilişkin
önergesi (11/16) 

D) Önergeler
1.- İstanbul Milletvekili
Mehmet Akif Hamzaçebi'nin, (2/1461) esas numaralı 12.04.1991 Tarih ve 3713
Sayılı Terörle Mücadele Kanununda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/99)

VIII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili
Sibel Yiğitalp ve arkadaşları tarafından, 5 Haziran 2015 tarihinde Halkların
Demokratik Partisinin Diyarbakır İstasyon Meydanı'nda yaptığı mitingde gerçekleşen
ve üzerinden iki sene geçmesine rağmen hâlen davası devam etmekte olan bombalı
saldırıyla ilgili ihmallerin tespit edilmesi ve ihmali olan kişilerle ilgili
soruşturma başlatılması amacıyla 5/6/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 6 Haziran 2017 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
2.- CHP Grubunun, Grup Başkan Vekilleri
İstanbul Milletvekili Engin Altay, Ankara Milletvekili Levent Gök ile Manisa
Milletvekili Özgür Özel tarafından, 31 Mayıs 2017 tarihinde Şırnak ili Uludere
ilçesi Şenoba Tugay Komutanlığından kalkan AS-532 Cougar tipi helikopterin
kalkışından kısa bir süre sonra yüksek gerilim hattına takılarak düşmesinin
araştırılması amacıyla 5/6/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 6
Haziran 2017 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
3.- AK PARTİ Grubunun, Genel Kurulun çalışma gün ve saatleri ile gündemdeki
sıralamanın yeniden düzenlenmesine; 6, 13 ve 20
Haziran 2017 Salı günkü birleşimlerinde sözlü soruların görüşülmemesine;
bastırılarak dağıtılan (11/16) esas numaralı Gensoru Önergesi’nin 12 Haziran
2017 Pazartesi günkü gündemin "Özel Gündemde Yer Alacak İşler"
kısmının 1’inci sırasına alınarak Anayasa’nın 99’uncu maddesi gereğince gündeme
alınıp alınmayacağı hususundaki görüşmelerinin aynı günkü birleşimde yapılmasına
ve 485 sıra sayılı Kanun Tasarısı’nın İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi 

IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
İstanbul Milletvekili Mustafa Sezgin Tanrıkulu’nun HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
2.- İstanbul Milletvekili Mustafa Sezgin
Tanrıkulu’nun, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
3.- İstanbul Milletvekili Engin Altay’ın,
İstanbul Milletvekili Mehmet Muş’un yaptığı açıklaması sırasında CHP Grup
Başkanına sataşması nedeniyle konuşması

X.- DİSİPLİN CEZASI İŞLEMLERİ
1.- İzmir Milletvekili Ertuğrul Kürkcü’ye,
yerinden sarf ettiği bir ifadesi nedeniyle kınama cezası verilmesi

XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Sanayinin Geliştirilmesi ve Üretimin
Desteklenmesi Amacıyla Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/837) ve Millî Eğitim, Kültür, Gençlik ve
Spor Komisyonu ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporları (S. Sayısı:485) 

XII.- USUL HAKKINDA GÖRÜŞMELER
1.- 485 sıra sayılı Kanun
Tasarısı’nın görüşmelerinin yapılmasının Anayasa ve İç Tüzük hükümlerine uygun
olup olmadığı hakkında

XIII.- YAZILI SORULAR VE CEVAPLARI
1.- İstanbul Milletvekili Mahmut
Tanal'ın, ofis telefonlarının yenilenmesine ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/13086)
2.- İzmir Milletvekili Zeynep Altıok'un,
TBMM'de yapılan tamirat ve tadilatlar ile ofis telefonlarının yenilenmesine
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/13163)
3.- İstanbul Milletvekili Gürsel
Tekin'in, ofis telefonlarının yenilenmesine ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/13164)
4.- Niğde Milletvekili Ömer Fethi
Gürer'in, 2016 ve 2017 yıllarında Kırsal Kalkınma Yatırımları kapsamında
Niğde'den yapılan ve kabul edilen başvurulara ilişkin sorusu ve Avrupa Birliği
Bakanı ÖmerÇelik’in cevabı (7/13205)
5.- Niğde Milletvekili Ömer Fethi
Gürer'in, OSB'lerde yatırımların etkin kullanılmasına yönelik düzenlemelere
ilişkin sorusu ve Bilim, Sanayi ve Teknoloji Bakanı FarukÖzlü’nün cevabı
(7/13206)
6.- Artvin Milletvekili Uğur
Bayraktutan'ın, Sarp Sınır Kapısı'nda yaşanan aksaklıkların önlenmesine,
görevli polis sayısının artırılmasına ve polislerin çalışma saatlerine ilişkin
Başbakandan sorusu ve Gümrük ve Ticaret Bakanı BülentTüfenkci’nin cevabı
(7/13354)
7.- Niğde Milletvekili Ömer Fethi
Gürer'in, gıda enflasyonunun düşürülmesi ve fiyat dalgalanmalarının önlenmesine
yönelik tedbirlere ilişkin sorusu ve Gümrük ve Ticaret Bakanı BülentTüfenkci’nin
cevabı (7/13376)
8.- Denizli Milletvekili Kazım
Arslan'ın, TBMM'nin abone olduğu süreli yayınlara ve bir dergi aboneliğine
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/13391)
9.- Niğde Milletvekili Ömer Fethi
Gürer'in, hammadde olarak yurt dışına satılan madenlere ilişkin sorusu ve Gümrük
ve Ticaret Bakanı BülentTüfenkci’nin cevabı (7/13556)
10.- İstanbul Milletvekili Sibel
Özdemir'in, Türkiye ve Rusya arasında tarımsal ürünlerin ticaretinde uygulanan
kısıtlama ve vergilere ilişkin sorusu ve Gümrük ve Ticaret Bakanı BülentTüfenkci’nin
cevabı (7/13645)
6 Haziran 2017 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ (Tekirdağ)
-----0-----
BAŞKAN
– Türkiye Büyük Millet Meclisinin 101’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, dış ticaretteki gelişmeler hakkında söz isteyen Denizli
Milletvekili Emin Haluk Ayhan’a aittir. 
Buyurun
Sayın Ayhan. (MHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Denizli Milletvekili Emin
Haluk Ayhan’ın, dış ticaretteki gelişmelere ilişkin gündem dışı konuşması
EMİN
HALUK AYHAN (Denizli) – Teşekkür ediyorum Sayın Başkan. 
Sayın
Başkan, sayın milletvekilleri; dış ticarette yaşanan bazı gelişmeler üzerine
gündem dışı söz aldım. Yüce heyeti saygıyla selamlıyorum. 
Bölgede
ve dünyada siyasi ve ekonomik açıdan dış koşullarda hareket dinamikleri
değişiyor, ilişkiler yeniden tanımlanıyor, buna uygun ortaklıklar şekilleniyor;
yeni bir döneme doğru hareket ediyoruz. Türkiye, bölgesindeki ve dünya
ekonomisindeki yeni dinamikleri de dikkate alarak güçlü bir ekonomik aktör
olarak yoluna devam etmek durumunda. Bunun için ekonomide son dönemde ortaya
çıkan gelişmeleri çok dikkatle okumalı ve gerekli adımları atmalıyız. 
Nisan
ve mayıs aylarında ihracatta bir hareketliliğin başladığı izlenimi ortaya
çıkmaktadır. Ancak son aylarda dış ticarette maalesef bir veri kirliliği ve
karmaşıklığı yaşanmakta. Zira geçen hafta içerisinde dış ticaretle ilgili 3
ayrı veri açıklandı. 
31
Mayısta TÜİK Nisan ayı gerçekleşmelerini açıkladı, ardından 1 Haziranda TİM
Mayıs ayı ihracat kayıt rakamlarını açıkladı, son olarak 2 Haziranda Gümrük ve
Ticaret Bakanlığı tarafından gümrük kayıtlarına göre geçici mayıs ayı dış
ticaret verileri açıklandı. 
TİM’in
açıkladığı verilere göre, mayıs ayı ihracatı geçen yılın aynı ay ihracatına
göre yüzde 15,8 artmış. Yılın ilk beş ayında ihracatın yüzde 10 artışla 63
milyar dolara ulaştığını görüyoruz. Ardından, 2 Haziranda Gümrük ve Ticaret
Bakanlığının yayınladığı mayıs ayı geçici dış ticaret verileri maalesef
sevincimizi törpüledi. Zira Bakanlığın verilerine göre, 2017 yılı Mayıs
ayındaki artışın daha sınırlı olduğu, dış ticaret açığının hızla yükselmekte olduğu
görülüyor. Bakanlığın verilerine göre, geçen yılın aynı ayına göre ihracat
yüzde 9,5 artarak 13,2 milyar dolar olmuş, ithalat ise yüzde 21,4 artarak 20,8
milyar dolar olmuş. Dış ticaret açığı mayıs ayında yüzde 49,4 artmış, 7,6
milyar dolar olarak gerçekleşmiş. İhracatın ithalatı karşılama oranı ise 2016
yılı Mayıs ayında yüzde 70,2 iken 2017 yılı Mayıs ayında yüzde 63,3’e
gerilemiş. İlk beş ayda ihracat 63,9 milyar dolar, ithalat 89,1 milyar dolar,
dış ticaret açığı ise 25,2 milyar dolar. 2012 yılından bu yana 150 milyar
doları aşamıyoruz. 
Yılın
ilk beş ayında toplam ithalatın yüzde 16,5’ini oluşturan 14,6 milyar dolarlık
kısmı enerji ithalatı. İlk beş ayında enerji ithalatının faturası yüzde 4
artmış. Yılın ilk beş ayında 89,1 milyar dolarlık ithalatın yüzde 75’i ham
madde ve ara malı ithalatı. Ham madde ve ara malı ithalatı yüzde 22 artarken
yatırım malı ithalatı yüzde 17 oranında azalıyor. Bu durum, üretim yapımızın
büyük ölçüde ithalata bağımlı olduğunu, iç talep biraz canlanınca, ihracat
biraz artınca ithal girdisine talebin arttığını, ithalatın ve dolayısıyla dış
ticaret açığının hızla yükseldiğini gösteriyor, aynı zamanda ihracat artışının
yüksek düzeyde bir dış ticaret açığını birlikte getirmeye başladığının, ithalat
bağımlılığının kırılamadığının işaretidir. Karar alıcıların üzerine düşen, salt
ihracattaki yükselişlere aldanmamak, dış ticaretteki yapısal sorunları görmek
ve bir an önce el atmaktır. Mayıs ayındaki dış ticaret verileri bir sinyal
olarak alınmalıdır. İhracat ve üretim canlanmaya başladıkça ithalat ve dış
ticaret açığı hızla artıyor, kısa süre içinde cari işlemlere olumsuz yansıyor.
Döviz kurlarındaki yükselişe rağmen dış ticaret açığının mayıs ayında yüzde 49
artması, ihracatın ithalattan daha fazla artırılamaması üzerinde düşünülmesi
gereken bir durum.
Dış
ticarette ciddi yapısal sıkıntılar ve tıkanıklıklara delalet eden gelişmeler
var. Bunlar da ancak sorunlara neşter atılarak, yapısal tedbirler devreye
sokularak çözülebilir. Hükûmetin maalesef böyle bir yaklaşımı olmadığını
görüyoruz. Özellikle son günlerde karşılaşılan her sorunu ithalatla çözle
yaklaşımı sergileniyor. Bu doğru bir yaklaşım değildir. Kur ve faiz söylemleri
durmuştur ancak maliyetler artmıştır. 
(Mikrofon
otomatik cihaz tarafından kapatıldı)
EMİN
HALUK AYHAN (Devamla) – Dolar artışını artan ihracat karşılayamamaktadır.
Buğdayda, ette, fasulyede, nohutta, demirde, sorun yaşanan her üründe çözümü
aramamak lazım. Aksi hâlde, Sayın Cumhurbaşkanının ve bakanların sıkça ifade
ettiği dış ticarette denge sağlayabilmeyi konuşan bir ülke olabilmemiz, 2023
hedeflerinin yarısını bile tutturabilmemiz mümkün değildir. 
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Ayhan. 
Gündem
dışı ikinci söz Beyoğlu ilçesinin sorunları hakkında söz isteyen İstanbul
Milletvekili Selina Doğan’a aittir. 
Sayın
Doğan, buyurun. (CHP sıralarından alkışlar)
2.- İstanbul Milletvekili Selina Doğan’ın,
Beyoğlu ilçesinin ve İstiklal Caddesi’nin sorunlarına ilişkin gündem dışı
konuşması
SELİNA
DOĞAN (İstanbul) – Sayın Başkan, sayın milletvekilleri; bugün Beyoğlu ve
İstiklal Caddesi’nin sorunları hakkında konuşmak istiyorum. 
Sayın
milletvekilleri, bazı kentler vardır tarihî dokusuyla ünlüdür, bazı kentler
ekonomik özellikleriyle nam salmıştır, bazıları da coğrafi güzellikleriyle
ünlüdür. İstanbul ise tüm bu özellikleri bünyesinde barındıran çok özel bir
şehir ancak ne yazık ki son yıllarda korkunç, vahşi bir rant kavgasına kurban
edilmiş durumda. Bunun en somut örneğini de Beyoğlu’nda ve özelde de İstiklal
Caddesi’nde görüyoruz. 
Bildiğiniz
gibi, Beyoğlu 27 konsolosluk, konsoloslukların bünyesindeki kültür merkezleri,
yabancı kolejler, azınlık okulları, tiyatrolar, opera salonları, festivaller
gibi, Beyoğlu’na karakteristik özelliğini veren pek çok etkinlikle ünlü bir
semtti ve bu hâliyle de çok kültürlülüğün vücut bulduğu çok özel bir semt idi
yakın döneme kadar. Biliyorsunuz, büyük kitabevlerine, büyük tiyatrolara ev
sahipliği yapmıştı ancak ne yazık ki belli bir süredir kasıtlı ve bilinçli
olarak Beyoğlu tüm bu özelliklerinden arındırılmak isteniyor. Yakın geçmişin bu
yaşam merkezi ne yazık ki Laleli gibi bir ucuz alışveriş merkezine
dönüştürülmek isteniyor. Hâl böyleyken oturup hep birlikte bir düşünmemiz ve
bunun önüne nasıl geçmemiz gerektiğini birlikte konuşmamız gerekiyor. 
Bu
bilinçli ve kasıtlı değişim büyük ölçüde 2004 yılında başladı, ruhsat verme
yetkisi kaymakamlıklardan alınıp belediyelere verilince iş yeri sayısı
Beyoğlu’nda katlanarak arttı. 2005 yılında ise İstanbul Büyükşehir Belediyesi
ile Beyoğlu Belediyesi caddedeki ağaçları söküp yerine Çin graniti döşemeye
karar verdiler, sonra ondan da memnun olmadılar, onları da söküp bu sefer Türk
taşı döşemeye karar verdiler. Kamu kaynakları böyle hoyratça harcanırken tabii
ki caddeye gelen ziyaretçilerin sayısı ciddi anlamda düştü. 2005 yılında
eğlence vergileri yüzde binleri geçecek şekilde artırıldı, alkollü içki üreten
markaların kültürel etkinliklere sponsor olması yasaklandı, üzerine bir de
sigara yasağı getirildi. Tabii, bu yasağın faydalarını burada tartışmayacağım
ama mekânların dışarılara masa koyması engellendiği için sürekli olarak zabıta
ve esnaf karşı karşıya geldi. Tüm bunların ardından bir de Beyoğlu’nun,
İstiklal Caddesi’nin ortasına hançer gibi saplanan -çok lazımmış, İstanbul’da
yeterince AVM yokmuş gibi- bir de AVM dikildi. Eskilerin tabiriyle şahtı şahbaz
oldu! (CHP sıralarından alkışlar) Böylece Beyoğlu sakil, rüküş ve bayağı bir
semt hâline getirildi. 
Vazgeçilmez
bir demokratik hak olan protesto hakkı dünyanın her yerinde o semtin, o kentin
meydanlarında veya işlek yerlerinde kullanılırken Taksim tüm bu protestolardan
arındırıldı ve yine İstiklal Caddesi geçmişte hiç yaşamadığı değişimler yaşadı.
Emek, Alkazar ve Sinepop gibi sinemalar tarihe karıştı. Atatürk Kültür Merkezi,
Muammer Karaca Tiyatrosu ve Devlet Tiyatroları, Aziz Nesin Tiyatrosu kapandı.
İnci Profiterol kapandı sayın milletvekilleri, Kelebek Korse taşınmak zorunda
kaldı ve Beyoğlu’nda sanat öldü sayın milletvekilleri. Evet, İstiklal Caddesi
zaman içinde çok değişti ama Körfez ülkelerinden saç ektirmeye gelmişken “Ucuz
tişört de alayım bari.” diyen turistlere de hiç teslim edilmemişti.
Bir
de, tabii, Taksim Meydanı var, “yayalaştırma projesi” adı altında Türkiye’nin
en önemli meydanına beton döküldü. Evet, bildiğiniz beton döküldü, ortasında
kalan Atatürk Anıtı’ysa polis bariyerleriyle çevrildi. Soruyorum: Dünyanın
hangi ülkesinin en büyük meydanı şöyle bir görüntüye sahiptir? Şöyle.
Sayın
milletvekilleri, bizleri bekleyen başka bir tehlike daha var. Kültür ve sanat,
eğlence İstiklal Caddesi’ni terk ederken bu mekân yerini fuhuş ve uyuşturucu
mafyasına terk etmiş durumda. Bugün sokaklarda mendil satarak ya da dilenerek
yaşamak zorunda bırakılan çocuklar için bunun ne anlama geldiğini hep beraber
bir düşünelim. Ama hakkınızı yemeyelim, Sayın Cumhurbaşkanının şikâyet ettiği
gibi, kültürde yeterince ilerleme sağlayamadınız, bunu yapamadınız ama
cumhuriyetin aydınlanma kültürünü tahrip etme yolunda önemli bir aşama
kaydettiniz. Yerine, postmodern, yağmacı, rantçı bir talan kültürü yarattınız ve
bununla anılacaksınız. (CHP sıralarından alkışlar) Adı “özgürlük”ten geliyor
diye İstiklal Caddesi’ni de tahrip ettiniz.
(Mikrofon
otomatik cihaz tarafından kapatıldı)
SELİNA
DOĞAN (Devamla) – Gelin, bundan vazgeçin, caddeye eski kimliğini kazandırmak için
eleştirilerimizi dikkate alın.
Teşekkür
ederim. (CHP sıralarından alkışlar)
BAŞKAN
– Teşekkür ediyorum Sayın Doğan.
Gündem
dışı üçüncü söz, 5 Haziran Dünya Çevre Günü münasebetiyle söz isteyen Bursa
Milletvekili Muhammet Müfit Aydın’a aittir.
Buyurun
Sayın Aydın. (AK PARTİ sıralarından alkışlar)
3.- Bursa Milletvekili Muhammet Müfit
Aydın’ın, 5 Haziran Dünya Çevre Günü’ne ilişkin gündem dışı konuşması
MUHAMMET
MÜFİT AYDIN (Bursa) – Sayın Başkan, değerli milletvekilleri; 5 Haziran Dünya
Çevre Günü’nüzü kutlar, yüce heyetinizi saygıyla selamlarım.
5
Haziran, çevre sorunlarına kamuoyunun dikkatini çekmek, halkın katılımını
geliştirmek ve politik ilgiyi artırmak üzere tüm dünyada çeşitli etkinliklerle
Dünya Çevre Günü olarak kutlanmaktadır. 1950’li yıllarda teknolojinin gelişmesi
ve sanayileşmenin var olan kaynakların kullanımını artırmasıyla çevre
kirlilikleri dünya yüzünde oluşmaya başladı. 
5
Haziran 1972’de İsveç’in başkenti Stockholm’de 133 ülkenin katılımıyla
Birleşmiş Milletler tarafından “İnsan Çevresi Konferansı” adı altında bir
konferans düzenlendi, 5 Haziran tarihinin Dünya Çevre Günü olması kabul edildi
ve çevre sorunlarının tüm insanlığı tehdit eden bir sorun hâline geldiği ve
insanlığın bu ortak sorununa ancak koordineli bir iş birliğiyle çözüm getirilebileceği
vurgulandı. 
Canlı
yaşam için hayati öneme sahip olan çevresel değerlerin korunması sadece bir
güne, bir haftaya indirgenemeyecek kadar önemli bir konudur. 5 Haziran Dünya
Çevre Günü bizler için çevresel duyarlılığın gelişmesi konusunda bir hatırlatma
niteliğinde olmakta, bizler çevrenin ve doğal kaynakların korunarak gelecek
nesillere aktarılmasını tüm süreçlerimizde bütün politika alanlarımıza
yansıtmaktayız. Bugün, tüm dünya küresel ısınma, çölleşme, kuraklık, temiz içme
suyuna erişememe gibi insanlığın geleceğini tehdit eden çevre sorunlarına karşı
büyük bir mücadele vermektedir. Bizler de Türkiye olarak bu küresel mücadelede
üzerimize düşen görevi uluslararası anlaşmalara katılım sağlayarak, ulusal
politikalarımızla da mevzuatımızla da çevresel değerlerin korunması amacıyla
gerekli düzenlemeleri yaparak en iyi şekilde gerçekleştirmeye çaba
gösteriyoruz. 
Temiz
bir çevreden bütün insanların sorumlu olduğundan hareketle, kamu kurumları,
sivil toplum kuruluşları, özel sektör, belediyelerimiz, halkımızla birlikte
çevre kirliliğinin önlenmesi, doğal kaynakların korunması amacıyla atık su
arıtma tesisleri projelerinden yeşil alanların artırılması çalışmalarına,
entegre katı atık yönetiminden sahil temizliği ve çevre eğitimi projelerine
kadar birçok alanda çok çeşitli çalışmaları hep birlikte gerçekleştiriyoruz. 
Sayın
Başkan, değerli milletvekilleri; son yıllarda bu iş birliği ve sinerjiyle ülke
genelinde katı atık düzenli depolama sahalarının sayısı artırılarak, 2003’ten
önce 15 iken, 2016 yılı itibarıyla bu rakam 81 ilimizi kapsadı.
Katı
atıkların vahşi olarak depolandığı ve çevre, halk sağlığı bakımından tehdit
oluşturan alanları rehabilite ederek doğaya kazandırdık. 
24
düzenli çöp depolama sahasında oluşan metan gazından 155 megavat kapasiteli
elektrik enerji üretimini şu anda gerçekleştiriyoruz. 
Evsel
nitelikli atık su arıtma tesislerini destekledik ve sayılarını artırdık. 2002
yılında yüzde 35 olan atık su arıtma tesisi hizmeti, 2016 itibarıyla yüzde
79,7’ye ulaştı. 
Kentlerimizde
hava kirliliğinin önlenmesi amacıyla temiz yakıt kullanımını yaygınlaştırdık ve
egzoz gazı kirliliğine mâni olmak için temiz yakıt ve bakımlı araç kullanımını
teşvik ettik. Bugün itibarıyla bütün illerimizde günün yirmi dört saatinde hava
kirliliğini izleme ağı oluşturduk, deniz kirliliğinin izlenmesi için de benzer
bir izleme sistemi kurduk. 
İklim
değişikliğiyle mücadelede ülke olarak yerimizi aldık ve Paris Konferansı’nda
yüzde 21 sera gazı emisyonu azaltımı taahhüdünde bulunduk. Gerçi bugünlerde ABD
Başkanının yapmış olduğu hareket doğrusu bu maddeyi belki sıkıntıya sokacaktır
ama biz üzerimize düşeni yapmaya devam edeceğiz. 
Küresel
iklim değişikliği ve erozyonla mücadele için ormanlık alanların korunması ve
genişletilmesine yönelik çalışmalarda yılda ortalama 400 bin hektar alanı
ağaçlandırdık, bu sayede ülkemizin dünyada orman alanlarını artıran ülkeler
arasına girmesini sağladık. 
Yenilenebilir
Enerji Kanunu’yla enerji temininde dışa bağımlı olan ülkemizin kendi yerel
enerji kaynaklarının kullanımını teşvik ettik; güneş, rüzgâr, hidrolik enerji
potansiyelinin özel sektör eliyle yatırıma dönüştürülmesini destekledik. 
Türkiye'yi,
çevre dostu uygulamalarla gelecek kuşakların da ihtiyaçlarını gözeterek
sağlanacak sürdürülebilir kalkınma anlayışıyla, yaşam kalitesinin artırıldığı,
biyolojik çeşitliliğin korunduğu, doğal kaynakların sürdürülebilir kalkınma
yaklaşımıyla yönetildiği, doğal kaynaklardan herkesin adil biçimde…
(Mikrofon
otomatik cihaz tarafından kapatıldı) 
MUHAMMET
MÜFİT AYDIN (Devamla) – …yararlanmasını sağlayacak çevre yönetim sistemlerinin
oluştuğu, herkes için sağlıklı ve dengeli bir çevrede yaşama hakkını gözeten
bir ülke yapma hedefiyle hepinize saygılar sunuyorum. (AK PARTİ sıralarından
alkışlar)
BAŞKAN
– Teşekkürler Sayın Aydın. 
V.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ahmet Aydın’ın, Başkanlık Divanı olarak, 5 Haziran Dünya Çevre
Günü’nü kutladıklarına, Süper Lig’e yükselen Göztepe Spor Kulübü ile PTT
Birinci Lig’e ve diğer liglerde bir üst lige çıkan tüm takımları tebrik
ettiklerine ilişkin konuşması
BAŞKAN
– Evet, sayın milletvekilleri, dün -5 Haziran- Dünya Çevre Günü’ydü. Günümüzde
çevre bilincine sahip olmak, çağdaş insan davranışlarının da esas çerçevesini
oluşturmaktadır. Bu nedenle çevre bilinci en başta insanın kendi içinde duyduğu
bireysel sorumlulukla oluşmaktadır. Çevre kirliliği konusunda toplumun en küçük
birimi olan aileden eğitimcilere, yerel yönetimlerden vatandaşlara kadar
toplumun her kesiminden ve her yaştan insana çok büyük sorumluluklar ve görevler
düşmektedir. Anayasa’mızın da 56’ncı maddesinde “Herkes, sağlıklı ve dengeli
bir çevrede yaşama hakkına sahiptir. Çevreyi geliştirmek, çevre sağlığını
korumak ve çevre kirlenmesini önlemek Devletin ve vatandaşların ödevidir.”
denilmektedir. Çevre için yapacağımız her faaliyetin ve atılacak olumlu her
adımın ileriki nesillerin daha güzel bir dünyada yaşayacağı bir gelecek inşa
etmesi temennisiyle tüm insanlığın 5 Haziran Dünya Çevre Günü’nü de Başkanlık
Divanı olarak bizler tebrik ediyoruz. 
Ve
ayrıca, Süper Lig’e büyük bir başarı göstermek suretiyle yükselen Sivas ve
Malatyaspor’dan sonra Göztepe Spor Kulübünü de tebrik ediyoruz, kendilerine
Süper Lig’de de başarılar diliyoruz. (CHP sıralarından alkışlar) Yine, PTT
Birinci Lig’e ve diğer liglerde bir üst lige çıkan tüm takımlarımızı bu arada
kutluyor, tebrik ediyoruz, başarılar diliyoruz. 
Şimdi
sisteme giren sayın milletvekillerine sırasıyla söz vereceğim. 
Sayın
Hürriyet, buyurun. 
VI.- AÇIKLAMALAR 
1.- Kocaeli Milletvekili Fatma Kaplan
Hürriyet’in, meslek lisesi öğrencilerinin staj sürelerinin sigorta başlangıcı
sayılmaması nedeniyle yaşanan mağduriyetlerin giderilmesini talep ettiğine
ilişkin açıklaması
FATMA KAPLAN HÜRRİYET (Kocaeli) – Teşekkür ediyorum
Sayın Başkan.
Staj yapan bazı meslek gruplarının staj süreleri
sigorta başlangıcı sayılmakta, fiilî çalışmaya dayanmayan askerlik ve doğum
gibi nedenler borçlanılarak sigorta başlangıcı sayılmaktadır ancak verilen bu
borçlanma hakkı meslek lisesi öğrencileri olarak staj yapanlara
tanınmamaktadır. Bu, Anayasa’mızda yer alan eşitlik ilkesine aykırı bir
düzenlemedir. Madem meslek lisesi öğrencilerimiz herhangi bir sigorta koluna
dayandırılmadan sigortasız bir şekilde çalıştırılıyor, o zaman meslek
liselilere staj zorunluluğunun yasal bir zemini de bulunmamaktadır ve bu durum
evrensel eşitlik ilkelerine aykırılık teşkil etmektedir. Bu yasal çarpıklık ve
yaşanan ve bu aykırılık nedeniyle, çırak ve stajyer olarak çalışan emekçiler
mağdur edilmektedir ne yazık ki. Bu konuda gerekli düzenlemelerin yapılmasını ve
yaşanan çarpıklığa son verilerek mağduriyetlerin giderilmesini talep ediyoruz.
BAŞKAN
– Sayın Bakan…
2.- İzmir Milletvekili Murat Bakan’ın,
Cumhuriyet gazetesinin 13 yönetici ve yazarının cezaevinde bulunduğu davanın
yüz elli altı gün sonra açıklanan iddianamesine ve Cumhuriyet gazetesine
kurulan bu kumpasın çökeceğine ilişkin açıklaması
MURAT
BAKAN (İzmir) – Sayın Başkan… 
Yaklaşık
sekiz ay önce FETÖ sanığı bir savcı tarafından Cumhuriyet gazetesini susturma
operasyonunun düğmesine basıldı. Cumhuriyet gazetesinin 13 yönetici ve yazarı
şu an cezaevinde. Gazeteciler cezaevine girdikten 156 gün sonra açıklanan
iddianamede para hareketlerinin incelendiği MASAK raporu yer aldı. Bu raporda
İcra Kurulu Başkanı Akın Atalay’ın 2.500 liralık parke döşetme ücretini ödediği
parkecinin oğlunun soruşturma geçiren bir şirkete mal satması örgüt
bağlantısına delil sayıldı. Yani iddianamede ”Parke döşettiğin kişiye ödeme
yapmışsın. Bu kişinin oğlu FETÖ’yle ilişkili kişilerden birinin şirketine satış
yapmış. Bu yüzden sen de FETÖ’cüsün.” deniyor. Allah akıl fikir versin. Bir
hukukçu olarak buna nasıl bir yorum yapmalıyım, bilemiyorum.
Ancak
bilinmelidir ki Cumhuriyet gazetesine kurulan bu kumpas çökecek. Cumhuriyet
gazetesi cumhuriyetin gazetesidir. Cumhuriyeti susturamayacaksınız. 
BAŞKAN
– Sayın Özdemir…
3.- İstanbul Milletvekili Sibel Özdemir’in,
farklı üniversitelerden 32 akademisyenin 16 Nisan halk oylaması sonuçlarının
bilimsel olarak tartışmalı olduğuna dair kamuoyuyla paylaştıkları raporu Genel
Kurulun bilgisine sunmak istediğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Farklı
üniversitelerden 32 akademisyenin 16 Nisan halk oylaması sonuçlarının bilimsel
olarak tartışmalı olduğuna dair kamuoyuyla paylaştıkları raporu Genel Kurulun
bilgisine sunuyorum: Referandum öncesi sandık tutanak formlarında yapılan
değişikliklerle doğru ve objektif veri ve bilgiye ulaşmanın yolu kapatılmıştır.
Sayım işlemi bazı bölgelerde bitmiş, bazı bölgelerde devam ederken “geçersiz oy
pusulası” tanımı ve nedeni değiştirilerek doğru sonuçlara ulaşmada bilimsellik
ve objektif veri ilkesi ortadan kaldırılmıştır. Sayım sonrasında bütün hata
payları ve itirazlar dikkate alınmadan veri kontrolü yapılmasına izin
verilmemiştir ve sonuçların kanıtlanmasının yolu kapatılmıştır.
Bilim
insanları bu tespitlerle YSK tarafından ilan edilen referandum sonucunun halkın
gerçek iradesini yansıttığını söylemenin bilimsel açıdan olanaksız olduğunu
ortaya koymuşlardır.
Teşekkür
ederim.
BAŞKAN
– Sayın Tümer…
4.- Adana Milletvekili Zülfikar İnönü
Tümer’in, lise, ön lisans ve lisans son sınıflarında okuyan binlerce öğrenciyi
mağdur etmemesi için sözleşmeli sağlık personeli alım başvuru tarihlerinin
değiştirilmesi gerektiğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, 12.500 kişilik sözleşmeli sağlık personeli
alım başvuru tarihlerinin lise, ön lisans ve lisans son sınıflarında okuyan
binlerce öğrenciyi mağdur etmesinin önüne geçilmelidir. Sağlık Bakanlığı 12.500
kişinin alım takviminde başvuru tarihlerini 7-13 Haziran olarak belirlemiş
ancak başvuru tercih tarihi ile okulların mezuniyet tarihleri birbiriyle
uyuşmadığı için binlerce gencimiz iş başvurusunda bulunamayacaktır. Öğrenciler
2016 Kamu Personeli Seçme Sınavı’na girmelerine rağmen mezuniyet tarihleri
personel alım tarihlerinden üç ya da dört gün sonraya denk düştüğü gerekçesiyle
Sağlık Bakanlığı personel alım başvuru tarihini ay sonuna bırakmalıdır. 
Öte
yandan, üniversitelerdeki tüm sağlık bilimleri fakültelerinde final sınav
tarihleri öne çekilerek öğrencilerin mağduriyetleri giderilmelidir.
Bunun
yanı sıra, yıllardır atama bekleyen eski mezunlar da kesinlikle mağdur
edilmemelidir. Hakkaniyet içerisinde hem eski mezunlar hem de yeni mezun olan
öğrencilerimizin iş bulmalarının önü açılmalıdır. (CHP sıralarından alkışlar) 
BAŞKAN
– Sayın Akın…
5.- Balıkesir Milletvekili Ahmet Akın’ın,
maden firmalarının baskıları nedeniyle zeytinliklerin yok edilmek istendiği
iddialarının doğru olup olmadığını ve zeytinlik alanlar içinde yapılan maden
arama ve işletme izin başvuru sayısını öğrenmek istediğine ilişkin açıklaması
AHMET
AKIN (Balıkesir) – Sayın Başkanım, maden firmalarının talepleri doğrultusunda
ve onların baskıları nedeniyle zeytinliklerimizi yok etmek istedikleri
konusundaki iddialar doğru mudur? 
Ayrıca,
zeytin üretimi yapılan illerimizde zeytinlik alanlar için şimdiye kadar yapılan
maden arama ve işletme izin başvurusu sayısı nedir? Bunlardan ne kadarı 3573
sayılı Zeytinciliğin Islahı ve Yabanilerinin Aşılattırılması Hakkındaki Kanun
nedeniyle reddedilmiştir? 
2014-2017
yılları arasında maden arama ve işletme izin başvurusu ne kadardır? Bunların ne
kadarına onay verilmiştir? Zeytinlik alanlardaki onay verilmeyen maden arama
başvuru sayısı nedir? 
Gelin
bu sevdadan vazgeçin. Hepinize zeytin ağacı kadar uzun ömürlü, zeytin tanesi
kadar bereketli ve zeytinyağı kadar sağlıklı bir ömür diliyorum. 
BAŞKAN
– Sayın Şimşek…
6.- Mersin Milletvekili Baki Şimşek’in,
sekiz aydır Mersin Tarsus’ta yürütülen kazı çalışmalarıyla ilgili Kültür
Bakanının kamuoyunu bilgilendirmesini ve Tarsus’ta çıkan eserlerin Tarsus’ta
bırakılmasını talep ettiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sorum
Kültür ve Turizm Bakanımıza olacak. Mersin Tarsus’ta sekiz aydır gizemli bir
kazı yapılmaktadır. Bir caddenin giriş ve çıkışları üst düzey güvenlik
önlemleriyle kapatılarak sekiz aydır hiç kimse buraya yaklaştırılmamaktadır.
Valiye soruyoruz, valinin detay bilgisi yok; kaymakama soruyoruz, kaymakamın
detay bilgisi yok. Buradan çok sayıda hazine çıktığı, hatta şehir efsanesi
hâline gelip Dokyanus’un hazinesinin bile buradan çıktığı söylenmektedir. 
Sayın
Kültür Bakanından kamuoyunu bilgilendirmesini, Tarsus’tan çıkan eserlerin
mutlaka Tarsus’ta bırakılmasını, bölgede yapılan kazının yirmi dört saat kamera
kaydının alınmasını talep ediyorum, saygılar sunuyorum. 
BAŞKAN
– Sayın Gürer…
7.- Niğde Milletvekili Ömer Fethi Gürer’in,
5 Haziran Dünya Çevre Günü’ne ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
5
Haziran Dünya Çevre Günü. Niğde ile Bor arasındaki Akkaya Barajı’nda on yıldır
giderilmeyen bir kirlilik var. Bu kirlilik artık çevre felaketine dönmüş
durumda. Hâlâ projelerden söz ediliyor. Ancak yaydığı koku ve suyun giderek
köpürmesinin yanında, rengindeki bozukluk insan sağlığını tehdit eder
boyutlarda. Ayrıca Kızılca Deresi’nde de kirlilik had safhada. 
Ülkemizde
çevreyle ilgili çok söz söyleniyor, ne yazık ki çevre ve doğa katliamı da
giderek artıyor. Bunun yanında, insanların sağlığını etkileyecek derecede hava
kirliliği de ülkemizde yoğunlaşıyor. Bu konularda Hükûmetin daha acil önlemler
almasını diliyorum. 
Teşekkür
ederim. 
BAŞKAN
– Sayın Adıgüzel…
8.- İstanbul Milletvekili Onursal
Adıgüzel’in, İstanbul Ataşehir’de bulunan Fatih Sultan Mehmet Hastanesindeki
çocuk ve kadın hastalıkları bölümlerinin Sancaktepe’ye taşınmasının Ataşehir’de
yaşayan vatandaşları mağdur ettiğine ve sağlık hizmetine ulaşımı zorlaştırmak
yerine kolaylaştıracak çözüm yolları üretilmesi gerektiğine ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
İstanbul
Ataşehir’de bulunan Fatih Sultan Mehmet Hastanesindeki Çocuk ve Kadın
Hastalıkları bölümlerinin kapatılarak Sancaktepe’ye taşınması Ataşehir
ilçemizde yaşayan vatandaşlarımızı mağdur etmiştir. 400 bin nüfuslu
Ataşehir’deki tek devlet hastanesinde bulunan iki önemli bölümün plansız ve
programsız bir şekilde kapatılması sonucu Ataşehirliler onlarca kilometre
uzaklıktaki başka ilçelere gitmek zorunda bırakılmıştır. Her ne kadar hastane
yönetimi tarafından yapılan açıklamada hizmet binasının yeniden yapımı gerekçe
olarak gösterilse de Ataşehir’de yaşayan kadınlarımızı ve çocuklarımızı mağdur
etmeden çözüm üretmek Sağlık Bakanlığının en birincil görevidir.
Ben
buradan bir kez daha Sağlık Bakanlığına ve yetkililere de çağrıda bulunuyorum:
Ataşehirli vatandaşlarımızın mağduriyetlerine ve şikâyetlerine kulak verin.
Sağlık hizmetine ulaşımı zorlaştırmak yerine kolaylaştıracak çözüm yolları
üretin.
Teşekkür
ediyorum.
BAŞKAN
– Sayın Taşkın…
9.- Mersin Milletvekili Ali Cumhur
Taşkın’ın, 5 Haziran Dünya Çevre Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Birleşmiş
Milletler 1972 yılında Stockholm’deki konferansta 5 Haziranı Dünya Çevre Günü
olarak ilan etmiş ve her yıl 5 Haziran Dünya Çevre günü olarak kutlanmaktadır.
2017 yılının teması ise “yeniden doğayla buluşmak” olarak belirlenmiştir. 
Bu
yüzyıl birçok teknolojik imkân sunarken doğadan ve çevreden çok şey alıp
götürmüştür. Sanayileşme ve kentleşme neticesinde çevre sorunları baş göstermiş
ve bu sorunlar hayatı olumsuz etkilemiş ve etkilemeye devam etmektedir. Yılda 6
milyon insan hava kirliliğinden ölmekte, 663 milyon insan içilebilir suya
erişememektedir. 
İçtiğimiz
suyun, soluduğumuz havanın, tükettiğimiz her şeyin muhasebesini yapan, ölçüyü
ve dengeyi bırakmayan bir kültürden geliyoruz. İhtiyacımız, bu kültüre sahip
çıkmaktır. 
Dünya
Çevre Günü’nün yaşanabilir bir dünyaya katkı sağlamasını temenni ediyor, Genel
Kurulu saygıyla selamlıyorum.
BAŞKAN
- Sayın Akyıldız…
10.- Sivas Milletvekili Ali Akyıldız’ın,
kuraklık sigortasının uygulamasından doğan sıkıntılara ve bu konuda çiftçilerin
yaşayacağı olası mağduriyetlerin oluşmadan önlenmesi gerektiğine ilişkin
açıklaması
ALİ
AKYILDIZ (Sivas) – Teşekkür ediyorum Sayın Başkan.
Bu
yıl ilk defa uygulamaya konulan devlet destekli TARSİM ilçe bazlı kuraklık
sigortası sözleşme koşullarına göre TARSİM kuraklık sigortası kapsamında hasar
meydana geldiğinde -sözleşme koşullarına göre- sigortaya başvuran parseller
içerisinden seçilecek örnek parselleri gezmek suretiyle bu parsellerdeki
değerler üzerinden “Kuraklık var mıdır, yok mudur?” diye tespit yapılacaktır.
Bu örnek parseller neye göre seçilecektir? Bazı parsellerdeki kuraklık hasarı
yüzde 90, hatta yüzde 100’ü bulurken bazı parsellerde yüzde 60-70, bazı
parsellerde ise yüzde 30-40 aralığındadır. TARSİM’ce seçilecek örnek
parsellerde hasar yüzde 5-10 ise üretici bu parseller üzerinden büyük bir maddi
zarara uğrayacaktır. Uygulamada ilçe verim uygulaması değil, ilçe eşik
ortalaması dikkate alınacaktır. İlçe eşik değerlerinin çok düşük olması
durumunda da çiftçilerimizin kuraklık hasarından faydalanmama olasılığı çok
yüksek olacaktır. Bu konunun acilen çözüme kavuşturulması ve çiftçilerimizin
yaşayacağı olası mağduriyetlerin oluşmadan önlenmesi gerektiğini hatırlatıyorum…
(Mikrofon
otomatik cihaz tarafından kapatıldı) 
BAŞKAN
– Sayın Özdiş…
11.- Adana Milletvekili İbrahim Özdiş’in,
Botaşspor Basketbol Kulübünün gelecek sezondan itibaren faaliyetlerini
Ankara’da sürdürecek olmasına ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
bakanlardan Berat Albayrak’a ve Akif Çağatay Kılıç’a: Enerji Bakanlığına bağlı
bir kuruluş olan BOTAŞ’ın Adana’da yıllardır faaliyet gösteren, ulusal ve
uluslararası anlamda nice başarılara imza atmış “Botaşspor” adında bir
basketbol kulübü var. Adana’da basketbol altyapısı için oldukça önemli bir
kulüp olan, gençlerin sporla tanışmasında büyük etkisi olan Botaşspor’un
gelecek sezondan itibaren faaliyetlerini Ankara’da sürdüreceği konuşuluyor.
Botaşspor Adanalıdır, Adana’nın takımıdır. Bu duruma müdahale etmenizi
bekliyoruz sayın bakanlar.
Teşekkür
ediyorum Sayın Başkan.
BAŞKAN
– Sayın Aydın…
12.- Bursa Milletvekili Erkan Aydın’ın,
Hükûmetin Körfez politikasıyla ilgili Meclise bilgi vermesi gerektiğine ilişkin
açıklaması
ERKAN
AYDIN (Bursa) – Teşekkür ederim Sayın Başkan.
Türk
dış politikasının onlarca yıllık birikimini elinin tersiyle iten AKP Hükûmeti,
şimdi de Körfez’de ne yapılması gerektiğine karar verecek. Dün Suudi Arabistan,
Bahreyn, Birleşik Arap Emirlikleri, Mısır, Katar’la tüm diplomatik ilişkilerini
kestiklerini açıkladı, gerekçe ise bu ülkenin teröre destek vermesi. Elimde
gördüğünüz bu anlaşma ise Hükûmetin dış politikasının Türkiye’yi nasıl bir
maceraya sürüklediğinin bir göstergesi; Türkiye'nin Katar topraklarının
korunması amacıyla bu ülkeye Türk Silahlı Kuvvetlerini gönderecek olması,
dönemin Savunma Bakanı İsmet Yılmaz imzalı. Bu anlaşma neyin karşılığında
yapıldı, Hükûmet bunu hem açıklamalı hem de Genel Kurulda Körfez politikasını
yüce Meclisimize izah etmeli. 
Teşekkür
ederim. 
BAŞKAN
– Sayın Ertem...
13.- Hatay Milletvekili Birol Ertem’in,
hazine arazileri üzerinde yerleşim yapan insanların mağduriyetlerini gidermek
ve mülkiyet sorunlarını çözmek için herhangi bir çalışma yapılıp yapılmadığını
öğrenmek istediğine ilişkin açıklaması
BİROL ERTEM (Hatay) – Teşekkür ediyorum Sayın Başkan.
İlgili bakan ve bakanlara soruyorum: Ülkemizde 1950’li
yıllardan bu yana köyden kente yaşanan yoğun göç nedeniyle 2/B arazileri
üzerinde çok büyük bir yerleşim meydana gelmiş, altyapı yatırımları, kamu
hizmet binaları yapılmış, yerleşim yerleri oluşturulmuştur. Ancak bu alanlarda
yerleşik insanlarımız, uzun yıllardır mülkiyetten kaynaklanan sorunlarla iç içe
yaşamaktadırlar, özellikle elektrik ve su abonesi olamamaktadırlar. Konuya
ilişkin olarak 19/4/2012 tarihinde arazilerin satışı hakkında yapılan
düzenleme, sorunları çözmede yeterli olmamıştır. Hazine arazileri üzerinde
yerleşim yapan insanlarımızın mağduriyetlerini gidermek için, yasaların aksayan
ve eksik yönlerini tespit ederek mülkiyet sorunlarının çözümü için herhangi bir
çalışma yapıyor musunuz?
Teşekkür ediyorum. 
BAŞKAN – Sayın Çamak...
14.- Mersin Milletvekili Hüseyin Çamak’ın,
Mersin-Taşucu otoyoluna ilişkin vaatlerin yerine getirilmemesinin gerekçelerini
öğrenmek istediğine ilişkin açıklaması
HÜSEYİN ÇAMAK (Mersin) – Teşekkür ederim Sayın Başkan.
İktidar, her seçim öncesi Mersin-Silifke-Taşucu Otoyolu
Projesi’nin sonuçlanması sözlerini vermesine rağmen bugüne kadar ne yazık ki bu
vaat gerçekleştirilmemiştir. Dolayısıyla yaz sezonu başladığında Mersin’e çevre
illerden gelen yazlıkçıların da çilesi başlıyor. Buradan yetkililere ısrarla ve
tekrar soruyorum: Vatandaşlarımız için artık tamamen bir eziyete dönüşen
Mersin-Taşucu otoyoluna ilişkin her seçimde tekrar edilen bu vaatlerin yerine
getirilmemesinin gerekçeleri nelerdir? Çileye dönen Tarsus-Silifke yolu
arasında yazlıklarına ulaşmak isteyenlere kısa vadeli bir çözüm düşünülüyor mu?

Teşekkür ederim. 
BAŞKAN – Sayın Türkmen...
15.- Adana Milletvekili Elif Doğan Türkmen’in,
Adanalı çiftçilerin, sanayicilere ve esnafa yapıldığı gibi borçlarının
yapılandırılmasını ve faizsiz ödeme imkânının sağlanmasını beklediklerine
ilişkin açıklaması
ELİF
DOĞAN TÜRKMEN (Adana) – Sorum Sayın Başbakana: Adana’nın birçok köyünde dolu ve
yağan yağmurdan dolayı çiftçilerimiz ne yazık ki hasat edebilecekleri
ürünlerini hasat edemediler. Adanalı çiftçiler, artık, faiziyle borçlarının
ötelenmesini istemiyorlar. Adanalı çiftçilerimizin beklentisi, tıpkı diğer
sanayicilere, esnaflara yapıldığı gibi, borçlarının yapılandırılması ve faizsiz
olarak ödeme imkânının sağlanması. 
Teşekkür
ederim. 
BAŞKAN
– Sayın Yıldız Biçer…
16.- Manisa Milletvekili Tur Yıldız
Biçer’in, zeytincilikle ilgili tasarının yasalaşmasının 750 bin zeytinci
ailesinin açlığa ve yoksulluğa mahkûm edilmesi demek olduğuna ilişkin
açıklaması
TUR
YILDIZ BİÇER (Manisa) – Sayın Başkan, zeytin tasarısının yasalaşması demek
Tütün Yasası’yla 350 bin, Şeker Yasası’yla 385 bin çiftçinin ardından, 750 bin
zeytinci ailesinin de açlığa ve yoksulluğa mahkûm edilmesi demek. Bu halk ne
yer ne içer, nasıl geçinir diye düşünmeyenlerin, maden, inşaat, enerji, turizm
şirketleri istiyor diye kamu yararı sahtekârlığıyla ölmez ağaç zeytine ve kendi
halkına kıyması demek. 
Kur'an’da
-benim ismimin de geçtiği- Tîn suresinde zeytin ve incir ağacı üzerine yemin
edilmektedir. Bugün, Binali Yıldırım, artık, tesisler üzerine mi yemin
etmektedir? Bu yasadan sonra halkımıza zeytin yerine kömür, zeytinyağı yerine
palmiye yağı ve domuz yağı mı yedireceksiniz? Bu tasarı zeytinliklerin katline
fermandır. Ferman padişahınsa dağlar bizimdir. 
Teşekkür
ederim. (CHP sıralarından alkışlar)
BAŞKAN
– Göztepe Spor Kulübü için özellikle Sayın Yiğit ve Sayın Necip Kalkan Beylerin
söz talepleri olmuştu. Onlara söz vereceğimi söylemiştim. 
Sayın
Yiğit, buyurun. 
17.- İzmir Milletvekili Ali Yiğit’in, Süper
Lig’e yükselen Göztepe Spor Kulübünü tebrik ettiğine ilişkin açıklaması
ALİ
YİĞİT (İzmir) – Teşekkür ederim Sayın Başkan.
Mazisi
büyük başarılarla dolu olan ve ülkemizi Avrupa’da gururla temsil ederek ilk kez
yarı final oynama başarısı gösteren Göztepe, âdeta küllerinden yeniden doğarak
Süper Lig’e çıkmış, İzmir’i sevince boğmuştur. Göztepe’nin bu başarısı hiç
kuşkusuz azmin ve inancın zaferidir. Bu zafer İzmir’in dağlarında çiçekler
açtırmıştır ve İzmir Marşı’nı artık İzmir’in çocukları da gururla okuyacaktır.
Çünkü hepimizin de bildiği gibi, futbol asla sadece futbol değildir. Bu
bağlamda, Göztepe’nin Süper Lig’e çıkışında başta Kulüp Başkanımız Mehmet Sepil
ve Yönetim Kurulunu, deneyimli hocamız Yılmaz Vural ve futbolcularını, emeği
geçen tüm camiayı, yağmur çamur demeden takımını destekleyen taraftarımızı
yürekten kutluyorum. Darısı İzmir’imizin diğer kulüplerinin başına diyorum. 
Eskişehirspor’un
en kısa sürede tekrar eskiye, ait olduğu döneme dönmesini diliyorum. 
Saygılar
sunuyorum. Sağ olun. 
BAŞKAN
– Sayın Doğan, siz de sisteme girin. 
Bir
de Milliyetçi Hareket Partisinden Göztepe’yle ilgili bir şey varsa onu da
alabiliriz.
Sayın
Kalkan, buyurun.
18.- İzmir Milletvekili Necip Kalkan’ın,
Süper Lig’e yükselen Göztepe Spor Kulübünü tebrik ettiğine ilişkin açıklaması
NECİP
KALKAN (İzmir) – Teşekkürler Sayın Başkan.
Efendim,
İzmir’de hepimiz çok sevinçliyiz, çok mutluyuz. Türkiye'nin en köklü spor
kulüpleri İzmir’de kurulmuştur. Karşıyaka, Altay, Altınordu, Göztepe, İzmirspor
ve daha niceleri; bunların hepsi aynı anda 1. Lig’de oynamış takımlardır. Bir
semtin adını taşıyan, 2. Lig’de olup da dünya seyirci rekoru kıran takım da
İzmir’dedir, o takımın adı da Göztepe’dir. Ayrıca, Türkiye'nin, Avrupa
Kupası’nda ilk yarı finale ulaşmış takımının adı da Göztepe’dir. On dört yıl
aradan sonra İzmir’imizi Süper Lig’de temsil edecek takım Göztepe’dir,
gururumuz büyüktür. Göztepe’nin Süper Lig’de olması İzmir’de ticaretin de,
turizmin de canlanması anlamına gelir. Başbakanımız Binali Yıldırım’ın
destekleriyle Göztepe ve diğer kulüplerimiz de en yakın zamanda statlarına
kavuşacaktır. 
Mutluyuz,
teşekkür ederiz, Göztepe’ye başarılar diliyorum. (AK PARTİ sıralarından
alkışlar)
BAŞKAN
– Teşekkür ediyoruz. 
Sayın
Doğan…
19.- İzmir Milletvekili Müslüm Doğan’ın, on
sekiz aydır tutuklu olan 105 partili hakkında neden iddianame hazırlanmadığını
öğrenmek istediğine ve Süper Lig’e yükselen Göztepe Spor Kulübünü tebrik
ettiğine ilişkin açıklaması
MÜSLÜM
DOĞAN (İzmir) – Sorum Sayın Adalet Bakanına: Manisa il eş başkanlarımızın da
içinde bulunduğu 105 kişi on sekiz aydır bir savcının iddianame hazırlamasını
bekliyor. Bu konuda defalarca verdiğimiz yazılı ve sözlü soru önergelerimiz
cevaplandırılmadı. Tutuklu bulunan bu arkadaşlarımızın aileleri çok zor
durumdalar. 105 partilimiz hakkında neden iddianame hazırlanmıyor, neden yargı
önüne bu insanlarımız çıkarılmıyor?
Saygılar.
BAŞKAN
– Göztepespor’u da tebrik ediyoruz değil mi bu arada? Onun için açmıştım. 
MÜSLÜM
DOĞAN (İzmir) – Tabii, tabii; onu unuttum. 
Evet,
Göztepespor’un da Süper Lig’e çıkmasını kutluyorum. 
BAŞKAN
– Sayın Bektaşoğlu…
20.- Giresun Milletvekili Bülent Yener
Bektaşoğlu’nun, akademisyen milletvekillerine kıyak maaş düzenlemesini Türkiye
Büyük Millet Meclisinin gündemine getirmenin ahlaki ve vicdani bir davranış
olmadığına ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan. 
Geçtiğimiz
yıl Aladağ’da 11 kız öğrenci ve 1 eğitimcinin hayatını kaybettiği yurt yangınının
olduğu gece canlarımız ateşte yanarken kabul edilen akademisyen
milletvekillerine kıyak maaş teklifi tepkiler gelince geri çekilmişti. Ancak,
aynı tasarı, bu sefer de 13 şehidimizin olduğu gece ilgisiz bir tasarının içine
kurnazlıkla katılarak tekrar gündeme getirilmiştir. Oldukça güç koşullarda
görev yapan akademisyenler, kanun hükmünde kararnamelerle görevlerinden alınan,
ekmeklerinden edilen akademisyenler bir taraftayken AKP Grubunun tek derdi
akademisyen milletvekili olan arkadaşlarına kıyak yapmak mıdır? O arkadaşların
hangi mağduriyeti vardı, alacakları ilave maaş hangi mağduriyetlerini
giderecektir?
Halkımız
işsizlik, yokluk ve yoksulluk içinde iken, terör başta olmak üzere ülkemizin
onca sorunu var iken bu tasarıyı Türkiye Büyük Millet Meclisinin gündemine
getirmek ahlaki ve vicdani bir davranış değildir. Yüce Meclisin manevi
şahsiyetine gölge düşürdüğü gibi, bir utanç vesikası olarak da tarihe
geçmiştir. Bu önergenin derhâl geri çekilmesini istiyorum.
Teşekkür
ederim.
BAŞKAN
– Son olarak Sayın Kılıç…
Buyurun.
21.- Kahramanmaraş Milletvekili İmran
Kılıç’ın, ramazanın, orucu, sevabı, sahuru, iftarı, teravihi, neşeyi, kederi,
varlığı, yokluğu, sevgiyi, dostluğu, açlığı, ekmeği, kardeşliği, komşuluğu
paylaşmak demek olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Paylaşmak
güzel şeydir. Parktaki çiçek koparılırsa bir kişinin, koparılmazsa bin kişinin
olur. “Ekmeğini yalnız yiyen yükünü yalnız taşır, kendiri dişiyle çeker.”
denmiştir. Yalnız yiyen felaket gününde de yalnızdır. Paylaşılan sevinç iki kat
olur, paylaşılan bir acı da yarıya iner. Sen kendini düşünürsen başkası da
kendini düşünür. Çoğu insan başarıyı almak olarak düşünüyor, oysa başarı
vermekle, paylaşmakla olur. O anlamda, ramazan da paylaşmaktır; orucu, sevabı,
sahuru, iftarı, teravihi, neşeyi, kederi, varlığı, yokluğu, sevgiyi, dostluğu,
açlığı, ekmeği, kardeşliği, komşuluğu paylaşmaktır.
BAŞKAN
– Teşekkür ediyorum.
Şimdi,
sisteme giren sayın grup başkan vekillerine iki dakika süreyle söz vereceğim.
Sayın
Usta, buyurun.
22.- Samsun Milletvekili Erhan Usta’nın,
ülkücü şehitler Cevdet Karakaş, Halil Esendağ ve Selçuk Duracık’ı rahmetle
andığına, Filipinler ve İngiltere’de meydana gelen terör olaylarına ve terörün
her türlüsünü lanetlediğine, 5 Haziran Dünya Çevre Günü’ne, Malatyaspor’u,
Sivasspor’u ve Göztepe’yi Süper Lig’e çıkmalarından dolayı tebrik ettiğine, 15
Temmuz hain darbe girişimi nedeniyle mağdur olan erler ile askerî öğrenciler
konusunda Hükûmetin dikkatli davranmasının yerinde olacağına ilişkin açıklaması
ERHAN
USTA (Samsun) – Teşekkür ederim Sayın Başkan.
12
Eylül askerî müdahalesi sonrasında 4 Haziran 1981 günü sabahın erken
saatlerinde Elâzığ Kapalı Cezaevinde asılarak şehit edilen Cevdet Karakaş’ı, 5
Haziran 1983 tarihinde cellatlarından helallik isteyerek Hakk’a yürüyen ülkücü
şehitler Halil Esendağ ve Selçuk Duracık’ı rahmetle anıyorum. Onlar adaletin
olmadığı bir mahkemede yargılanarak bu vatanı, bu milleti sevmenin bedelini
canlarıyla ödediler.
Filipinler
ve İngiltere’de meydana gelen terör olayları nedeniyle birçok insan hayatını
kaybetmiş ve yaralanmıştır. Terör nereden ve kimden gelirse gelsin şiddetle
kınıyoruz ve her türlüsünü lanetliyoruz.
Sayın
Başkan, dün 5 Haziran Dünya Çevre Günü’ydü. 1972 yılında Stockholm’de
düzenlenen Birleşmiş Milletler Çevre ve İnsan Konferansı’nda 5 Haziran günü
Dünya Çevre Günü olarak kabul edilmiştir. Kabul edilen bildirinin ilk
maddesinde şöyle yazıyordu: “İnsan, onurlu ve iyi bir yaşam sürmeye olanak
veren nitelikli bir çevrede, özgürlük, eşitlik ve yeterli yaşam koşulları temel
hakkına sahiptir.” Bildirgenin kabul edilmesinden bu yana kırk beş yıl geçti
ancak o tarihten bugüne kamuoyunun duyarlılığı bir miktar artmış olmakla
birlikte bir yandan da doğanın başa çıkmaya çalıştığı sorunlar daha da büyüdü.
Hele hele bugünlerde bir de -bugün belki görüşmeye başlayacağımız torba yasada
da- Çevre Günü’nü kutladığımız bir haftada zeytinliklerin tahrip edilmesine,
betonlaşmasına Türkiye Büyük Meclisi olarak müsaade etmememiz gerekmektedir
diye düşünüyorum.
Ben
de Malatyaspor’u, Sivasspor’u ve Göztepe’yi Süper Lig’e çıkmalarından dolayı
tebrik ediyorum, taraftarlarını kutluyorum. 
Ayrıca
Sayın Başkan, 15 Temmuz hain darbe girişiminden sonra, malum bu darbe
girişiminin içerisine bir şekilde katılan erler var, askerî öğrenciler var,
işte uzman çavuşlar veya çok alt düzeyde subaylar var. Bunlardan özellikle
tabii erlerin, askerî öğrencilerin…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen bir dakikada.
Buyurun.
ERHAN
USTA (Samsun) - …uzman çavuşların tutuklulukları devam ediyor, önemli bir kısmı
tutuklu olarak yargılanıyor hatta bir kısmı yargılanmaya bile başlanmadı,
iddianameleri yok. Tabii, bu aileler de sürekli bizi ziyaret ediyorlar. Bu
gencecik çocukların zaten bir darbe içerisinde bulunmaları mümkün değil, öyle
bir iradeleri de yok. Dolayısıyla bunlara bayram öncesinde bir müjde vermek
gerekir diye düşünüyorum. 
Ayrıca
değişik türlerde meslek yüksekokulu veya değişik şekillerde askerî okullarda
okuyan öğrenciler de hak kaybına uğradılar ve 17 bine yakın öğrencinin tamamı
hak kaybına uğradı. Bu çocukların bir kısmı öğrenciydi, bir kısmı mezun
olmuştu, şimdi burada bir güvenlik soruşturması yaparak bunları bir elemeye
tabi tutmak lazım. Hepsine birden FETÖ’cü muamelesi yapmak son derece yanlış
olur. Diğer mesleklere girmelerinin de önüne geçiliyor ve diplomalarına da
“İşte şu KHK’yla alınmıştır.” şeklinde bir şey yazılacak, bunlara yapılan bu
damgalama şeklindeki…
(Mikrofon
otomatik cihaz tarafından kapatıldı)
ERHAN
USTA (Samsun) - …bu işlemin ben doğru olmadığını düşünüyorum. Bu konuda da
Hükûmetin daha dikkatli davranmasının yerinde olacağını düşünüyorum.
Teşekkür
ederim.
BAŞKAN
– Teşekkür ediyorum.
Sayın
Kerestecioğlu, buyurun.
23.- İstanbul Milletvekili Filiz
Kerestecioğlu Demir’in, 5 Haziran 2015 tarihinde yapılan ve Türkiye’de birçok
şey açısından dönüm noktası olan Diyarbakır mitinginin yıl dönümüne, 5 Haziran
Dünya Çevre Günü’ne ve ülkemizin en büyük doğal zenginliklerinden biri olan
zeytin ağaçlarının kesilmesinin bu ülkeye ihanet olduğuna ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
5
Haziran evet iki açıdan önemli. Birincisi: Bizim Diyarbakır mitingimizde 5
Haziran 2015’te gerçekleştirilen saldırı ve 5 yurttaşımızı kaybettiğimiz ve
sonrasında çok sayıda da yaralının olduğu ve belki aslında Türkiye’de birçok
şey açısından dönüm noktası olan bir günün yıl dönümüydü. Orada kaybettiğimiz
insanları sevgiyle, saygıyla anıyoruz. Ve maalesef, sonrasında birçok saldırıya
da bu ülke tanık oldu. Bunlar IŞİD saldırılarıydı ve art arda, o günün
karanlığı ortaya çıkmadığı için bugüne kadar geldiler. 
5
Haziran diğer açıdan, Dünya Çevre Günü olması hasebiyle de bütün dünyanın ve
yaşam alanlarımızın değerinin vurgulandığı bir gün. Türkiye açısından baktığımızda,
ülkemiz dünya zeytin ağacı varlığında 4’üncü, sofralık zeytin üretiminde 2’nci,
zeytinyağı üretiminde de 5’inci sırada olan bir ülke. Dünyada zeytin ve
zeytinyağı üretiminde öncü ülkelerden olan Türkiye’de zeytin alanları
cumhuriyetin ilk yıllarında çıkarılan kanunlarla koruma altına alınmış durumda
ama maalesef, AKP iktidarı döneminde bu kanun altı kez değiştirilmek istendi ve
şu anda da yine aynı kanunla, yeni bir teklifle karşı karşıyayız. Oysaki
ülkemizin en büyük doğal zenginliklerinden biri olan ve barışın simgesi olan
zeytin ağaçlarının kesilmesi ve sanayi bölgesine dönüştürülmesinde kamu yararı
kavramı aramak büyük bir...
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Teşekkür ederim.
Ve
gerçekten, birçok zaman hem kamu yararından hem de genel olarak her şeyde bir
vatana ihanetten söz ediliyor ya aslında zeytinliklere, mera alanlarına bunu
yapmak bu ülke insanına ve bu ülkeye ihanettir ve bunu yapmamalısınız diyoruz,
bunu gerçekten hep birlikte yapmamalıyız. Türkiye’de herkes bu anlamda ses
yükseltirken bir kere de olsun bu seslere kulak vermenizi temenni ediyoruz.
Çünkü gerçekten, baktığımızda, örneğin hemen Bursa’da şimdiden bu tasarı öncü
sarsıntılarını vermeye başladı. Denizli’de belediyenin zeytinlik alana benzin
istasyonu açmak için imar değişikliği yaptığı haberini okuyoruz ve bunlar ardı
arkasına gelecek. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – Bunlar bizim yaşam alanlarımız,
akciğerlerimiz. Ben zeytinliklerle büyüdüm, buradaki milletvekillerinin birçoğu
da ağaçlarla büyümüştür, böyle çocukluklar yaşayarak geldik ve biz gelecek
nesillere bunları bırakmak zorundayız. Öyle kafeslere, beton binalara, alışveriş
merkezlerine hapsolarak bir hayat yaşamayı hiçbirimiz istemiyoruz ve bütün
Türkiye halkı da bunu istemiyor; bu sese kulak vermenizi temenni ediyoruz. 
Teşekkür
ederim. 
BAŞKAN
– Teşekkür ediyorum. 
Sayın
Altay, buyurun. 
24.- İstanbul Milletvekili Engin Altay’ın,
Süper Lig’e çıkan Göztepe Spor Kulübü, Malatyaspor ve Sivasspor’u tebrik
ettiğine, küme düşen Rizespor, Gaziantepspor ile Adanaspor’a üzüntülerini
ilettiğine, siyasi iktidarın gözünün içine bakarak yargı kararı verilmesinin
ahlaksızlık olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Biz
de Cumhuriyet Halk Partisi Türkiye Büyük Millet Meclisi Grubu olarak Göztepe
Spor Kulübünü, teknik kadrosunu, futbolcularını ama daha önemlisi Göztepe
taraftarını, İzmir’i tebrik ediyoruz. Tabii, Eskişehir için de üzüntümüzü bu
vesileyle ifade etmemiz gerekir. Daha önce Süper Lig’e çıkan Malatyaspor’umuza,
Sivasspor’umuza da tebrik dileklerimizi iletip başarılar diliyoruz. Süper
Lig’den küme düşen Rizespor’a, Gaziantepspor’a, Adanaspor’a da üzüntülerimizi
iletiyoruz. Rize’ye, Antep’e ve Adana’ya, oradaki vatandaşlarımıza,
taraftarlara da bu vesileyle üzüntülerimizi iletmiş olalım Sayın Başkanım. 
Sayın
Başkanım, her vesileyle gerek Hükûmet gerek Parlamentodaki siyasi partiler
Türkiye’nin bir hukuk devleti olduğundan bahsederler. Fakat, yargının siyasetin
sopası hâline dönüştüğüne de… Her geçen gün “Bu kadarı da olmaz.” dedirtecek
yargı kararlarıyla ibretle ve hayretle sarsılıyoruz. Gazi Mustafa Kemal
Atatürk’e, annesine, kardeşine hakaret eden Süleyman Yeşilyurt 12 Mayısta
tutuklandı, beş gün sonra hemen iddianamesi hazırlanıverdi, on üç gün sonra, 1
Haziranda da tahliye edildi. Atatürk’e hakareti meşrulaştıran bir yargı
kararıyla karşı karşıyayız. Türkiye’de “Nasıl karar verirsem Recep Tayyip
Erdoğan’ı üzmemiş olurum.” diye düşünen hâkimlerle, yargıçlarla karşı
karşıyayız. Öte yandan, Cumhuriyet gazetesinin kimi yazar ve yöneticileri…
(Mikrofon
otomatik cihaz tarafından kapatıldı) 
BAŞKAN
–Tamamlayın Sayın Altay. 
ENGİN
ALTAY (İstanbul) – …iki yüz on sekiz gündür tutuklu, ortada iddianame yok. Bir
siyasi partinin genel başkanı, eş genel başkanı, grup başkan vekilleri
cezaevlerinde. Anlamsız yere, daha suçları sabitleşmemişken bir siyasi partinin
genel başkanını, grup başkan vekillerini, milletvekillerini cezaevinde tutan
bir anlayışın Atatürk’e küfreden bir anlayışı tahliye etmesi, Türkiye’de
yargının ne kadar tefessüh ettiğini açıkça ortaya koymaktadır. 
Buradan
bu vesileyle yargı camiasını uyarıyorum: Sizin için tek rehber hukukun evrensel
kurallarıdır. Siyasi iktidarın gözünün içine bakarak karar vermek ayıptır,
edepsizliktir, ahlaksızlıktır. 
Genel
Kurula ve kamuoyuna arz ederim efendim. (CHP sıralarından alkışlar) 
BAŞKAN
– Sayın Muş, buyurun. 
25.- İstanbul Milletvekili Mehmet Muş’un,
15 Temmuz hain darbe girişimi yargılamalarının bağımsız mahkemeler tarafından
sürdürüldüğüne, bu hain darbecileri koruyan ve himaye eden bazı devletleri
kınadığına ve Atatürk’e hakaret veya küfür gibi bir şeyi kabul etmelerinin
mümkün olmadığına ilişkin açıklaması
MEHMET
MUŞ (İstanbul) – Sayın Başkan, kamuoyunun malumu olduğu üzere 15 Temmuz hain
darbe girişimi yargılamaları bağımsız mahkemeler tarafından sürdürülmekte.
Adaletin tecelli etmesi ve hain darbecilerin hak ettikleri cezaları alması tüm
milletimizin beklentisidir. Bu kapsamda, bizler AK PARTİ’yi temsilen Merkez
Yürütme Kurulu üyelerimizin katılımıyla şehit ailelerimize destek olmak
amacıyla darbe çatı davasının görüldüğü Sincan’a gittik. Elbette bu darbe
davasının birinci derecede mağduru aziz milletimizdir, biz de mağdur siyasi
parti olarak kamu vicdanıadına bu davanın takipçisi olacağız, davanın her
aşamasını izleyeceğiz.
Milletin
evlatlarına milletin parasıyla alınan silahları doğrultan, halka kurşun ve
bomba yağdıran FETÖ’cü hainlerin en ağır cezayı alması temennimizdir. Darbe
yaparken, millete kurşun sıkarken suçüstü yakalanan darbeciler, 15 Temmuzda
gösterdiği namertliği, ihaneti, millet düşmanlığını, kin ve nefreti mahkeme
safahatında da göstermektedirler. Mahkemede pişkince tavırlar sergileyen bu
katiller, arsızca davranarak milletin aklıyla alay edeceklerini sanıyorlar. 
Unutulmasın
ki bu dava süreci boyunca şehit ailelerimizin hep yanında olacağız.
Şehitlerimiz, gazilerimiz, bu ülkenin şerefidir, onurudur, hamiyetperver
evlatlarıdır. Onların aileleri bizlere emanettir. Zira onlar 15 Temmuz gecesi
“Önce vatan.” demek suretiyle evde eşlerini, kardeşlerini, çocuklarını
bırakarak vatanlarına sahip çıkmışlardır. Onların yetim kalan evlatları bu
milletin her bir ferdinin sorumluluğu altındadır. 
Tüm
dünyanın gözü önünde suçüstü yakalanan bu hain darbecileri hâlâ koruyan ve
himaye eden bazı devletleri de kınıyoruz. Bu kadar şehidimiz ve gazimiz varken,
halkımız ve kamu binalarımız üzerine bombalar yağmışken darbecileri iade etmek
için hâlâ darbeyle ilgili kanıt isteyen devletlerin yüzsüzlüğü insanlık adına
ibret vericidir. 
Şehitlerimizin
kanının yerde kalmaması için adaletin şaşmaz terazisinin işlemesi ve davaların
en kısa sürede sonuçlanması arzumuzdur. 
(Mikrofon
otomatik cihaz tarafından kapatıldı) 
BAŞKAN
– Siz de sözlerinizi tamamlayın lütfen. 
MEHMET
MUŞ (İstanbul) – Mağdur siyasi parti olarak beklentimiz, bu alçak FETÖ’cü
darbecilere Türkiye’de bir daha kimsenin millî iradeye ve millete silah
doğrultmaya cesaret edemeyeceği ve darbeye yeltenemeyeceği derecede caydırıcı
ceza verilmesidir. 
Bir
diğer konu: Biz bunu defaatle buradan da ifade ettik, bu ülke için mücadele
eden, bu ülke için katkı sunan, bu ülkenin, başta cumhuriyetin banisi Gazi
Mustafa Kemal Atatürk olmak üzere bu ülkenin kuruluşunda emeği olan hiç
kimseye, Atatürk’e hakaret veya küfür gibi bir şeyi kabul etmemiz mümkün
değildir. Bunu şiddetle kınadığımızı ifade ettik, bir kere daha ifade etmek
istiyorum. Atatürk, hiçbir siyasi partinin de tekelinde değildir, Türkiye’nin ortak
bir değeridir, Türkiye Cumhuriyeti’nin banisidir. 
Teşekkür
ederim. 
BAŞKAN
– Teşekkür ediyorum. 
Gündeme
geçiyoruz. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım. 
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Türkiye-Avrupa Birliği Karma Parlamento Komisyonunda Bursa
Milletvekili Kadir Koçdemir'den boşalan üyelik için 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 2’nci maddesine göre Milliyetçi Hareket Partisince bildirilen ve
anılan Kanun’un 12’nci maddesi uyarınca Başkanlık Divanında yapılan incelemede
uygun görülen Ankara Milletvekili Zühal Topcu’nun üyeliğine ilişkin tezkeresi
(3/1073)
1/6/2017
Türkiye Büyük Millet Meclisi Genel Kuruluna
Türkiye-Avrupa
Birliği Karma Parlamento Komisyonunda Bursa Milletvekili Kadir Koçdemir'den
boşalan üyelik için 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 2’nci maddesine
göre Milliyetçi Hareket Partisince bildirilen ve anılan Kanun’un 12’nci maddesi
uyarınca Başkanlık Divanında yapılan incelemede uygun görülen Ankara Milletvekili
Zühal Topcu’nun üyeliği Genel Kurulun bilgilerine sunulur.
 İsmail Kahraman
 Türkiye
Büyük Millet Meclisi
 Başkanı
BAŞKAN
– Bilgilerinize sunulmuştur.
Meclis
araştırması açılmasına ilişkin üç adet önerge vardır, ayrı ayrı okutuyorum:
B) Meclis Araştırması Önergeleri
1.- Kahramanmaraş Milletvekili Fahrettin
Oğuz Tor ve 20 milletvekilinin, Kahramanmaraş ilinin tarım topraklarında kirlenme sebebiyle ortaya
çıkan sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/550)
Türkiye Büyük Millet Meclisi Başkanlığına
Kahramanmaraş
ilinin tarım topraklarında kirlenme sebebi ile ortaya çıkan sorunların
belirlenmesi amacıyla Anayasa’mızın 98'inci, Türkiye Büyük Millet Meclisi
İçtüzüğü’nün 104'üncü ve 105'inci maddeleri gereğince Meclis araştırması
açılması için gereğini saygılarımızla arz ederiz. 
1)
Fahrettin Oğuz Tor (Kahramanmaraş)
2)
Atila Kaya (İstanbul)
3)
Ahmet Kenan Tanrıkulu (İzmir)
4)
Emin Haluk Ayhan (Denizli)
5)
Ruhi Ersoy (Osmaniye)
6)
Mehmet Erdoğan (Muğla)
7)
Kadir Koçdemir (Bursa)
8)
Edip Semih Yalçın (İstanbul) 
9)
İsmail Ok (Balıkesir)
10)
Mevlüt Karakaya (Adana) 
11)
Erkan Haberal (Ankara)
12)
Ekmeleddin Mehmet İhsanoğlu (İstanbul)
13)
Ümit Özdağ (Gaziantep)
14)
Mustafa Mit (Ankara)
15)
Ahmet Selim Yurdakul (Antalya)
16)
Saffet Sancaklı (Kocaeli)
17)
Deniz Depboylu (Aydın)
18)
Oktay Öztürk (Mersin)
19)
Zühal Topcu (Ankara)
20)
Muharrem Varlı (Adana)
21)
Şefkat Çetin (Ankara)
Gerekçe:
İnsan,
hayatını devam ettirebilmek için önce sağlıklı bir çevreye ihtiyaç duyar.
Yaşamına devam edebilmesi, beslenebilmesi ve ihtiyaçlarını karşılayabilmesi
tamamen sağlıklı bir çevreyle mümkün olabilmektedir.
Endüstriyel
devrimin hızla gelişmesi, şehirlerin büyümesi, araç kullanımının artması, hızlı
endüstrileşme ve buna karşılık planlama ve çevresel düzenlemelerdeki
eksiklikler sonucu gittikçe artan kirlilik Kahramanmaraş'ta sağlık ve çevre
sorunlarına yol açmıştır.
Çevre
kirliliği birçok şehirlerde olduğu gibi Kahramanmaraş'ta da her geçen gün artan
boyutlarıyla toprak kirlenmesi olarak önemini korumaktadır. Belli bölgelerdeki
aşırı nüfus yoğunlaşması, plansız sanayileşme ve çarpık kentleşme ile aynı
zamanda kaynakların gereksiz ve aşırı kullanımı sonucu oluşan atık ve artık
maddelerin miktarı çeşit ve özellikleri son yıllarda öylesine artmıştır ki hiç
bir önlem alınmadan ve kontrolsüz bir şekilde alıcı ortamlara atılan bu
atıkları doğanın kendi kendine özümlemesi çoğu kez mümkün olmamakta ve çevre
kirliliği günümüzde artarak sürmektedir.
Tarımsal
alanlarda oluşan toprak kirliliğine sebep olan belediye atıkları, hafriyat
toprağı, inşaat ve yıkıntı atıkları, ambalaj atıkları, atık madeni yağlar, atık
pil ve akümülatörler, bitkisel atık yağlar, poliklorlu bifeniller ve poliklorlu
terfeniller, ömrünü tamamlamış lastikler, atık elektrikli ve elektronik
eşyalar, ömrünü tamamlamış (hurda) araçlar, demir ve çelik sektörü ve cüruf
atıkları, kömürle çalışan termik santraller ve kül, atık su arıtma tesisi
atıkları, tıbbi atıklar ve maden atıkları Kahramanmaraş tarım topraklarının
kirlenmesine, tarımsal verimin düşmesine veya yok olmasına sebep olmaktadır.
Sağlıklı
bir çevre ve yaşam kalitesi yüksek bir toplum oluşturulması ancak çevre
sorunlarının çözülmesiyle mümkündür. Daha temiz ve yaşanabilir bir çevre
meydana getirmek için öncelikle toplumda çevre bilincinin oluşturulması
gerekmektedir.
Ülkemizin
tarımsal anlamda önemli illerinden olan Kahramanmaraş'ın tarım topraklarının
kirlenmesinin sebeplerinin araştırılarak, alınacak önlemlerin belirlenmesi
amacıyla Meclis araştırması açılmasında yarar görülmektedir.
2.- Balıkesir Milletvekili İsmail Ok ve 19
milletvekilinin, Balıkesir'in Ayvalık ilçesindeki atık su arıtma tesisinin 17
Aralıktan bu yana çalıştırılmayarak günlük 4 bin metreküp kanalizasyon atığının
doğrudan denize bırakıldığı iddialarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/551)
Türkiye Büyük Millet Meclisi Başkanlığına
Balıkesir'in
Ayvalık ilçesinde yap-işlet-devret modeliyle yapılıp üç yıl önce devreye giren
atık su arıtma tesisinin 17 Aralıktan bu yana çalıştırılmayarak günlük 4 bin
metreküp kanalizasyon atığının doğrudan denize bırakıldığı iddialarının
araştırılarak alınması gereken önlemlerin belirlenmesi amacıyla, Anayasa'nın 98'inci
ve TBMM İçtüzüğü’nün 104 ve 105’inci maddeleri uyarınca Meclis araştırması
açılmasını saygılarımızla arz ederim.
1)
İsmail Ok  (Balıkesir)
2)
Baki Şimşek  (Mersin)
3)
Kamil Aydın  (Erzurum)
4)
Mehmet Erdoğan  (Muğla)
5)
Mustafa Mit  (Ankara)
6)
Kadir Koçdemir  (Bursa)
7)
Deniz Depboylu  (Aydın)
8)
Mehmet Necmettin Ahrazoğlu  (Hatay)
9)
Mehmet Parsak  (Afyonkarahisar) 
10)
Nuri Okutan  (Isparta)
11)
Erkan Haberal  (Ankara)
12)
Ahmet Selim Yurdakul  (Antalya)
13)
Saffet Sancaklı (Kocaeli)
14)
Ruhi Ersoy  (Osmaniye)
15)
Arzu Erdem  (İstanbul)
16)
Emin Haluk Ayhan  (Denizli)
17)
Mustafa Kalaycı  (Konya)
18)
Fahrettin Oğuz Tor  (Kahramanmaraş)
19)
Yusuf Halaçoğlu  (Kayseri)
20)
Muharrem Varlı  (Adana) 
Genel
Gerekçe: 
Balıkesir'in
Ayvalık ilçesinde yap-işlet-devret modeliyle yapılıp, üç yıl önce devreye giren
atık su arıtma tesisinin 17 Aralıktan bu yana çalıştırılmayarak günlük 4 bin
metreküp kanalizasyon atığının doğrudan denize bırakıldığı ortaya çıkmıştır.
Ayvalık'a
15 milyon lira harcanarak yaptırılan atık su arıtma tesisi 19 Kasım 2013
tarihinde faaliyete girmiştir. Ayvalık Atık Su Arıtma Tesisini çalıştıran
Koçoğlu inşaat Sanayi Tarım ve Hayvancılık Ticaret Anonim Şirketi Ayvalık
Belediyesinden 1 milyon 900 bin,Büyükşehir Belediyesi Su ve Kanalizasyon İşleri
Müdürlüğünden 2 milyon 500 bin lira alacağını tahsil edemediği gerekçesiyle
tesisin çalışmasını durdurmuştur. Müdür ve bekçi dışındaki 8 personelin işten
çıkarıldığı, arıtma tesisinin kapısına kilit vurulduğu, günde 4 bin metreküp
atık su arıtma kapasitesine ait tesisin çalışmalarının durdurulduğu Balıkesir
Su ve Kanalizasyon İdaresine de (BASKİ) bildirilmiştir. 
17
Aralıktan bu yana Ayvalık'ın atık suyunun arıtılmadan denize deşarj edildiği
şirket tarafından bildirilmiştir.
BASKİ
ise atık su arıtma tesisinin alacakları nedeniyle değil şirketin konkordatoya
gitmesi, işverenin ekonomik gücü olmaması nedeniyle kapandığını söylemiştir.
Deniz deşarjının 1.200 metre uzunlukta ve 35 metre derinlikte olduğunu ve
bırakılan atıkların anında parçalandığını iddia eden BASKİ, her ne kadar da
korkulacak bir şey olmadığını söylese de ülkemizin deniziyle turizm açısından
önemli yere sahip olan Ayvalık ilçesi büyük bir deniz kirliliğiyle karşı
karşıyadır.
Bu
nedenle Balıkesir'in Ayvalık ilçesinde atık su arıtma tesisinin 17 Aralıktan bu
yana çalıştırılmayarak günlük 4 bin metreküp kanalizasyon atığının doğrudan
denize bırakıldığı iddialarının araştırılarak yaşanan sorunlara gerekli
önlemlerin alınması için Anayasa’nın 98’inci ve TBMM İçtüzüğü’nün 104 ve
105’inci maddeleri uyarınca Meclis araştırması açılmasını saygılarımla arz
ederim.
3.- Osmaniye Milletvekili Ruhi Ersoy ve 20
milletvekilinin, esnaf ve sanatkârların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/552)
Türkiye Büyük Millet Meclisi Başkanlığına
Ülke
ekonomimizin ve sosyal yapımızın çekirdeğini oluşturan esnaf ve sanatkârlarımız
özellikle son yıllarda çeşitli sorunlarla karşı karşıya kalmıştır. Esnaf ve
sanatkârlarımızın ekonomik ve sosyal yaşamlarının devamlılığını tehdit eden
ekte de belirttiğimiz bu sorunların araştırılarak alınacak önlemleri tespit
etmek üzere Anayasa’nın 98’inci ve İç Tüzük’ün 104’üncü ve 105’inci maddeleri
gereğince Meclis araştırması açılmasını arz ve teklif ederiz.
1)
Ruhi Ersoy  (Osmaniye)
2)
Oktay Vural  (İzmir)
3)
Baki Şimşek  (Mersin)
4)
Erkan Haberal  (Ankara)
5)
Mustafa Mit  (Ankara)
6)
İsmail Ok  (Balıkesir)
7)
Nuri Okutan  (Isparta)
8)
Ekmeleddin Mehmet İhsanoğlu  (İstanbul)
9)
Muharrem Varlı  (Adana)
10)
Fahrettin Oğuz Tor  (Kahramanmaraş)
11)
Kamil Aydın  (Erzurum)
12)
Deniz Depboylu  (Aydın)
13)
Mehmet Parsak  (Afyonkarahisar)
14)
Arzu Erdem  (İstanbul)
15)
Celal Adan  (İstanbul)
16)
İzzet Ulvi Yönter (İstanbul)
17)
Mehmet Necmettin Ahrazoğlu  (Hatay)
18)
Mehmet Erdoğan  (Muğla)
19)
Yusuf Halaçoğlu  (Kayseri)
20)
Ahmet Selim Yurdakul  (Antalya)
21)
Atila Kaya  (İstanbul)
Gerekçe:
Türkiye
Esnaf ve Sanatkârları Konfederasyonunun 31/1/2016 verilerine göre ülkemizde
toplam 1 milyon 602 bin 182 esnaf ve sanatkâr, 1 milyon 725 bin 634 iş yeri
bulunmaktadır.
Ülke
ekonomimizi nesnel verilerle ele aldığımızda özellikle küçük işletmelerin
varlıklarını devam ettirme noktasında can çekiştiği görülecektir.
Bireysel
kredi veya bireysel kredi kartı borcundan dolayı yasal takibe intikal etmiş
toplam kişi sayısı 2015 yılında, 2014’e göre yüzde 3 artarak 1 milyon 331 bin
305 kişi olmuştur. Aynı yıl içinde birden fazla kaydı bulunan kişilerin bir kez
sayılmasıyla elde edilen veriler dikkate alındığında bireysel kredi borcundan
dolayı yasal takibe intikal etmiş kişi sayısı 2014 yılına göre yüzde 8 oranında
artarak 2015 yılında 725 bin kişi olmuştur.
2016
yılının Ocak ayı itibarıyla bir yıllık süre içinde 995.957 senet protesto
edilmiştir. Aynı dönem protesto edilen senet tutarı 10 milyar 228 milyon 72 bin
TL'dir.
Yine
aynı dönem için karşılıksız çek 772.412 adettir. Bu çeklerin tutarı 27.374
milyar TL'dir.
Borçlanmayla
ilgili bu veriler vatandaşın bugün yaşadığı sorunu gözler önüne sererken bu
durum alışverişi ve doğal olarak da büyük küçük esnaf ve sanatkârlarımızı
dolaylı olarak etkilemektedir.
Esnaf
ve sanatkârlarımızın sorunları ortadayken bir de alışveriş merkezlerinin (AVM)
neredeyse her il ve ilçeye kadar ulaşması sorunlara başkasını eklemiştir. Bu
olumsuzluğu ortadan kaldırmak, haksız rekabeti engellemek için 6585 sayılı
Perakende Ticaretin Düzenlenmesi Hakkında Kanun çıkartılmış fakat söz konusu
kanun beklentileri karşılayamamıştır.
Alışveriş
merkezleri (AVM), büyük market zincirlerinin en kırsal yerlere kadar şube
açmaları ve bu şubelerin belirli standartlarda olmayıp çok büyük alanlara sahip
olmaları sonucu esnaf ve sanatkârlarımız yok olma tehlikesiyle karşı karşıya
kalmaktadır.
Bu
sebeplerden dolayı esnaf ve sanatkârlarımızın sorunlarının araştırılarak
alınacak önlemleri tespit etmek üzere Anayasa’nın 98’inci ve İç Tüzük’ün
104’üncü ve 105’inci maddeleri gereğince Meclis araştırması açılmasını arz ve
teklif ederiz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Bir
gensoru önergesi vardır. Önerge daha önce bastırılıp sayın üyelere dağıtılmıştır.
Şimdi önergeyi okutuyorum:
C) Gensoru Önergeleri
1.- Edirne Milletvekili Okan Gaytancıoğlu
ve 22 milletvekilinin, Tarım Kredi Kooperatiflerinin zarara uğramasında
sorumluluğu bulunduğu ve bu nedenle çitçileri mağdur ettiği iddiasıyla Gıda,
Tarım ve Hayvancılık Bakanı Faruk Çelik hakkında bir gensoru açılmasına ilişkin
önergesi (11/16) 
Türkiye Büyük Millet Meclisi Başkanlığına
"Millî
ekonominin temeli ziraattır.” diyerek tarımda kalkınmaya büyük önem veren Ulu
Önder Gazi Mustafa Kemal Atatürk, 10 köyden 36 ortakla 1936 yılında Tekir
Kooperatifini kurmuştur. Atatürk'ün 1 no.lu kurucu ortak olduğu bu kooperatif
Türkiye'nin ilk tarım kredi kooperatifi olmuş ve tarım kredi kooperatifleri
günümüzdeki durumuna adım adım gelmiştir.
Ancak
son birkaç yıldır Tarım Kredi Kooperatifleri Genel Müdürlüğü çiftçilerimize ve
Türk tarımına yaptığı katkılar yerine, usulsüzlük ve yolsuzluk haberleriyle
gündeme gelmektedir.
Bakanın
görevini ihmal ettiği, sorumluluğunun gereğini yerine getirmediği, Tarım Kredi
Kooperatiflerinin zarara uğratılmasına göz yumduğu, bu nedenle tüm halkımızı ve
özellikle de çiftçilerimizi mağdur ettiği, zarara uğrattığı açıktır. Saydığımız
tüm bu gerekçelerden dolayı Gıda, Tarım ve Hayvancılık Bakanı Sayın Faruk Çelik
hakkında Anayasa’mızın 98 ve 99’uncu, İç Tüzük’ün 106’ncı maddeleri uyarınca
gensoru açılmasını saygılarımızla arz ve teklif ederiz.
 Okan Gaytancıoğlu Ahmet Akın Mustafa
Tuncer
 Edirne Balıkesir Amasya
 Serkan Topal Kazım
Arslan Mazlum Nurlu
 Hatay Denizli Manisa
 Melike Basmacı Bülent Yener
Bektaşoğlu Vecdi Gündoğdu
 Denizli Giresun Kırklareli
 Aytuğ Atıcı Gamze Akkuş
İlgezdi Zülfikar İnönü Tümer
 Mersin İstanbul Adana
 Ömer Fethi Gürer Mehmet Tüm Didem
Engin
 Niğde Balıkesir İstanbul
 Hüseyin Çamak Serdal Kuyucuoğlu Nurhayat
Altaca Kayışoğlu
 Mersin Mersin Bursa
 Ceyhun İrgil Ali
Akyıldız Onursal Adıgüzel
 Bursa Sivas İstanbul
 Mustafa Akaydın Yakup Akkaya
 Antalya İstanbul

Gerekçe:
2014
yılı öncesinde denetimi yapılamayan Tarım Kredi Gıda AŞ'de 2014 yılında patlak
veren yolsuzluklar artık sahte ve gerçeğe aykırı olarak düzenlenen bilançolarla
gizlenemez hâle gelmiş; 2011, 2012 ve 2013 yıllarında meydana gelen zararın 50
milyon 23 bin 444 lira 96 kuruş olduğu ortaya çıkmıştır. Bu süreçten sonra
sürekli olumsuz bir şekilde gündemde yer alan Tarım Kredi Kooperatiflerinde bir
de genel müdürün 100 bin TL'lik maaş haberi gündeme gelmiş; Gıda, Tarım ve
Hayvancılık Bakanı Faruk Çelik verilen yazılı soru önergesinde genel müdürün
net maaşı hakkında yanıt vermemiştir.
Bunun
yanı sıra, Tarım Kredi Kooperatiflerinin şirketlerine atanan yönetim kurulu
üyelerinin Türkiye'de başka bir görüşe sahip çiftçi ve yönetici yokmuşçasına
iktidar partisine üye olan kişiler arasından atandığı görülmüştür.
Asya
Emeklilik hisselerinin yüzde 98'inin Tarım Kredi Kooperatifince satın
alınmasıyla kooperatif, devralınan şirkete yeni bir isim bulmak için 9-14
Aralık 2016 tarihleri arasında gerçekleştirilecek 20 bin TL'lik bir isim
yarışması açmış ancak yarışmanın üzerinden aylar geçmesine rağmen yarışma
sonuçları açıklanmamış, söz konusu yarışmanın duyurulması için bir reklam
ajansına 660.800 TL ödenmiştir.
Yine,
Romanya'daki bir firmaya hiçbir teminat almadan ve tamamen kurum mevzuatlarına
aykırı bir şekilde 3 milyon euro para göndermesi gündeme getirilmiş, ithal
edilen hasta, ölü hayvanların fotoğraflarının paylaşılmasına ve bu konuda da
önerge verilmesine rağmen Gıda, Tarım ve Hayvancılık Bakanı Faruk Çelik sessiz
kalmış, kamuoyunun beklediği yanıtları vermemiştir.
Tarım
Kredi Kooperatifleri Genel Müdürü, 16 Nisan Anayasa değişikliği referandumundan
bir gün önce ortaklarına yönlendirme mesajı göndererek partizanca tutum
sergilemiştir.
Söz
konusu iddialara Bakan Faruk Çelik'in duyarsız ve kayıtsız kalması ve iddialar
hakkında idari ve adli soruşturma başlatılmaması Tarım Kredi Kooperatiflerinde
büyük bir yönetim zafiyetine yol açmış, kooperatifteki yolsuzluk ve usulsüzlük
giderek artarak önemli bir kamu zararı oluşmuştur.
Yukarıda
açıklandığı üzere, Bakanın görevini ihmal ettiği, sorumluluğunun gereğini
yerine getirmediği, Tarım Kredi Kooperatiflerinin zarara uğratılmasına göz
yumduğu ve sonuçta halkımızın ve özellikle çiftçilerimizin mağdur edildiği çok
açıktır.
Anılan
gerekçelerden dolayı Gıda, Tarım ve Hayvancılık Bakanı Sayın Faruk Çelik
hakkında Anayasa’mızın 98 ve 99’uncu, İç Tüzük’ün 106’ncı maddeleri uyarınca gensoru
açılmasını saygılarımızla arz ve teklif ederiz.
BAŞKAN
– Bilgilerinize sunulmuştur. Önergenin ön görüşme günü Danışma Kurulunca daha
sonra belirlenerek oylarınıza sunulacaktır. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili
Sibel Yiğitalp ve arkadaşları tarafından, 5 Haziran 2015 tarihinde Halkların Demokratik
Partisinin Diyarbakır İstasyon Meydanı'nda yaptığı mitingde gerçekleşen ve
üzerinden iki sene geçmesine rağmen hâlen davası devam etmekte olan bombalı
saldırıyla ilgili ihmallerin tespit edilmesi ve ihmali olan kişilerle ilgili
soruşturma başlatılması amacıyla 5/6/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 6 Haziran 2017 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
6/6/2017
Türkiye Büyük Millet Meclisi Başkanlığına
Danışma
Kurulu 6/6/2017 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
5
Haziran 2015 tarihinde partimizin Diyarbakır İstasyon Meydanı'nda yaptığı
mitingde bir bombalı saldırı gerçekleşmiştir. Üzerinden iki sene geçmesine
rağmen patlamayla ilgili dava hâlen devam etmektedir. Bu kanlı saldırıyla
ilgili ihmallerin tespit edilmesi ve ihmali olan kişilerle ilgili soruşturma
başlatılması amacıyla 5 Haziran 2017 tarihinde Diyarbakır Milletvekili Sibel
Yiğitalp ve arkadaşları tarafından (4744 sıra numaralı) Türkiye Büyük Millet
Meclisine verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 6/6/2017 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi grup önerisi lehinde ilk söz Diyarbakır
Milletvekili Sibel Yiğitalp’a aittir.
Buyurun
Sayın Yiğitalp. (HDP sıralarından alkışlar) 
SİBEL
YİĞİTALP (Diyarbakır) – Sayın Başkan, değerli milletvekilleri; HDP olarak
verdiğimiz araştırma önergesi hakkında konuşmak üzere söz almış bulunmaktayım. 
5
Haziran 2015 tarihinde yani bundan iki yıl önce partimizin Diyarbakır İstasyon
Meydanı’ndaki final mitingine bombalı bir saldırı düzenlenmişti. Öncelikle bu
kanlı saldırıda yaşamını yitiren 65 yaşındaki Ali Türkmen, 34 yaşındaki Şeyhmus
Kaçan, 47 yaşındaki Necati Kurul, 17 yaşındaki Civan Arslan, 16 yaşındaki
Ramazan Yıldız’ı anarak başlamak istiyorum. Bu patlamada 400’e yakın
yurttaşımız da yaralandı, onlarcası da uzvunu kaybetti ve o hâliyle yaşamak
zorundalar. 
Peki,
neden bu saldırı oldu ve bu saldırının arka planı neydi? Saldırı aslında şundan
oldu: HDP’nin, tekçi sisteme karşı farklılıkların bir arada yaşama isteğine
karşı oldu; yine HDP’nin, eşit cinsiyetçi olmasından dolayı oldu; yine HDP’nin,
Türkiye'de yaşayan bütün etnik, inanç farklılıklarının bir arada, zengin ve
birbirine saygılı bir şekilde yaşama arzusuyla yapmış olduğu siyasetine karşı
oldu. 
Bunun
arkasında ne vardı, IŞİD ne yaptı ve IŞİD’in yapılanması neydi? Aslında
öncelikle bunu konuşmak gerekiyor. Bugün 5 Hazirana gelmeden önce, öncesinde bu
sürecin failleri kimlerdi ve kimler tarafından korundu ve bu faillerin kimlerle
ilişkileri vardı? Bu anlatacağım sadece buz dağının görünün kısmı. Bakın, 2013
yılında Adıyaman’da Mustafa Dokumacı adında bir şahıs IŞİD’le irtibata geçerek
Adıyaman’da bir çay ocağı kurdu ve kardeşini de yanına aldı ve IŞİD’le
ilişkilerini oradan başlatmış oldu. Bu en yakın tarihte bilinen bir durum. Bu
Dokumacılar, aynı zamanda IŞİD’e eleman katarak, bu elemanlar üzerinden
faaliyet yürüterek ve Suriye’ye geçişlerini de sağlayarak bir organize suç
örgütüne dönüştüler. 2014 yılında bu gençlerin aileleri Emniyete başvurdu, “Bu
çocuklarımızın hayatından endişe ediyoruz, bu çocuklar IŞİD’e ya da DAEŞ’e
katılmış olabilir. Bununla ilgili bir işlem yapın.” Ancak, Emniyetten alınan
bilgi şu: “Çocuklarınız 18 yaşını geçmiş, biz hiçbir şey yapamayız. Eylem
yapmadıkları süre içerisinde biz bunları tutuklayamayız.” Oysaki şunu çok iyi
biliyoruz: İtiraz etme potansiyeline karşı insanlar bu ülkede tutuklanıyor, bu
ülke koskocaman bir hapishaneye dönüşmüş ama mesele IŞİD olunca insanlar
-tırnak içinde- demokratik tutum gibi bir davranışa giriyorlar. 
Peki,
2015 yılında ne oldu? Aileler Emniyete gittikten sonra, başvurduktan sonra bu
cevapları alınca o dönem Adıyaman’a giden, o dönemin Başbakanı Sayın
Davutoğlu’yla görüştüler. Sayın Davutoğlu’na dediler ki: “Bakın, çocuklarımız
IŞİD’e katılmış. Biz bunlar üzerinden bir işlem yapılmasını istiyoruz. Çocuklarımızın
sağ salim tekrar onlardan kurtarılmasını istiyoruz.” Peki, Sayın Davutoğlu ne
söyledi? Sayın Davutoğlu şunu söyledi: “Ben ne yapayım? Esad’la aynı masada mı
oturayım? Bununla ilgili ancak MİT’e haber verebilirim.” gibi yine bir talihsiz
cümle sarf etti. Yine, odönemde Sayın Davutoğlu “Bunlar öfkeli çocuklar” gibi
bu ve buna benzer gerçekten insanın aklını durduracak cümleler sarf etmişti. 
Bunun
dışında da mesela, aynı zamanda, bu bahsettiğim Dokumacılarla ilgili bir
araştırma yapılmış Emniyet tarafından ve 20 kişilik bir liste var. 20 kişilik
listeyi size okuyorum. Bu 20 kişilik ekipte Orhan Gönder var yani Diyarbakır
katliamını yapan kişi. Bununla birlikte aynı ekipteki Şeyh Abdurrahman Alagöz
Suruç’taki gençleri katletti. Yine aynı ekipten Yunus Emre Alagöz ve Ömer Deniz
Dündar Ankara Barış mitinginde 109 kişiyi katletti.
Yine,
bunlara rağmen, bu kadar katliamları yapan kişiler hakkında onlarca defa
kamuoyu oluşturulmasına rağmen, o dönemin Emniyeti, İçişleri Bakanlığı ve
kolluk kuvvetleri, maalesef, çok üzülerek söylüyorum ki hiçbir işlem yapmadığı
için Ankara, Suruç, Amed katliamlarının da neredeyse bire bir sorumlusu olarak
onları görmek mümkün. 
Yine,
daha vahimi şu: Yine listede ismi olan, aylarca teknik takipte olan Orhan
Gönder yani Diyarbakır’daki 5 Haziran katliamını yapan şahıs, Suriye’deki DAEŞ
kamplarında altı ay eğitim aldıktan sonra 6 Mayıs 2015’te Türkiye’ye, 2
Haziranda da Diyarbakır’a geliyor ve 3 Haziran’da kaldığı otelde yoklama kaçağı
olması sebebiyle gözaltına alınıyor. Ancak, baktığında ne deniyor? Sadece
“yoklama kaçağı” deniyor ve salıveriliyor. Oysa bu insan IŞİD üyeliğinden
aranıyordu ve ailesi de bununla ilgili kaygılarını defalarca Emniyetle
paylaşmıştı. Yani göz göre göre gözaltına alınıyor, bırakılıyor, yoklama kaçağı,
asker kaçağı diye bırakılıyor; oysa bu insan daha öncesinde ailesinin ısrarla
Başbakanla görüşmüş olmasına rağmen… Ailesi Başbakana da bilgi veriyor, “Benim
o çocuğumun böyle bir durumu var, üzerinde durun.” diyor ama buna rağmen bu
insan salıveriliyor ve 5 Haziranda gelip Diyarbakır’da hepimizin gözlerinin
içine baka baka o katliamı yapıyor.
Peki,
Diyarbakır Emniyet Müdürlüğü ne yaptı? O gün 2.360 polis görevliydi -ben de o
gün oradaydım, bizim milletvekili arkadaşlarımız da oradaydı- ama doğru düzgün
polis yoktu arkadaşlar; ne arama noktasında vardı ne buna dair hiçbir şekilde
polisin varlığını göremezdiniz. İşin ilginç tarafı, bizim Diyarbakır’da
yapacağımız en küçük basın açıklamasına onlarca TOMA gelir, yüzlerce zırhlı
araç orada durur, bizim en ufak konuşmamıza karşı hemen güvenlik tedbiri alınır
ama binlerce, yüzbinlerce insanın bulunduğu yerde ne yazık ki o tedbirler
yoktu. O yetmedi, o dönemin Emniyet müdürü, bu katliam yapılmış olmasına
rağmen, bu katliamda kişiler, kimlikler, ilişkiler bu kadar aleniyken,
belliyken ne yaptı? Mitingde görev alan polislere para ödülü talimatı verdi,
hem de gerekçe olarak miting öncesi alınan tedbirleri gösterdi; evet. 
Kanlı patlama olayından sonra Gönder’in Terörle
Mücadele Şubesinde alınan ifadesine de dikkat çekmek istiyorum; o ne söylemiş?
Gönder şunu söylüyor: “Bana ‘Bombayı patlatın.’ dediler. ‘Evet’ dedim, ne
dedilerse ‘evet’ dedim.” Polisler ifade alırken polise diyor bunu, kendisinin
ifadesi -bu avukatlardan aldığımız iddianamedir- “Bana Esrar işi deme, bombayı
kabul et. Bir yıl yatar çıkarsın. Devlet sana paşa paşa bakar, çıkınca da yeni
kimlik verir.’ dediler. Buradakileri ilk defa görüyorum.” dedi. Dava sırasında
müşteki avukatları Gönder’e sormuşlar: “Patlamadan bir gün sonra İlhami Balı ve
İsmail Korkmaz’a mesaj atmışsın. Bu numara Abdullah Karaca adına kayıtlı.
Patlama alanına poşetle giriyorsun. Polisler seni hiç aramadılar mı?” Sessiz
kalıyor. 
Bunun
gibi, DAİŞ’in yani IŞİD’in Diyarbakır, Sur ve Ankara Garı’ndaki 10 Ekim Barış
Mitingi katliamları ile İstanbul Taksim’deki saldırıyla ilgili 4 farklı ilde
yürütülen soruşturmalarda İlhami Balı’nın ismi talimat veren, başsorumlu olarak
geçiyor. Peki, bu insan nerede? Bu insan 2002’den itibaren terör ve istihbarat
birimlerince takibe alınmış, örgüt üyeliğinden kısa bir süre cezaevinde yatmış;
2012’den 2013’e kadar 2 kez olmak üzere, 7 kez de sınır kapılarından resmî
geçişi sağlanmış. Sınırdan resmî giriş ve çıkış yapan bu şahıs, bu katliamların
sorumlusu ve şu anda kırmızı bültenle aranıyor. Oysa, 2012’de, 2013’te bu insan
yakalanmış olsaydı… Resmî girişi olan bir insan, pasaportuyla girip çıkıyor, 7
kez girip çıkıyor ve öncesinde IŞİD’den dolayı yatıyor, teknik takipte olan
biri ve buna rağmen tutuklanmıyor, buna rağmen resmen eylem yapması, orada
katliam yapması belki de bilerek, sessizce izleniyor. 
Bugün
300’den fazla insan bu şahısların yüzünden hayatını yitirdi, 300 insan. Korkunç
bir rakam, 300 kişiden bahsediyoruz ve bu 300 kişinin can güvenliği tamamen bu
ülkenin, devletin ve bu Hükûmetin sorumluluğundadır. Hani söylüyordu ya şimdi
AKP Genel Başkanı, Sayın Cumhurbaşkanı diyordu ya -karar veremiyorum hangisi
olduğuna- “Fırat’ın batısında olandan, Fırat’ta kaybolan bir koyundan bile ben
sorumluyum.” Bakın, bu kadar büyük bir cümle kuruyor ama 300 şahıs, 300 can
gidiyor. Bu insanlar teknik takipteyken ve teknik takipteki telefon konuşmaları
kayıtları, mesajları her türlü basında geçmişken bu insanların katliam yapması
resmen sessizce izleniyor ve o yetmiyor, gözaltına alınıyor; gözaltına alınma
sebebi de asker kaçağı olması.
Söylenecek
çok şey var, herkesin canı çok yanıyor, her gün ölümler duyuluyor, her gün ve
her gün burada ölümler üzerine konuşuluyor. Failleri söylüyoruz, nasıl olduğunu
anlatıyoruz ve biz somut olgular üzerinden konuşuyoruz ama burada, ilginçtir,
her şekilde itiraz, redde dayalı bir yaklaşım var. Bununla ilgili araştırma
komisyonu kurulmasına karşı tutumunuzun ret olacağına inanıyorum.
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Son cümlem.
BAŞKAN
– Tamamlayın lütfen.
SİBEL
YİĞİTALP (Devamla) – Çünkü öncesinde çocuk tecavüzleriyle ilgili vermiş
olduğumuz -çok enteresandır- önerge bile reddedildi, kadın kırımları için
vermiş olduğumuz önergeler reddedildi; yine, bununla ilgili IŞİD’in
faaliyetleri üzerinden vermiş olduğumuz bütün önergeler reddedildi, araştırma
komisyonları kurulması reddedildi. İnanıyorum ki bugün IŞİD’e karşı bütün dünya
savaş açmışken, herkes IŞİD’e karşı ortak mücadele yürütürken Türkiye
içerisindeki bu IŞİD yapılanmasına karşı elbette ki bu ülkenin ve özellikle
Meclisin, Parlamentonun bire bir sorumluluğu vardır ve bu komisyonda ortak rol
alma ve bunu kabul etme gibi vicdani bir sorumluluğu vardır. Bugünleri elbette
insanlar hatırlayacaktır. Halkın vicdanında insanlar mahkûm edilmiştir. Ama sağlam
hukukçular, yürekli hukukçular tarafından da bunları yapanlar, bu katliamları
yapanlar, bunlara sessiz kalanlar, izin verenler, “öfkeli çocuklar” diyenler de
mutlaka ve mutlaka bir şekilde mahkûm edilecektir diyorum. (HDP sıralarından
alkışlar) 
BAŞKAN
– Sayın Muş, sisteme girmişsiniz, 60’a göre buyurun.
VI.- AÇIKLAMALAR (Devam)
26.- İstanbul Milletvekili Mehmet Muş’un,
hem AK PARTİ iktidarı hem de Türkiye Cumhuriyeti devleti olarak sadece DAİŞ
terör örgütüne değil tüm terör örgütlerine karşı aynı kararlı mücadelenin
verildiğine ilişkin açıklaması
MEHMET
MUŞ (İstanbul) – Sayın Başkan, biz hem AK PARTİ iktidarı hem de Türkiye
Cumhuriyeti devleti, sadece DAİŞ terör örgütüne değil, DHKP-C’ye de PKK’ya da
diğer tüm terör örgütlerine karşı aynı kararlı mücadeleyi vermektedir. Fırat
Kalkanı Harekâtı’yla DAİŞ’e en büyük zayiat ve en büyük kayıp Türkiye
Cumhuriyeti devleti tarafından verilmiştir ve DAİŞ’le de diğer terör
örgütleriyle de bu amansız mücadelemiz devam edecektir. Bunu özellikle
belirtmek istedim.
BAŞKAN
– Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili
Sibel Yiğitalp ve arkadaşları tarafından, 5 Haziran 2015 tarihinde Halkların
Demokratik Partisinin Diyarbakır İstasyon Meydanı'nda yaptığı mitingde
gerçekleşen ve üzerinden iki sene geçmesine rağmen hâlen davası devam etmekte
olan bombalı saldırıyla ilgili ihmallerin tespit edilmesi ve ihmali olan
kişilerle ilgili soruşturma başlatılması amacıyla 5/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 6 Haziran 2017 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Önerinin aleyhinde ilk söz, Muğla Milletvekili Mehmet Erdoğan’a aittir. 
Buyurun
Sayın Erdoğan. (MHP sıralarından alkışlar) 
MEHMET
ERDOĞAN (Muğla) – Sayın Başkan, değerli milletvekilleri; HDP grubunun vermiş
olduğu önergenin aleyhinde Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi saygıyla selamlıyorum.
Sözlerime
başlarken geçtiğimiz hafta Şenoba’da yaşanan vahim helikopter kazasında
kaybettiğimiz şehitlerimize Cenab-ı Allah’tan rahmet diliyorum. Tabii ki bu
olayla ilgili olarak da geçtiğimiz 2 Haziran günü Yeni Özgür Politika (Özgür
Gündem) gazetesinde çok vahim, içimizi kanatacak bir haberin yer aldığını
öğrenmiş bulunmaktayız. Bu haberle ilgili olarak bugüne kadar cumhuriyet
savcılarınca yapılmış herhangi bir işlem var mıdır, yok mudur? Doğu ve
güneydoğuda çok zor şartlarda Türkiye'nin huzuru ve bekası için mücadele eden
kahramanlarımıza bu kadar vahşice saldıran bu gazeteyle ilgili de gerekli
incelemenin yapılmasını ve bu haberi yapanlarla ilgili gerekli değerlendirmenin
yapılmasını, buradan, Sayın Başkan, sizin aracılığınızla istirham ediyorum.
Çünkü bu haber gerçekten çok vahim bir haber; orada kahraman şehitlerimizin
yakınlarını incitecek, terörle mücadele eden bütün kahramanlarımızı incitecek
bir haber. 
Şimdi
5 Haziran 2015’te Diyarbakır’da yaşanan olayı birkaç başlık altında sizlerle
birlikte tefekkür etmek istiyorum. Birincisi, tabii ki Türkiye’de terörle
mücadeleyi akamete uğratan süreçler yaşadık. Bu süreçlerin hemen sonunda seçim
atmosferinde Türkiye’yi kaosa sürüklemek isteyenlere uygun zeminler oluştu ve
bu zemini kullananlar 5 Haziranda Diyarbakır’da Türkiye’yi kaosa götürecek bir
bombanın fitilini çektiler. 
Tabii
burada Türkiye’nin içinden geçtiği süreçleri biraz dikkatlice irdelersek
aslında hepimizin bundan sonrasıyla ilgili biraz daha sağlıklı düşünmesini
sağlayacak bir zemine belki ulaşmak mümkün. Bu terörle mücadele yerine terörle
müzakere zemini, tabii ki Türkiye’deki başka birçok sıkıntıyı da gündeme
getirdi. O sürece baktığımızda, o terörle mücadele yerine müzakere sürecine
baktığımızda, öbür tarafta da FETÖ’nün devletin istihbarat birimlerini ciddi
manada ele geçirdiği bir ortam söz konusu ve bugün Türkiye’de yaşanan bütün
terör olaylarını masaya doğru yatırdığımızda hepsinde istihbarat zafiyeti görürüz.
Niye? Son dönemlerde FETÖ’nün devletin içerisine sızmasıyla birlikte en çok
zarar gören devletin içerisindeki yapı istihbarat yapısı oldu ve bu yapının
zarar görmesi de… Tabii ki böyle sokakta kovalayarak terörle mücadele olmaz,
terörle mücadeleyi topladığınız istihbarata göre yapacaksınız. Bu manada,
Türkiye, gerçekten zor bir sürece girmiştir. 17-25 Aralıkta -hep milat olarak
AKP iktidarı böyle alıyor ama- o dönemde de bu manada yapılmış başarılı bir
emniyet yapılanması söz konusu değil. Ancak 15 Temmuzda herkesin kafasına
bombalar düştükten sonra atılan adımlarla istihbaratın yeniden yapılandırılması
konusunda gerek Emniyette gerek Jandarmada gerek MİT’te yeni çalışmalar yapıldı
ve birtakım istihbari faaliyetler yeniden başlatıldı. Ama geriye dönük uzunca
bir dönem bir hafıza eksikliği olduğu için, o dönem yapılmayanlarla ilgili
boşluk doldurulamadığı için, bugün özellikle Irak ve Suriye’deki
istikrarsızlıktan da istifadeyle, orada gene büyük devletlerin de devreye
girmesiyle terör örgütlerine yapılan yardımların da ülkemize bugün yansımaları
çok daha net bir şekilde görülmektedir. 
Gene
Türkiye’de terör örgütlerinin hepsinin hedefi bir kaos oluşturmak, efendime
söyleyeyim devleti yıpratmak, devlet otoritesini zayıflatmaktır; bu manada
terör örgütleri arasında bir iş birliği de her zaman olmuştur. Bunu da yakın
tarihimizde çok açık bir şekilde görmek mümkündür; FETÖ PKK, PKK IŞİD arasında
birtakım birlikte hareket edilen olayların varlığı da bilinmektedir. Ama bunun
ötesinde tabii terör örgütleri arasında hesaplaşmalar da vardır. Türkiye’de
tabii ki Haziran 2015 seçimlerinde bir kaos oluşturmayı hedefleyen unsurlar da
harekete geçmiştir. Özellikle Diyarbakır’daki bu patlamayı da bu çerçevede
düşünmek, incelemek ve irdelemek lazımdır. 
Gene
burada, bu olayla ilgili olarak işte ihmali görülen polislerle ilgili Emniyet
soruşturmalar yapmış ama burada gene bir şeyi daha görmek lazım: 15 Temmuz
sonrası bu polislerin bir kısmı da kanun hükmünde kararnamelerle ihraç
edilmiştir yani o polislerin kimler olduğunu, orada ihmali olan polislerin
kimlerden talimat aldığını da bu manada bir daha değerlendirmek gerekmektedir. 
Tabii,
yargı süreci devam ediyor. Gene 15 Temmuz sürecine iyice baktığımızda, FETÖ’nün
Türkiye’de en çokzarar verdiği kurumlardan biri de yargıdır. Yargı
mensuplarının üçte 1’i 15 Temmuz sonrası süreçte görevden uzaklaştırılmıştır.
Bu da dikkate alındığında, Türkiye’de yargının geçmişten bu yana ne kadar
sıkıntılı bir süreç geçirdiği, özellikle 2010 referandumu sonrası ne kadar
sıkıntılı bir süreç geçirdiği, bu süreç içerisinde yargı faaliyetlerinin nasıl
sekteye uğradığı görülmektedir ama 15 Temmuzdan sonrabu manada da yapılan ciddi
çalışmalar var. İnşallah yargının yeniden inşası ve yargının, yeniden herkesin
güveneceği, herkesin “Türk adaleti yanlış yapmaz.” diyeceği noktaya gelmesi ve
bu manada da önümüzdeki her türlü terör olayının doğru bir şekilde
sorgulanması, yargılanması ve sonuca ulaştırılması gerekmektedir. 
Yargı
sürecinin devam ettiği bir olayla ilgili olarak bir araştırma komisyonu kurulması
zaten doğru ve mantıklı değildir. Bu bakımdan, HDP’nin grup önerisinin
aleyhinde olduğumuzu tekrar ifade ediyor, yüce heyetinizi saygıyla
selamlıyorum. (MHP sıralarından alkışlar) 
BAŞKAN
– Teşekkür ediyorum. 
Önerinin
lehinde ikinci söz İstanbul Milletvekili Mustafa Sezgin Tanrıkulu’nun. 
Buyurun
Sayın Tanrıkulu. (CHP sıralarından alkışlar) 
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Değerli
arkadaşlar, 5 Haziran 2015 tarihi 7 Haziran seçimlerinden iki gün önceydi ve 7
Haziran seçimlerinin nasıl sonuçlanacağı da aşağı yukarı belliydi kamuoyu
yoklamalarına göre. Dolayısıyla 5 Haziranda Diyarbakır’daki patlamayı sadece
Halkların Demokratik Partisinin mitingine yapılmış bir patlama olarak değil,
ondan sonraki sürecin de şekillendiği bir adım olarak okumak lazım. Yani 1
Kasıma gittiğimiz sürecin, 15 Temmuza gittiğimiz sürecin ve 16 Nisana,
referanduma gittiğimiz sürecin başlangıç tarihi bana göre 5 Haziran 2015
tarihindeki Diyarbakır’daki patlamaydı. Oradan itibaren başladı ve dolayısıyla
da bugünlere kadar geldik ve Türkiye 16 Nisanda tek adam yönetimini amaçlayan,
Parlamentoyu devre dışı bırakan, otokratik bir rejime doğru hızla sürüklendi ve
bir akıl ve sizin sık sık söylediğiniz bir üst akıl o zaman devreye girdi ve
IŞİD kullanıldı, kullanıldı fakat bir şey de yapılmadı. Şimdi söyleyeceğim,
varsa cevaplarınız gelip burada söylersiniz teker teker.
Değerli
arkadaşlar, bakın, 5 Haziran seçimlerinden önce IŞİD’in bütün faaliyetleri
konusunda burada çok konuştuk ama hiçbir tedbir almadınız. O zamana kadar
ısrarla ben bu kürsüde konuştum “Türkiye IŞİD’i diye bir terör örgütü var mıdır
yok mudur?” diye. Buradan bir Allah’ın kulu Adalet ve Kalkınma Partisinden
cevap vermedi. Ben belgeli konuşmayı severim. 
Bakın,
7 Nisan 2015 tarihli Yargıtay kararı… Hani, IŞİD’e karşı mücadele ediyordunuz
ya, IŞİD terör örgütüydü ya. Yargıtay Gaziantep Ağır Ceza Mahkemesinin kararını
bozuyor. Neden bozuyor? Diyor ki: “Sen bu adama IŞİD örgütü yönünden ceza
vermişsin ama IŞİD diye bir örgüt var mıdır yok mudur, Emniyet Genel
Müdürlüğünün bir kararı var mıdır yok mudur, ilk önce onu araştır.” Çünkü o
tarihe kadar Adalet ve Kalkınma Partisi yönetimindeki Hükûmet “Türkiye IŞİD’i”
diye bir örgütü terör örgütü olarak tanımlamamıştı. O nedenle de Yargıtay bu
kararı veriyor 2015’e kadar.(x) 2015’e kadar Adalet ve Kalkınma
Partisi Hükûmeti Türkiye IŞİD’ine ve küresel IŞİD örgütünün Türkiye üzerinden
Suriye’deki ve Irak’taki operasyonlarına göz yumdu -bunu açık açık ifade ettik ve
burada ifade etmeye devam ediyoruz- 2015’e kadar. Ne zamana kadar? Ta ki
iktidarınıza kadar, mutlak iktidarınıza kadar. Ne oldu ondan sonra?
Bakın
değerli arkadaşlar, ne oldu? 20 Temmuzda Suruç oldu. Ondan önce 172 kişinin
katledildiği Kobani’de bir IŞİD saldırısı oldu, hemen ardından Suruç’ta saldırı
oldu, hemen ardından, bu geldi ve hiçbir araştırma yapılamadı. Bizler, kamuoyu
kaynaklarını okuyanlar çok daha fazla bilgiye sahiptik; sizler bir şey
yapmadınız. 
Sonrasında
ne oldu? 22 Temmuzda Ceylânpınar’da 2 polis memuru alçakça katledildi, alçakça.
Geçen hafta duruşmaları vardı, tutuklu sanıklar tahliye edildiler çünkü parmak
izleri uyuşmadı. Bunun niye önemi var? 23 Temmuzda Davutoğlu Çankaya Köşkü’nde
Güvenlik Zirvesi’ni topladı ve çözüm sürecini bozdu bu saldırıyı gerekçe
göstererek. Bu saldırı karanlıkta kaldı, failleri kim belli değil ama bunun
üzerine bozuldu ve ondan sonra 1 Kasıma giden süreç oluştu. Koalisyon
kurulamadı, “Ya kaos ya istikrar.” denildi; doğuda, güneydoğuda kentlerde
hendekler, barikatlar kazıldı; çözüm süreci berhava edildi ve 10 Ekimde Gar
saldırısı oldu. bu Gar saldırısından sonra Başbakan Davutoğlu ne söyledi
biliyor musunuz? “Elimizde istihbarat var, biliyoruz kimler olduğunu ama
yakalamıyoruz çünkü eylem yapmaları lazım.” Aslında Davutoğlu doğru söylüyordu
çünkü kendisine aktarılan bilgi öyleydi. IŞİD o tarihe kadar terör örgütü
olarak ilan edilmediği için herhangi bir biçimde onun lehine faaliyet
gösterenlerin gözaltına alınması da mümkün değildi ve Gaziantep’te, Adıyaman’da,
Diyarbakır’da, Bingöl’de o nedenlerle de gözaltı işlemleri yapılamıyordu. 
Ve
ondan sonra ne oldu? Aynı Davutoğlu şunu söyledi, o patlamadan sonra “Oylarımız
artıyor.” dedi. Van’da gitti, konuştu, “Eğer tek başımıza iktidara gelmezsek
istikrar bozulur, Toroslar dolaşır.” dedi ve 1 Kasım seçimlerine gittik. Ondan
sonra da 15 Temmuza geldiğimiz süreç oldu ve bu Parlamento dokunulmazlıkları
kaldırdı. Bir siyasi partiye karşı da operasyonun başlangıç tarihi -burada
iddia ediyorum- 5 Haziran 2015 tarihidir. Evet, dokunulmazlıklar kaldırıldı;
bana göre yanlış, yine de yanlış ama bugün konuştuğumuz, bugün konuşacağımız
mesele dokunulmazlıkların kaldırılması değil; bugün konuşacağımız mesele
milletvekillerinin tutuklanması meselesidir, tutuklu olmaları meselesidir, bu
meseledir. 
Bakın,
değerli arkadaşlar, Anayasa Mahkemesi aynı Anayasa Mahkemesi, üyeler aynı
üyeler, Anayasa aynı Anayasa. Ne zaman karar vermişler? 4 Aralık 2013
tarihinde, Mustafa Balbay kararı. 111’inci paragrafını lütfen okuyun, lütfen
okuyun 111’inci paragrafını. Orada -Anayasa’nın 19’uncu ve 67’nci maddesi- bu
Anayasa Mahkemesi, bu Anayasa’ya göre bu Anayasa Mahkemesi üyeleri karar
vermişler. Peki, şimdi ne oldu? On aydır bir siyasi partinin genel başkanı
mahkemesine çıkamıyor. Mahkeme mümkün olduğu kadar en uzak tarihi veriyor.
Çocukları, yakınları mağdur ediliyor, Diyarbakır’dan Edirne’ye gönderiliyor,
mahkemesi Diyarbakır’dan Ankara’ya gönderiliyor. Grup başkan vekillerinin
davaları sürgün ediliyor. Mümkün olan en uzak günler veriliyor ve bunları siz
yapıyorsunuz, siz. Mağdurdunuz, zalim oldunuz, zalim. Hep söylüyorum, zalim
oldunuz. 
Kendimle
ilgili meseleye geleyim değerli arkadaşlar. Arkadaşlar, bakın, bunlar benim
için onurdur, bu fezlekeler ama sizin için, sizin tarihiniz bakımından yüz karası
olacaktır, yüz karası. Ne zaman dinlemişsiniz beni, biliyor musunuz? 2010’un
Eylül, Ekim, Kasım aylarında. Milletvekili değilim, hiçbir siyasi partinin
üyesi değilim, Diyarbakır’da avukatım. Sizin bugün attığınız, attırılan FETÖ’cü
hâkimler, savcılar, polisler dinleme kararı vermiş yüzlerce kişi hakkında,
birisi de benim. Dinlenmişim, bildiğim kadarıyla üç ay. Ne zaman dinlenmişim?
Hukukçu milletvekilleri, sizlere söylüyorum? 2010 tarihinde dinlenmişim.
Tutanaklar ne zaman gitmiş savcılığa? 2010 tarihinde. Fezleke ne zaman geliyor
Meclise? 2017 tarihinde. Peki, soruyorum: Eğer bu içerdikleri suçsa benimle
ilgili dinleme kayıtlarına yedi yıl boyunca işlem yapmayan savcı ve hakîmler
nerede? Şimdi, benimle ilgili olarak fezleke gönderiliyor. Hiç mi sesiniz çıkmayacak?
Hiç mi yüzünüz kızarmayacak, hiç mi?
MEHMET
ALİ ŞAHİN (Karabük) – Niye bizim yüzümüz kızarsın?
MUSTAFA
SEZGİN TANRIKULU (Devamla) – Evet, kızarması lazım yüzünüzün. 
MEHMET
ALİ ŞAHİN (Karabük) – Niye bizim yüzümüz kızarsın kardeşim?
MUSTAFA
SEZGİN TANRIKULU (Devamla) – Bakın, attığınız savcıların dinleme kararlarıyla
bunlar veriliyor. Size gelince hukuk, bize gelince bu, değil mi Mehmet Ali Bey?
Bu mu?
MEHMET
ALİ ŞAHİN (Karabük) – Kardeşim, kim yapmışsa o kişilere söylersin.
MUSTAFA
SEZGİN TANRIKULU (Devamla) – Kim yapmış diyeyim mi? 2010 yılında beni
dinlemişsiniz. Gelin, bu tutanakları okuyun. Birisi ağabeyim, ağabeyimle ilgili
konuşma metinleri buraya konulmuş. Yasak değil mi? Niye elinizin tersiyle
itmiyorsunuz, neden itmiyorsunuz?
MEHMET
ALİ ŞAHİN (Karabük) – Olabilir de bizi niye itham ediyorsunuz?
MUSTAFA
SEZGİN TANRIKULU (Devamla) – İktidar sizsiniz, siz, sizin savcılarınız ve
hâkimleriniz; o yüzden sorumlusunuz, o nedenle sorumlusunuz.
MEHMET
ALİ ŞAHİN (Karabük) – Bizim savcımız, hâkimimiz olmaz. 
MUSTAFA
SEZGİN TANRIKULU (Devamla) – Bakın, 2016 yılında dokunulmazlıklar kaldırıldı.
Adalet Bakanlığı bütün savcılıklara genelge gönderdi “Ellerinizde
milletvekillerinin soruşturması varsa gönderin.” diye. Sorun bakalım... Benim
hukukumu siz koruyacaksınız, ben değil.
MEHMET
ALİ ŞAHİN (Karabük) – Gayet tabii koruyacağız... 
MUSTAFA
SEZGİN TANRIKULU (Devamla) – O zaman çıkın, konuşun. 
2016
yılında...
MEHMET
ALİ ŞAHİN (Karabük) – ...ama bizi haksız yere itham etmeyin. 
MUSTAFA
SEZGİN TANRIKULU (Devamla) – Evet, sizin için yüz karasıdır, yüz karası. (CHP
sıralarından alkışlar) 
MEHMET
ALİ ŞAHİN (Karabük) – Bizi haksız yere itham etmeyin. 
MUSTAFA
SEZGİN TANRIKULU (Devamla) – Bakın, bu Parlamento, Recep Tayyip Erdoğan’ı,
siyasi yasaklıyken Anayasa'yı değiştirip milletvekili yapan parlamentodur. Ama
şimdi aynı Recep Tayyip Erdoğan ve Adalet ve Kalkınma Partisi, aynı
hukuksuzlukla milletvekillerinin milletvekilliğini düşürmeye çalışıyor. Bu mu
sizin hukukunuz? Soruyorum, bu mu, bu fezleke mi? Milletvekilinin tutuklu
olması mı? Bu mu hukuk? (CHP sıralarından alkışlar)
Bu
Parlamento bir genel başkanın milletvekilliğini düşürdü, bu Parlamento bir
genel başkanı milletvekili yaptı ve şimdi Cumhurbaşkanı... 
BÜLENT
YENER BEKTAŞOĞLU (Giresun) – Yerden göğe kadar haklısın. 
MUSTAFA
SEZGİN TANRIKULU (Devamla) – Susun... Gelin, konuşun burada, cevap vereyim
sizlere.
HALİL
ELDEMİR (Bilecik) – Bağırmadan konuş, bağırmadan. Sakin ol!
MUSTAFA
SEZGİN TANRIKULU (Devamla) – Sus! Sus! Sus!
ENGİN
ALTAY (İstanbul) – Talimat verme oradan hatibe. Burası Meclis, bağırır adam,
sana ne?
MUSTAFA
SEZGİN TANRIKULU (Devamla) – Gel buraya cevap ver. Gel buraya cevap ver.
Utanmaz!
BARIŞ
YARKADAŞ (İstanbul) – “Orada bağırma, burada bağırma.” Nerede bağıracak, nerede
konuşacak? “Dışarıda konuşma, içeride konuşma.” Her yeri cezaevine çevirdiniz. 
BAŞKAN
– Sayın milletvekilleri... 
Sayın
Tanrıkulu, lütfen Genel Kurula hitap edin siz de.
MUSTAFA
SEZGİN TANRIKULU (Devamla) – Değerli arkadaşlar, bakın, ben kendi tarihim
bakımından söylüyorum: “Hırsız”, “katil” olarak anılacağıma “Gezi’nin
çapulcusu” olarak anılmayı kendim için şeref olarak görürüm.
Teşekkür
ederim. (CHP ve HDP sıralarından alkışlar)
BAŞKAN
– Halkların Demokratik Partisi Grubu önerisi...
MEHMET
MUŞ (İstanbul) – Sayın Başkanım...
BAŞKAN
– Sayın Muş, buyurun.
MEHMET
MUŞ (İstanbul) – “Mağdurdunuz, zalim oldunuz.” “Terör örgütlerine karşı
mücadele etmiyorsunuz.” gibi söylemlerle hatip sataşmıştır.
BAŞKAN
– Buyurun Sayın Muş, sataşmadan iki dakika süre veriyorum. (AK PARTİ
sıralarından alkışlar)
Lütfen,
yeni bir sataşmaya meydan vermeyelim. 
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
İstanbul Milletvekili Mustafa Sezgin Tanrıkulu’nun HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) –Sayın Başkan, değerli milletvekilleri; biz, ilk günden itibaren
hep mazlumun yanında olmaya çalıştık ve bundan sonra da mazlumun yanında olmaya
devam edeceğiz. 
HAYDAR
AKAR (Kocaeli) – Mehmetçiğim, burada gülecektik herhâlde, burada gülecektik! Bu
kısım gülme kısmıydı. 
MEHMET
MUŞ (Devamla) – Hiçbir zaman zalim olmadık, zalimin yanında da zalimin sırtını
sıvazlayan da olmadık. 
Türkiye,
yaşadığı coğrafyanın zor bir coğrafya olduğunu devlet olarak bilen bir ülke ve
çeşitli dönemlerde farklı isimler altında terör örgütlerine karşı sürekli
mücadele etmiş; bir dönem ASALA’yla mücadele etmiş, sonra PKK terör örgütüyle
mücadele etti, ediyor, DHKP-C’yle mücadele ediyor, DAEŞ’le mücadele ediyor.
“Bunlarla mücadele etmiyorsunuz ki, FETÖ’yle mücadele etmiyorsunuz.” gibi bir
ifade kullanmak yersizdir, kabul edilemez. Türkiye bu terör örgütleriyle
mücadele ediyorken birileri o terör örgütü paçavralarının altında boy gösterip
bu kürsüden bize hukuk dersi veremez. (AK PARTİ sıralarından alkışlar) 
HAYDAR
AKAR (Kocaeli) – Kim göstermiş, adını da söyle, kim? Kim orada paçavralarla
göstermiş?
MEHMET
MUŞ (Devamla) – Değerli milletvekilleri, burada olmayan şeyler üzerinden
iktidarı suçlayarak bir şey elde etmeye kimse çalışmasın. 
Bakın,
geçenlerde bir terörist öldürüldü, medyada farklı şekilde lanse ediliyordu ama
ondan sonra eli silahlı bir terörist olduğu ortaya çıktı. Şimdi, şunu beklerdik
Sayın Tanrıkulu’dan: Arkasında onun fotoğrafını tutup onun önünde yürümekte
hiçbir rahatsızlık duymuyor kendisi, bununla alakalı kendisinde bir rahatsızlık
duymuyor, bir rahatsızlık görmüyor; bir terörist o. Ama buradan çıkıp “Türkiye,
terörle mücadele etmiyor.” diyecek kadar kendinde hak görüyor. Kusura bakmayın,
böyle bir şey söz konusu olamaz. 
Teşekkür
ederim. (AK PARTİ sıralarından alkışlar) 
ERTUĞRUL
KÜRKCÜ (İzmir) – IŞİD, terörle mücadele örgütü mü sizin yahu?
MUSTAFA
SEZGİN TANRIKULU (İstanbul) – Efendim, adımı anarak…
BAŞKAN
– Buyurun Sayın Tanrıkulu. 
MUSTAFA
SEZGİN TANRIKULU (İstanbul) – Açık sataşma var yani bunu izaha gerek yok ki. 
BAŞKAN
– Ne dedi?
ENGİN
ALTAY (İstanbul) – Terör örgütü bayrağı altında fotoğraf vermekle itham etti
milletvekilini. 
MUSTAFA
SEZGİN TANRIKULU (İstanbul) – Efendim, açık izahat var, bakın yani dinlemediniz
herhâlde. 
BAŞKAN
– Ben sormak durumundayım Sayın Tanrıkulu, “Ne dedi de size sataştı?” demek
durumundayım. 
MUSTAFA
SEZGİN TANRIKULU (İstanbul) – Efendim, “paçavranın altında yürüyen”, ondan
sonra “fotoğrafının arkasında…”
BAŞKAN
– Buyurun, iki dakika size de sataşmadan dolayı söz veriyorum. 
Lütfen,
yeni bir sataşmaya meydan vermeyelim. 
2.- İstanbul Milletvekili Mustafa Sezgin
Tanrıkulu’nun, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
MUSTAFA
SEZGİN TANRIKULU (İstanbul) – Değerli arkadaşlar, bakın, ben hayatım boyunca
teröre, terör yöntemlerine karşı çıktım; böyle Ankara’da, İstanbul’da, bu
Mecliste değil, Diyarbakır’da karşı çıktım. Bunu en iyi sizin il başkanlarınız
bilir, en iyi Diyarbakır milletvekilleri bilir. Buraya da gelip böyle ucuz
kabadayılık yapmak olmaz, hiçbir zaman olmaz. Tümüne karşı çıktım.
MEHMET
MUŞ (İstanbul) – Kabadayılığı siz yapıyorsunuz. Kabadayılığı siz yapıyorsunuz.
MUSTAFA
SEZGİN TANRIKULU (Devamla) - Benim arkamdan kim yürümüş, kim yürümemiş belli
değil, bilmem. Ben en önde yürüyorum ve o Gezi… 
ALİ
ŞEKER (İstanbul) – Gezi için yürüyoruz biz orada.
MEHMET
MUŞ (İstanbul) – Tasvip ediyor musunuz onları? 
ALİ
ŞEKER (İstanbul) – Evet, Gezi için yürüdük, her zaman da yürürüz.
MUSTAFA
SEZGİN TANRIKULU (Devamla) - Bakın, Gezi yürüyüşü, anma yürüyüşü, anma
yürüyüşüdür o. 
OSMAN
AŞKIN BAK (Rize) – Devam et yürümeye, devam et!
MUSTAFA
SEZGİN TANRIKULU (Devamla) - Anma yürüyüşüdür değerli arkadaşlar.
MEHMET
MUŞ (İstanbul) – Bak, kiminle beraber, görüyor musunuz? Kiminle beraber? 
MUSTAFA
SEZGİN TANRIKULU (Devamla) – Bakın, değerli arkadaşlar, siz bunlara, bakın…
Benim alnım açık. Savcılarınız soruşturma açıyor zaten, tutuyorsunuz açıyor.
Onlarla ilgili açsınlar, hesap vermeye hazırız ama siz akıttığınız kanda
boğulacaksınız. 
OSMAN
AŞKIN BAK (Rize) – Açarlar efendim, bir sıkıntı yok, burası hukuk devleti.
MUSTAFA
SEZGİN TANRIKULU (Devamla) – Eli kanlısınız çünkü Gezi’de ölenlerin katili
onlara emir verenlerdi; onlara emir verenlerdi Gezi’de ölenlerin katili. 
MEHMET
MUŞ (İstanbul) – Bak, burada değil, burada değil. 
ALİ
ŞEKER (İstanbul) – Ne var orada, ne var orada? Ne gösteriyorsun, ne var orada?
Hiçbir şey yok, ben de oradaydım.
MUSTAFA
SEZGİN TANRIKULU (Devamla) - Dolayısıyla, bizim hesap vermeyeceğimiz hiçbir
olgu yok. Ben yirmi beş yıl Diyarbakır’da avukatlık yaptım, terörist olmadım
ama Adalet ve Kalkınma Partisi iktidarı döneminde yedi yıl sonra böyle bir
fezlekeyle karşı karşıya kaldım. Adaletiniz bu mu ya? Bundan utanmanız lazım,
bunun arkasında durmamanız lazım; utanmanız lazım, arkasında durmamanız lazım. 
MEHMET
MUŞ (İstanbul) – Sen utan!
ALİ
ŞEKER (İstanbul) – Sen utan!
OSMAN
AŞKIN BAK (Rize) – Ne alakası var ya!
MUSTAFA
SEZGİN TANRIKULU (Devamla) - Benim herhangi bir biçimde, bakın, değerli
arkadaşlar, istediğiniz her yerde… Ben dünden itibaren İnsan Hakları Komisyonu
Başkanıyla atışıyorum Twitter’da, buradan da sesleniyorum, gelsin buraya
tartışalım veya istediği medyada, bakın, söylemediğim bir sözü yazılmadığı bir
şekilde tahrif ederek yayınladı. 
MEHMET
MUŞ (İstanbul) – Sen kendi ülkene “Ekonomik yaptırım uygulayın.” diyen bir
milletvekilisin Sayın Tanrıkulu!
MUSTAFA
SEZGİN TANRIKULU (Devamla) - Sizin İnsan Hakları Komisyonunuzun Başkanının da
sıfatı bu, siz de busunuz. 
MEHMET
MUŞ (İstanbul) - Sen kendi ülkene “Ekonomik yaptırım uygulayın.” diyen bir
milletvekilisin, hangi hukuktan bahsediyorsun!
MUSTAFA
SEZGİN TANRIKULU (Devamla) - Amacınız yanıltmak, amacınız tahrif etmek,
amacınız haysiyet cellatlığı yapmak. 
MEHMET
MUŞ (İstanbul) – Kendi ülkene “Ekonomik yaptırım uygulayın.” diyen birisisin
sen!
MUSTAFA
SEZGİN TANRIKULU (Devamla) - Ama bakın, alnımız açık ve geçmişimizden de
yaptığımız her şeyden de onur duyuyoruz. 
MEHMET
MUŞ (İstanbul) - Hangi alnın, hangi alnın!
MUSTAFA
SEZGİN TANRIKULU (Devamla) - Ama hiçbir zaman da biz hırsız ve katil diye
anılmayacağız. (CHP sıralarından alkışlar)
MEHMET
MUŞ (İstanbul) – Kendi ülkene ekonomik yaptırım isteyen birisin sen, hangi
alından bahsediyorsun, hangi alından!
OSMAN
AŞKIN BAK (Rize) – Hukuk hesabını sorar, merak etme. Merak etme, hukuk hesabını
sorar.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Mikrofonu açarsanız, arkadaki arkadaşlar duyamıyor. 
BAŞKAN
– Buyurun Sayın Altay.
VI.- AÇIKLAMALAR (Devam)
27.- İstanbul Milletvekili Engin Altay’ın,
Cumhurbaşkanının bazı ifadeleri ile İstanbul Milletvekili Mehmet Muş’un sataşma
nedeniyle yaptığı konuşmasındaki bazı ifadelerine ilişkin açıklaması
ENGİN
ALTAY (İstanbul) – Şimdi, Sayın Başkan, Sayın AK PARTİ Genel Başkanının
başlattığı bir tartışma belli ki önümüzdeki dönemde yoğunlaşarak sürecek. Bu
tartışma bu ülkeye yapılabilecek en büyük ihanettir. Bu memleketin gençlerini
yok “Gezi gençliği”, yok “15 Temmuz gençliği”, yok “Ensar gençliği” diye
ayırmak bu vatana ihanettir Sayın Başkan. Sayın Cumhurbaşkanını bu yanlıştan
bir an önce dönmeye davet ediyorum, bir.
İkincisi,
Sayın Grup Başkan Vekili, AK PARTİ hükûmetlerinin terör örgütleriyle etkin
mücadele ettiğini söyledi. Ben de ana muhalefetin Grup Başkan Vekili olarak
diyorum ki: AK PARTİ hükûmetleri -milletvekillerimizi tenzih ederek söylüyorum-
IŞİD’le de, PKK’yla da, FETÖ’yle de iş tutmuştur. Sayın Muş’a şu resmi
göstermek istiyorum: Mansura kasabasında ele geçirilen IŞİD silah deposundaki
mühimmatın tamamı, neredeyse tamamı Türkiye imalatlı. Soruyorum Genel Kurula:
Makina kimya enstitüsü Türkiye’nin değil mi, bu devletin, bu milletin değil mi?

MEHMET
MUŞ (İstanbul) – Ne alakası var ya?
ENGİN
ALTAY (İstanbul) – Burada resim işte.
MEHMET
MUŞ (İstanbul) – Onun demesiyle mi…
ALİ
ŞEKER (İstanbul) – Burada işte ya, al Makina kimyanın.
ENGİN
ALTAY (İstanbul) – Al, al, Makina kimya.
OSMAN
AŞKIN BAK (Rize) – Ya, ne alakası var be, ne alakası var?
ENGİN
ALTAY (İstanbul) - Kim verdi bunları?
MEHMET
MUŞ (İstanbul) – Yazık yahu!
ALİ
ŞEKER (İstanbul) – Kim götürdü bunları?
MEHMET
MUŞ (İstanbul) – Yazık size de Sayın Altay, yazık sana!
ENGİN
ALTAY (İstanbul) – Makina kimya enstitüsüne hırsız girdiyse…
MEHMET
MUŞ (İstanbul) – Yazık sana.
ALİ
ŞEKER (İstanbul) – MİT tırları nereye gitti?
OSMAN
AŞKIN BAK (Rize) – Kendi ülkeni mi suçluyorsun sen ya?
ENGİN
ALTAY (İstanbul) – Makina kimya enstitüsünün depolarına hırsız grip de bu
silahları çaldıysa bu kadar tırla…
MEHMET
MUŞ (İstanbul) – Yazık sana, yazık sana ya!
ENGİN
ALTAY (İstanbul) – Sana yazık!
OSMAN
AŞKIN BAK (Rize) – Ya, PKK’dan ele geçirilen silahları söyle, PKK’dan ele
geçirilen silahları söyle. 
ENGİN
ALTAY (İstanbul) – Osman konuşma, konuşma!
OSMAN
AŞKIN BAK (Rize) – Ne alakası var?
ENGİN
ALTAY (İstanbul) – Asıl terörist sensin!
BAŞKAN
– Sayın Altay…
OSMAN
AŞKIN BAK (Rize) – Kim söyledi, nereden çıkardın yahu?
ENGİN
ALTAY (İstanbul) – Sayın Başkan, iktidar partisi grup başkan vekilinin buradaki
bu iddiadan sonra şu resme bir cevap…
OSMAN
AŞKIN BAK (Rize) – Hayret bir şeysin ya! 
ENGİN
ALTAY (İstanbul) – Osman, bir sus. 
OSMAN
AŞKIN BAK (Rize) - PKK’dan ele geçirilen silahları söyle.
ENGİN
ALTAY (İstanbul) – Alayını siz verdiniz!
BAŞKAN
– Sayın Altay…
ENGİN
ALTAY (İstanbul) – Terör örgütlerini bu ülkenin başına siz bela ettiniz.
MEHMET
MUŞ (İstanbul) – Nereden biliyorsun yahu?
OSMAN
AŞKIN BAK (Rize) – Nereden çıkardın yahu?
ENGİN
ALTAY (İstanbul) – Gel, bu resmin hesabı ver.
(Mikrofon
otomatik cihaz tarafından kapatıldı)
MEHMET
MUŞ (İstanbul) – Belge mi onlar? Çıkmış, yanlış bilgiyle konuşuyorsun yahu.
ENGİN
ALTAY (İstanbul) – Gel, bu resmin hesabını ver. 
OSMAN
AŞKIN BAK (Rize) – Ya, verenler belli: Almanlar verdi, Belçikalılar verdi,
konuşuyorsun.
ENGİN
ALTAY (İstanbul) – Uyaracak mısınız?
ALİ
ŞEKER (İstanbul) – Makina kimyada da mı ürettiriyorsunuz onları?
BAŞKAN
– Buyurun, oturun Sayın Altay, tamam.
ENGİN
ALTAY (İstanbul) – Şunu açıverin Başkanım.
BAŞKAN
– Sayın Altay, iki dakikada tamamlayın.
Buyurun,
bitirin.
OSMAN
AŞKIN BAK (Rize) – Yahu, terör örgütlerine destek mi oluyorsun yani, ne alakası
var?
ENGİN
ALTAY (İstanbul) – Sayın Başkan, burası Meclis, burada kimse tiyatro
oynamayacak. 
BAŞKAN
– Doğru söylüyorsunuz.
ENGİN
ALTAY (İstanbul) – Burada kimse âlemi kör, milleti sersem zannetmeyecek.
Soruyorum:
Makina kimya enstitüsü damgalı bu silahlar IŞİD’in deposuna nasıl gitti?
OSMAN
AŞKIN BAK (Rize) – “Endüstri” ağabey, “endüstri”, “enstitü” değil.
ENGİN
ALTAY (İstanbul) – IŞİD’in deposuna bu silahların gitmesine göz yumanlar,
gönderenler IŞİD’in akıttığı her damla kandan IŞİD kadar sorumludur, vebal
altındadır. (CHP sıralarından alkışlar)
OSMAN
AŞKIN BAK (Rize) – IŞİD’le kim mücadele ediyor? 3 bin tane IŞİD’li teröristi
kim öldürdü be! O askerler öldürdü be! 
ALİ
ŞEKER (İstanbul) – Evet,böyle mücadele ediyorsunuz!
OSMAN
AŞKIN BAK (Rize) - Kendi askerlerine ne diyorsun? 
ALİ
ŞEKER (İstanbul) – Böyle mücadele ediyorsunuz!
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun sizin de mikrofonunuzu açıyorum. 
28.- İstanbul Milletvekili Mehmet Muş’un,
İstanbul Milletvekili Engin Altay’ın yaptığı açıklamasındaki bazı ifadeleri ile
Cumhuriyet Halk Partisi Genel Başkanının grup toplantısındaki bazı ifadelerine
ilişkin açıklaması
MEHMET
MUŞ (İstanbul) -Sayın Başkan, talihsiz bir konuşma. 
ENGİN
ALTAY (İstanbul) – Ne demek “talihsiz!”
OSMAN
AŞKIN BAK (Rize) – Provokasyona inanıyor musun? Bir tane sandık resmi
gösteriyorsun. 
MEHMET
MUŞ (İstanbul) -Ana muhalefet grup başkan vekiline yakışmayan bir konuşma. 
ENGİN
ALTAY (İstanbul) – “Yakışmayan” ne demek ya?
MEHMET
MUŞ (İstanbul) -Kendi ülkesini, kendi devletini bir terör örgütüyle eş görmeye
çalışan bir konuşma. Üzülüyorum. Yazıklar olsun! Başka bir şey demiyorum. 
OSMAN
AŞKIN BAK (Rize) – Zaten, millet onun için sandığa gömüyor sizi be!
MEHMET
MUŞ (İstanbul) -Bir diğeri, bakın… 
ALİ
ŞEKER (İstanbul) – Gerçekler böyle olmuyor. 
OSMAN
AŞKIN BAK (Rize) – Ne oluyor? 
ALİ
ŞEKER (İstanbul) – Gerçek oluyor. 
MEHMET
MUŞ (İstanbul) - Sayın Başkanım, bakın, bugün, başka bir talihsiz açıklama daha
gördük. Genel Başkanları grup toplantısında “Terör örgütünün dört parmağını
aldılar, simge yaptılar.” diyor. 
Bakın,
ne diyoruz biz: Tek millet, tek bayrak…
DURSUN
ÇİÇEK (İstanbul) – Adı ne milletin? 
BARIŞ
YARKADAŞ (İstanbul) – Hangi millet? 
MEHMET
MUŞ (İstanbul) – Türk milleti. 
ALİ
ŞEKER (İstanbul) – Hitler de öyle diyordu. 
MEHMET
MUŞ (İstanbul) - Tek millet, tek bayrak, tek devlet.. 
BARIŞ
YARKADAŞ (İstanbul) - Tek adam. 
MEHMET
MUŞ (İstanbul) - …tek vatan. 
Bunun
hangisinden Kılıçdaroğlu niye rahatsız oluyor? Çıkıp bunu açıklasınlar. Bundan
rahatsız oluyor. 
ALİ
ŞEKER (İstanbul) – Hitler gibi konuşmayın. 
OSMAN
AŞKIN BAK (Rize) – Neden rahatsız oluyor? Tek bayraktan mı rahatsız oluyor?
MEHMET
MUŞ (İstanbul) – Bakın, eğer terörle alakalı bir şeylere bakmak istiyorlarsa
Apo’nun flamalarının altında yürüyen milletvekillerine baksınlar. Terörist
cenazesine katılıp gözyaşı döken milletvekiline baksın Kılıçdaroğlu. Simge
arıyorsa oraya baksın. (AK PARTİ sıralarından alkışlar) 
OSMAN
AŞKIN BAK (Rize) – Bravo! 
BARIŞ
YARKADAŞ (İstanbul) – Hangi terörist cenazesi?
MEHMET
MUŞ (İstanbul) - PKK’ya tek laf edemeyen…
ALİ
ŞEKER (İstanbul) – Hangi terörist cenazesi? Yalan söyleme! Yalancılar!
OSMAN
AŞKIN BAK (Rize) – Merak etmeyin, millet gerekeni yapacak, yaptı, yapıyor.
MEHMET
MUŞ (İstanbul) -Devleti suçlayarak bildiri yayınlayan akademisyenlere destek
verdi, o açıklamasına baksın Kılıçdaroğlu simge arıyorsa. 
BARIŞ
YARKADAŞ (İstanbul) – “Terörist” dediğin adamın cenazesini Ahmet Davutoğlu
getirtti. 
MEHMET
MUŞ (İstanbul) - Partisinin Cizre Raporu’na baksın Kılıçdaroğlu. 
Teşekkür
ederim. 
BARIŞ
YARKADAŞ (İstanbul) – Ahmet Davutoğlu getirtti, ne teröristi! Ahmet Davutoğlu
uğraştı, getirtti. 
BAŞKAN
– Arkadaşlar, az önce Sayın Altay güzel bir şey söyledi, “Burası tiyatro
değil.” dedi. Bu konuştuğumuz konu çok ciddi bir konu. Terörle mücadele
konusunda parti aidiyeti göstermeden, her birimizin 80 milyon olarak aynı
kararlı duruşu sergilemesi lazım. Bazen parti aidiyetlerimiz bizi farkı şeyler
söylemeye mecbur kılabilir. Ne olursunuz, konuştuğumuz konu çok ciddi, çok
esaslı bir konu. Türkiye Cumhuriyeti, 79 milyon, 80 milyon vatandaşıyla hep
birlikte bütün terör örgütlerine karşıdır ve bu karşı mücadeleyi de burada
bütün siyasi parti grupları olarak samimi bir duruş göstererek vermek
durumundayız. Ne olursunuz, sözlerimizin gideceği noktayı düşünerek her birimiz
meramımızı ifade edersek çok daha doğru olur ve terörle mücadelemize zerre
kadar halel getirmez diye düşünüyorum. Sizi bu noktada biraz daha kararlı, samimi
ve terörle mücadele noktasında ortak bir duruşa davet ederek Sayın Altay’a söz
veriyorum.
Buyurun
Sayın Altay.
ENGİN
ALTAY (İstanbul) – Sayın grup başkan vekili Genel Başkanımızın bugün yaptığı
konuşmaya atıfta bulunarak sanki bizim tek devletten, tek milletten bir
rahatsızlığımız var algısı yaratacak şekilde, Genel Başkanımızın yaptığı
konuşmayı çarpıtmak suretiyle, grubumuza sataşmıştır efendim.
Sataşmadan
dolayı söz talep ediyorum.
BAŞKAN
– Buyurun, iki dakika süreyle sataşmadan söz veriyorum.
Lütfen
yeni bir sataşmaya mahal vermeyelim.
IX.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın,
İstanbul Milletvekili Mehmet Muş’un yaptığı açıklaması sırasında CHP Grup
Başkanına sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Şunu
deyip kurtulmak sizin için daha kolay, bu konuda burada sizin cebelleşecek
hâliniz yok, geçmişinizde sabıkanız bol, deyin ki… Nasıl FETÖ meselesi çıkınca,
17-25 Aralıktan sonra millete döndüler “Bizi Allah affetsin, millet affetsin;
biz bunları iyi adam zannetmiştik, böyle hain çıktılar.” dediler…
MEHMET
MUŞ (İstanbul) – Siz de kanallarındaydınız.
ENGİN
ALTAY (Devamla) - …IŞİD için de aynı şeyi söyleyin kurtulun, yoksa
kurtulamazsınız. Soruyorum ben… 
OSMAN
AŞKIN BAK (Rize) – IŞİD’le hiçbir alakamız yok, IŞİD terör örgütüdür.
ENGİN
ALTAY (Devamla) - Efendim, işte, millet görsün, Makina kimya enstitüsü kaşeli
cephane sandığı bu, bu IŞİD’in depolarından bunlar çıkıyor. 
HASAN
BASRİ KURT (Samsun) – Kim koymuş onu, kim?
OSMAN
AŞKIN BAK (Rize) – Ya, orada mıydın? Bunu servis ediyorlar, inanma her şeye.
ENGİN
ALTAY (Devamla) - Bunun hesabını biri verecek, bunun hesabını vermeden burada
siyaset yapılmaz, milletin karşısına çıkamazsınız yarın.
OSMAN
AŞKIN BAK (Rize) – Her şeye inanma.
MEHMET
MUŞ (İstanbul) – Siz FETÖ’nün kanallarında boy gösterirken… Onun hesabını
verin.
HASAN
BASRİ KURT (Samsun) – Almanlar mı servis ediyor, Amerikalılar mı?
OSMAN
AŞKIN BAK (Rize) – Almanlar mı gönderdi, Almanlar mı?
ENGİN
ALTAY (Devamla) - Bir şey daha, şu İhvan işaretine gelelim: “Tek devlet, tek
millet, tek vatan, tek bayrak” demek için bu terör örgütü işaretini yapmaya
gerek var mı? 
MEHMET
MUŞ (İstanbul) – Hangisinden rahatsız oldunuz?
ENGİN
ALTAY (Devamla) - Böyle demeden, böyle yapmadan “tek devlet” denmiyor mu? (CHP
sıralarından alkışlar) 
MEHMET
MUŞ (İstanbul) – Ya, biz böyle yaptık, hangisinden rahatsızsınız?
Rahatsızlığınızı söyleyin.
ENGİN
ALTAY (Devamla) - Bu, Müslüman Kardeşler’in, İhvan’ın işaretidir. 
HASAN
BASRİ KURT (Samsun) – Değil, değil; bilmiyorsun.
BARIŞ
YARKADAŞ (İstanbul) – Terör örgütünün sembolüdür, terör örgütüdür İhvan.
ENGİN
ALTAY (Devamla) - Eğer siz diyorsanız ki: “İhvan, Müslüman Kardeşler terör
örgütü değildir.” (AK PARTİ sıralarından “Değildir.” sesleri) Onu bilemem ben,
dersiniz.
BARIŞ
YARKADAŞ (İstanbul) – İhvan terör örgütüdür, dünyaya anlatacaksınız onu.
ENGİN
ALTAY (Devamla) - Ama o terör örgütü yüzünden iki gündür Orta Doğu’da kazanlar
kaynıyor. Katar’a olan bu ilginizi de aslında anlıyorum. Şöyle bir baktık, AK
PARTİ hükûmetlerinin Cumhurbaşkanı düzeyinde, Başbakan düzeyinde 57 defa
ziyaret yaptığı bir ülkeden bahsediyoruz ve bu ülkeye, şimdi, Orta Doğu’daki
ülkeler ambargo, abluka uyguluyor, bu ülkeyi terör örgütleriyle iş birliği
yapan ülke olarak niteliyor ve sizin, bölgedeki en kıymetliniz Katar. Çıkın,
bunun da hesabını burada verin. (CHP sıralarından alkışlar)
OSMAN
AŞKIN BAK (Rize) – IŞİD terör örgütüdür, bizim hiçbir desteğimiz olmamıştır;
bizim askerlerimiz o teröristleri indirmiştir, imha etmiştir, o kadar.
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
MEHMET
MUŞ (İstanbul) – Orta Doğu’daki gelişmeleri daha derinlemesine analiz etmesini
tavsiye ederim Sayın Altay’a. 
Bakın…
OSMAN
AŞKIN BAK (Rize) – Konuşuyorsunuz ya! 12 seçimdir yeniliyorsunuz, bunlara
inanmayın ya! 
BAŞKAN
– Sayın Bak, bir saniye, Sayın Muş’a söz verdim.
MEHMET
MUŞ (İstanbul) – 10/10/2013, 28791 sayılı Resmî Gazete’de, Bakanlar Kurulu
kararıyla IŞİD yani DAİŞ bir terör örgütü ilan edilmiştir, bitti.
BÜLENT
YENER BEKTAŞOĞLU (Giresun) – Ne zaman?
MEHMET
MUŞ (İstanbul) – 10/10/2013, 28791 sayılı Resmî Gazete. Resmî tarihtir.
Teşekkür
ederim.
BAŞKAN
– Teşekkür ediyorum.
HASAN
BASRİ KURT (Samsun) – Bırakın istihbarat örgütlerinin ağzını, bırakın.
OSMAN
AŞKIN BAK (Rize) – Almanların oyununa gelmeyin, servis yapmışlar size!
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Tanrıkulu…
OSMAN
AŞKIN BAK (Rize) – Talimat geldi Almanya’dan galiba!
ALİ
ŞEKER (İstanbul) – İnandık, inandık, hemen inandık!
OSMAN
AŞKIN BAK (Rize) – Talimat mı geldi Almanya’dan?
ALİ
ŞEKER (İstanbul) – Bizim beynimiz kendimizde.
OSMAN
AŞKIN BAK (Rize) – Almanya’dan talimat mı geldi?
ALİ
ŞEKER (İstanbul) – Bizim beynimiz sarayda değil. 
MUSTAFA
SEZGİN TANRIKULU (İstanbul) – Efendim, “IŞİD, Bakanlar Kurulu kararıyla terör
örgütü ilan edilmiştir.” dedi. Yanlış bir bilgi, ben de burada “IŞİD terör
örgütüdür.” demiştim. Yanlış beyanda bulundu, o yüzden söz almak istiyorum.
BAŞKAN
– Hiç alakası yok Sayın Tanrıkulu, söz veremeyiz, böyle bir sataşma yok.
MUSTAFA
SEZGİN TANRIKULU (İstanbul) – Efendim, şöyle, bakın…
BAŞKAN
– Yani “Bakanlar Kurulu kararıyla IŞİD terör örgütü ilan… 
MUSTAFA
SEZGİN TANRIKULU (İstanbul) – Efendim, değil işte! 
BAŞKAN
– …edilmiştir.” demesiyle Sezgin Tanrıkulu’na sataşmış mı oluyor? Böyle bir şey
mi var?
MUSTAFA
SEZGİN TANRIKULU (İstanbul) – Efendim, bakın, değil işte…
BAŞKAN
– Yok, kusura bakmayın.
MUSTAFA
SEZGİN TANRIKULU (İstanbul) – Efendim, Resmî Gazete’de…
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili
Sibel Yiğitalp ve arkadaşları tarafından, 5 Haziran 2015 tarihinde Halkların
Demokratik Partisinin Diyarbakır İstasyon Meydanı'nda yaptığı mitingde
gerçekleşen ve üzerinden iki sene geçmesine rağmen hâlen davası devam etmekte
olan bombalı saldırıyla ilgili ihmallerin tespit edilmesi ve ihmali olan
kişilerle ilgili soruşturma başlatılması amacıyla 5/6/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 6 Haziran 2017 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Önerinin aleyhinde ikinci ve son konuşmacı Adıyaman Milletvekili Adnan
Boynukara.
Buyurun
Sayın Boynukara. (AK PARTİ sıralarından alkışlar)
ADNAN
BOYNUKARA (Adıyaman) – Teşekkürler Başkanım.
Öncelikle,
5 Haziran 2015 tarihinde meydana gelen terör saldırısı sonucunda hayatını
kaybedenleri rahmetle anıyorum.
5
Haziran terör saldırısıyla ilgili olarak, 5 sanık hakkında anayasal düzeni
ortadan kaldırmaya teşebbüs etme, nitelikli öldürmeye teşebbüs, tehlikeli
maddeleri bulundurma suçlarıyla başlatılan yargılama devam etmektedir. Duruşma
tarihi 20 Hazirandır. 
Terör
eyleminde kamu görevlilerinin ihmaliyle ilişkili olarak Emniyet Genel
Müdürlüğünce 18 polis hakkında yürütülen soruşturmada ihmali olduğu
değerlendirilenler hakkında da işlem yapılmıştır. 
Bu
noktada bir hatırlatmayı yapmakta fayda var. Sayın Ahmet Davutoğlu’na atfedilen
“öfkeli çocuklar” yakıştırması doğru değildir, iftiradır. Sayın Davutoğlu’nun
açıklamaları ortadadır, isteyen onlara bakıp tekrar dinleyebilir. 
ERTUĞRUL
KÜRKCÜ (İzmir) – Ne demiş?
ADNAN
BOYNUKARA (Devamla) – Merak edenler bakabilir, siz bakın oraya. 
Değerli
milletvekilleri…
ERTUĞRUL
KÜRKCÜ (İzmir) – Yalanlayan sensin, doğrusunu söyle o zaman. 
ADNAN
BOYNUKARA (Devamla) – Beyefendi, susabilir misiniz? 
ERTUĞRUL
KÜRKCÜ (İzmir) – Hayır, susmuyorum. Ne yapacaksın? 
ADNAN
BOYNUKARA (Devamla) – O zaman samanlığa gidin. 
Değerli
milletvekilleri…
ERTUĞRUL
KÜRKCÜ (İzmir) – Siktir! 
NURETTİN
YAŞAR (Malatya) – Terbiyeli ol! Hayvan herif!
BAŞKAN
– Sayın Kürkcü…
(Adıyaman
Milletvekili Adnan Boynukara’nın HDP sıralarına yürümesi) 
ADNAN
BOYNUKARA (Devamla) – Ne söyledin? Ne söyledin?
(AK
PARTİ sıralarından bir grup milletvekilinin HDP sıralarına yürümesi) 
BAŞKAN
– Sayın milletvekilleri…
ENGİN
ALTAY (İstanbul) – Ağzından kaçtı, ağzından kaçtı. Geri alır, geri alır. 
ADNAN
BOYNUKARA (Devamla) – Ne söyledin sen?
BAŞKAN
– Birleşime beş dakika ara veriyorum.
Kapanma Saati: 16.56
İKİNCİ OTURUM
Açılma Saati: 17.23
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 101’inci Birleşiminin
İkinci Oturumunu açıyorum.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Az önce, Meclisi kapatmadan önce, ara vermeden önce, burada
kabul edilemeyecek bir ifade kullanılmıştır. Bu açıdan, 160’a göre kınama
cezası verilmesini talep ediyorum.
BAŞKAN
– Sayın milletvekilleri, ben az önce tutanakları da aldım. Gerçekten, burada
okumaktan hicap ederim, okumayacağım. Dolayısıyla bir önceki oturumda…
Sayın
Kerestecioğlu, buyurun, size de söz vereyim.
FİLİZ
KERESTECİOĞLU DEMİR (İstanbul) – Siz bitirmeden mi vereceksiniz? Siz bir
tamamlasaydınız isterseniz.
X.- DİSİPLİN CEZASI İŞLEMLERİ
1.- İzmir Milletvekili Ertuğrul Kürkcü’ye,
yerinden sarf ettiği bir ifadesi nedeniyle kınama cezası verilmesi
BAŞKAN
– Sayın milletvekilleri, bir önceki oturumda İzmir Milletvekili Ertuğrul
Kürkcü’nün, Adıyaman Milletvekili Sayın Adnan Boynukara’ya karşı yapmış olduğu
davranış, İç Tüzük’ün 160’ıncı maddesinin birinci fıkrasının (3)’üncü bendinde
yer alan “kaba ve yaralayıcı sözler sarf etmek ve hareketler yapmak” kapsamında
olup kınama cezası gerektirmektedir.
Bu
nedenle, İzmir Milletvekili Ertuğrul Kürkcü hakkında İç Tüzük’ün 163’üncü
maddesi uyarınca kınama cezasını teklif ediyorum. Sayın Kürkcü’nün, kendisini
savunma hakkı var.
FİLİZ
KERESTECİOĞLU DEMİR (İstanbul) – Ben bununla ilgili…
BAŞKAN
– Dilerseniz, onun yerine siz savunma yapmak istiyorsanız buyurun.
Buyurun,
size söz veriyorum.
FİLİZ
KERESTECİOĞLU DEMİR (İstanbul) – Bu, savunma değil. Ben onunla ilgili önce söz
alsaydım o zaman yani çok ani bir şey yaptınız. Önceki sözü de değerlendirdiniz
herhâlde.
BAŞKAN
–Buyurun, buyurun siz. Artık savunma olarak verdik.
FİLİZ
KERESTECİOĞLU DEMİR (İstanbul) – Ben onu savunmak olarak yapamam yani onu kendisi
yapar. (AK PARTİ sıralarından gürültüler)
MEHMET
MUŞ (İstanbul) – Savunma olarak konuşamaz ama Sayın Başkan.
BAŞKAN
– O zaman savunma yapmayacaksınız… Ben size ayrıca söz vereyim dedim, siz
“Bitirin.” dediniz.
FİLİZ
KERESTECİOĞLU DEMİR (İstanbul) – Ama böyle bir şey yapacağınızı düşünerek
demedim.
BAŞKAN
– Ben...
BAYRAM
ÖZÇELİK (Burdur) – Oyla, oyla Başkan…
MEHMET
BEKAROĞLU (İstanbul) – Biraz evvel söylenen sözü de şey yapın. Bir hanımefendi
milletvekiline “Oyna” diyor. 
FİLİZ
KERESTECİOĞLU DEMİR (İstanbul) – Evet. 
Biraz
önce söylenen sözü duydunuz mu? 
BAŞKAN
– Duymadım. 
FİLİZ
KERESTECİOĞLU DEMİR (İstanbul) – “Oyna, oyna…”
BAŞKAN
– “Oylayın, oylayın.” dedi efendim. 
FİLİZ
KERESTECİOĞLU DEMİR (İstanbul) – Tamam, peki. 
Şimdi,
Sayın Başkan, siz gerçekten tarafsız bir şekilde yönetmek durumundasınız ve…
BAŞKAN
– Muhakkak. 
FİLİZ
KERESTECİOĞLU DEMİR (İstanbul) – …aynı şekilde tutanak elinizde varsa burada
olan şeyleri ben de okuyorum, siz de okuyorsunuz. Şimdi, ben, vekilimiz adına
burada savunma yapmak durumunda olamam, kendisi kendisini savunabilir ancak
ben, daha öncesinde zaten söz alıp bunun söylenmeyecek bir şey olduğunu ve
düzeltilebilir bir şey olduğunu ifade etmek istiyordum. Ama bunun öncesinde
söylenen “O zaman samanlığa gidin.” sözü, aynı şekilde, söylenmeyecek bir
sözdür. Ertuğrul Kürkcü, Kızıldere’de arkadaşlarını kaybetmiş -Mahir Çayan,
Cihan Alptekin, Ömer Ayna ve başka arkadaşlarını- ve oradan sağ kurtulmuş
birisidir. Bu sözün, “O zaman samanlığa gidin.” sözünün ne ifade ettiğini herkes
bilmektedir. Şimdi, bu kışkırtıcı sözün arkasından ve burada yazan… Aslında
tutanaklara öyle geçmiş ama sözün tamamını sarf etmedi. Yani gerçekten ağzından
kaçan bir şeydi ve gerçekten toplamaya gayret etti ve sustu tamamını, “i” ve
“r” harflerini söylemeden. Ama ne olursa olsun, ne olursa olsun, evet,
söylenmeyecek bir sözdü ve buradan sarf edilmemesi gerekiyordu. Siz, maalesef
hemen kapattınız ve arkasından, burada bu sıralara yürüyen milletvekillerinin
ettikleri sözler de asla kabul edilebilir sözler değildi aynı şekilde ama hep
böyle yapılıyor, onlar tutanağa geçmiyorlar ve aynı hakaretler, aynı küfürler
buradaki erkek milletvekilleri tarafından burada havada uçuştu, söylendi ve
sarf edildi. 
HASAN
BASRİ KURT (Samsun) – Hayır, öyle bir şey olmadı. 
FİLİZ
KERESTECİOĞLU DEMİR (İstanbul) – Ben o nedenle bütün milletvekillerinin ama
kadın milletvekillerinin değil…
HASAN
BASRİ KURT (Samsun) – Küfür falan olmadı o arada, ne küfrü ya, tutanaklara öyle
geçsin diye öyle bir şey söylüyorsunuz. 
FİLİZ
KERESTECİOĞLU DEMİR (İstanbul) – …erkek milletvekillerinin özellikle -evet
Nurettin Bey, maalesef böyle- yüzümüze baka baka, burada bu sözleri zaman zaman
ağızlarından kaçırdıklarını görüyorum; bu, kabul edilebilir bir şey değil. Yani
zaten cinsiyetçi ve ağza alınmaz laflar ediliyor. Bunun ağır bir şey olduğunu
düşünüyorum. Ben bunu düzeltmek için söz almak istemiştim burada. Kalkıp hemen
bunu oylamaya sunmanız, bu şekilde davranmanız, bence, buranın genel kültürüne
çok uygun bir şey değil. Burası çok usturuplu laflar edilen bir Meclis olsa
gerçekten… Bu laf sadece… Üstelik, dediğim gibi, sonunu söylememeye gayret edip
toparlayan, yanımda olduğu için fark ettiğim ve kendisini de uyardığım
arkadaşımız, bu sözü mutlaka geri alırdı. Aslında kendisi de nezaketle davranan
bir insandır, bu şekilde davranmaz ve bunu düzeltirdi. Ben de onun yerine aynı
şekilde bunu bu anlamda düzeltebilirim.
BAŞKAN
– Teşekkür ederim.
FİLİZ
KERESTECİOĞLU DEMİR (İstanbul) – O nedenle, böyle bir şeye kalkışılmamasını
rica ediyorum sizden. 
Dediğim
gibi, herhâlde Adnan Bey’in de bunu kabul edeceğini yani kendi söylediği sözün
de aslında ne kadar derin bir yaraya parmak basan bir şey olduğunu ve ne kadar
sarf edilmez bir şey olduğunu da bir an için düşünmesini temenni ederim. Yani
arkadaşlarını orada kaybetmiş, uzun yıllar cezaevinde yatmış bir insana kalkıp
da bu şekilde bir suçlamada bulunulması ve böyle bir tabirle hitap edilmesi de
aynı şekilde uygun olmayan bir şeydir ve sonrasındaki milletvekillerinin
yaptıkları da aynı şekilde. Maalesef, siz içeri gittiğiniz için onları
işitmediniz Sayın Başkan. 
BAŞKAN
– Teşekkür ediyorum Sayın Kerestecioğlu.
Tabii,
ben başta, size söz veririm dedim ama “sonra” deyince öyle araya kaynadı.
Muhakkak ki söz verecektim ben size.
FİLİZ
KERESTECİOĞLU DEMİR (İstanbul) – Hayır, ben, ne yapacağınızı bu kadar…
BAŞKAN
– Yalnız şunu ifade edeyim: Bazı beyanlar vardır ki ne olursa olsun -bakın
tutanaklara geçmiş- bunları siz de kabul etmezsiniz biz de etmeyiz, mümkün
değildir. 
FİLİZ
KERESTECİOĞLU DEMİR (İstanbul) – Ama yanlış da geçmiş çünkü tamamlamadı o lafı.
BAŞKAN
– Dolayısıyla, bunu burada, bakın, oluş hâliyle ben okuyamadım siz de
okumadınız, okuyamadınız. 
Bu
nedenle, İzmir Milletvekili Ertuğrul Kürkcü’ye kınama cezası verilmesini Genel
Kurula teklif ediyorum: Kabul edenler… Kabul etmeyenler… Kabul edilmiştir.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili
Sibel Yiğitalp ve arkadaşları tarafından, 5 Haziran 2015 tarihinde Halkların
Demokratik Partisinin Diyarbakır İstasyon Meydanı'nda yaptığı mitingde
gerçekleşen ve üzerinden iki sene geçmesine rağmen hâlen davası devam etmekte
olan bombalı saldırıyla ilgili ihmallerin tespit edilmesi ve ihmali olan
kişilerle ilgili soruşturma başlatılması amacıyla 5/6/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 6 Haziran 2017 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Şimdi, Halkların Demokratik Partisi grup önerisi üzerinde aleyhte ikinci ve
son söz Adıyaman Milletvekili Sayın Adnan Boynukara’ya aittir. 
Buyurun
Sayın Boynukara. (AK PARTİ sıralarından alkışlar)
ADNAN
BOYNUKARA (Adıyaman) – Teşekkürler Başkanım.
Öncelikle
o çirkin ifadeyi iade ediyorum. Cinsiyetçi ifadeleri kullanan şahsı HDP grup
yönetimine ve kadın milletvekillerine havale ediyorum. Yanınızda oturan şahsın
ne söylediğini bence iyi dinlemeniz lazım. Ben, ne söylediğimi iyi bilen
birisiyim. Genellikle buradan kimseye sataşmamaya özen gösteriyorum, bildiğim
doğruları, düşüncelerimi açık açık anlatmaya çalışıyorum. Sataşmaktan haz alan
birisi değilim, sataşmam ve kimsenin de bana sataşmasını istemem; hoş bir şey
değil bu. Bunu grup başkan vekillerinin bir gelenek hâline getirmesi lazım.
Kürsüye çıkan herkese söz söylemek hoş bir şey değil. Engin Bey’in güzel bir
ifadesi var: “Taciz” diyor. Burada konuşan bir kişiye sürekli laf atmak taciz
etmektir.
FİLİZ
KERESTECİOĞLU DEMİR (İstanbul) – Bunu Osman Bey’e söyleyin, başkalarına
söyleyin.
ADNAN
BOYNUKARA (Devamla) - Kim yapıyorsa yapsın, ben ayrım yapmıyorum, tüm grup
başkan vekillerine…. Bu, tacizdir; onu ifade edeyim öncelikle. 
Ayrıca,
Sayın Ahmet Davutoğlu’nun o konuda ne söylediği internet sitelerinde açık açık
duruyor, merak edenler bakabilir. 
5
Haziran günü meydana gelen terör saldırısında hayatını kaybedenleri tekrar
rahmetle anıyorum. Olayın seyrine ilişkin ifadelerimi kullanmıştım. 
Değerli
milletvekilleri, 5 Haziran günü meydana gelen olay bir terör saldırısıdır.
Türkiye açısından önemli olan: Seçim sürecini sabote etmeyi, etkilemeyi
amaçlayan bir terör saldırısı. Terör örgütlerinin bu tür saldırılarının hedefi
serbest seçimlerdir, siyasi işleyiştir, sivil siyasetin alanını daraltmaktır,
demokratik iradeyi sakatlamaktır, demokratik meşruiyete gölge düşürmektir; tüm
bunların doğal sonucu olarak siyaset dışı unsurlara alan açmaktır, kaosu egemen
kılmaktır. Evet, terör tam da budur. Terörizm bu amaçlarına sadece terör
saldırılarıyla ulaşmaz. Terör karşısında aklıselim parçalanmışsa, akıl
kundaklanmışsa terör bu amaçlarına ulaşabilir. Bunun için ortak bir aklıselim
zeminine ihtiyacımız var. 
Değerli
milletvekilleri, bölgemizde yeni denklemlerin kurulmak istendiği bir zaman
dilimindeyiz. Devletlerin terör örgütleriyle direkt ilişki kurmasına şahit
oluyoruz. Terör örgütlerine silah vermenin alenileştiği bir dönemdeyiz. Bu
vesileyle, 5 Haziran saldırısını gerçekleştiren, bugünlerde ise organize
edenlerce misyonunun tamamlandığı değerlendirilerek ortadan kaldırılmak istenen
DAİŞ terör örgütüne değinmekte yarar var. DAİŞ’i bilmek için geçmişe bakmakta
fayda var. Afganistan’ın işgaliyle birlikte Sovyetler Birliği’nin yıkılışı ve
soğuk savaşın bitişi süreci başladı. Bu süreçte Müslüman halkların nabzı
Afganistan cihadına toplandı. Bunun üzerinden hem “İslami terör” kavramı
üretildi hem de Müslüman toplumlara dönük psikolojik, siyasi ve ekonomik
deneyler hayata geçirildi. Irak’ın işgaliyle birlikte Şii denklem de bu sürece
dâhil edildi. 1990’lı yıllarda ortaya çıkan Taliban ve sonrasında organize
edilen El Kaide, işte bu süreçlerin sonucunda ortaya çıkartılmış terör
örgütleridir. El Kaide’ye yüklenen anlam, Afganistan ve Pakistan’ı kaosa
sürüklemekti. Afganistan’ın 11 Eylül sonrası işgaliyle başlayan bu deneyin
sonuçları Orta Doğu’ya taşındı ve daha kaotik bir denklemle test edildi. “DAİŞ”
ise bu deneyin kod adıdır. Evet, DAİŞ, Müslüman halkların yaşadığı
coğrafyaların işgal süreçlerinde işgalcilerin deneyimleriyle organize ettikleri
asimetrik savaşın son ürünüdür; üretim modeli itibarıyla, kullanıma elverişli,
bölgeye ve bölge insanına zarar verme kapasitesiyle bir gladyo örgütüdür. Bu
örgüt, bölge dışındaki bütün unsurlara fayda sağlamış ve hareket alanı
açmıştır. Netice itibarıyla bir maymuncuk rolü üstlenmiştir. Bu nedenle,
“gladyo” koduyla anlamaya çalışırsak, Baas kadroları, Maliki-Beşar desteği ve
küresel istihbarat örgütlerinin katkılarıyla organize edilen bir terör
örgütünden bahsediyoruz. Ebu Gureyb Cezaevini, cezaevinde yapılanları ve bir
gece cezaevinin kapısının açılıp izin verilen firarın arkasındaki gücü görmeden
DAİŞ’i anlamak mümkün değil. 100 ülkeden 50 bine yakın kişinin terör örgütüne
nasıl, hangi yöntemlerle ve hangi yönlendirmelerle katıldığını ortaya koymadan
DAİŞ’i çözmek ve sahibini ortaya koymak zor. Elbette, yoktan üretilen toplama
bir örgütten bahsetmiyoruz; önce bu örgütü üretecek zemin oluşturuldu, sonra
yönlendirmelerle bu örgüt biçimlendirildi. 
Sayın
milletvekilleri, soğuk savaş döneminin tüm birikimlerini taşıyan Baas
partilerinin ve sosyalist örgüt artıklarının işlevsizleştiği süreçte, DAİŞ, bu
parti ve örgütlerin işlevlerini güncelleyerek sahiplendi. Bu terör örgütüne iki
farklı rol yüklendi: Bölgede halka dayalı doğal değişim süreçlerinden rol
çalmak ve olası kontrol dışı düzen kurulmasının önüne geçmek. Kendini dünyanın
sahibi gibi konumlandıran güç, Orta Doğu’daki devletleri, halkları bu örgüt
üzerinden formatladı. Hiç kimsenin üstün gelmeyeceği kaotik bir denklem için
terörün en organize örnekleri sergilendi. Bu kirli politikanın özeti, kriz
bölgeleri oluşturma, sivil tahribatlarla Moğol usulü dehşet salma, buna tepki
olarak ortaya çıkan muhalefeti daha radikaliyle bölüp işgali meşrulaştıracak
yeni terör unsurları peydahlamadır ve ortaya çıkan bu kaosla süreci zamana
yayarak sağlıklı bir düzenin kurulmasını engellemektir. İşte küresel gücün DAİŞ
üzerinden yürütmek istediği kirli ve kanlı politikanın özeti bu. 
Değerli
milletvekilleri, bu analizden sonra “Peki, Türkiye?” diye bir soru sorulabilir.
Türkiye, ortaya konulmak istenen bu fotoğrafı bozan ve kurulmak istenen
denklemi boşa çıkartmaya çalışan ülkedir. Bu denklemi bozmaya çalıştığı için
Türkiye hedefteydi. Kendilerinin yol verdiği küresel teröristleri yakalayıp
cezaevine koyduğu ve sınır dışı ettiği için hedefteydi. Bu kirli politikalara
ayna tuttuğu için hedefteydi. Şunu unutmayalım ki terörü ve kaos politikalarını
bölgemize ve sınırlarımıza yığanları caydıracak en etkili yol kendi iç
çelişkilerindeki olumsuzlukları tetiklemektir. Bunu yapacak olan ise terörün ne
olduğunu bilen, terörün her türüyle mücadele eden, terörün oluşturduğu acıyı
yaşayan Türkiye’dir. Çünkü Türkiye, var olan sorunların, adı ne olursa olsun
terör örgütlerini desteklemekle değil, halkın değişim taleplerinin doğal
demokratik süreçlerin işletilmesiyle çözüleceğine inanmaktadır. Çünkü asıl
olan, küresel sisteme gönüllü muhbirlik yapmak, gönüllü kulluk yapmak değil,
onların kirli ve kanlı politikalarına ayna tutmaktır. Türkiye'nin bu
pozisyonunu koruması ve sürdürmesi önemlidir. 
Evet,
Türkiye yani bizler, hepimiz hep birlikte ateşin söylemeye çekindiğini
söylediğimiz zaman terör örgütleri ve onların sahiplerini bozabiliriz.
Birbirimize laf atıp aklıselimi kaybettiğimiz an ise onların ekmeğine yağ
sürmüş oluruz çünkü olan biteni genel bir perspektifle ele almazsak dar bir
anlayışa mahkûm olur ve bunun içinde boğuluruz. Bu yaklaşımın da halkımızı,
ülkemizi ve siyasetimizi körleştirmekten başka yapacağı hiçbir şey yoktur.
Heyetinizi
selamlıyorum. (AK PARTİ sıralarından alkışlar)
BAŞKAN
– Teşekkür ediyorum. 
OSMAN
AŞKIN BAK (Rize) – Sayın Başkanım, bir sataşma vardı demin, onu düzelteyim. Laf
atmak bir sanattır, herkes bunu yapamaz efendim. Tutanaklara geçsin.
ENGİN
ALTAY (İstanbul) – Sataşmak ritüeldir, taciz başka bir şeydir. 
OSMAN
AŞKIN BAK (Rize) – Laf atmak bir sanattır. 
ENGİN
ALTAY (İstanbul) – Bununki taciz.
OSMAN
AŞKIN BAK (Rize) – Değil efendim, değil; sanattır bu. Tutanaklara da geçmiştir.
BAŞKAN
- Halkların Demokratik Partisi Grubu önerisini…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, grup önerisinin oylanmasından önce bir yoklama
talebimiz var efendim.
BAŞKAN
- Halkların Demokratik Partisi Grubu önerisinin oylamasından önce Cumhuriyet
Halk Partisinden bir toplantı yeter sayısı talebi var. 
Sayın
Altay, Sayın Tanrıkulu, Sayın Aydın, Sayın Yedekci, Sayın Bekaroğlu, Sayın
Yarkadaş, Sayın Gürer, Sayın Bektaşoğlu, Sayın Tarhan, Sayın Özdiş, Sayın Arık,
Sayın Hürriyet, Sayın Çiçek, Sayın Özdemir, Sayın Sarıhan, Sayın Tümer, Sayın
Çamak, Sayın Sayın Turpcu, Sayın İrgil, Sayın Akkaya.
Toplantı
yeter sayısı talebi için 20 milletvekilinin rızasını aradık, imzasını aldık. 
Yoklama
için üç dakika süre veriyorum.
Süreyi
başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur.
Birleşime
yirmi dakika ara veriyorum. 
Kapanma Saati: 17.43
ÜÇÜNCÜ OTURUM
Açılma Saati: 18.03
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ (Tekirdağ)
-----0-----
BAŞKAN – Sayın
milletvekilleri, Türkiye Büyük Millet Meclisinin 101’inci Birleşiminin Üçüncü
Oturumunu açıyorum.
III.- YOKLAMA
BAŞKAN – Halkların Demokratik Partisi
grup önerisinin oylamasından önce istem üzerine yapılan yoklamada toplantı
yeter sayısı bulunamamıştı. 
Şimdi yoklama işlemini tekrarlayacağım.
Yoklama için üç dakika süre veriyorum.
(Elektronik
cihazla yoklama yapıldı)
BAŞKAN – Toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili
Sibel Yiğitalp ve arkadaşları tarafından, 5 Haziran 2015 tarihinde Halkların
Demokratik Partisinin Diyarbakır İstasyon Meydanı'nda yaptığı mitingde
gerçekleşen ve üzerinden iki sene geçmesine rağmen hâlen davası devam etmekte
olan bombalı saldırıyla ilgili ihmallerin tespit edilmesi ve ihmali olan
kişilerle ilgili soruşturma başlatılması amacıyla 5/6/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 6 Haziran 2017 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Halkların Demokratik Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- CHP Grubunun, Grup Başkan Vekilleri
İstanbul Milletvekili Engin Altay, Ankara Milletvekili Levent Gök ile Manisa
Milletvekili Özgür Özel tarafından, 31 Mayıs 2017 tarihinde Şırnak ili Uludere
ilçesi Şenoba Tugay Komutanlığından kalkan AS-532 Cougar tipi helikopterin
kalkışından kısa bir süre sonra yüksek gerilim hattına takılarak düşmesinin
araştırılması amacıyla 5/6/2017 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 6 Haziran 2017 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
6/6/2017
Türkiye Büyük Millet Meclisi Başkanlığına
Danışma
Kurulu 6/6/2017 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.

 Engin
Altay 
 İstanbul
 CHP
Grup Başkan Vekili
Öneri:

İstanbul
Milletvekili Grup Başkan Vekili Engin Altay, Ankara Milletvekili Grup Başkan
Vekili Levent Gök ile Manisa Milletvekili Grup Başkan Vekili Özgür Özel
tarafından, “31 Mayıs 2017 tarihinde Şırnak ili Uludere ilçesi Şenoba Tugay
Komutanlığından kalkan AS-532 Cougar tipi helikopterin kalkışından kısa bir
süre sonra yüksek gerilim hattına takılarak düşmesinin araştırılmasının
amacıyla 5/6/2017 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin (1253 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak 6/6/2017 Salı günlü
birleşimde sunuşlarda okunması ve görüşmelerinin aynı tarihli birleşimde
yapılması önerilmiştir. 
BAŞKAN
– Sayın milletvekilleri, salonda bir uğultu var, lütfen derin bir sessizlik
bekliyoruz. 
Cumhuriyet
Halk Partisi grup önerisi lehinde ilk söz İstanbul Milletvekili Dursun Çiçek’e
aittir.
Sayın
Çiçek, buyurun. (CHP sıralarından alkışlar) 
Sayın
milletvekilleri, lütfen uğultuyu keselim. Sayın hatibi kürsüye davet ettim.
ENGİN
ALTAY (İstanbul) – 13 şehidin hatırına uğultuyu kessinler lütfen.
BAŞKAN
– Buyurun Sayın Çiçek.
DURSUN
ÇİÇEK (İstanbul) – Sayın Başkanım, yüce Meclisi sevgi ve saygıyla selamlıyorum.

“31
Mayıs 2017 günü Genelkurmay Başkanlığı internet sitesinde yayınlanan bir
haberle birlikte, Türk milleti acı bir kazayla sarsılmıştır. Söz konusu
internet açıklamasında “31 Mayıs 2017 Çarşamba günü Şırnak Şenoba Tugay
Komutanlığından kalkış yapan ve içinde 13 personelin bulunduğu Cougar tipi
helikopter, kalkıştan kısa bir süre sonra -ilk alınan bilgilere göre- yüksek
gerilim hattına takılması sonucunda 20.55 sularında kaza kırıma uğramıştır.
Olayla ilgili inceleme devam etmektedir.” denilmektedir. 
Şimdi,
bu kazayla ilgili olarak sözlerime başlarken öncelikle, başta bu kazada şehit
olan silah arkadaşlarımızı, askerlerimizi ve diğer şehitlerimizi saygıyla,
sevgiyle selamlıyorum; gazilerimize acil şifalar diliyorum, ailelerine sevgiler
saygılar sunuyorum. 
BAŞKAN
– Sayın milletvekilleri, uğultuyu keselim lütfen. 
ENGİN
ALTAY (İstanbul) – 13 şehide saygıları yok.
DURSUN
ÇİÇEK (Devamla) – Türkiye Büyük Millet Meclisinin verdiği yetki kapsamında
geçmişte terörle mücadele etmiş tabur komutanı olarak, Şırnak’taki söz konusu
havaalanından, helikopter pistinden yüzlerce kez uçmuş bir milletvekili olarak
seslenmek istiyorum. 
Bu
Cougar tipi helikopterler Fransa’da imal edilen ve 1995 yılından itibaren Türk
Silahlı Kuvvetleri envanterine giren, sonra ortak imalatla sayısı artan bir
helikopter tipidir ve uçuş ekibi 2 pilot ve 1 teknisyen olmak üzere 3 kişiden
oluşmaktadır. 
Açık
kaynaklarda kazayla ilgili olarak yer alan bilgilere göre ve görgü tanıklarına
göre kalkıştan üç dakika sonra, bir patlama sesiyle yere düşen helikopterle
birlikte olay bölgesinde elektrikler kesilmiştir. 
Yaşanan
bu acı kazadan sonra kamuoyunda çeşitli iddialar gündeme gelmiştir.
Helikopterde engel tanıma sistemi neden yoktu? Pilot neden emniyetli irtifaya
yükselmeden düz uçuşa geçti? Bölgenin engebeli yapısı, teröristlerin yarattığı
tehdit nedeniyle düşük irtifa ve gece uçuşları bölgede bir noktada zorunlu hâle
gelmiştir. Helikopterlerde engel tanıma sisteminin bulunmaması ile yüksek
gerilim hatlarında uçak ikaz kürelerinin olmaması acı kazanın temel fiziki
nedeni olarak görülmektedir.
Türk
Silahlı Kuvvetleri bünyesinde kullanılmaya başlanan adı geçen helikopterlerle
ilgili olarak ilk zayiat, 1997 yılında PKK terör örgütünün füze saldırısıyla
gerçekleşmiştir. İkinci zayiat ise 2003 yılında, Isparta’da yine yüksek gerilim
hattına takılması nedeniyle oluşmuş, 50’den fazla vatan evladı bu iki kazada
şehit olmuştur. 
Millî
Savunma Bakanlığının aynı konuda yaptığı açıklamada, 2010 yılında 172
helikopter için engel tanıma sistemi takılması çalışmalarına başlandığı ancak
yedi yıldır bu ihalenin tamamlanamadığı acı gerçeğiyle karşı karşıyayız. Değeri
yaklaşık 35 bin dolar olan bu cihazın temin edilmemesi, yedi yıldır
helikopterlere takılmaması bu kazaların temel fiziki nedenidir. Eğer bu
cihazlar takılmış olsaydı, yüksek gerilim hattına yaklaşan helikopterin pilotunu
sesli ve görüntülü olarak ikaz edecek ve bu kaza ortadan kalkacaktı. Bu konuda
Sayın Başbakanın açıklamaları vardır. Başbakan yaptığı açıklamada konuyu
özetlemiş ve doğrudan alım için, ihalesiz alım için talimat verdiğini
vurgulamıştır. 4 Haziran 2017, Başbakanın ifadeleri: “Tabii bu kazaların
olmaması gerekir. Bu bahsettiğimiz engel tanıma sistemi uzun yıllardır,
haklısınız, savunma sanayisinin gündeminde olmuş, birkaç sefer de ihale
yapılmış, iptal edilmiştir. Bunun sebebi, bürokrasi ve firmaların kendi
aralarında sonuca rıza göstermemesinden kaynaklanan anlaşmazlıklardır. Bunların
hiçbiri bahane olamaz.” diye Başbakan vurgulamaktadır. 
Helikopter
neden alçaktan uçuyordu? İşte bu noktada sayın vekillerimin dikkatini çekmek
istiyorum. Biliyorsunuz, İkinci Dünya Savaşı’ndan sonra ABD ile Rusya’yı PKK ve
yandaşları konusunda bir araya getiren bir dış politikanın mimarıyla karşı
karşıyayız. Suriye’deki PKK uzantıları konusunda bu iki süper gücü nasıl bir
araya getirdik? Bu, hepimizin sorgulaması gereken bir dış politika zafiyetidir.
İşte bu politikanın bir gereği olarak, bu başarısızlığın bir gereği olarak
başta ABD olmak üzere, terör örgütü PKK’nın uzantılarına temin edilen güdümlü
uçaksavar füzeler ve uçaksavar silahlar ne yazık ki pilotlarımızı, helikopterlerimizi
büyük ölçüde tehdit etmektedir, bu tür kazalara sebep olmaktadır. İşte, bu
nedenle, değişik rotalardan uçuş, alçak uçuş -ki tespiti zor olsun diye- ve
gece uçuşları bir noktada bu tehdide karşı kaçınılmaz hâle gelmiştir. Bir F16
pilotunun eğitimi için 4 milyon lira harcayan bir ülke ve 80 milyon dolara uçak
alarak Cumhurbaşkanlığına tahsis eden bir ülke, bu varlıkta olan bir ülke,
nasıl olur da 35 bin dolarlık bir cihazı yedi yıl temin edemez, bunu
vicdanlarınıza sunuyorum. 
Ayrıca,
kamuoyunda kaza nedenleri arasında sayılan Hükûmet tarafından OHAL kapsamında
Türk Silahlı Kuvvetleri içinde emir komuta birliğini ihlal eden düzenlemelerin,
pilot açığı ve görev yoğunluğundan kaynaklanan sorunların, helikopterlerin
kullanım yoğunluğuyla birlikte ortaya çıkan bakım ve idame zafiyetleri ile
metal yorgunluğunun mutlaka detaylı araştırılması gerekmektedir. Bu konuda kaza
kırım heyetinin ve idari tahkikat heyetinin çalışmaları devam etmektedir. Bu
çalışmaların mutlaka Mecliste değerlendirilmesi ve önümüzdeki dönemde benzer
kazaların olmaması için dikkate alınması gerekmektedir. Acı kazayla birlikte
bölgede incelemeler yapan idari tahkikat heyeti ile kaza kırım heyeti
tarafından oluşacak heyetlerin raporları araştırmanın temel girdileri olarak,
delilleri olarak ele alınacaktır. 
Türkiye’de
huzur ve güveni sağlamak maksadıyla zor şartlarda canı ve kanı pahasına görev
yapan şehitlerimizi bir kez daha sevgi ve saygıyla selamlıyoruz. Milletçe
onlara ve ailelerine olan vefa borcumuzu ödemek adına, Türkiye Büyük Millet
Meclisi olmak üzere, yetkili kurumları Türkiye Büyük Millet Meclisi
Başkanlığına sunduğumuz kanun teklifinin bir an önce yasalaşması için bir kez
daha göreve davet ediyoruz.
Ülkemizde
terör sorununun çözümü ve sona erdirilmesi benzer elim kazaların ve acı
kayıpların önlenmesi için millî iradenin kalbi olan, beyni olan Türkiye Büyük
Millet Meclisinin daha etkin bir görev üstlenmesi, başta kahraman şehitlerimize
ve tüm Türkiye’ye olan vicdani ve hukuki borcumuzdur. 
Bu
konuda Sayın Milliyetçi Hareket Partisi Genel Başkanımızın 1 Haziran 2017’de
yaptığı açıklama da bu doğrultudadır. Açıklamanın başlığında “Şenoba’dan
Türkiye'nin üzerine düşen çığ kaldırılmalıdır.” demektedir Sayın Bahçeli ve
açıklamasında “Sık sık meydana gelen ve evlatlarımızın şehadetine neden olan
helikopter kazaları milletimizin kafasında soru işaretlerine yol açmış,
kuşkuları artırmıştır.” diyen Bahçeli sözlerini şöyle sürdürmüştür. “Bu
itibarla, her ihtimal de hesaba katılarak, her iddia dikkate alınarak Şırnak
Şenoba’dan Türkiye'nin üzerine düşen çığ kaldırılmalı, bundan sonra benzeri
keder verici, milletin vicdanlarını heder eden vakaların yaşanmaması için
gerekli tedbirler alınmalıdır.” diye vurgulamaktadır Sayın Bahçeli. 
Şimdi,
bu çerçevede, 23’üncü Jandarma Sınır Tümen Komutanı Tümgeneral Aydoğan Aydın ve
ilk kadın Jandarma Komutanımız Yarbay Songül Yakut’la birlikte 13 askerimizin
şehit olduğu, tüm Türkiye’yi derin üzüntüye boğan kazanın olmasına neden olan
zafiyetlerin tek tek tespit edilmesi, bu konudaki raporların incelenmesi, varsa
ihmali ve kusuru olanların belirlenerek gerekli önlemlerin alınması ve benzer
kazaların önlenmesi amacıyla Anayasa’nın 98’inci ve Meclis İçtüzüğü’nün 104 ve
105’inci maddeleri gereğince Meclis araştırması açılmasını yüce Meclisten arz
ve talep ediyoruz.
Saygılarımla.
(CHP ve MHP sıralarından alkışlar) 
BAŞKAN
– Teşekkür ediyoruz.
Önerinin
aleyhinde ilk söz Tokat Milletvekili Yusuf Beyazıt’a aittir.
Buyurun
Sayın Beyazıt. (AK PARTİ sıralarından alkışlar) 
YUSUF
BEYAZIT (Tokat) – Muhterem Başkanım, değerli milletvekilleri; Şırnak’ta yüksek
gerilim hattına takılarak düşen helikopter kazasıyla ilgili Meclis araştırması
açılmasına dair Cumhuriyet Halk Partisinin vermiş olduğu grup önerisi üzerinde
grubum adına söz almış bulunmaktayım. Bu vesileyle heyetinizi saygıyla
selamlıyorum.
31
Mayıs 2017 Çarşamba günü, Şırnak Şenoba 48’inci Hudut Tugay Komutanlığında
denetleme ve akabinde iftar programı yaptıktan sonra Şırnak 23’üncü Jandarma
Sınır Tümen Komutanlığına dönmek üzere kalkan Cougar tipi helikopter, kalkışından
takriben üç dakika sonra, saat 20.55’te, bölgede bulunan yüksek gerilim
hatlarına takılarak düşmüştür. Bu elim kazada Tümen Komutanı Tümgeneral Aydoğan
Aydın ve 12 kahramanımız şehit olmuştur. Bu mübarek günlerde şehadet
mertebesine ulaşan tüm şehitlerimize Allah’tan rahmet diliyorum, tüm
yakınlarına sabrıcemil niyaz ediyorum; vatanımız, milletimiz, devletimiz sağ
olsun diyorum.
Muhterem
milletvekilleri, ilk yapılan incelemede helikopterin düştüğü alanla yüksek
gerilim hattı arasında yaklaşık 200 metre olduğu belirlenmiştir. Çarpmanın
etkisiyle yüksek gerilim hattındaki tellerin bir kısmının koptuğu, kopan
tellerin bir bölümünün de hattın üzerinde sarktığı tespit edilmiştir. Doğu ve
güneydoğuda füze ve uçaksavar tehdidi nedeniyle helikopterlerin alçaktan
uçmaları ve sık sarp arazilerden kalktıkları için yüksek gerilim tehlikeleriyle
karşılaşmaları mümkündür. Bölgede daha önce yaşanan bu tarz kazaların
neticesinde, Savunma Sanayii Müsteşarlığımız inşallah Helikopter Engel Tespit
Sistemi Projesi’ni bir an önce harekete geçirecektir. Bu konuda Sayın
Başbakanımızın verdiği talimat direkt açık ve kamuoyuna da mal olmuştur. 
Muhterem
milletvekilleri, ben size kazayla ilgili çok ayrıntılı bilgi vermek
istemiyorum. Bu konudaki teknik incelemeler ve araştırmalar özellikle
incelenecek, değerlendirilecek, bunlar daha sonra hem heyetinize hem de
kamuoyunun bilgilerine sunulacaktır ama yakınım olan, dayımın oğlu, kardeş
çocuğu olduğumuz Tümgeneral Aydoğan Aydın hakkında size birkaç kelam etmek
isterim.
Muhterem
milletvekilleri, sizlerin de bildiği gibi Tümgeneral Aydoğan Aydın, Kato Dağı
bölgesinde yapılan terör örgütlerine yönelik operasyonlarda adını sıkça
duyurmuş ve terör örgütleriyle mücadelede pek çok operasyonda yer almış ve
silah arkadaşlarıyla birlikte yapılan operasyonlarda terör örgütlerine ağır
darbeler vurmuştur. Son yapılan Kato Dağı operasyonunda elde edilen silahları
yine kamuoyu ve heyetiniz bilmektedir; 5 ton amonyum nitrat patlayıcı, 719 adet
tip ve çapta silah, 20 adet SPG-9 geri tepmesiz top, 9 adet roketatar, 567 adet
roketatar mühimmatı ele geçirilmiştir. 
Şehit
Tümgeneral Aydoğan Aydın üsteğmenliğinden itibaren bu bölgeyi iyi bilen bir
kardeşimizdi. Okuldan mezun olduktan sonra Özel Kuvvetler Komutanlığında görev
almış ve yine bu bölgede görevler yapmıştır. Daha sonra Kayseri Komando Tugay
Komutanlığı yaptığı esnada, yine bu bölgede tugayıyla beraber hizmet görmüş,
özellikle Sur’da, Silopi’de yapılan çukur faaliyetlerinde ekibiyle beraber
kahramanca mücadeleler içerisinde bulunmuştur. 
Tümgeneral
Aydoğan Aydın’ın, şehit olmadan, Kato Dağı’nda PKK’lı teröristlere yönelik 19
Nisandan bu yana başlatılan ve kendi sevk ve idaresinde bulunan operasyona
devam ettiği sırada bölgede incelemelerde bulunan İçişleri Bakanımız
aracılığıyla Cumhurbaşkanımız Sayın Recep Tayyip Erdoğan’a operasyon hakkında
bilgiler vermiş ve o bölgenin ne kadar önemli olduğunu şu sözleriyle dile
getirip “Terörle mücadele tarihinin erişemediği miktarda silah, mühimmat ve
yaşam malzemesi bulundu. Önümüzdeki günlerde bu mağara sayılarında artış
olacak. Sayın Cumhurbaşkanım, yine bu bölgede teçhizatların bulunmuş olması,
Türkiye genelindeki terörle mücadeleye katkı sağlayacaktır. Buranın
temizlenmesi, Ankara ve İstanbul’da terörün belinin kırılmasında da etki
yapacaktır.” en son tekmilini Cumhurbaşkanımıza vermiştir. 
Ona
“Asker Aydoğan” derlerdi, biliyor musunuz? Neden ona “Asker Aydoğan” derlerdi?
Çünkü askeri çok severdi, başkalarına benzemezdi, gittiği yerde askerle oturur,
onlarla yemek yer, onlarla dertleşirdi. Mehmetçik‘e olan bu sevgisinden dolayı
lakabı “Asker Aydoğan”dı.
Muhterem
milletvekilleri, buradan özellikle şunun altını çizmek istiyorum: O, alçak
gönüllülüğüyle, fedakârlığıyla, vatanseverliğiyle, yiğitliğiyle,
kahramanlığıyla bu milletin tamamının gönlünde, vicdanında yer almıştır. Hele,
Şırnak’tan gelen, orada yaşayan kardeşlerimizin ağıtlarına, gece aynı anda
oraya gitmiş bir kardeşiniz olarak tanık oldum ve yine bir vesileyle bu
kardeşimize, bu şehit kardeşimize Allah’tan rahmet diliyorum. 
Muhterem
milletvekilleri, orada onunla beraber Amasyalı Piyade Uzman Çavuş Hakan’ı,
Manisalı Başçavuş Fevzi’yi, Amasyalı Pilot Üsteğmen Abdulmuttalip’i, Osmaniye
Kadirli’den Pilot Yüzbaşı Serhat Sığınak’ı, Pilot Uzman Onbaşı Zeki Koç’u,
Albay Oğuzhan Küçükdemir’i, Albay Gökhan Peker’i, Jandarma Yarbay Songül
Yakut’u, İstihbarat Binbaşı Koray Onay’ı, yine, Yüzbaşı İlker Acar’ı, Piyade
Yüzbaşı Nuri Şener’i, Kıdemli Piyade Başçavuş Mehmet Erdoğan’ı bu vesileyle yâd
ediyor, Allah’tan rahmet diliyorum.
Aydoğan’ın
daha üsteğmenken o bölgede olduğu sırada yazdığı, kamuoyuna da mal olan
“Hankeye Ağıt” şiirini sizlerle paylaşmak istiyorum muhterem milletvekilleri:
“Doksan kişiydik biz o gün/ Aç, susuz, uykusuz/ Nasır tutmuş ayaklarla,
yürüyorduk kaygusuz/ Sis, çamur, kanla, terle, üzerindeydik bulutların/ Ayrım
Hanke Yaylasında yeşerirken umutlarım/ Soğuk namlular elimizde, yürüyorken
dağlara/ Şehitlerden selam geldi, savaşan tüm sağlara/ Uzaklarım yakınlaştı,
inancımla davamla/ Uyan Hanke geliyorum, heybetimle, havamla.”
Muhterem
kardeşlerim, yine, olayın olduğu gece Ahmet İyimaya ağabeyimizin yazdığı bir
dörtlüğü de sizinle paylaşmak istiyorum: “İnsan suretinde bir vatansın Paşam/
Kana doymayan cihan utansın Paşam/ Öyle bir cesaret timsali oldun ki/ Şu acı
günlerde can katansın Paşam!”
Muhterem
milletvekilleri, bu olay başladığından beri bizlerden ilgisini ve alakasını
esirgemeyen, ta eve kadar ailesiyle birlikte gelen, başta Cumhurbaşkanımıza,
Başbakanımıza, Ana Muhalefet Partisi Genel Başkanımıza, Milliyetçi Hareket
Partisi Genel Başkanımıza, tüm bakanlarımıza, milletvekillerimize,
Genelkurmayda görev almış tüm komutanlarımıza, ta Şırnak’tan öbek öbek kalkıp
gelen, orada yaşayan vatandaşlarımıza, Tokat’ımızdan, Niksar’ımızdan,
Turhal’ımızdan bizim acımızı paylaşmak üzere Ankara’ya gelen bütün kardeşlerimize
bu vesileyle şükranlarımı ifade etmek istiyorum ve vatan sağ olsun, devletimiz,
milletimiz var olsun diyorum. Bayrağımızın ilelebet dalgalanmaya devam etmesini
diliyorum.
Heyetinizi
saygıyla selamlıyorum. (AK PARTİ ve MHP sıralarından alkışlar) 
BAŞKAN
– Teşekkür ediyorum Sayın Beyazıt.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet
Aydın’ın, Şırnak’ta helikopter kazasında şehit olan Tokat Milletvekili Yusuf
Beyazıt’ın kuzeni Tümgeneral Aydoğan Aydın başta olmak üzere tüm askerleri
şükranla ve minnetle yâd ettiğine ilişkin konuşması
BAŞKAN
– Bir kez daha, bu elim kazada şehit düşen, aynı zamanda Yusuf Beyazıt’ın da
kuzeni olan kahraman Tümgeneral Aydoğan Aydın başta olmak üzere tüm
şehitlerimizi bir kez daha buradan rahmetle, şükranla, minnetle yâd ediyoruz.
Ruhları şad olsun, mekânları cennet olsun.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri
İstanbul Milletvekili Engin Altay, Ankara Milletvekili Levent Gök ile Manisa
Milletvekili Özgür Özel tarafından, 31 Mayıs 2017 tarihinde Şırnak ili Uludere
ilçesi Şenoba Tugay Komutanlığından kalkan AS-532 Cougar tipi helikopterin
kalkışından kısa bir süre sonra yüksek gerilim hattına takılarak düşmesinin araştırılması
amacıyla 5/6/2017 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 6 Haziran 2017 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi grup önerisi lehinde ikinci söz Erzurum Milletvekili
Kamil Aydın’a aittir.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Saygıdeğer Başkan, değerli milletvekili arkadaşlarım;
Cumhuriyet Halk Partisinin vermiş olduğu araştırma önergesi üzerine konuşmak
maksadıyla Milliyetçi Hareket Partisi Grubu adına söz almış bulunmaktayım. Yüce
Meclisinizi saygıyla selamlıyorum.
Değerli
milletvekilleri, malumunuz, uluslararası ilişkilerde herkesçe bilinen en temel
kural, demokratik bir hukuk devletinin iki büyük önceliğinin olmasıdır. Bu
önceliklerden bir tanesi güvenliktir, diğeri ise refahtır. Fakat bu iki önemli
öncelikli kuralın kendi içerisinde bir hiyerarşisi söz konusu olduğunda, inanın,
güvenlik refahın önünde telakki edilir, güvenlik daha öncelikli olur. Bunu
önceleyip başarıyla uygulayan ülkelere baktığımızda gerçekten güvenlikli, her
türlü riski alıp ülkenin birlik ve beraberliğini korumayı başaran ülkeler
olduklarını görürken bunu uygulamayan ülkelere de baktığımızda hâllerinin
pürmelal olduğuna ve hatta yerle yeksan olmakla yüz yüze geldiklerine de
tanıklık etmekteyiz. 
Bunu
somutlaştırmak gerekirse bir örnekle, yaşadığımız dünya konjonktüründeki siyasi
bir örnekle güncelleştirmek gerekirse bir taraftan baktığınızda, ABD’nin ve
İsrail’in güvenlik adına neredeyse tüm dünya coğrafyasını mücadele alanı ilan
edip güvenliğini riske taşıyacak en küçük olayı dahi ciddiye alırken diğer bazı
ülkelerdeyse neme lazımcılığın hâkim olduğunu görmekte ve en basit bir terör
olayı karşısında dahi zaafa düşüp ülkenin yerle yeksan hâline geldiğine
tanıklık etmekteyiz. O hâlde, “önce can sonra canan” mantığıyla güvenliğimizi
önceleyip en kritik ve en küçük risk ihtimalini bile ciddiye alarak güvenlik
konseptimizi uygulamaya koymalıyız. 
Bu
anlamda, Türkiye ağır ve bir o kadar da meşakkatli bir terörle mücadele
sürecinden geçmektedir. Neden? Çünkü ülkenin, ahtapot misali çok kollu bir
terör sarmalıyla karşı karşıya kaldığını görmekteyiz. Bir yandan DHKP-C, PKK,
YPG, PYD, IŞİD ve FETÖ gibi terör örgütlerinin hain tuzakları ve eylemleri, öte
yandansa NATO üyesi sözde müttefik ülkelerin son zamanlarda dış politikada
Türkiye’yi yalnızlığa itme ya da izolasyona tabi tutma örneğinde net bir
şekilde görmekteyiz. Çünkü bunu yaparak Türkiye’nin başına musallat olmuş terör
örgütlerine moral ve motivasyon sağlamaya çalışmaktadır. 
Böyle
bir sıkıntılı ruh hâli içerisinde, 31 Mayıs 2017 günü, Şırnak Şenoba Tugay
Komutanlığından kalkış yapan AS 532 Cougar tipi helikopter kalkıştan kısa bir
süre sonra yüksek gerilim hatlarına takılarak düşmüş ve 13 kahraman askerimiz
şehit olmuştur. Ben, sırası gelmişken, bütün bu şehitlerimize yüce Yaradan’dan
rahmet, cennetiâlâda mekân ve kederli ailelerine ve yüce Türk milletine de
başsağlığı diliyorum. Bizleri büyük bir eleme boğan bu acı kazanın nedenleri
konusunda en doğru yorum ancak kaza kırım raporunun açıklanmasından sonra
yapılabilir. Bu bilimsel bir gerçektir, kırım raporunun çıkması önceliklidir.
Bu bir genel prensiptir aynı zamanda. Fakat bir kazanın bazen birden fazla
nedenin oluşmasıyla vuku bulduğunu da bilmekteyiz, buna da tanıklık ettiğimiz
vakidir. 
Teknolojinin
bu denli geliştiği dönemlerde meydana gelen kazalar genellikle insan faktörüyle
açıklanmaktadır. Artık, böylesine bir kazayı sadece insan faktörüyle açıklamak
gerçekten orada verdiğimiz şehitlerimizin ruhaniyetine de saygısızlıktır.
Dolayısıyla, benden önceki konuşmacılar belki kısmen değindiler ama biz bu
kazanın iki boyutlu ele alınıp incelenmesinden yanayız: Birincisi; evet, insani
faktörler de konuşulmalı ama teknolojik aksaklıklar, teknolojik donanımların
eksikliklerini de gündeme getirmek zorundayız. Bunlara birkaç örnekle açıklama
getirmek gerekirse bakın, o kadar çok yönlü bir teknolojik gereksinim söz konusu
ki bu tür araçlarımızda, bunlardan ilk akla gelenlerden bir tanesi,
alacakaranlıkta kullanılan güneş gözlükleri çok önemli, onu kullanan teknik
kapasite çok önemli. 
Yine,
teknik bağlamlı ikinci önemli bir husus ise uyarıcı sistemlerin olmaması. Bu konuda
çok çeşitli spekülasyonlar var. Nedir? Efendim, ihale edilmiş de verilmemiş de
fiyatı fazla bulunmuş da ama bir başka şey de bizim bu konuda çok güçlü
kurumlarımız var. Gerçekten -birazdan değineceğiz- ASELSAN’ımız var, efendim,
ROKETSAN’ınımız var, HAVELSAN’ımız var, TUSAŞ’ımız var, gibi. Bunlarda bu tür
bir uyarıcı sistem üretme imkânına kısa bir sürede sahip olmamız gerekiyor. 
Diğer
önemli bir teknik ihtiyaç ise kayan harita sisteminin olmayışı, kullanılmayışı.
Biliyorsunuz, teknik olarak donanımlı araçlar kullanıyoruz hepimiz. “GPS
sistemi” dedikleri sistem aynı şekilde helikopterler için de söz konusu
olabilir yani helikopter kalktığında pilotumuza o havadaki engel olabilecek her
türlü oluşumları görüntülü bir şekilde verecek, uyarısını yapacak. 
Diğer
önemli bir teknik donanım noktasında olması gereken aygıtımız da
zenginleştirilmiş yer yakınlık sistemi. Bu da aynı şekilde, yine dağ mı
çıkıyor, tepe mi çıkıyor, engebe mi var, tel mi çıkacak, ne çıkacaksa onu sesli
olarak pilota bir mesaj olarak, bir uyarı olarak gönderdiği basit bir sistemden
bahsediyoruz. 
Tabii,
bunların hiçbiri olmadı. Ne oldu? Yüksek gerilim hattına takıldık. Ben bunu bir
uzman kişiden dinledim, bir emekli generalin kendi ifadesiyle, referansım odur:
“Bu gerilim hatlarında balonlar olur...” Ben de öylece öğrenmiş oldum. Bu
balonların hikmeti nedir acaba? Görüntüyü, dikkati dağıtmak için yani salt bir
kablo değil, onu net bir şekilde, çok sistematik, çok ciddi bir yapı olduğunu
ifade etmek için… Ama güneydoğuda bunlar -o generalin ifadesiyle söylüyorum- bu
balonlar yüksek gerilim hatlarında yok, güvenlik amacıyla takılmakta
zorlanılmış. Şimdi, burada Enerji Bakanlığının gerçekten bunu bir an önce
düzenleyip… Türkiye’nin her yerinde olan gerilim hatlarındaki o balonların o
bölgelerde bir an önce olmasında yarar var diye düşünüyorum. Şayet yoksa “Bu
gerilim hatlarının tepesine fosforlu boya kullanılarak bir şeyler yapılabilir.”
diyor uzmanlar, ben söylemiyorum ya da çakar ışıklar var sürekli sinyal
gönderen deniz fenerlerinde olduğu gibi. Bu tür basit teknolojilerle de belki
bu tür kazalarımız, yüreğimizi yakan bu büyük can kayıplarımız
engellenebilirdi. 
Bu
uyarıları niye yapıyoruz? Değerli milletvekilleri çünkü ne olur, gözü açık
olmak zorundayız, güvenliğimizi öncelemek zorundayız. Bakın, sürekli
konuşuyoruz, sürekli eleştiriyoruz; yüzlerce tırlık çok ağır mühimmat silah
sınırımızın hemen ötesine sevk edildi, değil mi? PYD’ye, YPG’ye silah yardımı
yapıldı. Sanıyor musunuz ki bu silahlar çok sıradan, basit silahlar, bunlar çok
sofistike, gerçekten çok modern silahlar. Yarın öbür gün, Allah korusun -en
büyük endişemiz o değil mi, onun için itiraz etmiyor muyuz- sınırın bu
tarafına, PKK’ya bir şekilde geçerse bu silahlar… Bu tür kazaların daha ağırına
maruz kalmadan bir an önce bu tedbirlerin alınması lazım. 
Saygıdeğer
milletvekilleri, insan faktörüne gelince; bu kazadan çıkaracağımız önemli bir
ders de insan faktörünü dikkate almak. Gerçekten, Türk Silahlı Kuvvetlerimiz
FETÖ operasyonundan sonra büyük bir güç kaybına uğradı. Özellikle tecrübeli
pilot sayımızda bir azalma var ve bu arkadaşlarımız, bu yavrularımız, bu
kardeşlerimiz yoğun mesai stresi içerisindeler. 
Bakın,
burada “İnsanın yaşaması en doğal hakkıdır.” diyoruz, değil mi? Ama görevi bir
insanı yaşatmak olan birilerinin yaşama hakkı daha kutsaldır. Dolasıyla biz
burada öyle tasarruf tedbiri falan filan demeden bu Silahlı Kuvvetler
mensuplarımızın her türlü ihtiyaçlarının giderilmesi için elimizden gelen her
türlü fedakârlığı yapmak zorundayız. Aksi takdirde, Sayın Paşamızın, rahmetli
Paşamızın ifade ettiği gibi, yine hemşehrisi astsubay Cavit Cihan Özlü’ye,
korumasını yapan bir kardeşimize diyor ki: “Cavit, sen helikoptere binme. Sen
dün gece nöbetteydin, yeni geldin.” Bu çok önemli bir anekdot. 
(Mikrofon
otomatik cihaz tarafından kapatıldı) 
KAMİL
AYDIN (Devamla) – Müsaade ederseniz bitirmek istiyorum. 
BAŞKAN
– Tamamlayın lütfen. 
KAMİL
AYDIN (Devamla) – Gerçekten beni inciten… Yani, o şehitlerimize üzüldüğüm kadar
bu diyalog da beni çok derinden sarstı. Komutan ile yaveri arasında geçiyor bu
diyalog -Yusuf Bey bizatihi duymuştur büyük bir ihtimalle- komutan diyor ki:
“Cavit, sen gelmiyorsun.” Cavit teçhizatını giyinmiş, komutanı neredeyse o da
-yaveri- yanında olacak. “Hayır evladım, senin dün gece de nöbetin vardı. Sen kalıp
dinleniyorsun, ben yalnız gidiyorum.” diyor ve o Cavit, o anı yaşadığına lanet
okuyor “Keşke ben sormadan binseydim.” diyor. 
Ben
de diyorum ki bu kürsüden, vicdanım rahatsız olarak söylüyorum ki keşke bir
yetkilimiz de Aydoğan Paşa’ya “Paşam, kırk gündür sen burada mücadele
veriyorsun, canın çıktı, postalını çıkarmadın. Sen bugün dinlen, yarın git.”
diye söyleseydi belki bunu yaşamamış olacaktık. 
Duygusallığımı
bağışlayın diyorum, hepinize saygılar sunuyorum. (MHP ve AK PARTİ sıralarından
alkışlar) 
BAŞKAN
– Teşekkür ediyorum. 
Cumhuriyet
Halk Partisi grup önerisi aleyhinde ikinci ve son söz Bilecik Milletvekili
Halil Eldemir’e aittir. 
Buyurun
Sayın Eldemir. (AK PARTİ sıralarından alkışlar)
HALİL
ELDEMİR (Bilecik) – Sayın Başkanım, değerli milletvekilleri; Cumhuriyet Halk
Partisinin İç Tüzük’ün 19’uncu maddesi gereğince vermiş olduğu grup önerisi
aleyhine söz almış bulunuyorum. Bu vesileyle sizleri, sizlerin nezdinde de aziz
milletimizi saygıyla selamlıyorum. 
CHP
grup önerisi, 31 Mayıs 2017 tarihinde Şırnak ili Şenoba Tugay Komutanlığından
kalkan Cougar AS 532 tipi helikopterin kalkışından kısa bir süre sonra yüksek
gerilim hattına takılarak düşmesinin araştırılması amacıyla verilmiştir.
Öncelikle,
bu kazada kaybetmiş olduğumuz askerlerimize Cenab-ı Allah’tan rahmet,
yakınlarına sabırlar diliyorum, milletimizin başı sağ olsun.
Değerli
milletvekilleri, bu kazayla ilgili olarak kaza kırım ekibinin rapor çalışmaları
devam etmektedir. Raporun tamamlanmasından, Genelkurmay Başkanlığımızın ve
Millî Savunma Bakanlığımızın soruşturmalarının tamamlanmasından önce bir Meclis
araştırması yapılmasını takdirlerinize bırakıyorum. 
Bu
vesileyle tekrar şehitlerimize Allah’tan rahmet diliyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyoruz.
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Grup önerimizin oylamasından önce bir yoklama talebimiz
vardır Sayın Başkan.
BAŞKAN
– Mesajınız alınmıştır efendim.
Toplantı
yeter sayısı arayacağım oylamadan önce.
Sayın
Altay, Sayın Aydın, Sayın Tarhan, Sayın Sertel, Sayın Demir, Sayın Karadeniz,
Sayın Bektaşoğlu, Sayın Gürer, Sayın Hürriyet, Sayın Akın, Sayın İrgil, Sayın
Arslan, Sayın Kuyucuoğlu, Sayın Tanal, Sayın Yiğit, Sayın Çiçek, Sayın Turpcu, Sayın
Tüzün, Sayın Demirtaş, Sayın Yüksel.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri
İstanbul Milletvekili Engin Altay, Ankara Milletvekili Levent Gök ile Manisa
Milletvekili Özgür Özel tarafından, 31 Mayıs 2017 tarihinde Şırnak ili Uludere
ilçesi Şenoba Tugay Komutanlığından kalkan AS-532 Cougar tipi helikopterin
kalkışından kısa bir süre sonra yüksek gerilim hattına takılarak düşmesinin
araştırılması amacıyla 5/6/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 6
Haziran 2017 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
3.- AK PARTİ Grubunun, Genel Kurulun çalışma gün ve saatleri ile gündemdeki
sıralamanın yeniden düzenlenmesine; 6, 13 ve 20
Haziran 2017 Salı günkü birleşimlerinde sözlü soruların görüşülmemesine;
bastırılarak dağıtılan (11/16) esas numaralı Gensoru Önergesi’nin 12 Haziran
2017 Pazartesi günkü gündemin "Özel Gündemde Yer Alacak İşler"
kısmının 1’inci sırasına alınarak Anayasa’nın 99’uncu maddesi gereğince gündeme
alınıp alınmayacağı hususundaki görüşmelerinin aynı günkü birleşimde
yapılmasına ve 485 sıra sayılı Kanun Tasarısı’nın İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi 
Sayı:496  6/6/2017
Türkiye Büyük Millet Meclisi Başkanlığına
Danışma
Kurulu 6/6/2017 Salı günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasına arz ederim.
 Mehmet
Muş
 İstanbul

 Grup
Başkan Vekili
Öneri:
Bastırılarak
dağıtılan 485 sıra sayılı Kanun Tasarısı’nın kırk sekiz saat geçmeden gündemin
"Kanun Tasarı ve Teklifleri ile Komisyonlardan Gelen Diğer İşler"
kısmının 1’inci sırasına, yine bu kısımda bulunan 415 sıra sayılı Kanun
Tasarısı’nın ise yine bu kısmın 2’nci sırasına alınması ve diğer işlerin
sırasının buna göre teselsül ettirilmesi;
Genel
Kurulun, haftalık çalışma günlerinin dışında 12, 16, 17, 18 ve 19 Haziran 2017
Pazartesi, Cuma, Cumartesi ve Pazar günlerinde saat 14.00'te toplanarak bu
birleşimlerinde gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesi;
6,
13 ve 20 Haziran 2017 Salı günkü birleşimlerinde sözlü soruların görüşülmemesi;
6
Haziran 2017 Salı günkü (bugün) birleşiminde 485 sıra sayılı Kanun Tasarısı’nın
görüşmelerinin tamamlanmasına kadar;
7
Haziran 2017 Çarşamba günkü birleşiminde 471 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
8
Haziran 2017 Perşembe günkü birleşiminde 362 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
Bastırılarak
dağıtılan (11/16) esas numaralı Gensoru Önergesi’nin 12 Haziran 2017 Pazartesi
günkü gündemin "Özel Gündemde Yer Alacak İşler" kısmının 1’inci
sırasına alınarak Anayasa’nın 99’uncu maddesi gereğince gündeme alınıp
alınmayacağı hususundaki görüşmelerinin aynı günkü birleşimde yapılması ve bu
birleşimde 366 sıra sayılı Kanun Tasarısı’na kadar olan işlerin görüşmelerinin
tamamlanmasına kadar;
13
Haziran 2017 Salı günkü birleşiminde 368 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
14
Haziran 2017 Çarşamba günkü birleşiminde 370 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
15
Haziran 2017 Perşembe günkü birleşiminde 373 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
16
Haziran 2017 Cuma günkü birleşiminde 375 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
17
Haziran 2017 Cumartesi günkü birleşiminde 379 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
18
Haziran 2017 Pazar günkü birleşiminde 384 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
19
Haziran 2017 Pazartesi günkü birleşiminde 389 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
Yukarıda
belirtilen birleşimlerinde gece 24.00'te günlük programın tamamlanamaması
hâlinde günlük programların tamamlanmasına kadar çalışmalarını sürdürmesi;
485
sıra sayılı Kanun Tasarısı’nın İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması;
Önerilmiştir.



485 Sıra
  Sayılı
Sanayinin
  Geliştirilmesi ve Üretimin Desteklenmesi Amacıyla Bazı Kanun ve Kanun
  Hükmünde Kararnamelerde Değişiklik Yapılmasına
Dair Kanun
  Tasarısı
(1/837)




BÖLÜMLER


BÖLÜM
  MADDELERİ


BÖLÜMDEKİ
  MADDE SAYISI




1. BÖLÜM


1 ila 18’inci
  maddeler arası


18




2. BÖLÜM


19 ila 40’ıncı
  maddeler arası
(19 uncu
  maddeye bağlı ek maddeler: 32,33,34,35,36,37,38 dâhil)


28




3. BÖLÜM


41 ila 64’üncü
  maddeler arası
(58’inci
  maddeye bağlı ek maddeler:3,4,5 ile 60’ıncı maddeye bağlı geçici maddeler;
  13,14,15,16
dâhil)


29




4. BÖLÜM


65 ila 90’ıncı
  maddeler arası
(79 uncu
  maddeyle ihdas olunan 4/Ç ve 4/D maddeleri dâhil)


27




TOPLAM MADDE
  SAYISI


102





BAŞKAN
– Adalet ve Kalkınma Partisi grup önerisi lehinde ilk söz Kırıkkale
Milletvekili Ramazan Can’a aittir.
Sayın
Can, buyurun. (AK PARTİ sıralarından alkışlar)
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
Grup
önerimizde 485 sıra sayılı Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı var; 102 madde, 4 bölümden oluşuyor. Tabii, bu kanun
tasarısına muhalefetin itiraz ettiği yönler var. Hep beraber burada müzakere
edeceğiz ve muhalefet de itirazlarını burada serdedecek ama Genel Kurul da bir
karar verecek. Kamuoyunu yakından ilgilendiriyor. İnşallah, muhalefetin de
katkılarıyla bu yasa tasarısını burada kanunlaştıracağız. 
Yine,
grup önerimizde 415 sıra sayılı Filistin Hükûmeti ile Türkiye Cumhuriyeti
Hükûmeti arasındaki uluslararası sözleşmenin gündemin 2’nci sırasına alınmasını
öneriyoruz Genel Kurulun takdirleriyle. 
Ayrıca,
6, 13, 20 Haziran Salı günleri sözlü soruların görüşülmemesini öneriyoruz. 
Mutat
çalışma günlerine ilaveten 12 Haziran Pazartesi, 16 Haziran Cuma, 17 Haziran
Cumartesi, 18 Haziran Pazar ve 19 Haziran Pazartesi günlerini çalışma günleri
olarak grup önerisi olarak Genel Kurulun takdirlerine öneriyoruz.
Ayrıca,
12 Haziran Pazartesi günü Tarım Bakanımızla ilgili bir gensoru önergesi var,
onu da Genel Kurulun takdirlerine sunuyor, grup önerimizin kabulünü Genel
Kurulun takdirlerine sunuyor, tekrar hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum. 
Önerinin
aleyhinde ilk söz İstanbul Milletvekili Filiz Kerestecioğlu’na aittir. 
Sayın
Kerestecioğlu, buyurun. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, bu getirmek istediğiniz kanun tasarısıyla ilgili olarak
aslında şerhlerimizi koyduk ve bunun Türkiye'nin aleyhine, Türkiye’deki
insanların aleyhine, yaşam alanlarımız aleyhine bir kanun tasarısı olduğunu
ifade ettik. Bunu daha fazla da tartışacağız zaten. Bununla ilgili sözlerimizi
saklı tutuyoruz. 
Belki
biliyorsunuz belki bilmiyorsunuz, artık takip etmekten de vazgeçmiş
olabilirsiniz ancak dün, Grup Başkan Vekilimiz Sayın İdris Baluken’in duruşması
görüldü. 
İdris
Baluken’i 30 Ocak tarihinde oy birliğiyle tahliye eden mahkeme heyetinin
başkanı tahliyenin hemen ardından Ankara’ya üye hâkim olarak atanıp tenzilirütbe
edilmişti. Dün ise 8 Mayısta görülen ikinci duruşmada tutukluluğunun devamına
muhalefet eden üye hâkim ile 30 Ocakta tahliye kararı veren son üye hâkimin de
ceza mahkemesine çeşitli sebeplerle gittiğini öğrenmiş bulunuyoruz. Yani
heyetteki, İdris Baluken’in tutuksuz yargılanması için muhalefet eden tüm
hâkimler tasfiye edilmiş oldular. Yargılanan kişinin bir milletvekili olduğu
düşünüldüğünde, yedi aylık bir yargılamada tüm heyetin değişmesinin ardından
hâlen “Hükûmet yargıya müdahale etmiyor, yargı bağımsız.” demek en basit
terimiyle aklımızla alay etmektir. Üç aydır tedavisi yapılmadan cezaevinde
tutulan, hakkındaki iddialara ilişkin tüm deliller toplanmış olan grup başkan
vekilimizin böylesi hukuksuzca cezaevinde tutulmasının tek izahı siyasi iktidarın
yargı yoluyla partimizi baskı altında tutmasıdır. Bu davada gerçekten, Türkiye
tarihinde bir ilk yaşanmıştır, ilk defa bir yargılamada üç üye de baktığı
dosyadan alınmış veya ayrılmak zorunda kalmıştır. Açık bir siyasi müdahale
vardır. Hükûmetin yargıya müdahalesinin en açık örneğiyle karşı karşıyayız. AKP
“Parti kapatmaya karşıyız.” diyor, evet, böyle söylüyorsunuz ancak gördüğünüz
gibi, tüm siyasetçilerimize karşı yürütülen soruşturmalarla fiilî olarak
partimiz kapatılmaya çalışılıyor. Yargıyla menfaat uğruna bu kadar fütursuzca
oynamak bu ülkedeki herkesin geleceğiyle oynamaktır. Bugün hangi pozisyonda
bulunursanız bulunun adil bir yargıya hepinizin ihtiyacı olacak. İfade
özgürlüğü, yargı bağımsızlığı ve örgütlenme hakkı gibi temel değerleri terk
ettiniz, biliyoruz fakat aynı sıraları paylaştığınız milletvekillerini talimat
vererek sıkıyönetim mahkemelerinden beter mahkemeler yoluyla rehin tutmuş bir
iktidar olarak tarihe yazılacağınızın da farkında mısınız merak ediyorum.
Herhâlde Sayın Cumhurbaşkanı da bugün AKP Başkanı olarak Halit Narin’in sözüne
artık atıf yaparken bunların farkındadır.
Mahkemelerin
rehin siyaseti yetmiyormuş gibi yargılamalar sırasında doğrudanlık, yüz yüzelik
ilkesi de ihlal ediliyor. Eş başkanlarımız ve milletvekillerimizin 200’ün
üzerinde duruşması görüldü ve bunların büyük bir kısmına SEGBİS’le katıldılar.
Mayıs başı itibarıyla SEGBİS üzerinden duruşmalara katılmayacaklarını
belirttiler, duruşmalarda bulunma taleplerini mahkemelere ilettiler fakat
mahkemelerce bu talepleri reddediliyor. 
Arkadaşlar,
bir mahkemede yargılanıyorsunuz ve size deniliyor ki: “Hayır, mahkemeye
gelemezsin sen, SEGBİS üzerinden katılman gerekiyor.” Onların fiziken katılma
taleplerini çeşitli gerekçelerle reddetmeleri, Avrupa İnsan Hakları Sözleşmesi’ne,
Avrupa İnsan Hakları Mahkemesi kararlarına ve Yargıtay 16. Ceza Dairesinin,
SEGBİS sistemini doğrudanlık, yüz yüzelik ilkesine aykırı bulan kararlarına
asla uymamaktadır. 
Geçtiğimiz
günlerde Eş Genel Başkanımız Selahattin Demirtaş’ın, mahkemede bulunma talebi,
dikkatinizi çekiyorum, yargılamayı sürüncemede bırakacağı gerekçesiyle
reddedildi. Mahkemede kendini savunmak, yüz yüze savunmak yargılamayı
sürüncemede bırakmakmış. Bu, yargılama tarihi adına, adil yargılanma adına bir
utanç vesikasıdır. Hem suçla cezaevine at hem de kendini savunmasını engelle. 
HDP’ye
karşı ikili, hatta çoklu bir hukuk söz konusu. Kimi vekillerimizi siyasi
faaliyetlerini sürdürürken gözaltına alıp, zorla, uçakla, helikopterle
mahkemeye götürüyorlar; tutuklu vekillerimiz “Mahkemede konuşmak istiyoruz.”
diyorlar, onlara da “Hayır, sizi götürmeyiz.” diyorlar. 
Mecliste,
miting meydanlarında konuşmalarını önlemek için cezaevine aldınız da bu kadar
mı korkuyorsunuz? Demirtaş’ın mahkemelerde söyleyeceği birkaç sözden bu kadar
mı korkuluyor? Gerçekten bunun cevabını merak ediyoruz arkadaşlar. 
Selahattin
Demirtaş’ın Mersin’de görülen davaya katılma talebi de mekân haricinde bir
farkı olmayan SEGBİS sistemiyle yapılabileceği için reddedildi. Yani mahkemede
olmakla uzaktan görüntülü bağlanmanın bir farkı yokmuş. Aranızda hukukçu
milletvekilleri var. Kendiniz yargılandığınızda bir gün aynı şeyleri
söyleyebilecek misiniz acaba? Peki o zaman neden koskoca adalet sarayları
yaptınız? İnsanlar o alışveriş merkezlerine benzeyen ve hiçbir şekilde aslında
adalete erişimi sağlayamadıkları adalet mekânlarını neden yaptığınızı da
soruyor. Yaptığınız o mekânlarda vekillerimiz neden yüz yüzelik ilkesiyle
duruşmalarda bulunamadıklarını ve böyle yargılanmadıklarını soruyorlar. Bizler
de soruyoruz. Bir gün bunların adalete cevabını sizler de vereceksiniz. 
İşte
bu aklımızla, mantığımızla dalga geçercesine alınan kararlarla
milletvekillerimiz rehin tutuluyor. Demirtaş, Yüksekdağ, İdris Baluken, Çağlar
Demirel ve diğer tutuklu vekillerimiz mahkemelerde bulunmak istiyor ama
gerçekle yüzleşmekten korkuyorsunuz ve reddediyorsunuz. Türkiye mahkemelerinde
hukuk ayak altındayken, AYM’nin Balyoz davasında yargılanan milletvekilleri
için verdiği emsal kararını hâlen vekillerimiz için uygulamaması ve Avrupa
İnsan Hakları Mahkemesinin sessiz bekleyişi de uluslararası hukukun
kurumlarının büyük krizidir aslında. 
Bir
konuya daha özellikle değinmek istiyorum. Olağanüstü hâlin tek gerekçesinin
muhalif kesimleri baskı altında tutmak olduğundan artık hiçbir kuşkumuz olmasa
da bir kez daha sormak isterim: Olağanüstü hâl süreci lanse ettiğiniz gibi
darbe teşebbüsünde bulunan kişilere yönelik mi devam ediyor, yoksa Hükûmete
yönelik her türlü eleştiriyi bastırmak için mi? Çünkü görüyoruz ki darbe
soruşturmasında yargılanan askerler AKP kurmaylarının kefil olmasıyla serbest
bırakılırken STK’ların hazırladığı çocuk haklarına ilişkin raporlar mahkûm
ediliyor. Şakran Cezaevine ilişkin örneğin, çocuk istismarına yönelik bir rapor
yayınlanmıyor, yayınlanması yasaklanıyor. Çocuk İstismarıyla Mücadele
Derneğinin -ÇİMDER- raporunun kamuoyuyla paylaşılması, Adalet Bakanlığı
tarafından OHAL gerekçesiyle yasaklanıyor. İşte aynen “Benim polisim işkence
yapmaz.” Hükûmeti daha. Biz bunların örneklerini çok gördük. “Benim cezaevimde
ihlal olmaz.” Çocuklar bağırıyor orada arkadaşlar; duyuyor musunuz bilmiyorum
ama çocuklar bağırıyorlar, istismardan söz ediyorlar ve bir kere gidip
görmüyorsunuz, duymuyorsunuz. 
Raporlar
mahkum edilirken -dediğim gibi- darbe zanlıları AKP kurmaylarının kefil
olmasıyla serbest bırakılıyorlar. TBMM Anayasa Komisyonu Başkanı Sayın Şentop
FETÖ’den gözaltına alınan Genelkurmay Askerî Savcısı Hâkim Üsteğmen Eren Şen
için savcıya tanık olarak ifade vermiş, “O FETÖ’cü değil.” demiş ve bunun
ardından takipsizlik kararı verilmiş. Askerî yargı içinde olmak üzere hâkim ve
savcılar arasında FETÖ yapılanmasıyla irtibatlı isimleri Şentop’a aktarmış ve
Şentop da FETÖ’cülerin tasfiyesine yönelik önerilerini 2011 yılından itibaren
Hükûmete iletmiş, bu nedenle de kanun hazırlama sürecinden de dışlanmış.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Sayın Başkan, biraz süre…
BAŞKAN
– Tamamlayın lütfen bir dakikada.
FİLİZ
KERESTECİOĞLU DEMİR (Devamla) – Sayın Şentop’a sormak isterim. Fetullah Gülen
tehlikesinin 2011 yılından beri farkındaydınız. Twitter’dan 2013 yılı sonunda,
nasıl olur da daha fazla “Fetullah Gülen Hoca Efendi’ye Allah’tan acil şifa
diliyorum, geçmiş olsun.” gibi bir “tweet” atarsınız? Bu çelişkiyi bir an için
unutalım, diyelim ki Şentop’un ifadesi doğru. Peki, Şentop’u Fetullah Gülen
yapılanmasıyla mücadele ettiği için dışlayan Hükûmet yetkilileri kimlerdir?
İşte bunlarla ilgili, Darbe Araştırma Komisyonunda hiçbir cevap yok, bunları
kapatıyorsunuz. Ama eğer Türkiye’de ceza yargılamalarında kefalet sistemi
konulduysa, yeniden ortaya böyle bir sistem çıktıysa o zaman biz ifade etmek
isteriz ki bütün vekillerimize bizler kefiliz ve onların derhâl serbest
bırakılması lazım. Onlara oy veren halkımız da onlara kefildir. Bu kefalet
burada da uygulanmalıdır. 
Saygılar
sunarım. (HDP sıralarından alkışlar) 
BAŞKAN
– Teşekkür ediyorum. 
Şimdi
önerinin lehinde ikinci söz, Bursa Milletvekili Hakan Çavuşoğlu’na aittir. 
Sayın
Çavuşoğlu, buyurun. (AK PARTİ sıralarından alkışlar) 
HAKAN
ÇAVUŞOĞLU (Bursa) – Teşekkür ediyorum Sayın Başkanım. 
Sayın
Başkan, değerli milletvekilleri; öncelikle Genel Kurulu saygıyla selamlıyorum. 
Partimiz
grup önerisinin lehinde söz aldım. Grup önerimizle beraber getirmekte olduğumuz
çalışma düzenimizi size açıklamak istiyorum. 
Öncelikle,
485 sıra sayılı Sanayinin Geliştirilmesi ve Üretimin Desteklenmesi Amacıyla
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nı gündemimizin 1’inci sırasına alıyoruz. Toplam 102 maddeden
müteşekkil ve 4 bölümden ibaret olan kanun tasarısı, gerçekten de sanayicimizin
ve üreticimizin yakinen takip ettiği ve bir an evvel yürürlüğe girmesini
beklediği bir tasarıdır. O nedenle, yapılacak görüşmelerde söz alacak bütün
milletvekili arkadaşlarımızın ülkemizin gelişimine katkı sunacak bu kanunla
ilgili yapıcı her türlü önerilerini ve eleştirilerini beklediğimizi ifade etmek
istiyorum. 
Yine,
gündemin 2’nci sırasına, bu defa, 415 sıra sayılı bir uluslararası anlaşma
getirmekteyiz. Filistin’le yapılan bir anlaşmadır bu. Bu anlaşmayı da Genel
Kurulumuzun takdirine sunacağız. 
Aynı
şekilde, önümüzdeki süreçteki çalışma düzenimizle alakalı olarak da haziran
ayının 12, 16, 17, 18… Bu günler, çalışma günlerimizin dışında olan pazartesi,
cuma, cumartesi ve pazar gününe ilişkin çalışmalardır. Bu günlerde de çalışmayı
düzenliyoruz bu önerimizle beraber. 
Yine,
aynı şekilde, 6 Haziran, 13 Haziran ve 20 Haziran Salı günlerinde sözlü
soruların görüşülmemesine ilişkin bir durumu ihtiva etmekte önerimiz. 
12
Haziran Pazartesi günü de Gıda, Tarım ve Hayvancılık Bakanımız Faruk Çelik
hakkında verilen gensoru önergesini görüşeceğiz.
Ben
kısacası izah ettiğim bu önerinin önümüzdeki süreçteki çalışmalar için hayırlı
olmasını temenni ediyor, bu duygu ve düşüncelerle hepinizi saygıyla selamlıyor,
hayırlı iftarlar temenni ediyorum. (AK PARTİ sıralarından alkışlar)
BAŞKAN
– Teşekkür ediyorum Sayın Çavuşoğlu.
Önerinin
aleyhinde ikinci ve son konuşmacı İstanbul Milletvekili Engin Altay.
Buyurun
Sayın Altay. (CHP sıralarından alkışlar)
ENGİN
ALTAY (İstanbul) – Teşekkür ederim Sayın Başkan.
Sayın
milletvekilleri, Genel Kurulu saygıyla selamlıyorum.
AK
PARTİ grup önerisiyle önümüzdeki hafta sizi yoğun bir maraton bekliyor, hep
birlikte. Ne hırsına biliyor musunuz, ne hırsına? Bulimia hastalığı hırsına. Bu
içinizden çıkan Hükûmetin tutulduğu ya da Hükûmetin yakın çevresinin tutulduğu
bulimia hastalığı uğrunaTürkiye Büyük Millet Meclisi bu mübarek dönemde
çalışacak. Çalışsın, çalışmaktan kaçan yok ama hakikaten merak ediyorum, 3, 5
kişiyi zengin etmek için 2003’ün 7’nci ayında Sayın Abdullah Gül tarafından ilk
teklif gelmiş bu Meclise. Hoş, ondan önceki hükûmet tarafından da gelmiş.
Meclis on beş senedir zeytinle yatıp zeytinle kalkıyor. 
Ramazan
Can, Sayın Milletvekilim, biraz önce dediniz ki: “Muhalefetin itirazları var.”
Sayın Can, şu AK PARTİ Grubunun yüzde 80’inin içine bu kanun siniyorsa ben
siyaseti bırakırım. Bizi bırak, sizin milletvekillerinizin itirazı var. (CHP
sıralarından alkışlar) Ege ve Trakya’daki, Marmara’daki AK PARTİ’nin sayın milletvekillerinin
bu işten ne kadar müşteki olduğunu ben biliyorum. Ayıp ya, vallahi ayıp billahi
ayıp ya! (CHP sıralarından alkışlar) 
Bir
şey demiyorum, çoğunluğunuz var, yapabilirsiniz, yapabilirsiniz ama Türkiye'nin
özellikle zeytin sahasındaki illerinden size hiç telefon gelmiyor mu kardeşim?
(AK PARTİ sıralarından “Gelmiyor.” sesleri) Nedir bu hırs, nedir bu hırs?
UĞUR
AYDEMİR (Manisa) – Sanayici bu kanunu bekliyor.
ENGİN
ALTAY (Devamla) – İyi, keyfiniz varsa, eğer bu kanun buradan bir ayda çıkarsa
ben bir şey bilmiyorum. 
CEYHUN
İRGİL (Bursa) – Memleketin yarısı kan ağlıyor.
ENGİN
ALTAY (Devamla) – Biz de elbetteTürkiye Büyük Millet Meclisi İçtüzüğü’nün bize
verdiği bütün imkânları kullanırız. Buradan teklifimizi yapıyoruz. Bu kanunun
içinde müspet konular da var. Bu kanunun -yanlış baktıysam bizim arkadaşlar
beni düzeltsin- 2’nci maddesini çekin, 2’nci maddesini kaldırın, bu kanunu
burada -90 madde- bugün bitirelim, var mısınız?
Peki,
bizim zorumuz ne “90 maddelik kanunun 1 maddesini çekin, bütün desteğimizi
vereceğiz.” diyorsak? Ya, bir düşünün, bunların da bir derdi var belli ki, bir
sıkıntısı var, bu kadar itiraz ettiklerine göre. Daha önce Türkiye Büyük Millet
Meclisinde 6 defa komisyonlara gelip, teklif/ tasarı olarak gelip geri
çekildiğine göre -toplumsal muhalefetten de kaynaklı olarak- ya bir vicdanla,
şu mübarek ayda bir vicdanla, bir samimiyetle, bir hüsnükalple bu meseleye
baksanız ne olur? Yani benim 1 tane zeytin ağacım yok, ben Karadenizliyim. Ama
bakın değerli milletvekilleri, 167 milyon ağaç var Türkiye’de, dünya zeytin
üretiminin yüzde 10’unu karşılıyor bu ülke, kötü mü oluyor ya? 86 milyon
dolarlık zeytin ve zeytin ürünü ihraç ediyoruz. Siz diyorsunuz ki: “Bizi çok
seven, bize bağlı birileri var. Bunlar tesis yapmak istiyor ama tesis de denizi
görsün istiyor. Bunun da tek çaresi zeytin sahaları, kesiverelim gitsin.” 
CEYHUN
İRGİL (Bursa) – Madenci dostları var, madenci arkadaşları.
ENGİN
ALTAY (Devamla) – Madenci, turizmci, şu bu. 
Yani
bu millet size oy veriyor diye bu milletin iyi niyetini bu kadar suistimal
etmeyin, bu milletin hakkını bu kadar gasbetmeyin değerli milletvekilleri,
sizden rica ediyorum. Hükûmet de burada. Sayın Bakan, ne olur o 2’nci madde
çekilse? Yani bir sorun var, bir toplumsal refleksle karşı karşıyasınız. Şimdi
haber geldi, Balıkesir’den 30-40 otobüs Ankara’ya sizi ikna etmek üzere
geliyor. Sayın Bakan, 30-40 otobüs yakıt yakacak, o insanlar yolda telef olacak
yani eza cefa çekecek, sıkıntı çekecek, günah değil mi? 
ATİLA
SERTEL (İzmir) – Bakan burada. 
ENGİN
ALTAY (Devamla) – Nerede?
ÖMER
FETHİ GÜRER (Niğde) – Engin Bey, bakın burada.
ENGİN
ALTAY (Devamla) – Sayın Bakan, sizi seviyoruz. Bu kanunu çekin. Yazık günah, bu
millete yazık. Bakın, 5 Haziran Dünya Çevre Günü yani çevre diye bir faktör
var. Bu Türkiye’ye, bize Cenab-ı Allah her şeyi iki eliyle vermiş. Üç tarafımız
deniz, orman varlığımız, zeytinlik varlığımız, yer altı, yer üstü zenginlik
kaynaklarımız… Yani üç kişiyi zengin edeceğiz diye bu cenneti cehenneme
çevirmeye ne hakkınız var, ben anlamıyorum ya. (CHP sıralarından alkışlar)
Hakikaten yanlış yapıyorsunuz. Siyaset yapıyorsam namerdim, şerefsizim. Bizim
partimizde çevre duyarlılığı çok yüksek, benden çok yüksek arkadaşlar var. Ama
bu toprakları bize yurt edenler bu toprakları gelecek kuşaklara devretmek üzere
bize verdiler, lekesiz, tertemiz, pırıl pırıl verdiler. Şimdi, yandaşlarımızı
zengin edeceğiz diye bu zeytinliklerin talana, yağmaya, ranta, imara açılmasına
sizlerin gerçekten kalpten el kaldıracağınıza inanıyorsam şerefsizim, namerdim.
Ama bir parti aidiyeti içinde, bir parti hiyerarşisi içinde el
kaldırabilirsiniz ama bunun da sorumluluğunu, tarihî sorumluluğunu…
Vicdanınızla, toplumla, Allah’la sizi baş başa bırakmaktan başka bir şans bana
kalmıyor. 
Bu
kanunu görüşen tali komisyon Millî Eğitim, Kültür, Gençlik ve Spor Komisyonu
-benim eski Komisyonumdur- bir rapor yazmış değerli arkadaşlar. Bu raporu yazan
Komisyonun da çoğunluğu AK PARTİ’li. Yazmış, yazmış, “Komisyonumuzun üç konuda
esas komisyona görüş bildirmesini kararlaştırmıştır.” demiş ve görüş bildirdiği
3’üncü konu zeytincilikle ilgili maddelerin tasarı metninden çıkarılması. Hangi
AK PARTİ’ye inanacağız Sayın Bakan? Sanayi Komisyonu mu doğru yapıyor, Millî
Eğitim, Kültür Komisyonu mu doğru yapıyor? Hangi AK PARTİ var, bu kanunun
arkasında hangi AK PARTİ var, merak ediyorum ben. (AK PARTİ sıralarından “Niye
bağırıyorsun?” sesi)
Kardeşim,
rahatsız oluyorsan bak kulis var, git orada çay iç. Burası bağırma kürsüsü. Bu
kürsü bağırmak içindir. Anladın mı? Sen gelip kullanmıyorsun diye kullananlara
laf etme. (CHP sıralarından alkışlar)
Sayın
Bakan, hangi Komisyon? Millî Eğitim, Kültür, Gençlik ve Spor mu, Sanayi ve
Ticaret mi? Hangisi? Sayın milletvekilleri, hangi Komisyon Başkanı daha
vatansever? Hangi Komisyon Başkanı daha çevre duyarlılığına sahip? Hangi
Komisyon Başkanı gelecek kuşaklara bu ülkeyi tertemiz bırakmak konusunda daha
samimi? Hadi bir oylama yapın bunun için bakayım. Kültür Komisyonu mu, Sanayi
Komisyonu mu? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – İkisi de.
ENGİN
ALTAY (Devamla) – Olmaz, yanlış efendim. Adam yazmış, yazmış Sayın Bakan;
“Yanlış.” diyor, “Bu doğru değil.” diyor.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – İkisi de vatansever.
ENGİN
ALTAY (Devamla) – Dolayısıyla tekrar vicdanlarınıza sesleniyorum. 
OSMAN
AŞKIN BAK (Rize) – Hepimiz vatanseveriz Engin Bey, lütfen.
ENGİN
ALTAY (Devamla) - Bu vesileyle –hakikaten bağırmasam iyiymiş- şunu söylemem
lazım: Türk basınına, Türkiye basınına bir sitemim var, basına bir sitemim var.
Genel Kuruldan bunu belirtmek zorundayım. 
Geçtiğimiz
ay içinde… ITUC, ETUC yani bunlar değişik ülkelerdeki sendika konfederasyonları
ve daha önemlisi, TÜRK-İŞ, DİSK, KESK ama HAK-İŞ de var bu sefer… Bu
hükûmetlerin uyguladığı iş ve işlemler, politikalar HAK-İŞ’i bile isyan
noktasına getirmiş. Hükûmeti tebrik ediyorum. Ama benim sitemim basına: Oradan
çekip çekip duruyorsunuz. Basın emekçilerine saygım var, sitemim medya
patronlarına. Türkiye'nin 4 büyük sendikası bir ortak deklarasyon yayımlamış.
Şimdi, deklarasyonu uzun uzun okumaya vaktim yok. OHAL uygulamaları kaynaklı
temel hak ve özgürlüklere yönelik hak gasplarıyla ilgili, uygulamalarla ilgili,
düşünceyi ifade hürriyetiyle ilgili Türkiye'nin içinde bulunduğu hâlin iyi bir
hâl olmadığını, Türkiye’ye yakışmadığını, bundan şikâyetçi olduklarını açık
açık yazmışlar. DİSK dese tek başına “Bunlar zaten Gezici, komünist, şu, bu,
solcu.” dersiniz -solculuk da güzel bir şeydir onu da söyleyeyim- TÜRK-İŞ dese
“Denge korumak için.” dersiniz, KESK yapsa “Aa, bunlar DHKP-C, şu bu.” çamur atmayı
seviyorsunuz, atarsınız.
ALİM
TUNÇ (Uşak) – Niye? Öyle zaten.
ENGİN
ALTAY (Devamla) – E bu HAK-İŞ ne oldu şimdi, HAK-İŞ?
DİSK,
KESK, TÜRK-İŞ sizden ne kadar şikâyetçiyse HAK-İŞ de sizden o kadar şikâyetçi.
(CHP sıralarından alkışlar)
Ey
basın, ey basın, Türkiye'nin medyası; şöyle Türkiye'nin en büyük… 
(Mikrofon
otomatik cihaz tarafından kapatıldı) 
ENGİN
ALTAY (Devamla) – …dört konfederasyonunun ortaya koyduğu bu belgeyi “Haber
değeri yok.” diye düşünen basına da söyleyecek bir söz bulamıyorum. Muhtemelen
benim bu söylediklerimi de vermezler; önemli değil, önemli değil.
Başkanım,
bir teşekkür etmek için…
BAŞKAN
– Tamamlayın lütfen bir dakikada.
MAHMUT
TANAL (İstanbul) – Efendim, Sayın Can’ın meydandan çıkmasını talep ediyorum
efendim!
ENGİN
ALTAY (Devamla) – Ben buradan Hükûmete –biri karşımda, biri arkamda, hangi
Hükûmet bilemedim şimdi- teşekkür ediyorum. Bu 2’nci maddeyi geri çekeceğinize
yürekten inanıyorum. Gelin, Türkiye’ye bir kötülük yapmayın, Türkiye’ye bir
fenalık yapmayın, Türkiye'nin doğasını, çevresini, doğal dengelerini, Allah’ın
kurduğu dengeyi üç kuruş için bozmaya kalkmayın diyorum. 
Genel
Kurulu saygıyla selamlıyorum efendim. (CHP sıralarından alkışlar)
BAŞKAN
– Teşekkür ediyorum.
CEYHUN
İRGİL (Bursa) – Sayın Bakan “Bir tane ağaç kesilirse önlensin, geri çekilsin.”
dediniz; ben söyleyeyim, kesilecek!
BAŞKAN
– Adalet ve Kalkınma Partisi grup önerisini oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz.
BAŞKAN
– …sunmadan önce toplantı yeter sayısı talebi var, o talebi karşılayacağım. 
Sayın
Altay, Sayın Aydın, Sayın Akar, Sayın Sertel, Sayın İrgil, Sayın Karadeniz,
Sayın Bektaşoğlu, Sayın Gürer, Sayın Hürriyet, Sayın Torun, Sayın Akın, Sayın
Arslan, Sayın Demirtaş, Sayın Arık, Sayın Tanal, Sayın Gaytancıoğlu, Sayın
Yiğit, Sayın Özdemir, Sayın Doğan, Sayın Tarhan, Sayın Yalım. 
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve saatleri ile gündemdeki
sıralamanın yeniden düzenlenmesine; 6, 13 ve 20
Haziran 2017 Salı günkü birleşimlerinde sözlü soruların görüşülmemesine;
bastırılarak dağıtılan (11/16) esas numaralı Gensoru Önergesi’nin 12 Haziran
2017 Pazartesi günkü gündemin "Özel Gündemde Yer Alacak İşler"
kısmının 1’inci sırasına alınarak Anayasa’nın 99’uncu maddesi gereğince gündeme
alınıp alınmayacağı hususundaki görüşmelerinin aynı günkü birleşimde
yapılmasına ve 485 sıra sayılı Kanun Tasarısı’nın İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi (Devam)
BAŞKAN
– Adalet ve Kalkınma Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI (Devam)
D) Önergeler
1.- İstanbul Milletvekili
Mehmet Akif Hamzaçebi'nin, (2/1461) esas numaralı 12.04.1991 Tarih ve 3713
Sayılı Terörle Mücadele Kanununda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/99)
Türkiye Büyük Millet Meclisi Başkanlığına
3/11/2016
tarih ve (2/1461) esas numaralı 12/4/1991 tarih ve 3713 sayılı Terörle Mücadele
Kanununda Değişiklik Yapılmasına Dair Kanun Teklifi’m kırk beş gün içinde
komisyonda görüşülmediğinden İç Tüzük’ün 37’nci maddesi gereğince doğrudan
gündeme alınması konusunda gereğinin yapılmasını saygılarımla arz ederim. 

 Mehmet
Akif Hamzaçebi
 İstanbul

BAŞKAN
– İç Tüzük 37 üzerinde, teklif sahibi olarak, katılma dilekçesiyle birlikte,
Kocaeli Milletvekili Fatma Kaplan Hürriyet…
Süreniz
beş dakikadır. 
Buyurun
efendim. (CHP sıralarından alkışlar)
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; Genel Kurulu ve Gazi Meclisimizi saygıyla
selamlıyorum. 3713 sayılı Terörle Mücadele Kanununda Değişiklik Yapılmasına
Dair Kanun Teklifi’miz üzerine söz almış bulunmaktayım. 
Bu
teklifimizin esası, terör örgütlerine karşı verilen mücadelede terörist
silahlarıyla yaralanmış ancak yönetmeliklerden dolayı resmiyette gazi sayılmayan,
görmezden gelinen vatan evlatlarımızla ilgilidir. Öncelikle, kanun teklifimizde
asıl emek sahibi olan Meclis Başkan Vekilimiz Sayın Akif Hamzaçebi’ye bu
konudaki duyarlılığı için gazi sayılmayan vatan evlatlarımız adına teşekkür
etmek istiyorum. (CHP sıralarından alkışlar)
Bu
askerlerimiz bizler daha güvende olalım diye rahat bir yatak yüzü görmeden,
sırtında onlarca kilo ağırlıkla, sevdiğinin sesini aylarca duymadan, “Acaba,
teröristin kurşunu ne yönden gelecek?” korkusunu bir an olsun bile içinden atamadan
dağlarda geziyor, vatanı koruyor, nöbet tutuyor, vatan sevgisi için göğsünü
kurşunlara siper ediyor; kimisinin parmakları eksik, kimisi vücudundaki
şarapnel parçalarıyla, kalbindeki kurşunla hayat mücadelesi veriyor. Bu
insanların kalbindeki kurşun 1 santimetre daha ileriye gitse hepimiz, hepiniz
oturduğunuz koltuklarınızdan şehit taziye mesajları yayınlayıp, Türk Bayrağı’na
sarılı tabutunu sırtlayıp askerî araca bindirecektiniz. 
Bugün
bu kürsüde bütün konuşmacılar şehitlerimizi andı, Allah hepsinden razı olsun,
gani gani rahmet eylesin. Son dönem şehitlerimiz olmak üzere, hepsi dâhil, eğer
şehit olmasalardı, eğer yaralanmış olsalardı ama bu yönetmeliğe takılmış
olsalardı, Türk Silahlı Kuvvetlerinin sağlık yönetmeliğine takılmış olsalardı
ne olacaklardı arkadaşlar, biliyor musunuz? Hiçbir şey olamayacaklardı, gazi
bile olamayacaklardı. Bu vatan evlatlarına şimdi, hepimiz, hepiniz bir cevap
vereceksiniz, ya “Terör örgütleriyle mücadele eden vatandaşlarımız
yaralandıklarında yaralanma yüzdelerine bakmadan gazilik onurlarını vereceğiz.”
diyeceksiniz ya da “Yıllardır böyle gelir, böyle gider bu kervan/Kader böyle ey
insan, ister ağla ister yan!” diyeceksiniz. 
Bu
konuda daha önce araştırma önergesi vermiştik ancak AKP’nin oylarıyla birlikte
ne yazık ki reddedilmişti ancak ardından, AKP Grup Başkan Vekili İlknur İnceöz
bu kürsüye gelerek şunu söylemişti, “Bu konuda çalışmalarımız sürmektedir.”
demişti, ardından Başbakan “7 bakanlığa talimat verdim, bu konu üzerine
çalışıyoruz.” demişti. Altı ay öncesinden bahsediyorum. “Çalışmalar ne
durumda?” diye Maliye Bakanına defalarca sordum ama Bakanın konu hakkında
ufacık bir bilgisi dahi ne yazık ki yoktu, topu Aile Bakanına attı, “Aile
Bakanlığı bu konu üzerinde çalışıyor.” dedi, Aile Bakanına sorduk, Aile Bakanı da
“Benim bu konuda yapabileceğim hiçbir şey yok.” dedi, ardından 684 sayılı KHK
yayımlandı ve “Bu KHK’yla ilgili gaziler arasındaki farklar ortadan
kaldırılmıştır, 19 bin kişi bu haklardan yararlanacaktır.” demişti ama hiçbir
vatan evladı ne yazık ki bu KHK’dan da yararlandırılamadı. Peki, soruyorum
buradan: 19 bin kişi için çıkarılan bu KHK’dan hiç kimse yararlanmadıysa kimdir
bu 19 bin gazi, biz ne zaman 19 bin gazi verdik? Bu KHK sadece 15 Temmuz
gazilerini kapsadı ne yazık ki. O da yetmedi, Savunma Bakanına sordum, Savunma
Bakanı akıllara zarar bir cevap verdi, dedi ki: “15 Temmuzda sokağa çıkanlar
hiçbir hesabı olmayan, vatan sevgisine sahip insanlar, yaralanalım da gazilik
imkânlarından yararlanalım diye sokağa çıkmadılar.” Peki, PKK’yla mücadelede yaralananlar
gazilik haklarından yararlanmak için o kurşunları bilerek mi yedi ya da o
mayınlara bilerek mi bastı? Bundan önce Başbakan grup toplantısında demişti ki:
“Gazilerimiz için TSK’da bir yönetmelik varmış, bu yakışmaz Türkiye’ye
kaldırdım hepsini. 15 Temmuzda yaralananlar tırnağı bile çizilse gazi sayarım.”
dedi ve bir KHK yayımlandı ve o KHK’yla 15 Temmuzda yaralanan herkes gazi
sayıldı. Tırnağı çizilen gazi sayıldı ama ne yazık ki PKK’yla mücadele edip
yaralanan, parmağı kopan, bir sürü şarapnel parçasıyla bugün hayatını devam
ettirmeye çalışan insanlar hâlâ o yönetmeliğe takılıyor ve gazi sayılmıyor. Şu
anda bizi izliyor, birçok vatan evladı bizi izliyor ve hepimize soruyor:
“Bizlere gazi olamazsınız diyen devlet yetkilileri kendi çocuklarının bir parmağına
kaç lira değer biçebilirler? Askere gitmeden önce bu mermilerle yaşıyor
olsaydık bizleri askere alır mıydınız?” diye soruyorlar. İki vatandaşımız mesaj
gönderdi, bir tanesi diyor ki: “Bize terör mağduru diyorlar, ben bir kahraman
Türk askeriyim. Terörist benim düşmanım, ben terörün mağduru değilim devlet
mağduruyum.” diyor vatandaşlarımızdan bir tanesi. 
(Mikrofon
otomatik cihaz tarafından kapatıldı)
FATMA
KAPLAN HÜRRİYET (Devamla) – Toparlıyorum Sayın Başkan, bir dakika rica
edeceğim.
BAŞKAN
– Toparlayın lütfen, tamamlayın.
FATMA
KAPLAN HÜRRİYET (Devamla) – Teşekkür ediyorum.
Bir
diğeri diyor ki: “Keskin nişancı mermisiyle Nusaybin’de vuruldum, mermi 1
milimetre soldan gitse felç olacaktım, bir santimetre yukarıdan gitse kahraman
şehit olacaktım ama şu anda ben hiçbir şeyim.” diyor değerli arkadaşlar.
Gazilik unvanı için yıllardır mücadele ediyorlar. Kalp yarası kurşun yarasından
emin olun daha ağırdır. Gelin, bu vatan evlatlarımızı, bizler için, ülkemiz
için, üzerinde yaşadığımız bu toprakların geleceği için mücadele eden vatan
evlatlarımızı daha fazla yaralamayalım. Yarın, terörle mücadeleden bahsederken
gazi ve şehitlerimizin fedakârca mücadelelerini alnınızın akıyla anlatmak
istiyorsanız bugün bu yasa teklifimize “evet” demelisiniz diyorum, Genel Kurulumuzu
saygıyla selamlıyorum. (CHP sıralarından alkışlar)
BAŞKAN
– Bir milletvekili adına, İstanbul Milletvekili Mehmet Bekaroğlu… 
Buyurun.
(CHP sıralarından alkışlar)
MEHMET
BEKAROĞLU (İstanbul) - Sayın Başkan, değerli milletvekilleri; hepinizi saygıyla
selamlıyorum. 
Sayın
Meclis Başkan Vekili Hamzeçebi, size büyük bir haksızlığı, adaletsizliği
düzeltme fırsatı veriyor. Bence doğrudan gündeme alın bu yasa teklifini. Ne
diyor? Gaziler arasında bir ayrım yapmayalım, ayıptır, günahtır, buna el
kaldırın; desteklemeniz gerekir. 
Değerli
arkadaşlarım, bir devletin, hükûmetin -her neyse- meşruiyeti vatandaşlarına
eşit davranabilmesi, adil davranabilmesiyle mümkündür. Adalet her şeyin temeli,
mülkün de temeli, devletin de. Her şeyin temeli meşruiyet. Bakın, Adalet ve
Kalkınma Partisi Hükûmeti bu anlamda adalet, hak ve özgürlükler, eşitlik,
demokrasiyi geliştirme gibi, hukuk devleti gibi konularda başta, daha kurulduğu
dönemdeki meşruiyetini ya da yönelimini giderek kaybediyor değerli
arkadaşlarım, bunun farkında mısınız? Özellikle 15 Temmuzdan bu yana
uygulanmakta olan olağanüstü hâlin istismar edilmesi, gelişigüzel kullanılması
sonucunda gerçekten Türkiye'de hukuk devleti kavramına artık yer kalmadı.
Değerli arkadaşlarım, evet, biz 15 Temmuzda bir askerî darbe girişimiyle karşı
karşıya kaldık; insanlar öldü, gaziler var. Kimler nasıl yaptı az çok
biliniyor, bunu herkes biliyor. Böyle durumlarda ne yapılacağı da belli. Ne
yapılacağı belli olan şeye niye uymuyorsunuz?
Değerli
arkadaşlarım, dediniz ki “Normal koşullarda bu büyük belayla baş edemeyiz,
olağanüstü hâl istiyoruz.” Bizse dedik ki: Aslında olağanüstü hâle ihtiyaç yok;
biz ne getirecekseniz bu Mecliste destekleyeceğiz, gereğini yapalım. Ama
istediniz, getirdiniz, tamam fakat olağanüstü hâl bütünüyle kanunsuzluk filan
değil ki onun da bir hukuku var, bu hukuka uymak durumundasınız. Bakın, Sayın
Cumhurbaşkanı geçenlerde bir iftar yemeğinde şöyle bir açıklama yaptı, diyor
ki: “Biz Veda Hutbesi’ni uygulasak hiçbir mesele kalmaz.” Arkadaşlar, Veda
Hutbesi’nde diyor ki Peygamber Efendimiz: “Suçlu kendi suçundan başkasıyla
suçlanamaz. Baba oğlunun suçu, oğlu da babasının suçu üzerine suçlanamaz.”
Peki, siz ne yapıyorsunuz? Onlarca örnek var elimde. Bakın, bir tane polis
memuru, tutuklu, FETÖ’den yargılanıyor, tamam. Eşi öğretmen, açığa alınmış ama
herhangi bir FETÖ tutuklaması, suçlaması filan yok. 2 tane çocuğu var, biri 20
aylık, biri 4 yaşında. Ne olacak şimdi? Eğer gerçekten o adam, o polis memuru
FETÖ’cüyse -ki bilmiyoruz, belki de öyledir- peki bu kadının, bu 20 aylık
çocuğun suçu ne olacak? Yanlış söylüyor size Cumhurbaşkanı, yanlış. Acıyın,
acıyın. Hani dedi ya: “Acımayın, acırsanız acınacak hâle gelirsiniz.” Acınması
gerekli olan mağdur olana, haklı olana acıyın ve adaletli davranın değerli
arkadaşlarım. Sizi yanlış yönlendiriyor. 
Bakın,
90’lı yıllara döndük. Türkiye’de gündüz vakti, gece yarısı herhangi bir saatte
insanlar kaçırılıyor. Onlarca insan listesi geldi bize değerli arkadaşlar.
İsimleri okuyabilirim. Kim kaçırdı, ne oldu, devlet yok mu burada? Nerede bu
insanlar? Sunay Elmas, bilmiyorum, FETÖ’cüdür, hangi örgüttür; Mustafa Özgür
Gültekin, Hüseyin Kötüce, Turgut Çapan... Böyle gidiyor bu isimler. 1990’lı
yıllarda yapılırdı bunlar, bir de sizin döneminizde yapılıyor değerli
arkadaşlarım. Nasıl oluyor da bunları görmezsiniz, bunlara eğilmezsiniz?
Bakın,
başka bir şey var. Çok üst düzey bir bürokratınız FETÖ dolayısıyla Silivri
Cezaevinde duruyor. Belki de öyledir, bilmiyorum, henüz iddianame falan ortaya
çıkmamış. Ama Türk Hava Yollarında çalışan oğlunu açığa almışsınız. Ya ne suçu
var bunun arkadaşlar, gerçekten ne suçu var bunun?
Şimdi,
Sayın Bülent Arınç’ın damadı tutuklandı FETÖ’den. Haydi bakalım Sayın Bülent
Arınç’ı da tutuklayın ya da onun emekli maaşını kesin. Böyle saçmalık, böyle
akıl dışılık olur mu değerli arkadaşlarım? 
Bütün
bunların sizler farkındasınız. İnsanın vicdanının bu kadar bütünüyle yok
olması, ortadan kalkması mümkün değil. Bunun farkındasınız. Sesinizi çıkarın
arkadaşlar. Sizi yönetenler yani tepenizdekiler, Cumhurbaşkanı, Başbakan,
bakanlar hiçbir itiraz gelmeyince sanıyorlar ki her şeyi doğru yapıyoruz. Doğru
yapmıyorlar değerli arkadaşlarım. Bunların ahı çıkar, hepinizden çıkar,
susandan da çıkar. Bir yanlışlık yapılıyorsa elinizle düzeltin, öyle mi? Ama
elinizle düzeltmeye gücünüz yetmiyorsa bunun yanlış olduğunu söyleyin. Buna da
gücünüz yetmiyorsa -öyle mi Sayın Aydemir- uzak durun bu yanlışlıktan. Öyle
demiyor mu? Öyle diyor. 
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) - Peki, teşekkür ederim. 
Saygılarımı
sunarım. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Şimdi,
alınan karar gereğince sözlü soru önergeleri ile diğer denetim konularını
görüşmüyor ve gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
Birinci
sırada yer alan, Sanayinin Geliştirilmesi ve Üretimin Desteklenmesi Amacıyla
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ve Millî Eğitim, Kültür, Gençlik ve Spor Komisyonu ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporlarının
görüşmelerine başlıyoruz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Sanayinin Geliştirilmesi ve Üretimin
Desteklenmesi Amacıyla Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/837) ve Millî Eğitim, Kültür, Gençlik ve
Spor Komisyonu ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporları (S. Sayısı:485) (x)
BAŞKAN
– Komisyon? Yerinde. 
Hükûmet?
yerinde.
Komisyon
Raporu 485 sıra sayısıyla bastırıp dağıtılmıştır.
Sayın
milletvekilleri, alınan karar gereğince bu tasarı İç Tüzük’ün 91’inci maddesi
kapsamında temel kanun olarak görüşülecektir. Bu nedenle, tasarı tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Evet,
Sayın Altay, söz talebiniz vardır. 
Buyurun.
ENGİN
ALTAY (İstanbul) – Sayın Başkan, orta yerdeki Anayasa’ya ve yürürlükteki
Türkiye Büyük Millet Meclisi İçtüzüğü’ne göre, biz, an itibarıyla 485 sıra
sayılı Kanun Tasarısı’nı görüşemeyiz. Efendim, Anayasa’nın 121’inci maddesinde
“Olağanüstü hal süresince, Cumhurbaşkanının başkanlığında toplanan Bakanlar
Kurulu, olağanüstü halin gerekli kıldığı konularda, kanun hükmünde kararnameler
çıkarabilir. Bu kararnameler, Resmî Gazetede yayımlanır ve aynı gün Türkiye
Büyük Millet Meclisinin onayına sunulur; bunların Meclisce onaylanmasına
ilişkin süre ve usul, İçtüzükte belirlenir.” hükmü vardır. 121’inci maddenin…
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar, tamamlasın Sayın Altay. 
ENGİN
ALTAY (İstanbul) - …atıfta bulunduğu Türkiye Büyük Millet Meclisi İçtüzüğü’nün
128’inci maddesi de “Anayasanın 121 ve 122 nci maddeleri gereğince çıkarılan ve
Türkiye Büyük Millet Meclisine sunulan kanun hükmünde kararnameler, Anayasanın
ve İçtüzüğün kanun tasarı ve tekliflerinin görüşülmesi için koyduğu kurallara
göre ancak, komisyonlarda ve Genel Kurulda diğer kanun hükmünde kararnamelerle,
kanun tasarı ve tekliflerinden önce, ivedilikle en geç otuz gün içinde
görüşülür ve karara bağlanır.” hükmünü taşımaktadır. 
Şimdi
bu çerçevede, Türkiye Büyük Millet Meclisinde komisyonlarda yirmi gün içinde
görüşülmediği için, Meclisce yine İç Tüzük emrine göre bastırılarak dağıtılan
24 tane kanun hükmünde kararname var. Bunların 5 tanesi kanunlaşmış. Genel
Kurul gündeminde de 16, 17, 18, 19 tane kanun hükmünde kararname var. 
BAŞKAN
– 19 tane.
ENGİN
Altay (İstanbul) - Şimdi, burada Başkanlık Divanı, Başkanlık iki tane sakat iş
yapıyor; birincisi şu…
(Mikrofon
otomatik cihaz tarafından kapatıldı)
ENGİN
ALTAY (İstanbul) -Bu kanun hükmünde kararnamelerin Anayasa’nın 121 ve İç
Tüzük’ün 128’inci maddelerine göre, kırmızı kitabın en başına yazılması lazım.
Kırmızı kitabın kanun teklifleriyle ilgili başlığında… Genel Kurul belki
gündemine hâkim olarak şunu öne alır, şunu arkaya bırakabilir ama Genel Kurul
bunları İç Tüzük’e ve Anayasa’ya aykırı yapamaz. Genel Kurul İç Tüzük’e ve
Anayasa’ya aykırı “Efendim, ben Genel Kurulum, her şeyi yaparım.” mantığı
içinde. 
O
zaman şöyle teklif ediyorum ben: Bu Anayasa’yı ve İç Tüzük’ü yırtıp atalım,
çoğunluk partisi ne istiyorsa o olsun. O da yetkilerini bir kişiye devretsin,
böylece Türkiye sevk ve idare edilsin. 
Sayın
Başkan, böyle bir şey olamaz. Burada, bu kırmızı kitapta, sizin de
belirttiğiniz, Meclisteki 19 kanun hükmünde kararnamenin 1’den başlayarak
aşağıya doğru yazılması lazım, bir. İkincisi: İç Tüzük’ün bu amir hükmüne göre
şimdi bizim kanun hükmünde kararnameleri görüşmemiz lazım. 
Dolayısıyla
yine İç Tüzük’ün 63’üncü maddesi çerçevesince bu konunun diğer siyasi parti
gruplarının anlayışını da ortaya koyarak sonuca ve doğruya bağlanması açısından
bir konunun öne alınması noktasında bir usul tartışması talebim vardır. 
Arz
ediyorum efendim.
BAŞKAN
– Teşekkür ediyorum.
Usul
tartışmasında ısrarınız varsa ben de usul tartışmasını açtırıyorum.
ENGİN
ALTAY (İstanbul) – Var efendim.
MEHMET
DOĞAN KUBAT (İstanbul) – Lehte…
MEHMET
MUŞ (İstanbul) – Lehte…
ENGİN
ALTAY (İstanbul) – Aleyhte…
FİLİZ
KERESTECİOĞLU DEMİR (İstanbul) – Aleyhte…
MEHMET
DOĞAN KUBAT (İstanbul) – Başkanım, bir tutum koysaydınız ortaya. Bir tutum
koyun önce...
ENGİN
ALTAY (İstanbul) – Ya, Başkanı siz yönetmeyin ya!
BAŞKAN
– Bir saniye… Bir saniye Sayın Altay, dinliyorum. Sizi dinledim, o grubu da
dinleyeyim, ne dediğini bir anlayayım.
ENGİN
ALTAY (İstanbul) – Hayır Başkanım, sizi rencide ediyor, ona üzülüyoruz.
BAŞKAN
– Yo, usul tartışmasını açtım ben talebiniz üzerine.
Lehte,
Mehmet Doğan Kubat, Mehmet Muş; aleyhte, Engin Altay, Filiz Kerestecioğlu.
Lehte
ilk söz, Sayın Mehmet Doğan Kubat, buyurun. (AK PARTİ sıralarından alkışlar) 
Süreniz
üç dakikadır.
ENGİN
ALTAY (İstanbul) – Bak oruçlusun, inanmadığın şeyleri söyleme Doğan.
XII.- USUL HAKKINDA GÖRÜŞMELER
1.- 485 sıra sayılı Kanun
Tasarısı’nın görüşmelerinin yapılmasının Anayasa ve İç Tüzük hükümlerine uygun
olup olmadığı hakkında
MEHMET
DOĞAN KUBAT (İstanbul) –Sayın Başkanım, çok değerli milletvekili arkadaşlarım;
sizleri saygıyla selamlıyorum.
Açılan
usul görüşmesinde Sayın Başkanımız… Şu anda grup önerimizle birlikte gündemin
1’inci sırasına alınan “torba kanun” olarak bilinen 102 maddelik kanun
tasarısının görüşmelerine başlayacağız ancak Cumhuriyet Halk Partisi Grup
Başkan Vekilimiz Sayın Altay bunun Anayasa’nın 121 ve İç Tüzük’ün 128’inci
maddesi gereğince görüşülmesinin uygun olmayacağını ileri sürmek suretiyle
görüşmelere devam edilemeyeceği yönünde bir usul görüşmesi açtı. 
Şimdi,
değerli kardeşlerim, Anayasa’nın 119 ila 122’nci maddelerinde olağanüstü
yönetim usulleri düzenlenmiş, net biçimde düzenlenmiş. Buna ilişkin uygulama
hükümleri yine İç Tüzük’ümüzün 126, 127 ve 128’inci maddelerinde; olağanüstü
hâller nasıl ilan edilir, bu dönemlerde hükûmetin KHK çıkarması hangi usul ve
esaslara göre olur, bunlar Mecliste nasıl görüşülür; bunların hepsi İç
Tüzük’ümüzde var. 121’inci maddenin son fıkrasında, Cumhurbaşkanının
başkanlığında toplanan Bakanlar Kurulunun olağanüstü hâlin gerekli kıldığı
konularda KHK çıkarabileceğini ifade ediyor ve İç Tüzük 128’inci madde de bunun
öncelik ve ivedilikle… Fakat buradan ne anlaşılması gerektiğini gene diğer
hükümlerle bağlantılı olarak değerlendirmemiz lazım. “Öncelikle görüşülmesi”
demek, sıradaki işlerden birinin önüne geçirmek. “İvedilikle görüşme”
noktasında ne anlamamız gerekir? Anayasa Mahkemesinin kararlarına bakacağız;
iki defa görüşülmemesi anlaşılır, ivedilikle görüşme bir defa görüşmedir.
1973’ten önceki mehazın bugüne yansıyan sonuçları bunlar.
Şimdi,
değerli arkadaşlarım, olağan dönemlerdeki KHK’larda da öncelikle ve ivedilikle
görüşme kuralı var Anayasa’nın 91, İç Tüzük’ün 90’ıncı maddesinde. Şimdi size
birkaç örnek vereyim: 388, 1989’da çıkmış KHK; 233, meşhur, 1984’te, KİT’lerle
ilgili; 399, personel rejimini düzenleyen KHK, 1990’da çıkmış, OHAL KHK’sı da
değil, öncelikle ve ivedilikle görüşülme mecburiyeti var ama -sıra da alınmış-
böyle bir örneği yok. 
Şu
anda kırmızı gündemde, Sayın Başkanımızın bahsettiği, Hükûmet tarafından
çıkarılan bütün olağanüstü hâl KHK’ları sırasında bekliyor. 49’uncu madde
gereği bu ön sıralara ancak Danışma Kurulu kararıyla veya 50’nci madde gereği
özel gündem yapmak suretiyle alınabilir, bu da Danışma Kurulunun yetkisinde. Şu
anda gündem belirli olduğu için, bu konuda yapacak başkaca bir işlem
olmadığından dolayı Başkanlığın iade etmesi söz konusu değildir. Dolayısıyla
tutumu yerindedir, görüşmelerin devamında Anayasa ve İç Tüzük’e aykırı bir yön
bulunmamaktadır.
Bu
vesileyle yüce heyetinizi saygılarımla selamlıyorum. (AK PARTİ sıralarından
alkışlar) 
BAŞKAN
– Teşekkür ediyorum.
Tutumum
aleyhinde ilk söz İstanbul Milletvekili Engin Altay’da. 
Buyurun
Sayın Altay. (CHP sıralarından alkışlar) 
ENGİN
ALTAY (İstanbul) – Teşekkür ederim.
Sayın
Kubat, Genel Kurula ve Başkanlık Divanına “Yetki kanunu çerçevesindeki kanun
hükmünde kararnameler için de ‘ivedilikle ve öncelikle’ hükmü var ama otuz sene
önce çıkarılmış kanun hükmünde kararname var, hâlen görüşülmedi.”
değerlendirmesi yapıyorsunuz. E ama insaf, insaf, vallahi insaf! Yani burada
yemin ettiniz, burada Anayasa’ya uyacağınıza yemin ettiniz, kanuna, nizama
uyacağınıza yemin ettiniz. Sayın Kubat, 128’deki en geç otuz gün içinde
KHK’ların, olağanüstü hâl kapsamındaki KHK’ların görüşüleceği hükmünü görmemiş
olamazsınız. Genel Kuruldaki sayın milletvekillerimizin tamamının İç Tüzük’ü
hatmetmesi gerekmez ama sizin, bizim gibi insanların bu işi bilmesi gerekir.
Bizi bırak, kendi milletvekillerinize bari İç Tüzük tahrifatı yapmayın;
ayıptır, günahtır, yazıktır. Hiç yakıştıramadım, doğru bulmadım.
Sayın
Başkan, tekrar ediyorum, biz, görüşülecek kanunda hakikaten memleketin menfaati
olsa diyeceğiz ki: “Ya, bunda da memlekete bir menfaat var.” Bunda memlekete
zarar var, ziyan var ama orta yerde de sizin özellikle uymak zorunda olduğunuz
Anayasa ve Türkiye Büyük Millet Meclisi İçtüzüğü var. Yani ben söylemekten
bıktım sayın milletvekilleri, kanunlar çiğnenmese iyi de her yerde biraz
çiğnenebilir, ihlal edilebilir ama kanunların, tüzüklerin hiç çiğnenemeyeceği,
hiç ihlal edilemeyeceği bir yer varsa orası da Türkiye Büyük Millet Meclisidir.
Burada kanun çiğnenirse, devlet olarak biz vatandaşa sokakta nasıl “Kanunu niye
çiğnedin kardeşim?” diyeceğiz yahu? Der ki: “Sen koyduğun yerde çiğniyorsun kanunu.”
“Anayasayı çiğniyorsun.”
Olmaz
Sayın Başkan, yapmamalısınız, doğru değil. Bir ara vermelisiniz, belki bir
değerlendirme yapmak icap eder.
Ayrıca,
gerçekten, sadece buna karşı olduğumuz için de değil, hakikaten 19 tane KHK
bekliyor, insanlar mağdur. Bakın, biraz önce söyledim; DİSK, KESK, TÜRK-İŞ ve
HAK-İŞ isyan ediyor, KHK’larınıza isyan ediyor, OHAL uygulamalarınıza isyan
ediyor. Biz 15 Temmuzdan sonra size, darbecilerle kesin ve katı bir hesaplaşma,
evet, arkanızdayız ama bununla beraber süratli bir normalleşme ve
demokratikleşme dedik. Siz normalleşmeyi, demokratikleşmeyi bir kenara
koydunuz, hesaplaşmayı da damat düzeyinde tutuyorsunuz. E, ne olacak bu iş,
nereye gideceğiz biz böyle?
Sayın
Başkan, oturduğunuz koltuk mühim bir koltuktur, kıymetli bir koltuktur ve orada
alınacak her kararın bin yıl sonraki tarihimizde bile değeri ve önemi vardır;
rica ediyorum kararınızı gözden geçiriniz. Anayasa’yı ve İç Tüzük’ü bu kadar
açık bir şekilde çiğnemeye hiçbirimizin, hiç kimsenin hakkının olmadığını
düşünüyorum. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
Tutumum
lehinde ikinci söz İstanbul Milletvekili Sayın Mehmet Muş’a ait. 
Buyurun.
(AK PARTİ sıralarından alkışlar) 
MEHMET
MUŞ (İstanbul) – Sayın Başkan, değerli milletvekilleri; esasen burada daha önce
hatip yaptığı konuşmada, bir maddeyle ilgili “Bu maddeyi çekin, biz bunu bu
akşam bitirelim…” Şu an gündeme getirdiği konuların aslında bu işi öteleme
maksatlı bir çaba olduğunu görüyorum. 
ENGİN
ALTAY (İstanbul) – Herkesin bir çabası var Sayın Muş, elbette öyle. 
MEHMET
MUŞ (Devamla) – Zeytinlikler ülkemizin değeri. 
ATİLA
SERTEL (İzmir) – Siz rant için, biz halk için mücadele ediyoruz. Rant ve halk…
MEHMET
MUŞ (Devamla) – Bizim, ülkemizin zeytin ağacı sayısının artırılmasından tutun
da zeytin üretiminin, zeytinyağı üretiminin artırılmasına kadar çok ciddi
teşviklerimiz oldu, yönlendirmelerimiz oldu. Bu da rakamlarla sabittir. 
Bakın,
zeytincilikle alakalı kanun 1939 yılında yapıldı. Biz şu an 2017 yılındayız,
ülkenin çeşitli ihtiyaçları olabilir, ortaya çıkabilir. Sanki şöyle bir hava
estiriliyor: Efendim, bütün zeytin ağaçları kesilecek, bunların yerine ev
yapılacak, turizm tesisleri yapılacak. Böyle bir şey yok. Bir kere, tesis, konut,
turizm yok; bunu yasayla zaten kapatıyor. 
Diğeri:
Bakın, bir kurul kuruluyor. Bu kurulun içerisinde kimler var? Bilim, Sanayi ve
Teknoloji Bakanlığı, Çevre ve Şehircilik Bakanlığı; Gıda, Tarım ve Hayvancılık
Bakanlığı, Maliye Bakanlığı, Orman ve Su İşleri Bakanlığı, oradaki ziraat
fakültesi, o ildeki ziraat odası; ildeki ticaret borsası, yoksa ticaret ve
sanayi odası veya ticaret odası; Zeytin ve Zeytinyağı İhracatçıları Birliği;
Gıda, Tarım ve Hayvancılık Bakanlığına bağlı Zeytincilik Araştırma Enstitüsünden
görevliler. Bunlar bir araya gelecekler, bunların bir kurul kararı olacak.
Ondan sonra Bakanlığa gidecek, Bakanlık onayladıktan sonra kamu yararı olarak
tanımlanacak. Bu kadar ciddi bir denetim mekanizması getiriliyor.
Bir
de bakın, zeytinle alakalı şu birkaç rakamı sizlerle paylaşmak istiyorum:
Ülkemizdeki zeytin ağacı sayısı 2000 yılından bu zamana kadar ciddi artış
sağlamış. Yani 2000 yılından bu zamana kadar da iktidarın çok büyük bir
kısmında Adalet ve Kalkınma Partisi vardır, 2002 yılından itibaren. 2001-2002
sezonunda 600 bin hektar olan zeytin alanı yüzde 41 artmış, 845 bine çıkmış. 99
milyon olan zeytin ağacı sayısı yüzde 76 artarak 174 milyona çıkmış. Aynı
şekilde, 235 bin ton olan sofralık zeytin üretimi yüzde 83 artarak 430 bin tona
çıkmış. 365 bin ton olan yağlık zeytin üretimi yüzde 256 artarak 1 milyon 300
bin tona çıkmış. 600 bin ton olan toplam zeytinyağı üretimi yüzde 188 artarak 1
milyon 730 bin tona çıkmış. 65 bin ton olan zeytinyağı üretimi yüzde 200
artarak 195 bin tona çıkmış. Kişi başına tüketim 1,3 kilogramdan 2,1 kilograma
çıkmış. Yani zeytinle alakalı baktığınız bütün alanlarda, aslında ülkemiz ciddi
artışlar kaydetmiş ve bu da aslında bizim zeytine ne kadar önem verdiğimizin
bir göstergesi. 
Zeytine
bu kadar önem veren bir iktidara yönelik burada ifade edilen yok “Kesecekler.”
yok “Talan edecekler…” 
(Mikrofon
otomatik cihaz tarafından kapatıldı) 
MEHMET
MUŞ (Devamla) – “…Rant alanına çevirecekler.” gibi iddialar ve ithamlar
asılsızdır, yersizdir; bunları kabul etmiyoruz. Ülkemizin ihtiyaçlarına göre
hazırlanan bir yasa tasarısıdır.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum.
Şimdi,
aleyhte ikinci ve son konuşmacı Filiz Kerestecioğlu Demir.
Buyurun
Sayın Kerestecioğlu Demir. (HDP sıralarından alkışlar) 
FİLİZ
KERESTECİOĞLU DEMİR (İstanbul) - Sayın Başkan, değerli milletvekilleri;
maalesef, uzun süredir getirdiğiniz hiçbir yasa teklifi Anayasa 121’de
düzenlenen olağanüstü hâlin gerekli kıldığı konular değil ve herkesi yok
sayarak bunu yapıyorsunuz torba kanunlar hâlinde. Yani siz kendinizi, Meclisi
feshetmeyi bu kadar çabuk kabullenmiş olabilirsiniz ama bizler kabullenmedik,
halkımız da kabullenmedi ve halkımız kendi yaşam alanlarına sahip çıkıyor.
Bunun için yüzlerce telefon aldık bugün, insanlar “Bizi dinleyin, duyun.”
diyorlar ve buradaki milletvekilleri de aslında bunu okumuş olamazlar bile.
Çünkü baktığınızda, aslında İç Tüzük 52’nci maddeye göre Genel Kurul gündemine
alınan rapor, dağıtımı tarihinden kırk sekiz saat geçmeden görüşülemez. Daha
ellerinize ulaştı mı bu? Milletvekilleri okumuş değil. Yani nasıl böyle bir
önemli kanun hakkında… Bugün elimize gelecek, bir kere bu aykırı yani kırk
sekiz saat geçmeden bunun görüşülmeye başlanması. Ama bunun yanı sıra, geçmiş
olsa ve şu anda kırk sekiz saat dolmuş olsa bile nasıl okuyacaksınız 102
maddelik kanun tasarısını ve bunlarla ilgili şerhleri; itirazlara bakacaksınız
ve bir karar vereceksiniz? Yani çoğunluk tahakkümüyle her şeyi yapabilir
görüyorsunuz kendinizi. 
Biz
zeytinlikler içerisinde büyüdük ve insanların, zeytinliklerin içerisinde
büyüyenlerin, bunlara sahip olanların ya da meralarda, işte, Kütahya’da kalkıp
da beyaz başörtülerini bağlayıp da ortaya çıkan, “Burası bizim mera
alanlarımız, alamazsınız.” diye direniş gösteren kadınların bir bildikleri yok
mudur? Siz halkın vekilleri değil misiniz? O zaman bir yüzünüzü dönüp de
gerçekten… Bu kadar insan sizlere telefon etmiyorlar mı? Eminim ki ediyorlar,
onlar sizlere de itirazlarını iletiyorlar. Bugün Meclise gelen çok sayıda insan
var bu konuda görüş belirten ve itirazlarını dile getiren. Lütfen bunu
erteleyin. 
Ve
gerçekten, artık birazcık uzlaşma kültürüne geçmenin zamanıdır. Bu ülkede
demokrasi olmazsa bunun kime ne faydası var? Yani bir gün önce Bakırköy’deydim.
Bakırköy Ruh ve Sinir Hastalıkları Hastanesi… 1 milyon 500 bin metrekarelik bir
alandı -bu alan çok değerli bir tarihî doku- o çürümüş demeçleriyle işler yapan
Ali Ağaoğlu’na mı veriyormuşsunuz ne. Yani yazıktır ya, gerçekten. Tarihimizi,
geçmişimizi yok etmektir, hafızamızı yok etmektir; sizin hafızanız yok mu?
Birazcık saygı duyun bunlara. 
Biz
bunu geri çekmenizi ve tekrar görüşmeyi bekliyoruz. (HDP sıralarından alkışlar)
BAŞKAN
– Teşekkür ediyorum.
Sayın
milletvekilleri, Türkiye Büyük Millet Meclisi İçtüzüğü’nün “Olağanüstü hâl ve
sıkıyönetim kanun hükmündeki kararnamelerinin görüşülmesi” başlıklı 128’nci
maddesinin ikinci fıkrasında “Komisyonlarda en geç yirmi gün içinde görüşmeleri
tamamlanmayan kanun hükmünde kararnameler Meclis Başkanlığınca doğrudan doğruya
Genel Kurul gündemine alınır.” şeklinde bir düzenleme vardır. Bu düzenlemeye
göre de zaten elinizdeki kırmızı kitapçığa baktığımızda da şu an itibarıyla
komisyonda görüşülmeyen 19 adet olağanüstü hâl kanun hükmünde kararname Genel
Kurulun gündemine Başkanlıkça alınmıştır. Öte yandan, İç Tüzük’ün 49’uncu
maddesinde “Gündemdeki işlerin görüşme sırası Başkanlıkça alınış tarihlerine
göre tespit edilir.” hükmü de bu konuya ilişkin Türkiye Büyük Millet Meclisi
uygulamalarında esas alınmaktadır. Nitekim, Başkanlıkça, kanun hükmünde
kararnameler Genel Kurul gündemine alınmıştır. Ancak, kanun hükmünde
kararnamelerin görüşme sırası ve gündemin belirlenmesi, İç Tüzük’ün 49’uncu
maddesi dikkate alınarak Genel Kurulun takdirinde bulunmaktadır. Az önce Adalet
ve Kalkınma Partisi grup önerisiyle Genel Kurulun onayına sunuldu ve tasarı
gündemin 1’inci maddesine alındı. Bugüne kadarki yerleşik tüm Meclis
uygulamalarımız da bu yöndedir. Buna göre, az önce kabul edilen AK PARTİ grup
önerisiyle 485 sıra sayılı Kanun Tasarısı gündemin 1’inci sırasına alınmıştır. 
Dolayısıyla,
kanun hükmünde kararnamelerin gündemdeki diğer işlerin önüne alınması ve
görüşülmesi hususunda, Genel Kurulca kabul edilen bir Danışma Kurulu veya
siyasi parti grubu önerisi olmaması nedeniyle şu aşamada Başkanlığımızca yapılacak
bir işlem bulunmamaktadır. Dolayısıyla, tutumumuzda bir değişiklik yoktur. 485
sıra sayılı Kanun Tasarısı’nın görüşmelerine devam ediyoruz.
MAHMUT
TANAL (İstanbul) – Sayın Başkan, özür dilerim, siz konuşmanızda kararınızı
açıklarken “kırmızı kitap” dediniz. Bu kırmızı kitap nedir? Ben hukuki dilde
bunu öğrenmek istiyorum.
BAŞKAN
– Önünüzdeki gündemde yer alan konuları gösteren bir kitapçık.
MAHMUT
TANAL (İstanbul) – Neresi kırmızı kitap? Kırmızı kitap değil ki bu.
BAŞKAN
– Yerleşik uygulamalarda böyledir. Sayın Tanal, siz benden çok iyi
biliyorsunuz.
MAHMUT
TANAL (İstanbul) – Kırmızı kitap nedir?
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485) (Devam)
BAŞKAN
– Gruplar adına ilk söz Milliyetçi Hareket Partisi Grubu adına İzmir
Milletvekili Ahmet Kenan Tanrıkulu’na aittir. 
Buyurun
Sayın Tanrıkulu. (MHP sıralarından alkışlar)
Süreniz
yirmi dakikadır Sayın Tanrıkulu.
MHP
GRUBU ADINA AHMET KENAN TANRIKULU (İzmir) – Sayın Başkan, değerli
milletvekilleri; görüştüğümüz 485 sıra sayılı Kanun Tasarısı’nın geneli
üzerinde Milliyetçi Hareket Partisi Grubu adına söz almış bulunmaktayım. Yüce
heyetinizi saygıyla selamlıyorum.
Sayın
milletvekilleri, bu yasa uzun bir başlıkla takdim edilmesine rağmen, daha çok,
kamuoyunda “üretim reformu” olarak tanınmaktadır. Biraz önce de söylediğim gibi
bu yasa bir üretim reformu olarak kamuoyunda takdim edilmiştir ancak her zaman
belirttiğimiz bir husus var: “Reform”un sözlük karşılığı “ıslah etme, düzeltme”
diye geçiyor Türkçe sözlüklerde. “Üretim reformu” denildiği zaman da
dolayısıyla “mevcut üretim sistemini düzeltme ve ıslah etme” anlamı çıkmakta
ama biraz sonra görüşeceğimiz bu tasarı genellikle -tabiri caizse- her telden
çalan bir torba tasarı hâlinde karşımıza gelmiş durumda. 
Şimdi,
tasarının bazı maddelerinin gecikmiş de olsa yanında olduğumuzu Komisyon
görüşmeleri sırasında da belirttik ancak bir kısım maddeler oldukça yetersiz ve
bazı diğer mühim maddeler de ciddi anlamda sakıncalı bulunmakta. Üretimi
artıracağı iddiasında olan tasarı, bu hâliyle zeytinlikleri, meraları, kıyıları
riske açacak ve üretim dostu olmayan düzenlemeler içermekte. Oysa bu tasarıda
şu yapılabilirdi değerli milletvekilleri: Sağlam bir sanayi politikasından
başlayan, sanayi altyapısının hazırlanması ve üretici dostu hâline
getirilmesiyle devam eden, nihai olarak da üretim süreçlerinin planlanması ve
desteklenmesini içeren gerçek anlamda bir yol haritası bulabilirdik ancak
maalesef böyle bir şeyle karşılaşmıyoruz. 
Daha
ilginci, Yusuf Has Hacib diyor ki değerli milletvekilleri: “Memleketin direği,
temeli, sağlamlığı iki tane şeye bağlıdır: Bunlardan bir tanesi halkın hakkı
olan kanunlar -böyle bir kanun çıkaracaksınız, halkın hakkı olan kanunları
çıkaracaksınız- diğeri de hizmette bulunanlara yani devlet hizmetinde
bulunanlara dağıtılan gümüş.” Şimdi, siz bu kanun tasarısıyla açıkçası daha
önce yaptığınız diğer uygulamalarda da olduğu gibi bu iki konuya da adaletli
bir şekilde davranmıyorsunuz, ne halkın hakkı olan kanunları buraya
getiriyorsunuz ne de hizmette bulananlara hak ettikleri kadar gümüş
veriyorsunuz, biraz daha kayırıcı tarzda bir maden dağıtımıyla karşı karşıya
kalıyoruz. 
Bu
tasarı, 57’nci Hükûmet döneminde hayata geçirilen -Milliyetçi Hareket
Partisinin de o hükûmet içinde bulunduğu dönemde- Organize Sanayi Bölgeleri
Kanunu’nda bazı revizyonlar yapıyor, baktığımız zaman sıra sayısının içerisinde
de bunu çokça görmekteyiz değerli arkadaşlar. İçinde üretkenlik ve katma değer
veyahut ileri teknoloji, markalaşma, firmaların uluslararası rekabeti gibi
kapsamlı ve yapısal çözümler maalesef bulunmuyor. 
Sanayimizin
yapısal sorunları var, bunu hep bu kürsülerden dile getiriyoruz. Burada da
-yapılması gereken- bu yapısal reformların, bu sorunlara çözüm bulacak
reformların aslında hayata geçirilmesini bekliyorduk değerli Bakanlıktan ancak
böyle bir şey karşımıza gelmedi. 
On
dört yıldır sanayimize baktığımız zaman, bilimsel ve teknolojik içerikten,
yenilikçi ve yaratıcı fikirlerden yoksun olduğunu ve ürün ve üretim yönetim ve
tekniklerini de geliştirme ve uyarlama yeteneğinin zayıf olduğunu görüyoruz.
Dolayısıyla hem ihracatımız içerisinde hem de satışa sunulan diğer ürünlerde
ithalat payının yüksek olduğu bir sanayi yapısı karşımızda gözüküyor. 
Bunu
ispatlamak için imalat sanayisinin büyüme rakamlarını huzurunuza getireyim:
İmalat sanayimiz, geçen yıl bir önceki yıla göre yani 2015’te yüzde 5,9;
2016’da da yüzde 3,9 olmak üzere 2 puanlık ciddi bir ivme kaybıyla karşı
karşıya kalmış. Yani, geldiğimiz noktada Hükûmet -yapması gereken-
sanayileşmeye ya yeni bir yol bulacak değerli milletvekilleri ya da yeni bir
yol açmak durumunda olacak. Zira dünyada da yaşanan değişim ve dönüşüm bunu
gerektiriyor. 
Son
zamanlarda bir “Endüstri 4.0” rüzgârı esiyor biliyorsunuz, her yerde bu
konuşuluyor. Bu tasarının içerisinde de var, eğer gerekçesini açıp bakıp
okuduysanız burada da genel gerekçenin içerisinde görebilirsiniz. Tabii, bunlar
kulağa çok hoş gelen sözler çünkü yapılan bir araştırmaya göre Türkiye’de
“Endüstri 4.0”dan beklenen verimlilik potansiyeli 50 milyar lira kadar,
ekonomik büyümeye etkisi de yüzde 3 kadar olacak. Demek ki ciddi bir payı var.
Bu, işin olumlu tarafı.
Bir
de işin öbür tarafı var yani “Bir de çevirelim, aynanın öbür yüzüne bakalım.”
denir. İşte, burada, bunu yapabilmek için toplam yatırım tutarımızın asgari 10
ila 15 milyar dolar olması lazım. O yetmiyor, işini kaybedecek olan istihdam
yüzdesi de yüzde 20 ila 30 seviyesinde ki Türkiye’de çok ciddi işsizliğin
olduğu bu dönemde bizim açımızdan olumsuz bir konu. 
Ciddi
bir millî stratejiye ihtiyaç var yani “Endüstri 4.0” diye bahsettiğimiz konu,
aslında öyle bir rüzgâr estirilecek gibi bir konu değil. Asıl marifet, bu
konuda bir SWOT analizi yapması gerekir Hükûmetin ancak bugüne kadar böyle bir
çalışma da maalesef kamuoyuna sunulmuş değil. 
Eğer
bu konuda ciddi bir şeyler yapılacaksa, Komisyonda da belirttik Hükûmet
yetkililerine, “İhracatımızın kilogram fiyatını artırarak işe başlayın.” dedik.
Ne demek istiyoruz? 2015 yılında ihracatımızın kilogram fiyatı değerli
milletvekilleri, 1,37, Almanya’yla mukayese yaptığımız zaman 4,1 dolar, ciddi
manada bir fark var. Ki bizim bunu asgariden 3 dolar seviyesine çıkarmamız
lazım, daha sonra bu “Endüstri 4.0” gibi hadiseleri daha iyi, daha yerinde
tartışma imkânı bulmamız gerekir. Bakanlık mevcut bu yapısıyla bu reformu
gerçekleştirebilir mi diye dönüp bakıyorum, doğrusu, yapısal bir değişime
Bakanlığın kendisinin ihtiyacı olduğu çok açık. Bunun da gözden geçirilmesi
gerekir diye düşünüyorum.
Değerli
milletvekilleri, sanayimizin gelişiminde, bu yapısal dönüşümün sağlanmasında
bir sanayi stratejisine de ihtiyaç var. Bunu Komisyonda da tartıştık ancak
“strateji”den ne anlaşıldığı maalesef Komisyon görüşmelerinde çok net ortaya
çıkmadı. Bunu anlatmamıza, tutanağa geçirmemize rağmen anlaşılıyor ki Genel
Kurul sırasında bunu bir kez daha anlatmamız lazım. Bizim bu “sanayi
stratejisi” dediğimiz zaman içinde dercedilmesi gereken maddeler olarak
görüştüğümüz konu şu: Birincisi, imalat sanayisinin ithalata bağımlılığının
azaltılması. İkincisi, ürün ve üretim yönetim tekniklerine baktığımız zaman
yüksek ve orta yüksek teknolojili üretime geçmemizi sağlayacak düzenlemelerin
yer alması. Bir diğer konu, biraz önce söyledim, istihdamla ilgili, nitelikli iş
gücümüzün artırılması meselesi ve nihayet, en önemli konu, işte, belki de
ekonomi yönetimi ve Hükûmetle ayrıştığımız bir konu bu, sıcak paraya, varlık
satışına ve inşaata dayanan bir ekonomi politikasından da vazgeçilmesi gerekir
diye düşünüyoruz. 
İşte,
bu stratejiyi uygulamanız için, gene belirtiyorum, bu tasarının içinde olmayan
meseleye geliyoruz, sanayi teşvikleri meselesine değerli arkadaşlar. Eğer
sektörel teşvikler diğer bakanlıklar tarafından yürütülürken sanayi
teşviklerinin ilgili bakanlık yani şu anda Hükûmet sırasında, Komisyon
sırasında oturan Bilim, Sanayi ve Teknoloji Bakanlığı tarafından yürütülmesi
gerekirken Ekonomi Bakanlığı tarafından yürütülüyorsa ortada bir garabetten
bahsediyoruz demektir çünkü politikayı belirleyen ile teşvik sağlayanın farklı
olması, değerli arkadaşlar, imalat sanayisinde beklenen sıçramayı yapmamıza da
engel olmakta. Bunu tahmin ediyorum Hükûmet yetkilileri de kabul edeceklerdir.
Öbür
yandan, deniyor ki uzun bir süre önce: “Sanayici elindeki parayı arsaya, binaya
harcamayacak. Arsayı, binayı biz vereceğiz; sanayici hop gelecek, makineleri
monte edecek ve böylece anahtar teslim fabrika işleteceğiz.” Çok güzel yani
katılmadığımız hiçbir noktası yok. Hatta biz Milliyetçi Hareket Partisi olarak
bir adım daha da bu işi ileri götürerek diyoruz ki: “Bazı sektörlerde yani
stratejik sektörlerde veyahut ithalata dayalı sektörlerde devlet alım garantisi
de versin. Yani, sadece anahtar teslim fabrika yapmakla kalmayalım, bu işi bir
adım daha ileriye götürelim.” Peki, bu konuyla ilgili bir uygulama var mı?
Maalesef yok. 
Türkiye’de
talep yönlü enflasyon ile arz yönlü enflasyon meselesi ben üniversiteye
başladığımdan beri tartışılıyor değerli milletvekilleri. Hangisi daha öncedir,
daha sonradır, birçok ekonometrik çalışmaya konu olmuş ama esasen burada, bizim
bu tasarıda konumuz olan mesele, özel sektörün yüksek finansman maliyeti ve
bunun enflasyona katkısı meselesi. Bakın, İstanbul Sanayi Odası, Ege Bölgesi
Sanayi Odası gibi kuruluşlar hemen bu hafta içerisinde birtakım çalışmalar
yayınladılar ve o çalışmalarda şirketler finansman giderlerini satış
rakamlarına yansıtabildiği ölçüde ayakta kaldıklarını itiraf ediyorlar. Demek
ki finansman maliyetli ve faiz kaynaklı bir enflasyonist baskı altında olan bu
işletmeler ya kapanacaklar ya işçi çıkaracaklar veyahut da Hükûmet olarak sizin
belirli ölçüde bir desteklemeniz olması gerekecek. Peki, tasarı bu yönde
sıkıntısı olan kuruluşlara bir düzenleme getiriyor mu? Maalesef hayır. 
Geçelim
diğer konuya. Bürokrasi yorgunu olan organize sanayi bölgelerimizin on dört
yıldır devam eden sorunlarını bu tasarı çözebiliyor mu? Yine hayır. O zaman, ne
yapılması gerekir? 
Değerli
milletvekilleri, bugün pek çok sorun KOBİ’lerin sırtında ağır bir yük olarak
kalıyor. Bunlardan bazıları şunlar: Ölçek sorunundan kaynaklanan birtakım
rekabet dezavantajları var KOBİ’lemizin. Finansmana erişimde problemlerle
karşılaşıyorlar. Nitelikli iş gücü eksiklikleri var ve göreceli olarak yüksek
maliyetle çalıştıkları için birçok problem KOBİ’lerimizin kendi içerisinde yavaş
yavaş erimelerine de yol açıyor. Şimdi, bu hususta atılacak adımlar aynı
zamanda ülkemizde sosyal barışa da katkı yapacak bir konu. 
Şimdi,
buradan şuna geleceğim: Geçtiğimiz günlerde KOSGEB adlı kuruluşça -yine,
Bakanlığın bir kuruluşu- faizsiz, belirli şartlarda, 50 bin liraya kadar
şartları sağlayan herkese kredi verilecek diye bir lansmanla duyurusu yapıldı.
Hatta, bu duyurular çok yüksek seviyede, Sayın Başbakana kadar çıktı, Sayın
Başbakan da bu duyuruyu yaptı. Ancak, bakın, bu müjde öyle enteresan bir
noktaya geldi ki sunulan sistem tam bir hayal kırıklığı yarattı. 50 bin lira
değil 20 bin lira alan kişi neden 20 bin lira aldığının, müracaat edip, bankaya
yollanıp “Şartlarınız uygun.” denildiği hâlde kredisi çıkmayan kişi neden
çıkmadığının muhatabını bulabilecek bir yetkiliyle karşılaşamadı. 
Değerli
arkadaşlarım, işletmelerin Kredi Garanti Fonu’ndan yararlanma tutarı -gene çok
övünülüyor bugünlerde- 180 milyar lirayı geçti ancak bu paraların nereye
gittiği konusunda hiç kimse bir yorumda bulunmadı. Bankacılık Düzenleme ve
Denetleme Kurumunun yaptığı çalışmaya göre, bu kredi dağılımına baktığımız
zaman, sadece ve sadece yüzde 10 ila 15’i bir kapasite artırma ve yenileme
yatırımına gitmiş. Diğerleri ne olmuş? Diğerleri buhar olmuş. Kullanılan kredilerin
yüzde 30-35’i borçların kapatılmasında kullanılmış, bir kısmı TL ve döviz
mevduat hesaplarına gitmiş ve bütün bunlar BDDK verilerinde gayet net ve açık
görülüyor. Yani buraya kadar kimse üretime, yatırıma yanaşmıyor. Yüksek faizin
rehavetini tercih ediyor firmalar veya kuruluşlar, bankalar özellikle. Bu durum
ekonomik büyümemize de tabii ki maalesef olumlu bir etki yapmamakta. 
Değerli
milletvekilleri, sanayicimizin bir beklentisi var, bakın, onu ben buradan
tekrar size dile getireyim: Ucuz finansman, üretim yapacakları alanların
oluşturulması yani planlı sanayileşme diye hep söylenilen konu ve teknolojik
altyapının kurularak geliştirilip kendilerine sunulması; sanayicinin sizlerden
beklediği bu, Hükümetten beklediği. Az önce de söyledim, anahtar teslim fabrika
yapacaksanız yapın, hatta, daha ileriye gidelim, söylediğim alım garantisini
getirin. Bunlar sanayici için olmazsa olmaz meseleler. 
Şimdi,
bir başka konuya geleceğim, çok enteresan bir konu, yine, bu sıra sayısının
içerisinde olan bir konu. 135 küçük sanayi sitesinde bizim 63.649 iş yerimiz
var, bunlar küçük sanayi diye geçen kuruluşlar, şehir dışına taşınacaklar.
Tamam, taşıyalım. Peki, boşaltacakları yerler ne olacak? Yine, Sayın Bakanın
geçenlerdeki ifadesiyle, “Şehrin durumuna göre imar imkânı verilecek ve oralara
lüks konutlar, AVM’ler yapılacak.” Şimdi, bu tasarıyla bunun ne ilgisi var?
Meseleye baktığımız zaman, üretim reformu diyoruz ama biraz önce de söyledim,
inşaat veya beton ekonomisi yahut rant ekonomisinden vazgeçemezsek kaliteli ve sürdürülebilir
bir ekonomik büyümeye ulaşmamız da mümkün olmaz değerli milletvekilleri. 
Siz
şimdi bu düzenlemeleri bırakın, bakın, TESK’in, Türkiye Esnaf ve Sanatkârları
Konfederasyonunun verilerini ben size aktarayım. Ocak 2017’de Türkiye genelinde
bir önceki yıla göre esnaf sayımız yüzde 10,2 azalmış yani şu anda 1 milyon 807
bine geriliyor. Bu meseleye kafa yorduk mu? Bu tasarıda bu var mı? Maalesef,
yok. O zaman “Ben yaptım, oldu.” anlayışını bir kenara bırakırsak, bakın, bu,
taşınması illa gerekli olan esnaf sizden şunları bekliyor: Birleşme ve
kümelenme için altyapı ve ortaklık faaliyetlerinin desteklenmesini istiyor.
Yenilikçilik ve girişimcilikle ilgili yeni açılımlar istiyor esnaf. Teknolojik
gelişim, alternatif yaklaşımlar üzerinden eğitim, danışmanlık, mentorluk
hizmetleri sağlansın istiyor esnaf. Hepsinden daha önemlisi “Benim üzerimdeki
vergi, sigorta prim borçlarının yükünü azaltın.” diyor değerli arkadaşlar. 
Şimdi,
geliyorum en önemli konuya: AKP iktidarları döneminde 6 kez geldi bu zeytincilik
meselesi, benim de seçim bölgem ve memleketimde aynı şekilde sıkıntılarla
karşılaştığımız konu. Hani, hep söyleniyor ya “Memleketten arayanlar oluyor
mu?” Arıyorlar, çokça da arıyorlar açıkçası. Yedinci kez gene geldi.
Komisyonda, görüşmeler sonucunda 2 madde değişti ama en önemlimadde -ilave
üstüne ilave yapıldı- biraz daha değişti ve sonuçta işte burada 2’nci madde
olarak karşımızda duruyor. Verdiğimiz bütün önergeler reddedildi. 
Açıkçası,
çok şaşırdığım bir başka konuyu daha burada sizinle paylaşacağım: Meclis Genel
Kurulu başlamadan önceki saatlerde yine bir başka ilden gelen heyetler de bu
2’nci maddeyi delmek için başka girişimlerde daha bulunuyor. Bilmiyorum,
iktidar partisinde önergeler var mı? Açıkçası sürpriz de olmuyor. 
77
madde gelen bu tasarı ekleriyle, geçicileriyle 102 madde oldu Değerli Bakanım.
Çok enteresan, orada da söyledim. Bu nasıl bir yasa yapma tekniğidir onu da
anlamıyorum. Hükûmetten gelen bir tasarının bu kadar farklı bir şekilde delinip
değiştirildiğini sizin hükûmetleriniz zamanında görüyoruz. Bundan önce, bu
kadar değişiklik olmazdı. Sayın Başkan işi mutfağa çevirdi. O zaman, ona da
söyledim: Hep kendimiz pişirip kendiniz yiyorsunuz. Başkanım da burada yok,
kırmış herhâlde. 
Değerli
arkadaşlar, gelelim bu düzenlemenin ne sakıncası olduğuna: Dikkatli bir şekilde
bakarsak, 750 bin aile bu işten mahsul olarak etkilenecek. Bizim ekili tarım
alanlarımızın yüzde 3,5’ini meydana getiriyor bu zeytin meselesi. Burada ilginç
olan Gıda, Tarım ve Hayvancılık Bakanlığına bu yetki veriliyor, bir Koruma
Kurulu oluşturuluyor. Arkadaşlarımızla yine Komisyonda yaptığımız temaslarda
Koruma Kurulunun yapısını biraz daha esnetelim, değiştirelim diye uğraştık
ancak bu kadar esnedi, 2 tane daha kuruluş koyduk, ilk hâliyle 9 tane diye
geldi, şimdi 11’e çıktı. 
Değerli
arkadaşlar, burada aynı Çevre ve Şehircilik Bakanlığınındaha önce ÇED sürecinde
yaptığı süreci yaşayacağız. O ne yaptı? Ciddi sorunlara yol açan bir uygulama
yaptı Bakanlık. ÇED’le ilgili uygulamaları valiliklere bıraktı. Şimdi, Sayın
Bakanım, siz de aynı şekilde bunların valiliklere bırakılması noktasında bir
uygulama yapıyorsunuz. İnanın, Türkiye'nin başınaçok ciddi problemler çıkaracak
bir uygulamayla karşı karşıyayız. 
Değerli
arkadaşlar, mera alanlarıyla ilgili ciddi bir problem var. Türkiye’de mera
alanları küçüldü ve birtakım düzenlemeler beklenirken bu tasarıda da maalesef,
mera alanları küçülerek karşımıza getirildi. 
Bir
diğer konu kıyı alanlarıyla ilgili düzenleme değerli arkadaşlarım. Tasarının
ilk hâlinde tüm kıyı şeridi kapsanırken gene Komisyondaki itirazlar sonucunda
Trabzon iliyle ilgili bir sınırlama oldu. Şimdi merak ediyorum, Karadeniz’e
kıyısı olan diğer illerin değerli milletvekilleri, temsilcileri bir beklenti
içerisinde olmayacak mı acaba? Yani, bizim Grup Başkan Vekilimiz Erhan Bey
Samsunlu, herhâlde o da bu konu üzerinde belirli bir sıkıntı içerisinde veyahut
belirli bir talep içerisinde olabilir, çok da normal Erhan Bey. 
Gelelim
üniversitelerle ilgili meseleye, YÖK’le ilgili. 
Değerli
Başkanım, o süremi de ilave ederseniz çok sevineceğim, birkaç dakika. 
Burada
önemli olan şu: Son dakika Komisyona gelen bir önerge daha var, bu, defalarca
Genel Kurulda görüşüldü, işte milletvekillerinin emekli olanlarının tekrar
üniversiteye döndüğünde alacakları emeklilikle ilgili düzenleme. İnanın, çok
ciddi sıkıntı var. 
(Mikrofon
otomatik cihaz tarafından kapatıldı)
BAŞKAN
– Toparlayın bir dakikada Sayın Tanrıkulu. 
AHMET
KENAN TANRIKULU (Devamla) – Teşekkür ederim Sayın Başkan. 
Yani,
ciddi sıkıntıya yol açacak bir düzenleme. Bunları bir kenara koymamız gerekir
diye düşünüyorum Sayın Başkanım, değerli milletvekilleri. 
Bu
tasarıda sanayici kamu alımlarında yüzde 25 fiyat avantajı bekledi ama tasarı
maalesef çok kadük kaldı, yüzde 15’lerde bıraktı bunu ve bu yetersiz oran
maalesef beklentiyi de karşılayacak bir oran olarak karşımıza çıkmıyor. 
Değerli
milletvekilleri, çare, görüşmekte olduğumuz bu tasarıdaki günübirlik
düzenlemeler değil, onu bir kez daha belirtiyorum. Daha kapsamlı, üretim dostu,
gerçek anlamda reform olarak adlandırabileceğimiz yapısal çözümleri bu çatı
altına tekrar getirip üretimi ve ekonomiyi toparlamamız gerekir diye
düşünüyorum. 
Bu
yüzden, mevcut, kronikleşmiş sorunlara geniş ve kapsayıcı bir bakış açısıyla ve
millî bir bütünlük çerçevesi içerisinde bakılması gerekir diyorum ve Türkiye
üretim konusunda da bir an önce ayağa kalkmalı. 
Genel
Kurulu bir kez daha saygıyla selamlıyorum. 
Teşekkür
ediyorum. (MHP sıralarından alkışlar)
BAŞKAN
– Teşekkür ediyorum Sayın Tanrıkulu. 
Birleşime
bir saat ara veriyorum.
Kapanma Saati: 20.15
DÖRDÜNCÜ OTURUM
Açılma Saati: 21.15
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ (Tekirdağ)
-----0-----
BAŞKAN – Sayın
milletvekilleri, Türkiye Büyük Millet Meclisinin 101’inci Birleşiminin Dördüncü
Oturumunu açıyorum.
Birleşime yarım
saat ara veriyorum. 
Kapanma Saati: 21.16
BEŞİNCİ OTURUM
Açılma Saati: 21.47
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 101’inci Birleşiminin
Beşinci Oturumunu açıyorum.
485
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.
Gündemimizde
başka iş bulunmadığından, kanun tasarı ve teklifleri ile komisyonlardan gelen
diğer işleri sırasıyla görüşmek için 7 Haziran 2017 Çarşamba günü saat 14.00’te
toplanmak üzere birleşimi kapatıyor, hayırlı akşamlar diliyorum.
Kapanma Saati: 21.48




(x) Bu ifadeye ilişkin açıklama 7/6/2017
tarihli 102’nci Birleşim Tutanağı’nın 37’nci sayfasında “Geçen Tutanak Hakkında
Konuşmalar” bölümünde yer almıştır. 


(x) 485 S. Sayılı Basmayazı tutanağa
eklidir. 




