



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 36’ncı
Birleşim
 10
Aralık 2016 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- YOKLAMA
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, 10 Aralık Dünya İnsan Hakları Günü’nü kutladığına ilişkin
konuşması

IV.- AÇIKLAMALAR
1.- Ankara Milletvekili Levent Gök’ün, 10 Aralık Dünya
İnsan Hakları Günü’ne ilişkin açıklaması
2.- İstanbul Milletvekili Filiz Kerestecioğlu Demir’in,
10 Aralık Dünya İnsan Hakları Günü’ne ilişkin açıklaması
3.- Mersin Milletvekili Baki Şimşek’in, 10 Aralık Dünya
İnsan Hakları Günü’ne ilişkin açıklaması
4.- İstanbul Milletvekili Mehmet Muş’un, 10 Aralık
Dünya İnsan Hakları Günü’ne ilişkin açıklaması
5.- Samsun Milletvekili Erhan Usta’nın, Gazze’de,
Musul’da, Halep’te masum insanlara yapılan katliamlar ile güvenlik güçlerinin
terörle mücadelesini birbirine karıştırmamak gerektiğine ilişkin açıklaması
6.- İstanbul Milletvekili Mehmet Muş’un, bir devletin
egemenlik sınırları içerisinde hiç kimsenin kendisine bir egemenlik alanı
kurmaya kalkamayacağına ve başkanlık konusunda milletin vereceği karara saygı
duymak gerektiğine ilişkin açıklaması
7.- Diyarbakır Milletvekili Çağlar Demirel’in, düşük
yoğunluklu bir savaş yaşandığına dair söylemin tüm devlet kayıtlarında yer
aldığına ve Mavi Marmara davasının düşmesinin yargının ne kadar siyasallaştığının
bir göstergesi olduğuna ilişkin açıklaması
8.- Ankara Milletvekili Levent Gök’ün, Mavi Marmara
davasında gelinen noktanın tam anlamıyla ibret verici olduğuna ilişkin açıklaması
9.- İstanbul Milletvekili Mehmet Muş’un, Türkiye’de bir
savaş değil terörle mücadele süreci olduğuna ilişkin açıklaması
10.- Diyarbakır Milletvekili Çağlar Demirel’in,
İçişleri Bakanı Süleyman Soylu’nun 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın beşinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
11.- Samsun Milletvekili Erhan Usta’nın, 15 Temmuz
darbe girişimiyle alakaları olmayan tutuklu askerî okul öğrencileri ile alım
işlemleri durdurulan sözleşmeli/muvazzaf astsubayların mağduriyetlerine ilişkin
açıklaması
12.- Ankara Milletvekili Levent Gök’ün, İstanbul’da 2
büyük patlama olduğuna dair haberlerle ilgili İçişleri Bakanının Meclise bilgi
vermesini talep ettiğine ilişkin açıklaması 
13.- İstanbul Milletvekili Filiz Kerestecioğlu
Demir’in, İstanbul’da 2 büyük patlama olduğuna dair haberlerle ilgili İçişleri
Bakanının Meclise bilgi vermesini talep ettiğine ilişkin açıklaması 
14.- İçişleri Bakanı Süleyman Soylu’nun, İstanbul
Beşiktaş’ta yaşanan patlamada yaklaşık 20 yaralı olduğuna ve bilgilerin
teyidini aldıktan sonra kamuoyuyla paylaşacaklarına ilişkin açıklaması

V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı
(1/774) ile Plan ve Bütçe Komisyonu Raporu (S.Sayısı 433)
2.- 2015 Yılı Merkezi Yönetim Kesin Hesap Kanunu
Tasarısı (1/733), 2015 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2015 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/828), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 211 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S.Sayısı: 434)
A) İÇİŞLERİ BAKANLIĞI
1) İçişleri Bakanlığı 2017 Yılı Merkezî Yönetim Bütçesi
2) İçişleri Bakanlığı 2015 Yılı Merkezî Yönetim Kesin
Hesabı



B) EMNİYET GENEL MÜDÜRLÜĞÜ
1) Emniyet Genel Müdürlüğü 2017 Yılı Merkezî Yönetim
Bütçesi
2) Emniyet Genel Müdürlüğü 2015 Yılı Merkezî Yönetim
Kesin Hesabı
C) JANDARMA GENEL KOMUTANLIĞI
1) Jandarma Genel Komutanlığı 2017 Yılı Merkezî Yönetim
Bütçesi
2) Jandarma Genel Komutanlığı 2015 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2017 Yılı
Merkezî Yönetim Bütçesi
2) Kamu Düzeni ve Güvenliği Müsteşarlığı 2015 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI
1) Sahil Güvenlik Komutanlığı 2017 Yılı Merkezî Yönetim
Bütçesi
2) Sahil Güvenlik Komutanlığı 2015 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2017 Yılı Merkezî
Yönetim Bütçesi
2) Göç İdaresi Genel Müdürlüğü 2015 Yılı Merkezî
Yönetim Kesin Hesabı
F) MİLLÎ SAVUNMA BAKANLIĞI
1) Millî Savunma Bakanlığı 2017 Yılı Merkezî Yönetim
Bütçesi
2) Millî Savunma Bakanlığı 2015 Yılı Merkezî Yönetim
Kesin Hesabı
G) SAVUNMA SANAYİ MÜSTEŞARLIĞI
1) Savunma Sanayi Müsteşarlığı 2017 Yılı Merkezî
Yönetim Bütçesi
2) Savunma Sanayi Müsteşarlığı 2015 Yılı Merkezî
Yönetim Kesin Hesabı
Ğ) KÜLTÜR VE TURİZM BAKANLIĞI
1) Kültür ve Turizm Bakanlığı 2017 Yılı Merkezî Yönetim
Bütçesi
2) Kültür ve Turizm Bakanlığı 2015 Yılı Merkezî Yönetim
Kesin Hesabı
H) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2017 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2015 Yılı
Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2017 Yılı Merkezî
Yönetim Bütçesi
2) Devlet Tiyatroları Genel Müdürlüğü 2015 Yılı Merkezî
Yönetim Kesin Hesabı
İ) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2017 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2015 Yılı
Merkezî Yönetim Kesin Hesabı



VI.- SATAŞMALARA İLİŞKİN KONUŞMALAR
1.- Kars Milletvekili Ayhan Bilgen’in, İstanbul
Milletvekili Mehmet Ali Pulcu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın beşinci
tur görüşmelerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
2.- İstanbul Milletvekili Mehmet Muş’un, Şanlıurfa
Milletvekili Osman Baydemir’in 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın beşinci tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
3.- Şanlıurfa Milletvekili Osman Baydemir’in, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına ve Halkların Demokratik Partisine sataşması nedeniyle konuşması
4.- İstanbul Milletvekili Mehmet Muş’un, Ankara
Milletvekili Sırrı Süreyya Önder’in 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın beşinci tur
görüşmelerinde HDP Grubu adına yaptığı konuşması sırasında şahsına ve Adalet ve
Kalkınma Partisine sataşması nedeniyle konuşması
5.- Ankara Milletvekili Sırrı Süreyya Önder’in,
İstanbul Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
6.- Kars Milletvekili Ayhan Bilgen’in, Tunceli
Milletvekili Gürsel Erol’un 433 sıra sayılı 2017 Yılı Bütçe Kanunu Tasarısı ile
434 sıra sayılı 2015 Yılı Kesin Hesap Kanunu Tasarısı’nın beşinci tur görüşmelerinde
CHP Grubu adına yaptığı konuşması sırasında Halkların Demokratik Partisine
sataşması nedeniyle konuşması
7.- Tunceli Milletvekili Gürsel Erol’un, Kars
Milletvekili Ayhan Bilgen’in sataşma nedeniyle yaptığı konuşması sırasında
şahsına sataşması nedeniyle konuşması
8.- Kars Milletvekili Ayhan Bilgen’in, Tunceli
Milletvekili Gürsel Erol’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
9.- İstanbul Milletvekili Mehmet Muş’un, Konya
Milletvekili Mustafa Hüsnü Bozkurt’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın beşinci
tur görüşmelerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
10.- Konya Milletvekili Mustafa Hüsnü Bozkurt’un,
İstanbul Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
11.- Amasya Milletvekili Mehmet Naci Bostancı’nın,
Konya Milletvekili Mustafa Hüsnü Bozkurt’un 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde CHP Grubu adına yaptığı konuşması sırasında şahsına
sataşması nedeniyle konuşması
12.- Ankara Milletvekili Levent Gök’ün, İstanbul
Milletvekili Mehmet Muş ile Amasya Milletvekili Mehmet Naci Bostancı’nın sataşma
nedeniyle yaptıkları konuşmaları sırasında Cumhuriyet Halk Partisine sataşması
nedeniyle konuşması
13.- Ankara Milletvekili Sırrı Süreyya Önder’in,
İçişleri Bakanı Süleyman Soylu’nun 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın beşinci tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması

14.- Ankara Milletvekili Sırrı Süreyya Önder’in,
İçişleri Bakanı Süleyman Soylu’nun 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın beşinci tur
görüşmelerinde Hükûmet adına yaptığı konuşması sırasında Halkların Demokratik
Partisine sataşması nedeniyle konuşması
15.- İstanbul Milletvekili Mehmet Muş’un, Ankara
Milletvekili Sırrı Süreyya Önder’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
16.- Ankara Milletvekili Sırrı Süreyya Önder’in,
İstanbul Milletvekili Mehmet Muş’un sataşma nedeniyle yaptığı konuşması sırasında
şahsına ve Halkların Demokratik Partisine sataşması nedeniyle konuşması
17.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle konuşması
10 Aralık 2016 Cumartesi
BİRİNCİ OTURUM
Açılma Saati: 11.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye),
Ali Haydar HAKVERDİ (Ankara)
----0----
BAŞKAN
– Türkiye Büyük Millet Meclisinin 36’ncı Birleşimini açıyorum.
Toplantı
yeter sayısı vardır, gündeme geçiyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, 10 Aralık Dünya İnsan Hakları Günü’nü kutladığına ilişkin
konuşması
BAŞKAN
– Sayın milletvekilleri, Birleşmiş Milletler İnsan Hakları Evrensel
Beyannamesi’nin kabul edilişinin 68’inci yıldönümü vesilesiyle Dünya İnsan
Hakları Günü’nün milletimize ve tüm insanlığa barış, huzur ve adalet
getirmesini diliyor, Dünya İnsan Hakları Günü’nü kutluyorum. Yaşasın tüm
insanlığın kardeşliği. 
LEVENT
GÖK (Ankara) – Biz de bir şeyler söyleyebilir miyiz Sayın Başkan? 
FİLİZ
KERESTECİOĞLU DEMİR (İstanbul) – Biz de bir şeyler söyleyebilir miyiz?
BAŞKAN
– Öyle mi yapalım?
LEVENT
GÖK (Ankara) – Herkes birer dakika…
FİLİZ
KERESTECİOĞLU DEMİR (İstanbul) – En azından birer dakika.
BAŞKAN
– Peki. 
Sayın
milletvekilleri, söz isteyen grup başkan vekillerine söz vereceğim. 
Dünya
İnsan Hakları Günü dolayısıyla söz isteyen Cumhuriyet Halk Partisi Grup Başkan
Vekili Sayın Levent Gök’e söz veriyorum. 
Buyurun
Sayın Gök. 
IV.- AÇIKLAMALAR
1.- Ankara Milletvekili Levent Gök’ün, 10 Aralık Dünya
İnsan Hakları Günü’ne ilişkin açıklaması
LEVENT
GÖK (Ankara) – Sayın Başkan, teşekkür ederim. 
Bugün
Dünya İnsan Hakları Günü, bütün dünyada ve Türkiye’de insan haklarının en ileri
boyutlarıyla gerçekleşeceği günlerin bir an önce olması temennisiyle bu günü
kutluyorum. 
Ancak,
Türkiye’mize baktığımız zaman durum pek iç açıcı değil. Dünya İnsan Hakları
Günü’nde ne yazık ki ülkemiz, insan hakları ihlalleriyle anılan bir ülke hâline
geldi. Ardı ardına hem Türkiye’deki insan hakları örgütleri hem bizim
tespitlerimiz ve ayrıca, daha da vahimi, uluslararası örgütlerin tespitleri
Türkiye’de insan haklarında çok ciddi gerilemelerin olduğu yönünde. Daha
geçtiğimiz günlerde, hedef olarak belirlediğimiz Avrupa Birliği müzakere
sürecinde Avrupa Parlamentosunun Türkiye’yle ilgili müzakere sürecini durdurma
kararı, dünyanın Türkiye’ye bakış açısının çok önemli bir göstergesidir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Gök.
LEVENT
GÖK (Ankara) – Dün, Venedik Komisyonu, olağanüstü hâl tedbirlerinin Anayasa’ya
aykırı olduğunu ve bir keyfîlik görüntüsü verdiğini tespit eden bir rapor
yayınlamıştır. Yine, dün, Avrupa Yargı Konseyleri Ağı Türkiye’deki HSYK’nın
üyeliğini askıya alan bir karar almıştır. Avrupa Güvenlik ve İşbirliği
Teşkilatının (AGİT) medya haklarından sorumlu Baştemsilcisi Türkiye’deki
medyanın durumunu “dehşet verici” olarak nitelendirmiştir. Ayrıca, Uluslararası
Basın Enstitüsü İletişim Direktörü, Türkiye’deki gazetecilerin tutuklanmasını
korkunç bir adaletsizlikten öte, insan haklarının tehdidi olarak görmüştür. Bu
tablo içerisinde Türkiye böyle bir tabloyu aşmak durumundadır ve böyle bir
yönetim anlayışına da layık değildir. Bunun aşılacağı umuduyla biz İnsan
Hakları Günü’nü bugün kutluyoruz.
Teşekkür
ederim.
BAŞKAN
– Teşekkür ederim.
Halkların
Demokratik Partisi Grubu adına Sayın Filiz Kerestecioğlu Demir’e söz veriyorum.
Buyurun
Sayın Kerestecioğlu.
2.- İstanbul Milletvekili Filiz Kerestecioğlu Demir’in,
10 Aralık Dünya İnsan Hakları Günü’ne ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, evet, bugün İnsan Hakları Günü. Tabii, bir güne sığmayacak bir
gün. Aslında her gün, gerçekten, insan haklarının tüm insanlarca, halklarca
özgürce yaşandığı günleri diliyoruz biz, hepimiz için. Şu anda da başta eş
başkanlarımız ve grup başkan vekilimiz olmak üzere, bütün seçilmişlerin
iradesinin tanındığı ve bu şekilde aslında insan haklarının hayata geçebileceği
günler diliyoruz. Cumartesi Annelerinin olmadığı, artık onların kayıplarına en
azından ulaşmış olduğu ve yeni insanların oraya eklenmediği günler diliyoruz.
Kısacası, aslında sadece lafta kalmayan, hepimizin 10 Aralık günü gelince
kutlamadığı, bu ülkede hepimiz için özgürce yaşayabileceğimiz günler diliyorum.
Hepimizin İnsan Hakları Günü…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Tamam, bu kadar.
BAŞKAN
– Teşekkür ederim. 
Milliyetçi
Hareket Partisi Grubu adına Sayın Baki Şimşek’e söz vereceğim.
Buyurun
Sayın Şimşek.
3.- Mersin Milletvekili Baki Şimşek’in, 10 Aralık Dünya
İnsan Hakları Günü’ne ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Tabii,
inancımız gereği, dünyanın ilk insan hakları evrensel beyannamesi Peygamberimiz
tarafından Veda Hutbesi’yle okunmuştur ama ne yazık ki İslam dünyasında bugün
kan ve gözyaşı hâkimdir. Bir tarafta saltanat süren krallar, bir tarafta
yollarda para dilenen Suriyeli çocuklar. Ağlayan Halep, kan ağlayan Halep
-dünyanın seyrettiği- Telafer, Azez, Musul, Kerkük… Küresel güçler dünyaya insanlık
dersi vermeye kalkıyorlar. Yalnız, Halep’te milyonlarca, yüz binlerce Müslüman
şu anda her türlü işkencenin ve bombaların altında. Terörle mücadele edildiği
söyleniyor. Bugün Kandil kimin kontrolünde? Dünyaya insanlık dersi vermeye
çalışan küresel güçler Kandil’e niye ses çıkarmıyorlar? Onun için, insan
haklarıyla ilgili hem Türkiye’de hem dünyada üzerimize düşen çok görev var ama
küresel güçlere de…
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) - …devlet olarak gerekli cevabı vermemiz gerektiğine
inanıyorum. 
Kandil’in
yolunun asfalt olduğu, gazetecilerin oraya görüşmeye gidip geldikleri
söyleniyor. Bununla ilgili de uluslararası boyutta…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açayım Sayın Şimşek.
BAKİ
ŞİMŞEK (Mersin) - …gerekli mücadeleyi vermemiz gerektiğini düşünüyorum. 
Tekrar
hepinize saygılarımı sunuyorum.
BAŞKAN
– Teşekkür ederim Sayın Şimşek.
Adalet
ve Kalkınma Partisi Grubu adına Sayın Mehmet Muş’a söz veriyorum.
Buyurun.
4.- İstanbul Milletvekili Mehmet Muş’un, 10 Aralık
Dünya İnsan Hakları Günü’ne ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bugün için ben de
birkaç kelamda bulunmak istiyorum. İnsan hakları bütün insanlar için geçerli
olan haklar. Dünyanın bazı bölgelerinde yaşayanlar için insan hakları var iken
bazı bölgelerinde yaşayanlar için insan haklarının yok sayılmaması gerektiğini
düşünüyoruz. Bakınız, Suriye’de savaş beşinci yılında. Orada onlarca masum,
çoluk çocuk katledilirken dünyanın en azılı insan hakları savunucusu ve
havarileri gözlerini âdeta kör etmiş, orada katledilen çocukları, masumları
görmezden gelir. Fakat, konu böyle insan haklarıyla alakalı bir şey olduğunda
bunun en azgın savunucuları olup, dünyanın karşısına çıkıp insanlara ders
vermeye kalkarlar. Burada yaşayan insanlar -Suriye’de- oradaki şartlardan
dolayı dünyanın farklı bölgelerine göçmek zorundalar. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Muş.
MEHMET
MUŞ (İstanbul) – Türkiye’de 3 milyon civarında oradan gelen insan var şu an
misafir ettiğimiz. Bu insanların bir kısmı böyle İnsan Hakları Beyannamesi,
Avrupa İnsan Hakları Sözleşmesi gibi kendine münhasır sözleşmeler de yayımlayan
ülkelere de gittiler. Burada karşı karşıya kaldıkları uygulamalar maalesef
kendi yazdıkları bu İnsan Hakları Beyannamesi ve İnsan Hakları Sözleşmesi’yle
tamamen çelişen, tamamen uyuşma göstermeyen tutumlardır. Ellerine plastik
belirleyici takan, kapılarını işaretleyen, belli miktarın üzerindeki ziynet eşyalarına
el koyan bir Avrupa kıtası ve aynı Avrupa kıtası bu uygulamaları yapıyorken hiç
ses çıkartılmayacak; karşı taraftan, Türkiye’ye insan hakları noktasında ders
vermeye kalkışacaklar, bunu kabul etmiyoruz.
(Mikrofon
otomatik cihaz tarafından kapatıldı)
MEHMET
MUŞ (İstanbul) – Önce buradaki uygulamalara, kendi koydukları İnsan Hakları
Beyannamesi’ne uymalarını tavsiye ediyoruz.
BAŞKAN
– Teşekkür ederim.
Gündeme
geçiyoruz. 
Sayın
milletvekilleri, gündemimize göre 2017 Yılı Merkezi Yönetim Bütçe Kanunu Tasarısı
ile 2015 yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün beşinci tur görüşmelerini yapacağız. 
Beşinci
turda İçişleri Bakanlığı, Emniyet Genel Müdürlüğü, Jandarma Genel Komutanlığı,
Kamu Düzeni ve Güvenliği Müsteşarlığı, Sahil Güvenlik Komutanlığı, Göç İdaresi
Genel Müdürlüğü, Millî Savunma Bakanlığı, Savunma Sanayi Müsteşarlığı, Kültür
ve Turizm Bakanlığı, Devlet Opera ve Balesi Genel Müdürlüğü, Devlet Tiyatroları
Genel Müdürlüğü ile Türkiye Yazma Eserler Kurumu Başkanlığı bütçe ve kesin
hesapları yer almaktadır.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı
(1/774) ile Plan ve Bütçe Komisyonu Raporu (S. Sayısı 433) (x)
2.- 2015 Yılı Merkezi Yönetim Kesin Hesap Kanunu
Tasarısı (1/733), 2015 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2015 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/828), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 211 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (x)
A) İÇİŞLERİ BAKANLIĞI
1) İçişleri Bakanlığı 2017 Yılı Merkezî Yönetim Bütçesi
2) İçişleri Bakanlığı 2015 Yılı Merkezî Yönetim Kesin
Hesabı
B) EMNİYET GENEL MÜDÜRLÜĞÜ
1) Emniyet Genel Müdürlüğü 2017 Yılı Merkezî Yönetim
Bütçesi
2) Emniyet Genel Müdürlüğü 2015 Yılı Merkezî Yönetim
Kesin Hesabı
C) JANDARMA GENEL KOMUTANLIĞI
1) Jandarma Genel Komutanlığı 2017 Yılı Merkezî Yönetim
Bütçesi
2) Jandarma Genel Komutanlığı 2015 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2017 Yılı
Merkezî Yönetim Bütçesi
2) Kamu Düzeni ve Güvenliği Müsteşarlığı 2015 Yılı
Merkezî Yönetim Kesin Hesabı
D) SAHİL GÜVENLİK KOMUTANLIĞI
1) Sahil Güvenlik Komutanlığı 2017 Yılı Merkezî Yönetim
Bütçesi
2) Sahil Güvenlik Komutanlığı 2015 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2017 Yılı Merkezî
Yönetim Bütçesi
2) Göç İdaresi Genel Müdürlüğü 2015 Yılı Merkezî
Yönetim Kesin Hesabı
F) MİLLÎ SAVUNMA BAKANLIĞI
1) Millî Savunma Bakanlığı 2017 Yılı Merkezî Yönetim
Bütçesi
2) Millî Savunma Bakanlığı 2015 Yılı Merkezî Yönetim
Kesin Hesabı
G) SAVUNMA SANAYİ MÜSTEŞARLIĞI
1) Savunma Sanayi Müsteşarlığı 2017 Yılı Merkezî
Yönetim Bütçesi
2) Savunma Sanayi Müsteşarlığı 2015 Yılı Merkezî Yönetim
Kesin Hesabı
Ğ) KÜLTÜR VE TURİZM BAKANLIĞI
1) Kültür ve Turizm Bakanlığı 2017 Yılı Merkezî Yönetim
Bütçesi
2) Kültür ve Turizm Bakanlığı 2015 Yılı Merkezî Yönetim
Kesin Hesabı
H) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2017 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2015 Yılı
Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2017 Yılı Merkezî
Yönetim Bütçesi
2) Devlet Tiyatroları Genel Müdürlüğü 2015 Yılı Merkezî
Yönetim Kesin Hesabı
İ) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2017 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2015 Yılı
Merkezî Yönetim Kesin Hesabı
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, bilindiği üzere, turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir.
Şimdi,
beşinci turda grupları ve şahısları adına söz alan sayın üyelerin isimlerini
okuyorum:
Adalet
Kalkınma Partisi Grubu adına; Gaziantep Milletvekili Sayın Abdulkadir Yüksel,
Çanakkale Milletvekili Sayın Ayhan Gider, Kilis Milletvekili Sayın Mustafa
Hilmi Dülger, Nevşehir Milletvekili Sayın Ebubekir Gizligider, İstanbul
Milletvekili Sayın Şirin Ünal, Adıyaman Milletvekili Sayın Adnan Boynukara,
Trabzon Milletvekili Sayın Adnan Günnar, İstanbul Milletvekili Sayın Serap
Yaşar, Antalya Milletvekili Sayın Atay Uslu, Muğla Milletvekili Sayın Nihat
Öztürk, İstanbul Milletvekili Sayın Mehmet Ali Pulcu, İstanbul Milletvekili
Sayın Hurşit Yıldırım, İstanbul Milletvekili Sayın İsmet Uçma, Samsun
Milletvekili Sayın Fuat Köktaş, Ordu Milletvekili Sayın Metin Gündoğdu, Konya
Milletvekili Sayın Mustafa Baloğlu konuşacaklardır. 
Halkların
Demokratik Partisi Grubu adına; Şanlıurfa Milletvekili Sayın Osman Baydemir,
Mardin Milletvekili Sayın Ali Atalan, Ağrı Milletvekili Sayın Dirayet Taşdemir,
Ankara Milletvekili Sayın Sırrı Süreyya Önder, Batman Milletvekili Sayın Ayşe
Acar Başaran konuşacaklardır. 
Milliyetçi
Hareket Partisi Grubu adına; Bursa Milletvekili Sayın Kadir Koçdemir, Muğla
Milletvekili Sayın Mehmet Erdoğan, Ankara Milletvekili Sayın Erkan Haberal,
Erzurum Milletvekili Sayın Kamil Aydın konuşacaklardır. 
Cumhuriyet
Halk Partisi Grubu adına ise Bartın Milletvekili Sayın Muhammet Rıza
Yalçınkaya, Aydın Milletvekili Sayın Hüseyin Yıldız, Tunceli Milletvekili Sayın
Gürsel Erol, İzmir Milletvekili Sayın Murat Bakan, Sakarya Milletvekili Sayın
Engin Özkoç, İstanbul Milletvekili Sayın Selina Doğan, Konya Milletvekili Sayın
Mustafa Hüsnü Bozkurt, Antalya Milletvekili Sayın Devrim Kök, Hatay
Milletvekili Sayın Hilmi Yarayıcı ve Mersin Milletvekili Sayın Durmuş Fikri
Sağlar konuşacaklardır. 
Şahsı
adına, lehte olmak üzere Kahramanmaraş Milletvekili Sayın Mehmet İlker Çitil,
aleyhte olmak üzere Mardin Milletvekili Sayın Ali Atalan konuşacaklardır. 
Şimdi,
Adalet ve Kalkınma Partisi Grubunun konuşmacılarını dinleyeceğiz. 
İlk
olarak, Gaziantep Milletvekili Sayın Abdulkadir Yüksel konuşacak. (AK PARTİ
sıralarından alkışlar)
Sayın
milletvekilleri, Adalet ve Kalkınma Partisi Grubunun konuşmacılarının konuşma
süreleri beşer dakikadır.
Buyurun
Sayın Yüksel.
AK
PARTİ GRUBU ADINA ABDULKADİR YÜKSEL (Gaziantep) – Teşekkür ederim Sayın Başkan.

Sayın
Başkan, değerli milletvekilleri; İçişleri Bakanlığımızın 2017 yılı bütçesi
üzerine grubum adına söz almış bulunuyorum. Bu vesileyle Gazi Meclisimizi ve
aziz milletimizi saygıyla selamlıyorum.
Bakanlığımız,
vatandaşlarımıza, güvenlik başta olmak üzere nüfustan mahallî idarelere,
illerin idaresinden göç politikalarına, doğumdan ölüme kadar hayatın her
safhasında hizmet vermektedir.
Değerli
milletvekilleri, ülkemiz, farklı kültürlerin bir arada yaşayabildiği bir
medeniyet havzasının tam ortasında yer almaktadır. Bu geniş coğrafya yeni ve
zor bir dönemden geçiyor. Bu dönem maalesef terörün ve kitlesel göçün yoğun
olarak yaşandığı bir dönemdir. Coğrafyamız tarih boyunca olduğu gibi bugün de
iç ve dış kaynaklı birçok tehditle karşı karşıyadır. Birlik ve beraberliğimize
kasteden terör tehdidi ve yoğun göç dalgası ülkemizi ve tüm dünyayı
etkilemektedir. Terör, özgürlüklerin ve kalkınmanın önündeki en büyük engeldir.
Bölgemizde planlanan terör oyunları, etnik ve mezhepsel ayrışmayı körükleyerek
sınırları değiştirmeyi hedeflemektedir. İnanç birliğimiz ve bin yıllık
kardeşliğimiz oynanan bu oyunlara fırsat vermeyecektir. 
Devletlerin
birinci öncelliği kamu düzenini ve güvenliğini sağlamaktır. Türkiye bu dönemde
küresel güvenlik anlayışını sorgulayarak kendine ait yeni bir güvenlik
anlayışını uygulamaya koymuştur. Yeni güvenlik perspektifi hukuk ve demokrasiyi
hâkim kılmak üzerine odaklanmıştır. 
Terör
ve mülteci konusundaki öngörümüzün haklılığı bugün net bir şekilde ortadadır.
Terör bir insanlık suçudur, terör hiçbir zaman bir hak arama yöntemi değildir,
olamaz. Terörün dini, dili, ırkı ve mezhebi yoktur, olamaz. “Senin teröristin
kötü, benim teröristim iyidir.” anlayışı asla kabul edilemez. Bütün dünya,
insanlık, terörizmi lanetlemeli ve teröre karşı ortak mücadele ortaya
koymalıdır.
Günümüzün
diğer büyük sorunu, bütün dünyayı tehdit eden mülteci sorunudur. Milletimiz,
tarih boyunca mazlumların umudu ve sığınağı olarak mazlumlara kucak açmıştır.
Bugün, başta vekâletini yürütmekten onur duyduğum Gaziantep olmak üzere,
Şanlıurfa, Kilis, Hatay ve bütün illerimizde milletimiz, Suriyeli
kardeşlerimize evlerini ve gönüllerini açarak ensarlık yapmaktadırlar. 
Suriye
ve Irak’ta yaşanan terörden kaçan mültecilerin oluşturduğu ve oluşturacağı göç
dalgasına karşı sınır ötesinde güvenlik koridoru oluşturma tezimizin haklılığı,
doğruluğu, Fırat Kalkanı operasyonuyla açık bir şekilde görülmüştür.
Türkiye'nin sınır dışı harekâtı doğrudan iç güvenliğimizle ilgilidir, ülkemize
yönelik tehditleri kendi dışımızda karşılamaya yöneliktir. Bu operasyonlarla
sınır illerimiz daha güvenli hâle gelmiş, göç dalgası da kısmen durdurulmuştur.
Buradaki kararlı duruşumuz, güvenli bölgenin tesisini sağlayacaktır.
Değerli
milletvekilleri, AK PARTİ iktidarı olarak amacımız, terörü bütün yönleri ve
sonuçlarıyla ortadan kaldırmaktır. Güvenliği öncelerken konunun ekonomik ve
sosyal boyutuna da büyük önem veriyoruz. Bölgelerimiz arasındaki kalkınma ve
sosyal gelişmişlik farklılıklarını ortadan kaldırmak için, on dört yıldır
kararlılıkla çalışıyoruz. Bu dönemde aldığımız güvenlik tedbirleriyle
demokratik siyaset ağını genişleteceğiz, terörizmin istismar alanlarını yok
edeceğiz, terörü ve şiddeti ülkemizin gündeminden tamamen çıkaracağız. 
Değerli
milletvekilleri, demokrasimize ve millî iradeye yapılan hain saldırıyı 15
Temmuz gecesi hep birlikte yaşadık. Bu bir imha planıydı. Sayın
Cumhurbaşkanımız ve Başbakanımızın liderliğinde, Gazi Meclisimiz ve aziz
milletimiz yıkım planına fırsat vermemiştir. Bu süreçte bayrağı ve vatanı için
canını veren bütün şehitlerimize rahmet, gazilerimize şükran sunuyorum. 
Değerli
milletvekilleri, aslolan aziz milletimiz ve onun iradesidir. Gayemiz, aziz
milletimize hizmet etmek, milletimizi huzurlu ve mutlu kılmaktır. 
Bütçemizin
milletimize, ülkemize hayırlı olmasını diler, saygılarımı sunarım. (AK PARTİ
sıralarından alkışlar)
BAŞKAN
– Teşekkür ederim Sayın Yüksel.
Adalet
ve Kalkınma Partisi Grubu adına ikinci olarak Çanakkale Milletvekili Sayın
Ayhan Gider konuşacak.
Buyurun
Sayın Gider. (AK PARTİ sıralarından alkışlar)
AK
PARTİ GRUBU ADINA AYHAN GİDER (Çanakkale) – Sayın Başkan, yüce milletimizin
sayın vekilleri; köy altyapı hizmetlerinden dağda eşkıya imhasına, protokol
hizmetlerinden darbe girişimlerinde hain tepelemeye kadar geniş bir sorumluluk
alanına sahip İçişleri Bakanlığımızın bütçesi üzerinde söz aldım. Yüce
heyetinizi saygıyla selamlıyorum.
Talebeliğimden
beri pek hazzetmediğim bir laf vardır, “Birlik ve beraberliğe en çok ihtiyaç
duyduğumuz böyle bir dönemde” diye başlayan cümleler. Devlet yöneticileri her
sıkıştıklarında, her darbeye niyet ettiklerinde, millete rağmen her iş yapmaya
heveslendiklerinde bu cümleyi kullandılar geçmişte. Bundan dolayı da cümle,
ciddiyetini kaybetti, geçerliliği sorgulanır hâle geldi. Ancak, bazen durum
öyle bir hâle gelir ki, o klişe lafın taşı öyle bir gelir ki gediğine, genel
kanaati değiştirir. 
Babamın
anlattığı bir hikâye vardır hep. Memur, yazılarını merkeze gönderirken üzerine
standart “Acele” kaşesini vururmuş. Bir gün gerçekten acele bir evrak çıkmış
ama kaşe tek, alışmış onu vurmaya. Nasıl belli edecek gerçekten acele olduğunu
evrakın? Kırmızı bir kalem almış ve üzerine yazmış “Vallahi billahi çok acele.”
Bu yaz öyle bir durum yaşadık yani bizim bu klişe saydığımız, geçersiz kabul
ettiğimiz cümle tam da yeri geldi, lazım oldu ama bu sefer bu cümleyi devlet
söylemedi, millet söyledi, âdeta “Vallahi billahi çok acele.” dercesine
söyledi. Devamını da getirdi, birlik ve beraberliğe en çok ihtiyaç duyduğumuz
böyle bir dönemde “Ben varım, biz varız.” dedi. Daha önce darbelere ve milleti
ezmeye kullanılan bu laf, döndü dolandı, ezenlerin başına indi. Bu vesileyle,
15 Temmuz şanlı direnişindeki şehit, gazi ve katılan tüm milletimizi minnetle
anıyoruz. 
Bitti
mi memleketin haini, düşmanı, eşkıyası? Ne gezer, tabii ki bitmedi. Hani meşhur
laftır: “Yâri güzel olanın uyku girmez gözüne.” derler. Hâl böyle olunca da
bizim işimiz zorlaşıyor çünkü bizim işimiz eğer yârimizi savunmaksa bizim
yârimiz belli; bizim yârimiz bu aziz vatan, bu yüce millet, bu büyük devlet. 
Varsın
düşmanlarımız bol olsun, varsın içimizde büyüttüğümüz hainler ve bu hainlerin
kumanda ettiği robotlar düşmanla birlik olsun, bize saldırsın. Allah’a şükür ki
bu yüce Türk milleti, bırakın gecelerce uykusuz kalmaktan korkmayı, günü
geldiğinde bedeninde emanet olarak taşıdığı canını bu millet, bu devlet ve bu
vatan için feda etmekten asla tereddüt göstermez. 
Hep
dedik, hep diyeceğiz; iki bin yılı aşan Türk devletinin baş özelliği,
devletiali olması, diğer özelliği de ebet müddet olmasıdır. Hâl böyle olunca da
böyle bir devlete kalender olmak yakışır, böyle bir devlete müsamahalı olmak
yakışır. 
Ahitnamesi’yle
çağında görülmemiş özgürlükler sağlayan Fatih’in torunları olarak bizler,
Türkiye Cumhuriyeti tarihinde hayal edilemeyen fikir özgürlüklerini getirdik.
Getirdiğimiz her özgürlüğün arkasındayız, savunucusuyuz ve hiçbir pişmanlığımız
yoktur. Ancak, dünyada hiçbir sistem, hiç kimseye, savaşmaları için kendilerine
teslim edilen silahlarla bu milleti öldürme hakkı vermez. Ancak, dünyada hiçbir
sistem, hiç kimseye, adalet dağıtması için kendisine teslim edilen kürsüyü
Amerika’daki hain hocasının ya da cemaatinin çıkarları doğrultusunda kullanma
hakkı vermez. Ancak, dünyada hiçbir sistem, hiç kimseye, millete hizmet etmesi
için makamına tahsis edilen iş makineleriyle eşkıya olup hendek açma hakkı
vermez. Ancak, dünyada hiçbir sistem, hiç kimseye, sözüm ona “Haber yapıyorum.”
maskesiyle memlekete ihanet etme hakkı vermez. Devlet alidir, milletine
özgürlük tanır; bunlar insanlığa zulmetmek için kullanıldığında da tepesine
binmeyi bilir. Ağlamak, sızlamak, yalan dolana sığınmak da fayda etmez. Hele
hele yabancı ülkelere “Avrupa ne der? Amerika ne der?” diye sığınmanın beyhude
olduğunu buradan belirtmek istiyorum. Çünkü o ülkelerin meşru veya gayrimeşru
çocuklarını savunma hakkı ne kadar varsa bizim de vatanımızı, milletimizi
savunma hakkımız o kadar kutsaldır. 
Yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Gider.
Adalet
ve Kalkınma Partisi Grubu adına üçüncü olarak Kilis Milletvekili Sayın Mustafa
Hilmi Dülger konuşacaklardır.
Sayın
Dülger, buyurun. (AK PARTİ sıralarından alkışlar) 
AK
PARTİ GRUBU ADINA MUSTAFA HİLMİ DÜLGER (Kilis) – Teşekkür ediyorum Sayın
Başkan.
Sayın
Başkan, değerli milletvekilleri; İçişleri Bakanlığının 2017 yılı merkezî
bütçesi hakkında söz almış bulunuyorum. Yüce Meclisi saygıyla selamlıyorum.
Konuşmama
başlamadan önce kamu düzenini sağlamak, ülkenin refahı, milletin dirliği ve
birliği uğruna şehit olmuş tüm kamu görevlilerini, güvenlik güçlerimizi
saygıyla, rahmetle anıyorum.
Bu
arada, 11 Kasım günü, vatandaşlarına hizmet götürmesini hazmedemeyen bölücü
vatan hainleri tarafından şehit edilen Derik Kaymakamımız Muhammed Fatih
Safitürk’e ve yine 1991 yılında bölücü vatan hainleri tarafından şehit edilen
Solhan Kaymakamı Ersin Ateş’e Cenab-ı Hak’tan rahmet diliyor, bu uğurda
mücadele eden, gazi olan milletimizin asil evlatlarına da şükranlarımı
sunuyorum.
Değerli
arkadaşlar, İçişleri Bakanlığı, sadece güvenlik ve huzurun teminatı değil
yerine göre susuz köye su götüren, soğukta üşüyen bir aileye yardım elini
uzatan, savaştan kaçıp ülkemize sığınan mağdura da kucak açan, onun da
güvenliğini sağlayan bir bakanlıktır. Yani, doğumdan ölüme kadar hayatın her
alanında İçişleri Bakanlığının hizmetleriyle karşı karşıya kalıyoruz. 
Değerli
milletvekilleri, ana görevi illerin genel idare alanındaki hizmet esaslarını
belirlemek, mahallin en büyük mülki idare amiri olan vali ve kaymakamlar
tarafından vesayet yetkisini kullanmak olan İçişleri Bakanlığı, 81 valilik, 919
kaymakamlık ve bunlara bağlı alt birimler vasıtasıyla bu görevini bugüne kadar
başarıyla yürütmüş, bundan sonra da yürütmeye devam edecektir. 
On
dört yıllık AK PARTİ iktidarı döneminde insan hakları alanında da devrim
niteliğinde yasal düzenlemeler hayata geçirilmiş, ihlal iddialarına ilişkin
adli ve idari işlemler hiçbir müsamahaya yer verilmeyecek hâle getirilmiştir.
Bu çerçevede, Bakanlık bünyesinde on yedi yıl görev yaptığım Mülkiye Teftiş
Kurulu Başkanlığına bağlı İnsan Hakları İhlallerini İnceleme Bürosuna intikal
eden insan hakkı ihlali iddiaları mülkiye müfettişleri marifetiyle incelenir
olmuştur. 
Ayrıca,
Kolluk Gözetim Komisyonu Kurulması Hakkında Kanun Tasarısı ile de kolluk
hakkındaki şikâyetler bir usul ve esas içerisinde incelenir olmuştur.
Ülke
olarak demokratik olgunluğumuzdan rahatsız olan terör örgütleri ve terörden
nemalanan güçler, geçtiğimiz yıl içerisinde ülkemize karşı yürütülen terör
faaliyetlerini hızlandırmış, 15 Temmuz günü ise bunu en üst seviyeye çıkarmış
ve kanlı darbe girişimiyle de açıkça bunu ortaya koymuştur. Bu girişim,
ülkemizin maruz kaldığı terör eylemleri arasındaki en kanlı saldırı olarak
tarihteki yerini almıştır. 
Sayın
Başkan, değerli milletvekilleri; vatandaşlarımızın manevi duygularını istismar
eden ve devlet içerisindeki militanları aracılığıyla devletin tüm imkânlarını
kendi çıkarları doğrultusunda kullanan FETÖ terör örgütüne müzahir bütün
unsurlar devlet kurumlarından temizlenmektedir. 
Değerli
arkadaşlar, sözlerime son verirken masanın her iki tarafını da bilen mülki
idare amiri kökenli biri olarak mülki idare amirlerinin özlük haklarının
iyileştirilmesi hususuna da değinmek istiyorum. Mülki idare amirleri bir nevi
alperenlerdir; bu iş zengin olmak için yapılmaz, gönül işidir. Bu millet için
yüreği atmayan insanın yapacağı iş değildir ancak geçmişten beri kendi eşiti ve
dengi olduğunu düşündükleri meslek mensuplarından geriye kaldıkları, diğer
meslek mensupları lehine yapılan gelişmelerin sonucu hepimizce malumdur. Bu
meselenin çözülmesi için, sayıları toplam bin civarında olan ve genel bütçeye
pek de yük getirmeyecek olan birinci sınıf mülki idare amirlerinin maaşlarının
birinci sınıf hâkimlerle aynı duruma getirilmesi sorunu kökten çözecektir.
Dolayısıyla, bu gönül erlerinin motivasyonunu da yükselteceğimize inanıyorum. 
2017
bütçesinin ülkemize, milletimize ve Bakanlığımıza hayırlı uğurlu olmasını
diliyor, hepinize saygılar sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Dülger. 
Adalet
ve Kalkınma Partisi Grubu adına dördüncü olarak Nevşehir Milletvekili Sayın
Ebubekir Gizligider konuşacaktır.
Buyurun
Sayın Gizligider. (AK PARTİ sıralarından alkışlar)
AK
PARTİ GRUBU ADINA EBUBEKİR GİZLİGİDER (Nevşehir) – Sayın Başkan, saygıdeğer
milletvekilleri, 2017 yılı Emniyet Genel Müdürlüğü bütçesi üzerine söz aldım.
Bu vesileyle hepinizi saygıyla selamlıyorum. 
Evet,
bugün İnsan Hakları Günü. Bu minvalde, şu anda da oturumumuza Başkanlık eden
Sayın Ayşe Nur Bahçekapılı’ya yönelik Almanya’da gerçekleştirilen hak ihlalini
kınıyorum ve bu kapsamda, ne yazık ki tamamının ortak özelliği Müslüman
coğrafyası olan Arakan’da, Myanmar’da, Orta Afrika’da, Filistin’de, Gazze’de,
Kudüs’te, hasılı Halep’te, hasılı Müslümanların yaşadığı her yerde Müslümanlara
yönelik yapılan insan hakları ihlallerini kınamaya da modern dünyayı davet
ediyorum. 
Öncelikle
15 Temmuzda taşeron FETÖ ve onların gerçek sahipleri tarafından
gerçekleştirilmeye çalışılan darbeye ve yıllardır PKK terörüne karşı gösterdiği
özverili mücadele ve onurlu duruşu sebebiyle gazi Emniyet teşkilatımıza
şükranlarımı sunuyorum, şehit olanları rahmetle yâd ediyorum ve hayatta olan
gazilerimize de hayırlı ömürler diliyorum.
İnşallah,
Sayın Bakanımızın da ifade ettiği üzere, nisan ayının onların yok oluşlarının
hep beraber izleyeceğimiz ay olacağını düşünüyorum. 
Türk
polisi özellikle son dönemlerde uyuşturucuyla mücadelede önemli bir rol
üstlendi, yeni bir segmente bu işi götürdü, narkotimler kurulmakta. İnanıyoruz
ki bu nisan ayı onların da bitişi yani uyuşturucu baronlarının da bitişi
olacaktır çünkü terörün de en önemli finansörlerinden biri yine uyuşturucu
baronları olmuştur. 
Yine,
AK PARTİ iktidarıyla, bütün illerde şu anda uygulamada olan ve ilçelere de
yaygınlaştırılmaya çalışılan kamera sisteminden bahsetmek istiyorum. Gerek
suçluların yakalanmasında gerekse trafik güvenliğinde önemli bir rol
üstlenmekte, âdeta koruyucu hekimlik gibi bir rol ifa etmekte. Bunun da bütün
ilçelerde yaygınlaştırılmasını talep ediyoruz. Bu kapsamda, Nevşehir’de de
inşallah bütün ilçelerde hayata geçirilecek. 
Artık
çağımız uzmanlaşma çağı. Bu kapsamda, bir hukukçu milletvekili olarak şuna da
değinmek isterim: Hem teknolojinin kullanılması hem kriminoloji biliminin
gereklerinin ifası bakımından, adli kolluk uygulamasını artık çok ciddi şekilde
tartışmalı ve bunun da hukuk sistemimizde, emniyet sistemimizde yerinin alması
gerektiğini düşünüyorum. 
Emniyet
teşkilatı, tüm dünyada uyguladığı klasik hizmetlerinden öte, ülkemizde bence
çok önemli bir görevi ifa etti 2013 ve sonrası itibarıyla. 2013 Mayıs ayı çok
önemli bir aydı. 2013 Mayıs ayında neler oldu? Türkiye zirve bir ay yaşadı;
faizler dibi gördü, yüz yıllık hikâyelerin, yüz yıllık hayallerin temeli atıldı
ve âdeta bir şahlanış; köprüler, dünyanın en büyük havaalanları… Tüm Türkiye’de
büyük bir moral yaşanırken “Ağaçlar kesildi mi, yoksa taşındı mı?”, “Yoksa,
gitar çalan çocuklar mı?” derken bir anda farklı bir kalkışmayla karşı karşıya
geldik. Onun ardından ne oldu? Onun ardından birileri çıktı -hendek
demeyeceğim- çukurlar kazdı ama askerle el ele ve itinalı bir çalışmayla
aylarca şehitler vererek o çukurları onların tepesine indirmeyi bildi Türk
Emniyeti. Bu yönüyle, sadece klasik emniyet hizmetlerinden öte Türkiye'nin
bekası anlamında, devleti ebet müddet ülküsü doğrultusunda bundan sonraki elli
yılı, belki bundan sonraki yüz yılı emniyet altına alma anlamında da çok büyük
bir görev ifa etti. 
Şimdi,
bunu da beceremeyenler tuttular bizim silahlarımızı bize doğrulttular, darbe
yapmaya kalktılar. Onu da beceremediler, yine Emniyet dimdik durdu. Şimdi,
ekonomiyi çökertme planları kuruyorlarmış. Tanktan korkmayan, füzeden
korkmayan, bedenini siper etmeyi, şehadete yürümeyi, bu dünyada ulaşılabilecek
en büyük ülkü sayan bir millet paradan korkmaz. Reis söyledi, “Dövizi bozdur.”
dedi, şimdi herkes bozduruyor. Bir hikâye anlatacağım, ayrıntıları çok fazla
ama belki bir hikâye hepsine cevap olacaktır. Ekmeğini ayakkabı boyacılığıyla
çıkarmaya çalışan bir kardeşimiz yazmış ayakkabı boyasının üzerine “100 doları
bozduranın ayakkabısını bedava boyayacağım.” diyor. Siz bu milleti yenemezsiniz
ve yenemeyeceksiniz. (AK PARTİ sıralarından alkışlar)
Tabii,
vaktimiz çok az, bu kapsamda, Nevşehir de bütçemizden bu zamana kadar çok ciddi
şekilde yararlandı. Otoyolumuz bu yıl ihale ediliyor, KOP’a dâhil edildi, ilk
projemiz geçti. Kalaba-Seyfe sulama hattımız hızlı bir şekilde gidiyor. Patates
stratejik ürün kapsamında havza bazlı çalışmaya konu oldu. 
(Mikrofon
otomatik cihaz tarafından kapatıldı) 
EBUBEKİR
GİZLİGİDER (Devamla) – Bu hizmetlerin devamı inşallah, bundan sonraki 15’inci,
15’inci, 15’inci bütçelerde de konuşulacak.
ÖMER
FETHİ GÜRER (Niğde) – Nevşehir’de kaç tane otel kapandı, onu da söyle. 
EBUBEKİR
GİZLİGİDER (Devamla) – Bu vesileyle hepinizi saygıyla selamlıyorum.
Bütçemiz
hayırlı uğurlu olsun. (AK PARTİ sıralarından alkışlar)
BAŞKAN
– Teşekkür ederim Sayın Gizligider. 
Adalet
ve Kalkınma Partisi Grubu adına beşinci olarak İstanbul Milletvekili Sayın
Şirin Ünal konuşacaklardır.
Buyurun
Sayın Ünal. (AK PARTİ sıralarından alkışlar)
AK
PARTİ GRUBU ADINA ŞİRİN ÜNAL (İstanbul) – Sayın Başkan, değerli
milletvekilleri; Jandarma Genel Komutanlığı bütçesi üzerine söz almış
bulunmaktayım. Bu vesileyle yüce heyetinizi saygıyla selamlıyorum.
Emniyet
ve asayişle kamu düzeninin korunmasını sağlayan, kanunların verdiği görevleri
yerine getiren, silahlı genel kolluk olan Jandarma, insan merkezli, saygın,
güvenilir ve kaliteli hizmet veren bir teşkilattır. Terör örgütlerinin ve suç
odaklarının, gelişen iletişim ve bilgi çağının etkisiyle geçmişle
kıyaslanmayacak ölçüde karmaşık, sistemli, organize ve küresel boyuta ulaştığı
günümüzde, milletimizin başta Jandarma olmak üzere güvenlik kuvvetlerimizden
beklentileri de yükselmiştir. 
Türkiye
yüz ölçümünün yüzde 91’inin emniyet ve asayiş hizmetlerinden sorumlu olan
Jandarma Genel Komutanlığımız, milletimizin huzur ve güvenliğinin sağlanması
için suç işlenmesinin önlenmesi, terörle mücadele, kaçakçılığın önlenmesi ve
düzensiz göçle mücadele edilmesi, ceza infaz kurumları ve tutukevlerinin dış
korunmalarının sağlanması ile cezaevlerinden sevklerin icrasına yönelik görevlerini
mesai mefhumu gözetmeksizin en iyi şekilde yerine getirmektedir. Jandarma bu
görevlerini yerine getirirken hukukun üstünlüğünü, insanımızın temel hak ve
özgürlüklerini, demokratik toplum düzenini korumayı, açıklık ve şeffaflığı,
hesap verebilirliği esas almaktadır. Ülkemizin ve milletimizin bölünmez
bütünlüğü ile vatandaşımızın can ve mal güvenliğini hukuk çerçevesi içerisinde
canı pahasına sağlayan ve mevcut huzur ortamının devam etmesi için büyük
fedakârlıklarla çalışmalarına devam eden Jandarmamız özellikle terörle
mücadelede her türlü hava ve arazi şartlarında görevlerini üstün feragat ve
cesaretle yapmakta, bu uğurda gerektiğinde şehit ve gazi vermektedir. 2016
yılında Jandarma teşkilatımız 223 şehit vermiş ve 862 personelimiz de
yaralanmıştır. Şehitlerimize bir kez daha Allah’tan rahmet diliyorum.
Sayın
Başkan, değerli milletvekilleri; terörle mücadelede daha etkili olabilmek
maksadıyla öncelikle terörle mücadelenin yoğun olduğu bölgelerde Jandarma özel
harekât taburları, Jandarma komando taburları, Jandarma komando özel asayiş
bölükleri kurulmuştur. Jandarmanın profesyonelleşmesi kapsamında temin edilen
uzman erbaşların Jandarma özel harekât ve komando birliklerinin yetişmiş
personel ihtiyacının karşılanması maksadıyla kullanılmasına öncelik verilmiştir.
Bu kapsamda, 45 Jandarma komando tabur komutanlığı, 25 Jandarma özel harekât
tabur komutanlığı, 32 Jandarma asayiş komando bölük komutanlığı, 201 Jandarma
iç güvenlik timi, 728 Jandarma asayiş timinin erbaş ve er kadroları ile 1.893
zırhlı asayiş aracının şoför ve nişancı kadroları uzman erbaşa dönüştürülmüş,
bir plan dâhilinde diğer unsurların profesyonelleşmesi faaliyetlerine devam
edilmektedir. 
Terörle
mücadelede çok etkili olarak kullanılan ve âdeta bir kuvvet çarpanı hâline
gelen silahlı ve silahsız helikopterler, insansız hava araçları, insanlı keşif
uçakları ile zırhlı araçların üretim ve tedarikine de devam edilmektedir.
Yine
terörle mücadelede kesintisiz bir muhabere sisteminin sürdürülmesi çok büyük
bir önemi haizdir. Bu maksatla kurulan ve kısa adı JEMUS olan Jandarma Entegre
Muhabere ve Bilgi Sistemi Projesi’yle emniyet ve asayiş hizmetlerinin süratli
bir şekilde yürütülmesine katkı sağlanmıştır. Sahil Güvenlik Komutanlığı ve
Sağlık Bakanlığımız sisteme entegre edilmiş, Orman Genel Müdürlüğü de sistemden
istifade etmeye başlamıştır. Ayrıca AFAD ve Emniyet teşkilatının da bu
sistemden istifade edebilmesi için çalışmalara başlanmıştır. Tamamen millî olan
bu sistemin güneydoğu illerimizde kurulum çalışmaları devam etmektedir. 
Ulusal
ve uluslararası alanda saygın, güvenilir, mükemmel hizmeti ilke edinen Türkiye
yüz ölçümünün yüzde 91’inin emniyet ve asayişinden sorumlu olan Jandarmanın
imkân ve kabiliyetlerinin artırılmasını sağlamak maksadıyla bütçesinin
desteklenmesi, yıl içerisinde ihtiyaç duyulacak ödenek taleplerinin
karşılanması büyük önem arz etmektedir. 15 Temmuz hain darbe girişiminde
Jandarmamız kesinlikle insanımıza silah doğrultmamıştır, bir kanun ordusu olan
Jandarmamızı kutluyorum.
Sözlerime
son verirken, 2017 yılı bütçemizin hayırlara vesile olmasını diliyorum.
Hepinize selam ve saygılarımı sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Ünal.
Adalet
ve Kalkınma Partisi Grubu adına altıncı olarak Adıyaman Milletvekili Sayın
Adnan Boynukara konuşacaklardır. 
Sayın
Boynukara, buyurun. (AK PARTİ sıralarından alkışlar) 
AK
PARTİ GRUBU ADINA ADNAN BOYNUKARA (Adıyaman) – Sayın Başkan, değerli
milletvekilleri; Türkiye’nin amaç birliği içinde olduğu, amaç birliği içindeki
kimi merkezler tarafından hedefe konulduğunu biliyoruz. Ülkemiz dışarıda
planlanan ve terör örgütlerinin kullanıldığı farklı operasyonlarla yıpratılmaya
ve engellenmeye çalışılıyor yani halkımız ve kamu düzenimiz hedefleniyor. Ancak
siyasetin kararlılığı ve toplumsal destek şu ana kadar sergilenen tüm oyunları
boşa çıkardı. Bu süreçte önemli kazanımlar elde edildi, şu an üretilmiş
krizlere ve operasyonlara karşı direnme gücünü tahkim etmiş bir Türkiye var. 
Türkiye’nin
içinden geçtiği ve güçlenerek atlattığı operasyonları hatırlamakta fayda var. 7
Şubat MİT Müsteşarını gözaltına alarak tutuklama ve onun üzerinden de dönemin
Başbakanına ulaşma girişimi; çevre duyarlılığı üzerinden organize edilen
kalkışma, PKK terör örgütüne Suriye’de alan açılmasıyla sürecin sabote
edilmesi; 6-7 Ekim ölenin Kürt, öldürenin kim olduğu belli olmayan PKK
kalkışması; yargı ve kolluk aracılığıyla organize edilen 17-25 Aralık darbe
girişimi, sivilleri hedefleyen kitlesel terör saldırıları, PKK’nın terörü
şehirlere taşıma girişimi ve nihayetinde, 15 Temmuz FETÖ’cü darbe kalkışması. 
Değerli
milletvekilleri, süreci sağlıklı analiz edebilmek için Türkiye'nin hedefe
alınmasına ilişkin sebepleri de hatırlamakta fayda var. 2009 yılından itibaren
küresel sistem ve küresel haksızlıklara göz yuman Birleşmiş Milletler yapısını
eleştirmek, ülkenin her türlü kaynağını tüketen terör ve Kürt meselesinin
çözümü konusunda adım atmak ve çözümü kendi içimizde aramak. Mazlum halkların
taraf olduğu olaylara karşı duyarlı olmak, vicdani bir tutumla mazlumlara
yardım elini uzatmak, geleceğe ilişkin iddia sahibi olarak sosyolojik ve kültürel
coğrafyamıza duyarlı olmak sayılabilir. 
Değerli
milletvekilleri, Türkiye, kendisine karşı yapılan operasyonların tümünü
güçlenerek boşa çıkartmıştır. Bu hâliyle, Türkiye, Avrupa’nın hatta dünyanın
güvenlik sigortasıdır. Terör saldırıları ve farklı operasyonlar üzerinden test
edilmemiz durumunda biz değil, bu oyunları kuranlar kaybeder. Bunu görmeleri
kendilerinin yararınadır. Ancak gelişmelere baktığımızda, Batı’da yapıcı bir
akıl görülmüyor, tam tersine küresel bir akıl tutulması var. Terör örgütlerine
destek verenler, ortaya çıkacak tüm risklerin kendilerine ulaşacağını
bilsinler, yani olacak olaylarda Türkiye'den çok kendileri zarar görebilirler.
Çünkü bir tarafta teröre karşı dayanma reflekslerini güçlendirmiş bir Türkiye var,
öte yanda refleksleri zayıf ve terör örgütlerine destek veren ülkeler var.
Türkiye'yi farklı noktalardan test etmeye çalışanlar kendileri bu testten
geçemeyebilir. Evet, söylemek istediğimiz, Türkiye'nin katettiği değişimi fark
edin, direnme gücünü görün, bunu ciddiye alın ve oynayacağınız oyunları ona
göre oynayın. 
Değerli
milletvekilleri, bizim açımızdan temel mesele, iç sorunlarımızı
vatandaşlarımızla konuşarak çözme iradesini sürdürmektir. Bunu sürdürdüğümüz
müddetçe çözemeyeceğimiz hiçbir sorunun olmadığına inanıyorum; yeter ki terör
ile sivil siyaseti ayıralım, yeter ki vatandaşlarımızın taleplerini tehdit
olarak görmeyelim. 
Bu
vesileyle, terörle mücadele ve terör örgütlerinin tasfiyesi süreçlerine katkı
sunan Kamu Düzeni ve Güvenliği Müsteşarlığı bütçesinin hayırlı olmasını
diliyorum, heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Boynukara. 
Adalet
ve Kalkınma Partisi Grubu adına, yedinci olarak Trabzon Milletvekili Sayın
Adnan Günnar konuşacaklardır. 
Sayın
Günnar, buyurun. (AK PARTİ sıralarından alkışlar) 
AK
PARTİ GRUBU ADINA ADNAN GÜNNAR (Trabzon) – Sayın Başkan, değerli
milletvekilleri; 2017 Yılı Bütçe Kanunu Tasarısı görüşmelerinde Sahil Güvenlik
Komutanlığı bütçesi üzerinde, AK PARTİ Grubu adına söz almış bulunuyorum. Bu
vesileyle, ekranları başında bizleri izleyen aziz milletimizi ve yüce
heyetinizi saygıyla selamlıyorum. 
Konuşmama
başlarken, terörle mücadele kapsamında gerek yurt dışında yürütülen Fırat
Kalkanı operasyonu gerekse yurt içinde yürütülen çeşitli operasyonlarda
hayatını kaybeden tüm şehitlerimize Allah’tan rahmet yaralılarımıza acil
şifalar, ailelerine ve milletimize de başsağlığı diliyorum. 
Sayın
Başkan, değerli milletvekilleri; 1982 yılında yeniden yapılandırılarak kurulan
Sahil Güvenlik Komutanlığı, Türkiye Cumhuriyeti’nin bütün sahilleriyle, iç
suları olan Marmara Denizi, İstanbul ve Çanakkale Boğazlarında, liman ve
körfezlerinde olmak üzere 8.484 kilometre uzunluğundaki kıyı şeridimizin, kara
sularımızın ve ülkemiz yüz ölçümünün yaklaşık yarısı büyüklüğünde 378 bin
kilometrekarelik “Mavi Vatan” olarak adlandırdığımız deniz yetki alanlarımızın
güvenliğinden sorumludur. 
Ülkemizin
jeostratejik konumu, uluslararası ticaretimizin önemli bir kısmının denizlerden
yapılması ve özellikle son yıllarda Orta Doğu’da sınır komşularımız olan
ülkelerde yaşanan savaş ve istikrarsızlık sonucunda düzensiz göç hareketleri
ortaya çıkmıştır. Denizlerimizde yaşanan hareketliliğin her geçen gün artması
ve Aylan bebeklerin ölmemesi için gece gündüz demeden çalışmalarına devam eden,
sadece bu yıl içerisinde 36 bin civarında kaçak insanın kurtarılarak yeniden
hayata tutunmasını sağlayan Sahil Güvenlik Komutanlığımızın yapmakta olduğu
görevlerin ne kadar önemli olduğu çok daha iyi anlaşılmaktadır. Tüm bu
çalışmalar yapılırken insani değerlerden vazgeçmeden, denizlerimizin ve
sahillerimizin güvenliği hususunda asla taviz verilmemektedir. 
2002
yılı bütçesi 91 milyon 701 bin lira iken 2016 yılında Sahil Güvenlik
Komutanlığının bütçesi 6 kat artarak 576 milyon 812 bin liraya ulaşırken, 2017
yılında ise 2002 yılına göre bütçesi yaklaşık 7 kat artırılarak 650 milyon TL
olacaktır. Anlaşılacağı üzere, Hükûmetimizin “güçlü Türkiye” vizyonu Sahil
Güvenlik Komutanlığına yapılan yatırımlarla da kendini göstermektedir. 
Sahil
Güvenlik Komutanlığı 2016 yılı içerisinde insan kaçakçılığı, akaryakıt
kaçakçılığı, uyuşturucu, sigara ve içki kaçakçılığı, kaçak avlanma gibi yasa
dışı eylem ve organizasyonları önlemede dünya çapında başarılı operasyonlara
imza atmıştır. Sahil Güvenlik Komutanlığı millî çıkarlarımızın korunmasında en
büyük güvencemiz olmaya ve Türk Silahlı Kuvvetlerimizin gücünü artırmaya devam
edecektir.
Sayın
Başkan, değerli milletvekilleri; önümüzdeki yedi yıl içinde millî gelirimizi
bugüne göre en az 3 kat artırarak, inşallah, 2023 yılında 2 trilyon dolar
seviyesine ulaştırmayı hedefliyoruz. 
Hepinizin
bildiği gibi, kendi istihbarat uydumuzu Türk mühendislerince tasarladık ve imal
ettik. GÖKTÜRK uydumuzu uzaya gönderdik, yeni uydularla yola devam ediyoruz. Şu
anda kendi piyade tüfeğimizi, tankımızı, helikopterimizi yapıyoruz; kendi
tersanelerimizde uçak gemilerimizi imal ediyoruz. Türkiye yapmış olduğu bu
atılımlarla mazlumların yanında, dosta güven ve düşmana korku salmaktadır. AK
PARTİ olarak Türkiye’nin 2023’lere, 2071’lere kayıpsız olarak ilerleyebilmesi
için de gece gündüz demeyerek, durmadan, yılmadan çalışmaya, Türkiye’yi
geliştirmeye ve büyütmeye inşallah devam edeceğiz. Başkomutanımız,
Cumhurbaşkanımız Sayın Recep Tayyip Erdoğan’ın dediği gibi “Durmak yok, yola
devam.” diyoruz.
Görüşülmekte
olan 2017 Yılı Merkezi Yönetim Bütçe Kanunu Tasarısı’nın ülkemiz ve milletimiz
için hayırlara vesile olmasını diliyor, Gazi Meclisimizi saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ederim Sayın Günnar.
Adalet
ve Kalkınma Partisi Grubu adına, sekizinci olarak, İstanbul Milletvekili Sayın
Serap Yaşar konuşacaktır.
Buyurun
Sayın Yaşar. (AK PARTİ sıralarından alkışlar) 
AK
PARTİ GRUBU ADINA SERAP YAŞAR (İstanbul) – Sayın Başkan, saygıdeğer
milletvekilleri; 2017 Yılı Merkezi Yönetim Bütçe Kanunu Tasarısı’nın Göç
İdaresi Genel Müdürlüğü bütçesi üzerine AK PARTİ Grubu adına söz almış
bulunuyorum. Yüce heyetinizi, aziz milletimizi saygıyla selamlıyorum. 
Ülkemiz
göçmenler bakımından hem bir transit ülke hem de hedef ülke konumundadır. Son
dönemde dünyanın hemen her bölgesinde göç ve iltica hareketlerinde dramatik bir
artış olmuş, bilhassa bölgemizde ortaya çıkan türbülanslar ani ve kitlesel göç
hareketlerini birbiri ardına tetiklemiştir. Suriyeli kardeşlerimizin de
Türkiye’ye sığınmasıyla birlikte, ülkemizdeki yabancı nüfusun hem sayısı hem de
çeşitliliği artmıştır. Dolayısıyla, günümüz koşullarında etkili bir göç
yönetimi tercihten ziyade bir zaruret olmuştur. Bu bağlamda, 2013 yılında Göç
İdaresi Genel Müdürlüğü kurulmuş, sayısını milyonlarla ifade ettiğimiz
yabancıların Türkiye’ye giriş ve çıkışları, kalışları, Türkiye’den sınır dışı
edilmeleri, uluslararası koruma, geçici koruma ve insan ticareti mağdurlarının
korunmasıyla ilgili iş ve işlemleri yürütmek üzere görev almıştır.
Macaristan’ın Avrupa Birliği tarafından bir zahmet dayatılan 1.294 kişilik
zorunlu mülteci kotasını kabul etmemek için 30 milyon euro harcayarak
referandum yapmayı göze aldığını düşünürsek ne denli büyük bir yükün
sırtlanıldığını daha iyi anlayabiliriz.
Saygıdeğer
milletvekilleri, bu süreçte Avrupa Birliği ve üye devletler mültecileri kapıdan
geri çeviremeyeceklerini çok iyi bilmelerine rağmen trajikomik adımlar atmaktan
geri durmadılar. Öncelikle “Madem sorumluluğu inkâr edemiyoruz, bari ihmal
edelim.” dediler. Ne var ki, baskı ihmal edilemez boyutlara ulaşınca yükü
İtalya, Yunanistan ve Malta gibi ülkelerin omuzlarına yıkıp kurtulmayı
denediler, o da tutmayıp mülteciler Orta Avrupa’ya doğru hareketlenince
kimyaları iyiden iyiye bozuldu. 160 bin mülteciyi kota dâhilinde nasıl
dağıtacakları konusunda uzlaşamayıp birbirlerine düşmelerini mi sayalım,
sınırlarını dikenli tellerle kapatmalarını mı, sefalet içinde yaşayan
insanların çadırlarının kundaklanmasını, yoksa kasten batırılan botları mı,
hangisini söyleyelim? Yanlış soruyla doğru cevaba ulaşılamaz. Avrupa “Bu insani
sorunu nasıl çözeriz?” yerine “Bu insanları Avrupa’dan nasıl uzak tutarız?”
sorusuna cevap aradı. Bu yaklaşım son dönemde Avrupa’da yükselen aşırı sağın
ateşine de odun taşıdı.
Büyük
resmi bir kenara bırakıp Avrupa’daki durumun detaylarına odaklandığımızda daha
da vahim, daha ürkütücü bir tabloyla karşılaşıyoruz. Europol Raporu’nda 10 bine
yakın refakatsiz göçmen çocuğun kayıp olduğu belirtiliyor. Nerede bu çocuklar?
Bu soruyu aslında hem kendime hem muhataplarıma soruyorum. 22 Eylülde katılmış
olduğum AKPM Göç Komisyonu toplantısında Europol yöneticisi, Avrupa’da toplam
26 bin çocuğun kayıp olabileceğini söyledi. Bu çocuklara yönelik cinsel istismar,
iş gücü istismarı, suça teşvik, dilencilik gibi istismar örnekleri var. Bir
çocuk 20 bin euroya satılıyor.
Yine,
Europol’un 2016 yılına ait bir diğer raporunda, Nijeryalı kız çocuklarının
kaçırıldığı belirtiliyor. Güney Afrika’dan 270 çocuk tekneyle getiriliyor.
Kısacası köle ticareti yapılıyor. 
SELİNA
DOĞAN (İstanbul) – Türkiye’de de yapılıyor. 
SERAP
YAŞAR (Devamla) - Europol yetkilisi “Biz bu çocukların nereden geldiğini
bilmiyoruz ama birileri biliyor. Gerekli hassasiyeti gösterseydik bunu belki
biz de bilir ve engel olabilirdik.” itirafında bulunuyor. 
Mültecilere
ilişkin hususlarda üç maymunu oynayan ve ağırdan alan ülkelerin Türkiye’yle
müzakereleri dondurma yönünde tavsiye kararı alması ve terörist fotoğraf
sergilerine ev sahipliği yapması gibi tırnak içerisinde önemli işleri süratle
kotardığını bir kenara not etmek gerekiyor. 
Panik
dalgasının siyasal iklimi bulandırdığı Avrupa’da böylesi tutarsızlıklar
yaşanırken, Türkiye, bu insanlara “açık kapı” politikasıyla krizin başladığı
ilk günden itibaren sahip çıktı, çıkmaya da devam edecek. Bugün, dünyadaki her
5 Suriyeli mülteciden 3’üne Türkiye ev sahipliği yapıyor. Birleşmiş Milletler
Mülteciler Yüksek Komiserliği Türkiye’yi dünyanın en fazla sığınmacıya ev
sahipliği yapan ülkesi ilan etti. Sanırım, böyle bir tablo göz ününde
bulundurulduğunda “Türkiye dünyanın vicdanı hâline geldi.” demek doğru
olacaktır. 
Sözlerime
son verirken, Göç İdaresi Genel Müdürlüğünün başta Genel Müdürümüz olmak üzere
merkez ve taşra teşkilatında zaman mefhumunu gözetmeksizin 7/24 çalışan
çalışanlarına kolaylıklar diliyor, 2017 yılı bütçesinin ülkemiz, milletimiz ve
mülteciler için hayırlara vesile olması temennisiyle hepinize saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Yaşar. 
Adalet
ve Kalkınma Partisi Grubu adına dokuzuncu olarak, Antalya Milletvekili Sayın
Atay Uslu konuşacak. 
Buyurun
Sayın Uslu. (AK PARTİ sıralarından alkışlar) 
AK
PARTİ GRUBU ADINA ATAY USLU (Antalya) – Sayın Başkan, sayın milletvekilleri;
Göç İdaresi Genel Müdürlüğü bütçesi üzerine söz almış bulunmaktayım. Heyetinizi
saygıyla selamlıyorum. 
Sayın
milletvekilleri, göç, neden ve sonuçlarıyla dinamik bir süreçtir. Toplumları,
politikaları, devletleri, sistemleri ve geleceği ciddi şekilde etkilemektedir.
Bugün, âdeta bir göç çağı yaşıyoruz. Birleşmiş Milletler verilerine göre bugün,
dünyada 300 milyondan fazla göçmen vardır ve bunların 60 milyonu “sığınmacı”
statüsüyle yaşamaktadır. 
Göç,
sosyal, ekonomik, güvenlik, kültürel, fırsat ve kriz boyutlarıyla ele alınması
gereken bir süreçtir ancak maalesef bugün yalnızca güvenlik boyutuyla
değerlendiriliyor. Kriminal lenslerle konunun değerlendirilmesi “Göçmenler
toplumun huzurunu bozuyor, ekonomiyi geriletiyor.” yanılgısını doğurmaktadır.
Oysa göç tek başına iyi ya da kötü bir olay değildir. Göç, iyi yönetildiği
zaman fırsatlar doğurur. Unutmayalım, Amerika da Kıta Avrupası da göçlerle
şekillenmiştir. Einstein da, Steve Jobs da göçmendir. Bugün dünyanın en kârlı
şirketinin kurucusu Steve Jobs Suriye asıllı Abdulfattah’ın oğlu olarak dünyaya
gelmiştir. Göçmenlerin dünyaya kattığı iktisadi katma değeri, kültürel ve
toplumsal katma değeri göz önünde bulundurarak yeni politikalar üretmesi lazım
dünyanın.
Sayın
milletvekilleri, göç, bugün engellenemeyen bir süreç. Avrupa’nın engelleme
çalışmaları, artan sınır kontrolleri, dikenli teller göçü azaltmıyor; tersine,
düzensiz göçü artırıyor, insanların denizlerde boğulmasına sebep oluyor. Dünya
göçü engelleme performansını kaynak ülkelerdeki sorunları çözmeye harcamalı,
göç ve uyum politikalarına harcamalıdır.
Ülkemiz
hem Osmanlı’da hem Cumhuriyet Dönemi’nde mazlumlara ve sığınmacılara hem
kapısını hem gönlünü açmıştır, açmaya devam etmektedir. Son yıllarda da önemli
yasal ve kurumsal değişiklikler yapmıştır. 2013 yılında kabul edilen Yabancılar
ve Uluslararası Koruma Kanunu ve aynı tarihte ve aynı kanunla kurulan Göç
İdaresi Genel Müdürlüğü bu değişikliğin önemli ifadesidir. Göç İdaresi Genel
Müdürlüğü göçü yönetme refleksiyle kurulmuş, uzman yapıda bir kuruluştur. Bugün
Türkiye'de 500 bine yakın ikamet izniyle kalan düzenli göçmen var. Yine bugün
Türkiye'de 200 bine yakın farklı koruma statüleriyle bulunan sığınmacılar var.
Evet, bildiğimiz gibi, onun dışında da 2 milyon 750 bin geçici koruma
statüsüyle yaşayan Suriyeliler var. Yani toplamda 3,5 milyon civarında
sığınmacı Türkiye'de. Bu sığınmacıların kabulü, kaydı, uyumu gibi konularda Göç
İdaresi Genel Müdürlüğü kısa bir süre içerisinde çok başarılı görevler ifa
etmiştir. GöçNet, e-ikamet gibi örnek projeler geliştirmiştir. Yine örnek ve
başarılı bir projesi YİMER, Alo 157 Yabancılar İletişim Merkezidir. Türkiye'nin
ve dünyanın her yerinden aranabilen bir hattır bu. Yalnızca göçmen statüsü
için, düzenli göçmen statüsü için hizmet vermez. Sığınmacılara, mültecilere,
geçici koruma altındaki Suriyelilere de hizmet veriyor. Bu hattan hak ve
yükümlülükler öğrenilebiliyor, kendileriyle ilgili işlemlerin durumu konusunda
bilgi edinilebiliyor. Yedi gün yirmi dört saat Arapça, İngilizce, Fransızca,
Almanya, Rusça, Türkçe hizmet veren bu çağrı merkezi, son bir yılda 1 milyonun
üzerinde çağrı almıştır ve bu çağrı merkezi 6 binden fazla mültecinin Ege’de
ölmesini, boğulmasını önlemiştir.
Değerli
milletvekilleri, bugün Suriyeliler konusunda önemli bir süreci Türkiye
başarıyla yürütüyor. Biz ne kadar başarılı bir süreç yürütsek de Avrupa bu
konuda sınıfta kalmıştır. Sığınmacıların değerli eşyalarına el konulduğunu,
sığınma evlerine saldırıldığını biliyoruz. Sınırlara tel örgüler çekiliyor.
Göçmen karşıtlığı fikirler her gün yükseliyor. “Göçmenleri Akdeniz’de
kurtarmayalım, gerekirse gelenleri öldürelim.” diyen turbo radikal fikirler her
geçen gün yükselmektedir. Bu fikirler Avrupa projesini sekteye uğratacaktır
diye düşünüyorum. Avrupa, 1951 Cenevre Sözleşmesi’ni yerine getirmeyerek,
kapıları kapatarak insani dramlara sebep olmaktadır, asimiletik politikalar
uygulamaktadır. 
Biz,
geçen hafta, komisyon olarak Almanya’daydık. Bu kaygılarımızı ifade ettik.
Dedik ki: “6 binden fazla çocuk Almanya’da kaybolmuş.” Dedik ki: “Sığınmacılar
Hristiyanlaştırılıyor çaresizliklerinden faydalanılarak.” Bunların olmaması
gerekir. Bunların olmaması için de dünyanın yeni bir göç inisiyatifine ihtiyaç
var diye düşünüyoruz.
1951
Cenevre Sözleşmesi’nin yenilenmesini teklif ediyoruz. Külfet paylaşımının,
yeniden yerleştirmenin, kabul ve uyum ilkelerinin olduğu bağlayıcı bir yeni
sözleşmeye ihtiyaç var. 
Bakın,
bugün atmosferin moleküler yapısını bozan ülkeler için bağlayıcı Paris Şartı
var, ama insanlığın kültürel ve yaşam kromozomlarını etkileyen bu olaylar için
herhangi bir anlaşma ve sözleşme yok, uygulanamıyor. Cenevre de yetersiz. Onun
için, gelin, Gaziantep Sözleşmesi, Mardin, Urfa uluslararası sığınmacı
sözleşmesi imzalayalım diyoruz. 1950’li yılların kurumları da paradigmaları da
bu olayı yönetmekte artık yetersiz, hatta iflas etmiş durumda. 1950’de kurulan
Birleşmiş Milletler ve onun uzantısı Mülteciler Yüksek Komiserliği de görevini
yapamıyor. Onun için diyoruz ki dünya 5’ten büyüktür. 
2017
bütçesi hayırlı olsun. (AK PARTİ sıralarından alkışlar)
BAŞKAN
– Teşekkür ederim Sayın Uslu. 
Adalet
ve Kalkınma Partisi Grubu adına onuncu olarak, Muğla Milletvekili Sayın Nihat
Öztürk konuşacak.
Buyurun
Sayın Öztürk. (AK PARTİ sıralarından alkışlar)
AK
PARTİ GRUBU ADINA NİHAT ÖZTÜRK (Muğla) – Sayın Başkan, değerli milletvekilleri;
2017 Yılı Merkezi Yönetim Bütçe Kanunu Tasarısı, Millî Savunma Bakanlığı
bütçesi üzerine söz almış bulunmaktayım. Bu vesileyle, Gazi Meclisi saygıyla
selamlıyorum. 
Konuşmamın
başında, 15 Temmuz öncesi ve sonrasında vatanımız, bayrağımız ve milletimiz
için canını seve seve feda etmiş tüm şehitlerimize Allah’tan rahmet diliyor,
gazilerimize de şükranlarımı sunuyorum. 
AK
PARTİ hükûmetlerinin 15’inci bütçesini yapıyor olmasının haklı onurunu ve
gururunu yaşadığımı buradan belirtmek istiyorum. 
2003
yılında 10 milyar TL olan Millî Savunma Bakanlığı bütçesinin, aradan geçen sürede
yaklaşık 3 kat artarak 29 milyar TL olması bizim için anlamlı ve önemlidir. Bu
büyüyen bütçe kaynakları vatanımızın her türlü iç ve dış tehdide karşı
savunulmasında etkin bir şekilde kullanılmaktadır. 
Değerli
milletvekilleri, Millî Savunma Bakanlığımız, AK PARTİ hükûmetleri döneminde
birçok yeniliğe imza atmıştır. Geçmişte uçak fabrikalarımızı, silah
fabrikalarımızı kapatıp hazır ürün alma anlayışından artık, yerli ve millî
üretim anlayışına geçiş yapılmış, bu anlayış farkı ordumuzun yerli ve millî
unsurlarla desteklenmesine olanak sağlamıştır. Daha önceleri ülkemizin ihtiyaç
duyduğu silahların temininde zorluk çıkaran ülkelere verilecek en güzel cevap,
Hükûmetimizin izlemiş olduğu yerli ve millî üretim modeli olmuştur. 
Türkiye,
artık eski Türkiye değildir, savunma sanayisiyle, güçlü ordusuyla birçok
ülkenin gıpta ettiği güçlü bir ülkedir. Türk Silahlı Kuvvetlerinin ihtiyaç
duyduğu ileri teknoloji ürünlerinin büyük ölçüde millî sanayi tarafından
geliştirilmesi ve üretilmesi hedeflenmektedir. TSK’nın ve güvenlik güçlerinin
konvansiyonel silah, mühimmat ve patlayıcı ihtiyaçlarını karşılama hedefleri
doğrultusunda, son on yıldaki yatırımlar ve AR-GE projeleri sayesinde ana
muharebe tankı Altay, fırtına obüsleri ve 35 milimetre namlulu alçak hava
savunma sistemi olan KORKUT’un yanı sıra, nüfuz edici bomba, uzun menzilli
akıllı mühimmat gibi yeni nesil modern ve millî silah, mühimmat üretim
projeleriyle çok önemli atılımlar gerçekleştirilmiştir. Türkiye'nin ilk yerli
ve millî tüfeği olan modern piyade tüfeğinin 500 adetlik ilk kafile üretimi de
bu dönemde tamamlanmıştır. Türk mühendisler tarafından tasarlanan 2 adet
prototipi üretilmiş ve testleri başarıyla tamamlanmış olan yeni nesil temel
eğitim uçağı HÜRKUŞ-B’nin seri üretimine de başlanmış olup taarruz uçakları,
helikopterler, uydu fırlatma sistemleri ve benzeri daha birçok konuda da
projelerimiz sürmektedir. 
Geçtiğimiz
günlerde fırlatılan Göktürk-1 keşif ve gözetleme uydusuyla coğrafi kısıtlama
olmaksızın dünyanın her yerinden yüksek çözünürlüklü görüntü sağlanacak, sınır
güvenliğinden istihbarata kadar birçok alanda hizmet edilecektir.
Özellikle
güçlü devlet olmanın gerekliliklerinden biri de hareket kabiliyetine sahip
profesyonellerden oluşan, etkin ve özellikle millî silahlara sahip, milletin
emrinde bir orduya sahip olmaktır. “Millî silahlara sahip ve milletin emrinde
millî bir ordu” yani bu vurgu bence çok önemlidir. Kıbrıs Çıkarması’nda
yaşadığımız sıkıntıları ve özellikle doğuda hain PKK’lı teröristlerle ve
yandaşlarıyla verdiğimiz mücadelede bizlere hazır silah sistemleri satan
ülkelerin -kendi çıkarlarına ters düşen politikalarımız söz konusu olduğunda-
bizlere dayattıkları “Bizim sattığımız silahları terörle mücadelede kullanmazsınız.”,
“Bizim sattığımız uçağı rızamız olmadan uçuramazsınız.” şeklindeki telkinleri
ve hemen akabinde silah ambargosundan bahsetmelerini hatırlayınız. Hatta
bugünlerde de sözde müttefik olduğunu söyleyen bazı ülkelerin aynı tarzda
kararlara imza atmaya çalıştığı da hepimizin malumudur. 
Hatta
hatırlayın, ilk insansız hava aracını ordumuz bünyesine katmaya çalıştığımız
günlerde yaşadığımız zorlukları hatırlayın lütfen. Parasını ödediğimiz hâlde
milletin hizmetine sunamadığımız o insansız hava araçlarını hatırlayın. Şimdi
ise Türk mühendisleri tarafından kendi insansız hava aracını ve bu araçlara
takılan füzeleri üreten bir Türkiye; aradaki farkı sizin takdirinize
bırakıyorum arkadaşlar.
Ordumuzun
yerli ve millî olması, sadece ülkemizin güvenliği açısından değil, bölgedeki
barışın tesisi için önemlidir. Fırat Kalkanı operasyonunda ortaya koymuş
olduğumuz duruş ve tavır da bu nitelemeyi desteklemektedir. 
Yerli
ve millî olmak kavramlarının önemini 15 Temmuz gecesi bir kez daha gördük.
Ruhunu FETÖ’ye, bölücü örgüte veya başka illegal örgütlere satmış, asker
kıyafeti giymiş teröristlerin bu vatan ve bu bayrak altında yerleri yoktur. O
gece kahramanlık destanı yazan, milletin yanında duran askerlerimiz ve
polislerimiz başta olmak üzere, vatanı için canını ortaya koyan tüm güvenlik
güçlerimize bu millet adına huzurlarınızda bir kez daha teşekkür ediyorum.
Değerli
milletvekilleri, sözlerime son verirken 2017 yılı bütçemizin ülkemiz ve
milletimiz için hayırlara vesile olmasını temenni ediyorum. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
Adalet
ve Kalkınma Partisi Grubu adına on birinci sırada İstanbul Milletvekili Sayın
Mehmet Ali Pulcu konuşacak.
Buyurun
Sayın Pulcu. (AK PARTİ sıralarından alkışlar)
AK
PARTİ GRUBU ADINA MEHMET ALİ PULCU (İstanbul) – Sayın Başkan, değerli
milletvekilleri; Savunma Sanayii Müsteşarlığının 2017 yılı bütçesi hakkında
grubum adına söz almış bulunuyorum. Hepinizi saygıyla selamlıyorum.
Sayın
Başkan, hem size geçmiş olsun diyor hem de üçüncü konuşmamı bu kadar pozitif
bir Başkanın riyasetinde yapmaktan duyduğum memnuniyeti ayrıca belirtiyorum.
BAŞKAN
– Çok teşekkür ederim, sağ olun.
MEHMET
ALİ PULCU (Devamla) – Savunma Sanayii bütçesini konuşacağız ama ben
Schwarzenegger’den başlayayım. Malum “Arnold Schwarzenegger” diye bir aktör
var. Kendisi, Hollywood’un Cüneyt Arkın’ı sayılır. Bu arkadaşın 1994 yılında
çektiği bir film var “Gerçek Yalanlar” diye. Hikâye bu ya, New York’ta Irak’tan
gelmiş sanat eserleri sergilenecek fakat şu işe bakın ki sanat eserlerinin
içinden Rus yapımı güdümlü füzeler çıkar. Asyalı, çekik gözlü, alımlı bir bayan
ile gözlerini kan bürümüş Orta Doğulu teröristler hiç sebepsiz yere New York’ta
bir bomba patlatacaklardır. Endişeye mahal yok, hemen Schwarzenegger yetişir, dünyayı
kurtarır. 
1994
geç bir tarih, 2013’te, Sayın Bakanım, başka bir filmden bahsediyorum, “Kapalı
Devre”, ABD-İngiltere ortak yapımı. İngiltere’de bir terör faaliyeti olmuştur,
150 kişi ölmüştür. Bir zanlımız vardır, zanlımızın adı film icabı “Farroukh
Erdoğan”dır. “Mister Erdoğan yaptı.”, “Erdoğan planladı.”, “Erdoğan vurdu.” bir
buçuk saatlik bu film boyunca tam 55 sefer “Erdoğan” ismi geçer. 
Savunma
Sanayii Müsteşarlığı bütçesinde bu filmlerden bahsetmemin özel bir sebebi var.
Bir: Fransızların çok meşhur bir sosyoloğu, sinemanın gücünün Pentagon’un ve
hükûmetlerin gücünden daha fazla olduğunu söylüyor; Jean Baudrillard. Bunu
önemsiyorum. İki: Bu filmler, Huntington’un 1993’te akademiye sunmuş olduğu
“Medeniyetler Çatışması” tezinin popüler versiyonlarıdır. Huntington, akademik
camiayı ikna etme vazifesini göz önüne almıştı. Bu popüler filmler de bu
kanaatin dünya kamuoyunca kabul edilmesi vazifesini aldılar.
Arkadaşlar,
şöyle hatırlatayım: Huntington, artık bundan sonra Batı ve diğerleri arasında
bir çatışma başlayacağını söyler ve Türkiye’yi bir yerde konumlandırır. Türkiye
için özel bir paragraf vardır, der ki: “Batılı seçkinler, Türkiye'nin Batılı
olduğu iddiasındadırlar fakat Batılı seçkinler bunu kabul etmemektedirler.”
Tarih 1993, iktidarda Demirel-İnönü Hükûmeti var, sonra da Çiller-İnönü
Hükûmeti olacak. 
Şöyle
devam eder: İdeolojiler çağında “Ne adına savaşıyorsun?” sorusu önemliydi ama
medeniyetler çağında “Sen kimsin?” sorusu sorulacak. Sen kimsin sorusuna
verilecek cevap sabittir, belirlidir ve değişmez. Buna bizim üstat Cemil Meriç
–mekânı cennet olsun- şöyle demişti: “Olimpos Dağı’nın çocukları, Hira Dağı’nın
çocuklarını asla kabul etmeyecek.” Bunu şundan söylüyorum: Savunma sanayimizin
son on senede AK PARTİ iktidarında atmış olduğu inanılmaz adımlar var, saymaya
kalksak bitiremeyiz. ATAK’lar, ALTAY’lar, MİLGEM’ler, CİRİT’ler, GÖKTÜRK-2’yi
yeni attık fakat ben bu çatı altında millî savunmamız için çok daha önemli bir
hususun da gerçekleştirilmesini ve önümüzdeki otuz, elli ve yüz senelik yürüyüşte
bunun çok önemli olduğunu düşünüyorum.
HDP
Grubundan bir sürü arkadaş, ayet meali ve hadis rivayetlerini bolca
yapmaktalar. Bu çatı altında, çok yeni, Sayın Kılıçdaroğlu “Ne diyor Sevgili
Peygamberimiz Veda Hutbesi’nde?” diye bir cümle kurdu. Bunlar şimdilik çok
araçsal olmakla beraber ileride muhakkak ve evleviyetle içselleşecektir.
Amerikan
filmlerinden bahsettim, konuşmamı bir Türk filmiyle bitirmek isterim, AROG, Cem
Yılmaz, arkadaşlar...
NURHAYAT
ALTACA KAYIŞOĞLU (Bursa) – Takiyeci değiliz sizin gibi, takiyeci olan sizsiniz.
MEHMET
ALİ PULCU (Devamla) - ...AROG filminde 1 milyon yıl geriye götürülür, orada
maymunları karşısında toplar “Arkadaşlar, hızla çağdaş medeniyetler seviyesine
ulaşmanız lazım. Onun için yapmamız gereken çok fazla bir şey yok: İki ayak
üstünde dik bir duruş.” der. AK PARTİ öncülüğünde, Sayın Cumhurbaşkanının
duruşuyla Türkiye, çok şükür, dik bir duruş göstermektedir, bu yüzden kısmi bir
sıkışıklık altındayız fakat bu yürüyüş başlamıştır, er geç nihayete erecektir
diyor, hepinize bütçemizin hayırlı olmasını diliyor, saygılar sunuyorum. 
Çok
teşekkür ediyorum. (AK PARTİ sıralarından alkışlar)
BAŞKAN
– Teşekkür ederim Sayın Pulcu.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın Başkan, hatip, konuşmasında partimizin de ismini
anarak, zaman zaman, HDP’li arkadaşların, HDP’den arkadaşların hadisler
okuyarak bazı şeyleri içselleştirmeden ifade ettiğimiz sataşmasında
bulunmuştur. O yüzden, söz talep ediyorum. 
BAŞKAN
– Sayın Demirel, eleştiriye biraz tahammüllü olmamız gerekiyor. 
ÇAĞLAR
DEMİREL (Diyarbakır) – Eleştiri değil, partimizin ismini de anarak…
BAŞKAN
– Bunu sadece size söylemiyorum. 
Bakın,
sayın milletvekilleri, sayın grup başkan vekilleri; sataşmadan söz verebilirim,
elbette ki böyle bir talepte bulunmak hakkınızdır ama “partinin adı anıldı”
diye sataşmadan söz istemek…
ÇAĞLAR
DEMİREL (Diyarbakır) – Hayır, hayır…
BEHÇET
YILDIRIM (Adıyaman) – İçselleştirmediğimizi söyledi.
BAŞKAN
– Özel olarak size söylemiyorum, genel olarak düşüncelerimi söylüyorum. 
Öyle
bir uygulama yerleşti ki sadece partinin adını anmak dahi sataşma nedeni olarak
değerlendiriliyor. Lütfen bunu hassasiyetle dikkat edelim.
ÇAĞLAR
DEMİREL (Diyarbakır) – Hayır Başkan, sadece o değil. Şunu söyleyeyim, şöyle
açıklayayım: Sadece partimizin ismini andığı için biz buna cevap veriyoruz
değil; bizim partimizden birçok arkadaşımızın hadisler üzerinden konuşma
yaptığını ama bunu ne kadar içselleştirdiği üzerinden değerlendirdiği… Yani,
öyle bir sataşma sunduğu için cevap veriyoruz.
FİLİZ
KERESTECİOĞLU DEMİR (İstanbul) – Yani, inancı sorgulayan bir şey.
YILMAZ
TUNÇ (Bartın) – “İçselleştirmedi.” demedi. 
ÇAĞLAR
DEMİREL (Diyarbakır) – Yani, biz bunu kendi üzerimize aldık çünkü partimizin
ismini söyleyerek bizim içselleştirmediğimizi ifade ediyor. 
BAŞKAN
– Peki, iki dakika…
Kim
konuşacak Sayın Demirel?
ÇAĞLAR
DEMİREL (Diyarbakır) – Ayhan Bilgen konuşacak.
BAŞKAN
– Buyurun Sayın Bilgen. (HDP sıralarından alkışlar)
Süreniz
iki dakika. 
VI.- SATAŞMALARA İLİŞKİN KONUŞMALAR
1.- Kars Milletvekili Ayhan Bilgen’in,
İstanbul Milletvekili Mehmet Ali Pulcu’nun 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
AYHAN
BİLGEN (Kars) – Sayın Başkan, değerli milletvekilleri; tabii, ayetleri,
hadisleri içselleştirmeden burada paylaşmak, başkasına nasihat olarak söylemek
politik ahlak açısından da şık bir şey değil. Siz, tabii, o ölçüyü gözeterek o
hatırlatmayı yaptınız ama burada, bizim partimizden en azından bu konuya
değinen arkadaşlar, hayatları boyunca bu konuları okuyan, bu konulara hâkim
arkadaşlar. Ama, içselleştirme konusunda, başka, ayet ve hadislerin dışında
hepimizi bağlayan Anayasa’yla ilgili, insan haklarıyla ilgili başka bir sorun
var. Mesela, biraz önce bütçe üzerine konuşan -Sahil Güvenlikle ilgiliydi
galiba- arkadaşımız, 2023 hedefini tarif ederken bütçeyi dolar üzerinden ifade
etti, 2023’te bütçenin kaç dolar olması gerektiğini söyledi. Belli ki son bir
haftadır yürütülen dolarla ilgili mücadele, içselleşmemiş. (HDP ve CHP
sıralarından alkışlar) 
Yine,
bütçesi görüşülen bakanlıklardan birinin daha önce bakanlığını yapan değerli
bir siyasetçi, İnsan Hakları Günü’nün idrak edilmesi gerektiğine dair açıklama
yaptı bugün. Avrupa Birliğiyle ilgili olduğu için, tabii, insan haklarının
idrak edilmesi Avrupa’yla ilişkiler açısından önemli ama bu idrake kimin
ihtiyacı var? Bugün KESK’in birçok şehirdeki mitingi İnsan Hakları Günü’nde
iptal edildi arkadaşlar, yasaklandı. KESK, yasal bir sendika, Türkiye’deki üç
büyük konfederasyondan biri ve mitingleri yasaklanıyorsa insan haklarını
içselleştirmesi gereken sizce kim? Bu insan hakları belgeleri, İnsan Hakları
Sözleşmesi, Türkiye'nin mevzuatının bir parçası; Anayasa’nın 90’ıncı maddesi
bunu çok net biçimde ortaya koyuyor. 
Dolayısıyla,
galiba bu içselleştirme tartışmasında, ayet ve hadisleri elbette en azından
inananları bağladığı için içselleştirerek paylaşmak önemli ama iddia ağır bir
yere gider, inanmadığınız bir şeyi başkasına söylemeye gider; ki biz insan
hakları söylemimizi de inanarak söylüyoruz, ayet ve hadisleri de
paylaştığımızda inandıklarımızı paylaşıyoruz.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim. 
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) – Sayın Başkanım, az önce sataşmayla ilgili yaptığınız
değerlendirmeyi dinledim. Yani, her parti adı geçtiğinde sataşmadan dolayı söz
alınmaması gerektiği konusunda bir tutum belirleme çabası içerisindesiniz.
Bunun anlaşılabilir bir yanı olabilir belki ama şunu kayıtlara geçirmek için
söylüyorum: Bugüne kadar yapılan tüm tartışmalarda AKP Grubu, Hükûmete yönelik
ya da Cumhurbaşkanının adının geçtiği her yerde sataşmayı kendi üzerlerine
kabul ederek söz talep ettiler…
FİLİZ
KERESTECİOĞLU DEMİR (İstanbul) – Evet, aynen.
LEVENT
GÖK (Ankara) – …ve sataşmadan dolayı söz alıyorlar. Yani, bu ironik durumun da
bir altını çizmekte yarar var. Yani, yapılan konuşmalarda Hükûmete yönelik
eleştirilerin ya da Cumhurbaşkanına yönelik eleştirilerin AKP Grubu tarafından
da sataşma nedeniyle söz alınmasına izin vermeyeceğinizi de bu şekilde anlamış
oluyorum. 
Doğru
mu efendim?
BAŞKAN
– Ben genel olarak konuştuğumu zaten söylemiştim Sayın Gök.
LEVENT
GÖK (Ankara) – Peki. 
Bunun
bir altını çizelim. 
BAŞKAN
– Teşekkür ediyorum. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı Merkezî
Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü 2015
Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Adalet ve Kalkınma Partisi Kalkınma Partisi Grubu adına on ikinci sırada
İstanbul Milletvekili Sayın Hurşit Yıldırım konuşacak.
Buyurun
Sayın Yıldırım. (AK PARTİ sıralarından alkışlar)
AK
PARTİ GRUBU ADINA HURŞİT YILDIRIM (İstanbul) – Sayın Başkan, çok değerli
milletvekilleri; Kültür ve Turizm Bakanlığı bütçesi üzerinde söz almış
bulunmaktayım. Genel Kurulu saygıyla selamlıyorum. 
Bize
bu güzel ülkeyi yurt yapan, Peygamber Efendimiz’in aguşunun açık olarak
beklediği, başta, yakın zamanda ahirete intikal eden 15 Temmuz şehitlerimiz
olmak üzere tüm şehitlerimizi rahmet ve minnetle anıyorum. 
Bakanlığımızın
2017 bütçesi 3 milyar 459 milyon 754 bin TL olarak öngörülmektedir. Bütçenin
hazırlanmasında emeği geçenlere teşekkür ediyorum. 
Binlerce
yıllık kadim bir medeniyetin evlatları olarak dünyada kültür tarihi en zengin
olan milletlerden biriyiz. Özellikle, AK PARTİ iktidarlarıyla tarihimize,
kültürümüze, unutulmuş eserlerimize ve köklü mirasımıza sahip çıkmada devrim
niteliğinde işler başardık. AK PARTİ dönemindeki Kültür ve Turizm
Bakanlığımızın faaliyetlerini karşılaştırmalı olarak sizlere arz etmek
istiyorum. 2002 yılında müze yerlerinin ziyaretçi sayısı 8 milyonken bu sayı
2015 yılında 28 milyona ulaşmıştır. 2002 yılında 26 milyon olan müze gelirleri,
2015 yılında 447 milyon TL olmuştur. 2003 yılında ülkemize gelen turist sayısı
15 milyonken 2015 yılında bu sayı 39 milyona ulaşmıştır.
Sayın
milletvekilleri, kültür ve sanat ancak ve ancak, tam bağımsızlığını
koruyabilmiş, mazisi güçlü ve köklü milletler tarafından yaratılır, korunur ve
devam ettirilir. Bize ait olmayan, başkalarının kavramlarıyla kendi kültür
dünyamızı kuramayız. Özellikle, Sayın Cumhurbaşkanımızın sık sık vurguladığı,
millî ve yerli bir ruh ile Frenk mukallitliğinden uzak, bilgi zemini Türk-İslam
kaynaklarını esas alan büyük bir medeniyetin mirasçısı ve takipçisi olarak
yerli ve millî bir bakış açısıyla kültür dünyamızı geleceğe hazırlıyoruz. 
Binlerce
yıllık eşsiz kültür geçmişimizi geleceğe taşıyan ve bizi biz yapan sayısız
değerimiz mevcuttur. Ankara’da Hacı Bayram Veli, Doğu Beyazıt’ta Ahmedi Hani ile
Bosna’da Aliya İzzetbegoviç ve Lahor’da Muhammed İkbal aynı kültürün
mirasçılarıdır. Nevşehir’de Hacı Bektaş Veli, Yozgat’ta Ahmet Efendi,
Erzincan’da Terzi Baba, Konya’da Hazreti Mevlâna, Macar ovalarındaki Gül Baba
ile İstanbul’daki Aziz Mahmud Hüdayi kültür zenginliğimizdir. Yermük’te Halid
Bin Velid, Kudüs’te Selahaddin Eyyubi, Malazgirt’te Sultan Alparslan, Söğüt’te
Ertuğrul Gazi, Balkanlarda Murat Hüdavendigâr ile Çanakkale’de Seyit Onbaşı,
Antep’te Sütçü İmam, Kafkasya’da İmam Şamil ve Kocatepe’de de Gazi Mustafa
Kemal tarihimizin, kültürümüzün kodlarıdır. 
Asırlardır
Anadolu’nun bozkırlarında seslenen hoyrat, zılgıt, bozlak, zeybek, horon gibi
Yozgat Sürmelisi de, Bozkırın Tezenesi Neşet Ertaş da, Itri de her gün
Anadolu’yu mayalayan aynı kültürün parçaları değil midir? Bâki, Sinan, Fuzulî
ile Başgil, Meriç, Yahya Kemal ve Orhan Veli geçmişten geleceğe birbirini
tamamlayan kültür hazineleridir. 
Çocukluğumuzda
Ömer Seyfettin, Kemalettin Tuğcu ile gençliğimizde Necip Fazıl ve “Asım’ın
nesli” de beslendiğimiz kültür geleceğimizdir. Nene Hatun, Hayme Ana, Fatma
Bacı ve Gevher Nesibe de bizi biz yapan kültür değerlerimizdir. 
Semerkant,
Bağdat, Kudüs, Saraybosna, Mekke en az İstanbul kadar, en az Bursa kadar kültür
şehirlerimizdir.
Sayın
milletvekilleri, yeni dünya düzeninde kazanan, menfaat değil; kazanan, adalet
ve iyilik olacaktır. Bizim kültür ve medeniyetimiz ise adalet ve iyilikten
beslenmektedir. Muradımız, kendi medeniyetimizden doğan kültürümüzün tüm
dünyada rol model olmasıdır. Dünyanın 5’ten büyük olduğunu söyleyerek dünyadaki
tüm mazlum milletlere heyecan ve cesaret veren Sayın Cumhurbaşkanımız Recep
Tayyip Erdoğan’ın kültür değerlerimize yerli ve millî bir ruhla destek vermesi,
kültür ve sanat dünyamızın geleceği için de cesaret vermektedir. 
Sözlerime
son verirken kültürümüzü, bize ait olan değerlerimizi, kültür zenginliğimizi
gün yüzüne çıkaran ve evrensel değerlerle buluşturan, kültür eserlerimizi tüm
dünyaya tanıtan, son yıllarda da büyük bir çıkış yapan ve başarı yakalayan
Kültür ve Turizm Bakanlığımıza ve emeği geçen herkese teşekkür ediyor, Bakanlık
bütçemizin hayırlı olmasını temenni ediyor, hepinize saygılar sunuyorum. (AK
PARTİ sıralarından alkışlar)
BAŞKAN
– Teşekkür ederim Sayın Yıldırım.
Adalet
ve Kalkınma Partisi Grubu adına on üçüncü sırada İstanbul Milletvekili Sayın
İsmet Uçma konuşacak.
Buyurun
Sayın Uçma. (AK PARTİ sıralarından alkışlar)
AK
PARTİ GRUBU ADINA İSMET UÇMA (İstanbul) – Sayın Başkan, değerli
milletvekilleri; Kültür ve Turizm Bakanlığının 2017 yılı bütçesi üzerine AK
PARTİ Grubu adına söz almış bulunuyorum. Heyetinizi saygıyla selamlıyorum.
Sevgili
arkadaşlar, Mecliste grubu bulunan partilerden birer arkadaşla Afrika’ya ilaç
götürecektik ama Musa Hoca da dedi ki: “Hepsinin üzerinde ‘tok karnına’
yazıyor.” dedi, bu anlamlı ifadeden sonra Dünya İnsan Hakları Günü’nü
kutluyorum, tebrik ediyorum. 
Sevgili
arkadaşlar, dünyanın bir bölümünde giyimi, damak zevki, inançları farklı
olanlara, kendisi gibi düşünmeyen, kendisi gibi giyinmeyen, kendisi gibi oturup
kalkmayan insanların reva gördükleri mücadele, yaklaşım, katliam gerçekten de
tüyler ürpertici düzeye ulaşmıştır. Şimdi, inşallah hep birlikte AK PARTİ
kadroları ve Meclisteki arkadaşlarımızla birlikte hiç kimsenin ötekinden daha
çok insan olmadığı gün ve an gelip çatıncaya kadar bu mücadelemiz devam
edecektir. 
Sevgili
arkadaşlar, AK PARTİ kadroları olarak bizler, Anadolu’nun tarihten bugüne
getirdiği engin medeniyet birikiminin takipçileriyiz. Özgürlükçü demokrat ve
muhafazakâr kimliğimizle milletimizin bütün renklerini; deyim, deyiş ve
atasözleriyle bütün sözcük dağarcığını; dağlarına, ovalarına nüfuz etmiş
otantik rayihasını bu güzelim vatan toprağında ilelebet payidar kılmak azim ve
kararlılığındayız. Bunu sağlamanın en ihmal edilemez yollarından biri, millî
kültür, sanat ve edebiyat birikimimize sahip çıkmaktan geçiyor. Bu alandaki
mücadelemizin en az ekonomi, bilim ve sanayi alanlarındaki yaptıklarımız kadar
önemli olduğunu biliyoruz ve farkındayız. 
Millet
olarak bizim de dâhil olduğumuz İslam medeniyeti, kendinden önceki bütün
insanlık birikimini kendi potasında eriterek yeni bir sentez oluşturmuş, sonra
da bu sentezin Endülüs üzerinden Avrupa’ya aktarımını sağlayarak yeni bir
sentezin altyapısını hazırlamıştır. Avrupa tarafından İslam muhtevasından
ayrıştırılarak iktibas edilen bu fikir ve kültür birikimi, orada
Hıristiyanlığın mayasıyla mayalanarak bu kez de Rönesans hareketinin temelini
oluşturmuştur. Avrupa’da mayalanan bir yeni düşünce akımı, ilerlemesini
sürdürmüş, aydınlanma dönemiyle beraber mevcut Hıristiyan muhtevasını da terk
ederek seküler, insan merkezli yeni bir bileşime dönüşmüştür. 
Bugün
özellikle bütün toplumları kasıp kavuran, yerel kültürleri ezip yok eden,
insanlık değerlerinin ilahi kökleriyle bağını kesip ahlaki lakayıtlığı virüs
gibi her topluma bulaştıran modern kültür ve sanat anlayışı, bu sürecin zehirli
meyvesi olarak ortaya çıkmıştır. Romandan sinemaya, tiyatrodan plastik
sanatlara, müzikten tekstil ve moda trentlerine kadar baskın karakteri
dünyevilik, haz, hız ve zevk olan modern kültür, sanat ve edebiyat anlayışı,
genç nesilleri perişan etmeye devam etmektedir. 
Özgürlükçü
ve muhafazakâr demokrat aydınlarımızın en acil görevi, modern uygarlığı sadece
olumsuz bir yaklaşımla sorgulamak değil, insanlığın toplam birikimi olan bir
yaklaşımla sorgulamanın ötesinde, bugünkü uygarlıklara olumlu payımızı artırmak
ve bunun için de öncelikle kültür ve sanatta kaybettiğimiz ufku yeniden
kazanmaktır. Daha da açıklayıcı bir deyişle, hep birlikte İslam rönesansını
başlatacak modern kültür ve sanat araçlarımızı bulup işlerliğe sokmaktır.
Hâlihazırdaki küresel değişim ve dönüşüm sürecini doğru yöneterek milletin asli
kültürüne dönmeyi mümkün kılacak bir tarihî manevrayı gerçekleştirmek
zorundayız.
Bunun
için yapılması gereken ilk iş, yeni Türkiye için yeni bir kültür ve sanat
vizyonu oluşturmaktır. Bu vizyon, aydınlarımızın bu konu hakkında yapacağı
zihin işçiliğine ihtiyaç duymaktadır. Bunun ilk adımı, aydınlarımızın bizzat
sorun hakkında farkındalık geliştirmeleridir. Milletin sesi olan aydınlarımız,
düşünmeyi, zihin işçiliği yapmayı, ilkeler arası ilişkileri kavramayı,
kavramlaştırmayı, soyutlamayı, analiz ve sentez yapabilmeyi behemehâl öğrenmek
zorundadırlar. Tefekkür denen zihin faaliyeti varlıklar, durumlar, ilkeler
üzerinde düşünmek, aralarındaki illiyet bağlarını keşfetmek, işaretlerden,
karinelerden, delillerden yola çıkarak, insan, toplum, siyaset, hukuk, ekonomi,
kültür, sanat, edebiyat gibi kavramların mahiyeti hakkında kapsamlı bir kanaate
ulaşmak demektir. 
Bütün
bunları gerçekleştirmek için derinlikli bir kültürel donanıma sahip olmak
gerekiyor. Ne yazık ki genç nesillerimizin bugünkü zihinsel derinliği, hayal
kırıcı bir sığlıkta bulunmaktadır. Bugünkü kültür, sanat ve edebiyat
ürünlerimizde neredeyse tamamen Batı’nın kodlarının egemenliği görülmektedir. 
Sözlerimi
burada tamamlıyorum. Sürem bitti. 
Hepinize
saygı, sevgi ve muhabbetlerimi arz ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Uçma. 
Adalet
ve Kalkınma Partisi Grubu adına 14’üncü olarak Samsun Milletvekili Sayın Fuat
Köktaş konuşacak. 
Buyurun
Sayın Köktaş. (AK PARTİ sıralarından alkışlar) 
AK
PARTİ GRUBU ADINA FUAT KÖKTAŞ (Samsun) – Sayın Başkan, sayın milletvekilleri;
görüşülmekte olan 2017 yılı Kültür ve Turizm Bakanlığı bütçesi üzerine AK PARTİ
Grubu adına söz almış bulunmaktayım. Genel Kurulu ve aziz milletimizi saygıyla
selamlıyorum. 
Kültür
merkezlerinden kütüphane ve müzelere, tarihî eserlerden sanata, konaklama ve
deniz turizmi tesislerinden seyahat acentelerine kadar, bütün hükûmetler
döneminden daha çok destek AK PARTİ hükûmetleri döneminde verilmiş ve verilmeye
devam edilmektedir. Sağlık ve kış turizmi, yayla turizmi, Karadeniz kültür ve
doğa turizmi başta olmak üzere turizm çeşitlendirilmiş, mavi bayraklı
tesislerin sayısı artırılmıştır. 
Sayın
Başkan, sayın milletvekilleri; “turizm” deyince, artık, akla sadece deniz, kum
ve güneş gelmiyor, “tarih, doğa, yayla” deyince de akla ilk gelen Karadeniz
Bölgesi’ndeki kültür, tabiat ve gastronomi turizmine de dikkatinizi çekmek
istiyorum. Mavi ile yeşilin birleştiği, tarih ve medeniyetin bütünleştiği,
mümbit toprakları, doğal bitki örtüsü, gölleri, termal ve akarsularıyla, yazın
yaylaları, kışın dağları ve kayak merkezleriyle, cami, tarihî han, hamam, köprü
ve harabeleriyle, külliyeleri, kaleleri ve ören yerleriyle, özellikle de
Kızılırmak ve Yeşilırmak’ın eşsiz deltalarının eşine az rastlanan
güzellikleriyle ve Türkiye’de yaşayan 482 kuş türünün 352’sini barındıran Kuş
Cenneti’nin Samsun Kızılırmak deltasında olduğunu da ayrıca ifade etmek
durumundayım. Yöresel yemekleriyle de Karadeniz, gastronomi turizminde önemli
bir yere sahiptir. Bu doğa, tarih, kültür, yayla, kanyon, göl gibi
değerlerimize her mevsimde ulaşabilmek için planlamalar, ulaşım planlamaları
yapılmış, imalatına başlanan yollarıyla, konaklama tesisleriyle, piknik
alanlarıyla ve aktivite merkezleriyle batı, orta ve doğu Karadeniz Bölgesi ülke
turizminde önemli bir yere sahiptir. 
İzleri
kaybolmaya yüz tutmuş, özelliklerini kaybetmekte olan bu değerlerimizi aslına
döndürmek, restore etmek, tarihimizi iç ve dış turizme açmak için on dört
yıldır kaynak aktarılmakta ve aktarılmaya da devam edilmektedir. 
Özellikle,
deniz turizmine verilen desteğe, yapılan yatırımlara rağmen iç ve dış kaynaklı
nedenlerden zaman zaman turizm sektöründe ekonomik sorunlar yaşanmakta,
işletmeciler ekonomik sıkıntılara düşmektedirler. Burada asıl dikkat edilmesi
gereken nokta, Hükûmetimizin veya Bakanlığımızın desteklerinin yetersiz olduğu
değildir, asıl dikkat edilmesi gereken konu, sektörü büyütmek, şoklara karşı
dayanıklı ve kalıcı, rekabet edebilir hâle getirmektir. Kaliteyi düşürmeden
maliyetleri düşürmek zorundayız. Bunun için işletmecisinden yöneticisine,
garsonundan temizlik personeline kadar tüm çalışanlar kendilerini sürekli
yenilemeli, zihniyet değişikliğini sürekli geliştirmelidirler. Sadece yabancı
turizme değil, iç turizme de alan açılmalı, alternatifler sunulmalıdır.
Herkesin rahatlıkla tatil yapmasına imkân sağlayan tesisler inşa etmek,
yatırımcı için her geçen gün daha fazla önem kazanmaktadır. Krizlerden çıkış
için mutlaka bir B planı baş ucumuzda olmak zorundadır. Olumsuz algı
yaratmamak, pozitif düşünmek, iç ve dış turizmi dengeleyici planlar yaparak
yapısal değişiklikleri mutlaka hayata geçirmek zorundayız. 
Hükûmetlerimiz
döneminde ülkemizin tanıtımının yapılması için birçok kaynak aktarılmıştır.
Ancak bu kaynağı aktarması gerekenler ülkemizin tanıtımını değil FETÖ terör
örgütünün tanıtımını yapmışlardır. Hükûmetimiz, özellikle 2016 yılında yaşanan
terör olayları ve FETÖ darbe girişiminden sektörü destekleyip ayağa kaldırmak
için birçok destek vermiştir. Yine, 2017 yılında (A) sınıfı seyahat
acentelerine uçak başı 20 bin TL destek verileceği Sayın Başbakanımız Binali
Yıldırım Bey tarafından açıklanmıştır. 
Bu
vesileyle, görüşülmekte olan 2017 bütçesinin vatanımıza, milletimize hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
- Teşekkür ederim Sayın Köktaş.
Adalet
ve Kalkınma Partisi Grubu adına, on beşinci sırada Ordu Milletvekili Sayın
Metin Gündoğdu konuşacak.
Buyurun
Sayın Gündoğdu. (AK PARTİ sıralarından alkışlar)
AK
PARTİ GRUBU ADINA METİN GÜNDOĞDU (Ordu) - Sayın Başkan, kıymetli
milletvekilleri; Devlet Opera ve Balesi Genel Müdürlüğü ile Devlet Tiyatroları
Genel Müdürlüğü bütçesi hakkında grubum adına söz almış bulunmaktayım. 2017
bütçesinin ülkemiz ve milletimize hayırlar getirmesini diliyor, Gazi Meclisi
saygıyla selamlıyorum.
Değerli
milletvekilleri, AK PARTİ iktidarı olarak, millî kültür ve medeniyetimizin
özünü oluşturan değerlerimize her zaman bağlı kaldık. Diğer yandan, AK PARTİ
olarak, evrensel insani değerlere de kıymet vererek, ırk, din, dil, kültür
farkı gözetmeksizin yaratılanı Yaradan’dan dolayı hoş gördük, sevdik. 
Bir
milleti millet yapan en önemli unsurlardan biri kültürdür. Kültür bir milletin
karakteridir ve bu karakterin oluşması da asırlar alır. Medeniyetimiz asırlar
boyunca diğer kültürlerle etkileşim içinde olmuş ve İslam’la yoğrulmuştur; tüm
bunlar eşsiz ve özgün bir birikim elde etmemizi sağlamıştır. Bizim kültürümüz
ebru gibidir, bir kere yapılınca bir daha asla bozulmaz. Anadolu kültürü,
farklı renklerin aynı ruh ikliminde kaynaşması ve birleşmesiyle oluşmuş,
yüzyıllardır huzur ve saadet içinde yaşama imkânı tanımıştır. Öyle ki bu
kültürün izlerini Adriyatik Denizi’nin kıyılarından Çin Seddi’nin duvarlarına
kadar görebiliriz. Bugün kadim bir medeniyetin mirasçıları olarak bizlere düşen
görev, kültürümüzü muhafaza ederek daha geniş kitlelere ulaştırmaktır. 
Kıymetli
milletvekilleri, bir toplumun öncüleri aydınlar ve sanatçılardır. Aydınlar ve
sanatçılar, içinden çıktıkları topluma karşı hem madden hem de manen
sorumludurlar. Sanatçılar da diğer meslek grupları gibi işlerini en iyi şekilde
icra etmeli, saygınlıklarını ortaya koydukları eserleriyle kazanmaya
çalışmalıdırlar. Şimdi, sözde bazı sanatçılar sırf gündeme gelebilmek için
basit siyasi polemikler oluşturup, aykırı olma adına toplum dinamiklerini göz
ardı edip, yüzyıllardan beri gelen değerleri ve kültürü aşağılayıp iktidarı
dinamitlemeyi marifet sanıyorlar. Böyle tipler ancak kendi tükenmişliklerini
açığa vurmaktadırlar yoksa eserleriyle itibar kazanmış gerçek sanatçılarda
böyle hafifmeşreplik örnekleri göremezsiniz. Batı’ya karşı kendi milletini ve
devletini jurnalleyerek sanki AK PARTİ iktidarı sanata ve sanatçıya düşmanmış gibi
olumsuz bir algı oluşturulmaya çalışılıyor. Bunlar yanlıştır, gerçek değildir. 
Şimdi,
özellikle son birkaç yıldır hem Batı dünyasında hem de bizim bir kısım
sanatçımızda garip bir durum daha tespit etmiş bulunuyoruz. Sayın
Cumhurbaşkanımıza karşı olumsuz konuşanlar hemen baş tacı ediliyor. Ben buna
“Erdoğan sendromu” diyorum. Acayip bir kompleks kendini ele veriyor. Dik durup
doğru söyleyen ve düz yürüyen bir lideri sindiremiyorlar. Çünkü ezber bozuldu,
bir millet kendi kaderine kendi karar vermeye başladı. (CHP sıralarından
gürültüler) 
MUSA
ÇAM (İzmir) – Sindiremeyenler kimler?
METİN
GÜNDOĞDU (Devamla) - Bu millet kendi liderinin arkasında 15 Temmuzda görüldüğü
gibi dik durdu ya, sindirilemeyen bu. 
SELİNA
DOĞAN (İstanbul) – Hapishaneye atıyorlar, konserleri iptal ediliyor.
MUSA
ÇAM (İzmir) – Kimdir sindiremeyen?
BAŞKAN
– Sayın milletvekilleri…
METİN
GÜNDOĞDU (Devamla) – Ama, kim ne derse desin, kim ne yaparsa yapsın, Sayın
Cumhurbaşkanımızın dediği gibi “Eşek ölür kalır semeri, insan ölür kalır eseri.”
(AK PARTİ sıralarından alkışlar) Sayın Cumhurbaşkanımızın eserleri ortada, ona
saldırmanın dayanılmaz hafifliği içinde olanların neler yaptıkları da ortada.
Takdir aziz milletimizindir.
Sayın
Başkan, kıymetli milletvekilleri; Devlet Opera ve Balesi Genel Müdürlüğü ile
Devlet Tiyatroları Genel Müdürlüğü hem bu toprakların hem de dünyanın
hikâyesini sanatla anlatmayı görev üstlenmiştir. Türkiye’nin her noktasında var
olmanın önem ve gereğine inanan Devlet Tiyatroları 2002 yılında 12 ilde, 28
sahnede hizmet verirken bugün 23 il, 65 sahnede hizmet vermektedir. Repertuvar
seçiminde Türk yazarlarının eserlerine öncelik vererek ulusal tiyatronun
gelişimi adına son derece önemli adımlar atmıştır. Reşat Nuri Güntekin’den
Haldun Taner’e, Yaşar Kemal’den Tarık Buğra’ya kadar birçok önemli yazarın
eserleri sahnelenmiştir. 
Devlet
Tiyatrolarının önemli faaliyetlerinden biri de uluslararası tiyatro
festivalleri gerçekleştiriyor olmasıdır. Amacı sadece perde açmak olmayan
Devlet Tiyatroları sosyal sorumluluk projeleri de ortaya koymaktadır.
Cezaevlerine yönelik ve engelli vatandaşlarımıza yönelik birçok proje
gerçekleştirilmiştir. 
Sayın
Başkan, değerli milletvekilleri; binalar ne kadar gösterişli ve muhteşem olsa
da onu yuva yapan bir kısım değerler vardır; insanlar ne kadar zengin ve
şöhretli olursa olsun, onları daha değerli kılan başka hususiyetlere de ihtiyaç
vardır. Şehirler, ülkeler ve milletler için de durum farklı değildir. Mesele,
eskilerin deyişiyle, eşyaya ruh katmaktır; yoksa göz bakar görmez, el tutar
hissetmez, gönül hoşlanır ama sevmez. Gönlün ve ruhun diline, gıdasına kafa
yormadan hayatın hak ettiği anlamı veremezsiniz. Bizim işimiz de bir sanatçı
titizliğiyle devletimizi milletimizin boyasıyla ve ruhuyla daha güçlü
kılmaktır.
Aziz
milletimizi ve Gazi Meclisi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Gündoğdu. 
Adalet
ve Kalkınma Partisi Grubunun son konuşmacısı Konya Milletvekili Sayın Mustafa
Baloğlu olacak.
Buyurun
Sayın Baloğlu. (AK PARTİ sıralarından alkışlar)
AK
PARTİ GRUBU ADINA MUSTAFA BALOĞLU (Konya) – Sayın Başkanım, değerli
milletvekilleri; hepinizi saygıyla selamlıyorum. Bugün görüşmekte olduğumuz
İçişleri Bakanlığı, Millî Savunma Bakanlığı, Kültür Bakanlığı bütçeleriyle
birlikte tüm bütçelerimizin, 2017 bütçemizin hayırlı olmasını diliyorum. Emeği
geçenlere teşekkür ediyorum.
Bu
hafta, hepimizin bildiği gibi, 7-17 Aralık haftası Mevlâna Haftası ve 17 Aralık
Hazreti Mevlâna’nın 743’üncü Vuslat yıl dönümü. Bu vesileyle Hazreti Mevlâna’yı
aşkla, sevgiyle, muhabbetle ve rahmetle anıyorum ve hem siz değerli
milletvekillerimizi hem bizi dinleyen tüm vatandaşlarımızı 17 Aralık şebiarus
törenlerine, Hazreti Mevlâna iklimine, Hazreti Mevlâna’yı anmaya ve Konya’mızın
tüm güzelliklerini görmeye davet ediyorum. (AK PARTİ sıralarından alkışlar) 
Bir
taraftan İslamofobiyi ortaya koyanların, diğer taraftan İslam adına kendisinden
başka hiç kimseyi Müslüman saymayan DEAŞ, FETÖ gibi örgütlerin İslam dünyasında
bölünmenin, parçalanmanın, dağılmanın altyapısını oluşturmaya çalıştıkları bu
dönemde Hazreti Mevlâna’nın 743’üncü Vuslat yıl dönümü Uluslararası Anma
Törenleri bu yıl “Birlik Vakti” temasıyla, 7 Aralıkta “Kandil Uyandırma”,
“Sevgi ve Birlik Yürüyüşü”yle tarih boyunca kültür, sanat, irfan, hikmet ve
ilim merkezi olan Konya’mızda başladı. 
Hazreti
Mevlâna’nın “Biz dünyaya bölmeye, parçalamaya, dağıtmaya gelmedik; biz bu
dünyaya birleştirmeye, derlemeye, toparlamaya ve büyütmeye geldik.” sözü
“Birlik Vakti” sloganıyla son derece anlamlıdır. Bu sözün, hem ülkemiz için hem
de parçalanmaya çalışılan coğrafyamız için yeniden uyarıcı mahiyette olması
sebebiyle bu sözün hepimizi yeniden uyandırmasını temenni ediyorum.
Türkiye,
Mevlâna’nın öğretisini bütün dünyaya yayabilecek önemli bir birikime sahiptir.
Bu birikimin, dünyanın ihtiyacı olan birikim olduğunu ifade etmek istiyorum.
Hazreti Mevlâna’nın öğretileri, terör örgütlerine karşı ayrılıktan yana siyaset
üretenlere, Müslüman toplulukları mezhebine, meşrebine göre dağıtmak
isteyenlere karşı verilecek en güzel cevap olacaktır.
Söz
aldığım Yazma Eserler Kurumu Başkanlığına gelince, tıptan felsefeye,
astronomiden matematiğe her alanda ülkemiz topraklarında ve gönül coğrafyamızın
her köşesinde üretilen yazma eserler, matbaanın kurulmasından evvel elle
yazılan ve elle çoğaltılan eserlerdir. Diğer yandan, kültür tarihinin birinci
elden ve millî kültür mirasımızın kaynaklarından olan el yazmaları ve nadir
eserler, bilim adamlarının ve araştırmacıların çalışmalarına ışık tutan en
değerli kültür varlıklarıdır. Yazma eserler bugün ile gelecek arasında bağlantı
kuran en değerli hazinelerimiz olup bir anlamda toplumların ve devletlerin
hazineleridir. Yazma eserlerimiz muhteviyatı bakımından da milletimizin en
güzel ve önemli hasletlerini dile getiren dinî, edebî, kültürel ve sosyal hayatımızın
önemli belgeleridir. Aynı zamanda yazma eserler gelenekli sanatlarımızın da
nadide örnekleriyle doludur. Yazma eser kütüphanelerimiz, sanatlarımızın
korunduğu, sergilendiği, öğrenildiği ve öğretildiği yerlerdir. 
Her
medeniyetin, her kültürün bir sanat anlayışı vardır. Sanat aslında insanların
çevreyi, dünyayı, kâinatı resmedip kendi medeniyet tasavvurlarında ortaya
koydukları şekle dönüştürülmesine verilen isimdir. Geleneksel sanatlardan
tezhip, minyatür ve hat sanatı da İslam medeniyeti mensuplarının tahayyül
dünyasından oluşan örneklerinin surete dönüş şeklidir. Her eser, milletlerin
tasavvur ve tahayyül dünyasını ortaya koyar. Bu bilinçten hareketle 6093 sayılı
Kanun’la beş yıl önce kurulan Yazma Eserler Kurumu Başkanlığı, yazma ve nadir
basım eserlerimizin korunması, tanıtımı ve kütüphanelerimizin yönetimi
bakımından üzerine düşen tarihî vazifeyi hakkıyla yerine getirme çabası
içindedir ve bundan sonra getirecektir. Türkiye genelinde 3 bölge müdürlüğü ve
bağlı 22 kütüphanesiyle 300 bini nadirmatbu olmak üzere 512 bin adet eser en
görünür bir şekilde bilim âleminin hizmetine sunulmaktadır. Süleymaniye
Külliyesi içinde bulunan ve Süleymaniye Doğumevi olarak adlandırılan bina,
yapılan tadilat, bakım ve onarım çalışmalarıyla modern bir yapıya kavuşturulmuş,
kitap restorasyonu, konservasyonu ve araştırmaları için gerekli teçhizatla
donatılarak kitap şifahanesi olarak hizmet vermeye başlamıştır. Ayrıca, Konya
Yazma Eserler Müdürlüğü de Türkiye’nin 2’nci kitap şifahanesi olarak hizmet
vermeye devam etmektedir. Yine, Konya’mızda yapılacak olan, şu anda projesi
tamamlanmış ve ihale çalışmaları devam eden Yazma Eserler Bölge Müdürlüğü
Kütüphanesi ve Hat Müzesi de ülkemizde çok önemli eserlerden biri olacaktır.
Ben
sözlerime son verirken vaktişerifler hayrola, hayırlar fethola, şerler defola
diyerek hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Baloğlu. 
Şimdi
Halkların Demokratik Partisinin konuşmacılarını dinleyeceğiz.
İlk
olarak Şanlıurfa Milletvekili Sayın Osman Baydemir konuşacak.
Buyurun
Sayın Baydemir. (HDP sıralarından alkışlar)
Süreniz
otuz dakika.
HDP
GRUBU ADINA OSMAN BAYDEMİR (Şanlıurfa) – Teşekkür ediyorum Sayın Başkan.
Saygıdeğer
milletvekilleri, grubum adına İçişleri Bakanlığı bütçesi üzerinde söz almış
bulunuyorum. Genel Kurulu saygıyla sevgiyle, hürmetle selamlıyorum. 
Sayın
Başkan, sözlerime başlamadan önce, müsaadenizle, yurt dışında maruz kalmış
olduğunuz son derece nezaketsiz uygulamadan dolayı üzüntülerimi ifade etmek
istiyorum, sizlere geçmiş olsun dileklerimi ifade etmek istiyorum. 
BAŞKAN
– Çok teşekkür ederim Sayın Baydemir. 
OSMAN
BAYDEMİR (Devamla) – Doğrusunu ifade etmek gerekirse Sayın Başkan, yaşamış
olduğunuz aynı zamanda bir insan olarak da, insan onuru açısından da büyük bir
travmadır. Belki de bugün burada sizin yaşamış olduğunuzdan hareketle
dikkatlerinizi bu ülkenin içerisinde yaşanılanlara çekmek istiyorum. Düşünün ki
siz kendi ülkenizde hemen hemen her gün ve her saat bu uygulamaya maruz
kalıyorsunuz. HDP milletvekilleri, seçildiği günden bugüne değin, hemen hemen
her gün, her sokakta, her mahallede sizin maruz kalmış olduğunuz uygulamalara
maruz kalıyorlar.
HDP
eş genel başkanları ve 10 milletvekili şu anda cezaevinde Sayın Başkan. Aynı
şekilde, grup başkan vekilimizin bir ilçeye girişine izin verilmedi Sayın
Başkan. Sizleri, Meclis Başkanını, başta iktidar grubu olmak üzere, Hükûmeti ve
bütün parlamenterleri, bu manada, bir kez daha empatiye davet ediyorum Sayın
Başkan.
10
Aralık günü İnsan Hakları Evrensel Bildirgesi’nin Birleşmiş Milletler
tarafından kabul edilişinin 68’inci yıl dönümüdür. İnsanın sahip olduğu onur ve
değerlerin haklara kaynaklık ettiği ve bu hakların evrensel olduğu fikrini
temel alan Evrensel Bildirge’nin kabulü hiç şüpheniz olmasın ki insanlık için
büyük bir kazanımdır.
10
Aralık 1948 tarihinde kabul edilen Evrensel Bildirge’nin başlangıç bölümünde,
insanlık ailesinin bütün üyeleri için eşit, bölünmez ve devredilemez hakların
tanınmasının dünyada özgürlüğün, adaletin ve barışın temeli olduğu; eğer hakları korunamıyorsa herkesin
zulüm ve baskıya karşı son çare olarak direnme hakkına başvurmak zorunda
kalabileceği uyarısında da aynı zamanda bulunuyor. 
Sayın Başkan, değerli milletvekilleri; Birleşmiş
Milletler örgütü de günümüzde başta yaşam hakkı olmak üzere hakların
korunmasında, hak ihlallerinin başlıca sebebi olan savaşları, iç savaşları
önlemede, sonlandırmada, mülteci krizlerine müdahalede varoluş gerekçesini
yerine getirmediği için bugün insanlık büyük bir krizle karşı karşıyadır.
Sadece Orta Doğu coğrafyasına baktığımızda, sadece ve sadece kendi ülkemizde
yaşananlarla yüz yüze geldiğimizde, onlara baktığımızda, özü itibarıyla kimden
geldiğine bakılmaksızın tabloyu gördüğümüzde nasıl büyük bir insanlık kriziyle
karşı karşıya olduğumuzu görme imkânına sahip olacağız. Özellikle, ülkemizde,
Türkiye’de 2015 Temmuzundan bugüne değin savaş politikalarına, çatışma
politikalarına yeniden dönülmesiyle birlikte çözüm sürecinin yol açmış olduğu
insan hakları açısından göreceli sükûnet yerini bir kez daha, maalesef, kaos ve
ağır hak ihlallerine bırakmıştır. İçeride ve dışarıda sürdürülen savaş
politikalarının da etkisiyle ülkenin temel sorunları giderek daha da
ağırlaşmış, siyasal otoriterleşme tırmanışa geçmiş, kuvvetler ayrılığı ve yargı
bağımsızlığı ortadan kalkmış, siyasal gücün tek elde toplandığı fiilî bir
otoriter rejimden totaliter rejime kayış gerçekleşmiştir. 
Sayın Başkan, değerli milletvekilleri; kanun hükmünde
kararnamelerle işinden atılan, hiçbir yerde çalışma hakkı tanınmayan, sosyal
haklarına, mallarına mülklerine el konulan, keyfî gerekçelerle gözaltına
alınan, işkence gören, sonu belirsiz sürelerce tutuklu kalan, her türlü hukuki
koruma ve savunma haklarından yoksun bırakılan, ne Anayasa yargısından ne idari
yargıdan cevap alamayan yüz binlerce medeni ölü
yaratmıştır. Vahim olan ise kimin ne zaman ve hangi koşullarda medeni ölü
hâline geleceğinin belirsizleşmiş olmasıdır. İnsanların kişi olmaktan, başka
bir deyişle, hak taşıyıcısı yurttaş olmaktan çıkarılması anlamına gelen bu
kaygı verici durum, büyük insan hakları krizidir; bir boyutuyla da siyasal
medeni ölüler yaratarak birer sosyal infaz durumu, birer sosyal infaz
realitesinin bir başka açıdan da adıdır.
Sayın
Başkan, değerli milletvekilleri; bugün 10 Aralık İnsan Hakları Günü ve
Haftası’nda, dünyada ve bölgemizde, bir nevi demokratik bir devlette, Evrensel
Beyanname’yi koruma kollama görevi objektif olarak herkesten önce Hükûmetindir
ve Hükûmet içerisinde de icracı pozisyonu itibarıyla İçişleri Bakanlığınındır.
Bugün burada, 10 Aralık gününde İçişleri Bakanlığının bütçesini görüşüyor
olmamız bir tevafuktur ama aynı zamanda da çok hayırlıdır. Müsaadeniz olursa
Sayın Bakan, sizlere çok ciddi eleştirilerimiz olacak ve eleştiri, demokrasinin
de olmazsa olmazıdır. 
Bir
kere, siyasete giren, hükûmetin bir parçası olan, bakanı olan, cumhurbaşkanı
olan, başbakanı olan, bir ana muhalefet lideri olan veya milletvekili olan
herkes peşinen eleştiriye açık olmakla mükelleftir. Eleştiriyi kaldıramayacak
bir kişi varsa, bana göre, her şeyden önce siyasete girmesin, sorumluluk
mekanizmaları içerisinde yer almasın. 
Sayın
Başkan, değerli milletvekilleri; İçişleri Bakanlığının öncelikle misyonuna
bakalım. Girin internet sitesine, İçişleri Bakanlığının web sayfasında
vizyonuna ve misyonuna bakın. Temel hak ve hürriyetleri esas alma, İçişleri
Bakanlığının misyonlarından bir tanesidir. Mahalli idarelerin hizmet
standardını yükseltme İçişleri Bakanlığının bir diğer vizyonudur. Sivil toplumu
destekleme bir diğer misyonudur. İnsan odaklı olmak, işte bütün mesele bu.
İnsan odaklı olmak bir diğer misyondur. Peki, Sayın Bakan, yazılı olan bu
belgeniz ve sizin vizyonunuz gerçekten bir paralellik arz ediyor mu? Kendi
içerisinde bir tezatlık yok mu? Bu misyona uygun mudur sizin “ya herrü ya
merrü” demeniz? Ya “herrü ya merrü” bir devlet adamının sözü olabilir mi? Çok
açık ve net söylüyorum Sayın Bakan: “Ya herrü ya merrü” siyasetinin bugüne
kadar tezahürleri bu ülkede olmuştur. “Ya herrü ya merrü” diyenlerin büyük bir
çoğunluğu nihayet itibarıyla tarumar olmuştur ama kendileri tarumar olurken
arkada da çok büyük acılar, çok büyük travmalar bırakmışlardır. Şimdi,
müsaadeniz olursa bu büyük insanlık krizinden, özü itibarıyla şiddetten,
zorbalıktan, hukuksuzluktan, kötülükten çıkışın yollarını bizim aramamız lazım.
Öyle bir noktadayız ki şiddet, zorbalık, hukuksuzluk, kötülük yaygınlaşıyor,
sıradanlaşıyor ve belki de en kötüsü, kanun hükmünde kararnamelerle, Hükûmet
politikalarıyla ve sizin söylemlerinizle kurumsallaşıyor, kurumsallaştırılmak
isteniyor. 
Bakın,
çok açık ve net: Bir devleti meşru kılan onun hukukudur, anayasasıdır,
yasalarıdır ve tarafı olmuş olduğu, Sayın Bakan, uluslararası sözleşmelerdir,
uluslararası sözleşmeler. İnsan Hakları Evrensel Beyannamesi’ni korumak,
kollamak sizin sorumluluğunuzdur. Bu minvalde, bir devlet bir musibetle
karşılaştığında elbette ki mücadele edecektir ama bu mücadele hukuk zemininden
çıktığında her türlü eleştiriyi hak edecektir. Bakın, hiçbir istisnai durum, ne
savaş hâli ne savaş tehdidi, dâhilî siyasi istikrarsızlık veya başka herhangi
bir OHAL, işkence uygulaması için gerekçe gösterilemez. Bu, Türkiye’nin tarafı
olduğu Birleşmiş Milletler Sözleşmesi’nin 2’nci maddesinin 2’nci paragrafının
hükmüdür ve bu ülkenin imzası vardır, dolayısıyla sizin imzanız vardır altında.

Sayın
Başkan, değerli milletvekilleri; işkence yasağı bu minvalde mutlak bir
yasaktır. Yargısız infaz mutlak bir yasaktır. Bu minvalde kanun hükmünde
kararnameler hukuku işkenceye olanak tanıyor, zemin hazırlıyor. Savunma
hakkının kısıtlanması işkencenin gizlenmesine zemin hazırlıyor. Bir diğer
açıdan, işkenceyi artık, zanlıdan yargıya, zanlıdan delile ulaşmanın bir aracı
hâline getiriyor. Bakın, işkence yasağı, Sayın Bakan, sizin için de geçerlidir,
benim için de geçerlidir, herkes için geçerlidir. O cunta girişiminde bulunan,
kalkışan ve bana göre insanlıktan nasibini almayanlar için de işkence yasağı
geçerlidir. Bu, hiçbir insana uygulanamaz. 
Son
bir yıl içerisinde 1.622 tane işkence yakınması var. Ben çok zamanınızı
almadan… Cemal Işık, kendi seçim bölgemde, Şanlıurfa 1 Nolu T Tipi Kapalı
Cezaevinde tutuklu. 15 Ağustos 2016’da gözaltına alındı, götürüldüğü
Ceylânpınar Terörle Şube Müdürlüğünde sorgu görevlilerince hazırlanan ifadeyi
imzalamaması üzerine elektrik verme, ölümle tehdit, copla cinsel saldırı,
darbetme ve diğer bütün yasaklanan uygulamaların tümüne maruz kaldı. 
Cahit
Ok, yine Şanlıurfa 1 Nolu T Tipi Kapalı Cezaevinde, infaz kurumunda tutuklu
bulunuyor. Çırılçıplak soymadan tutun gayriinsani bütün muamelelere kadar
yakınmalarda bulunuyor. 
Mustafa
Süleyman, yine Şanlıurfa 1 Nolu T Tipi Kapalı Cezaevinde. Ceylânpınar Jandarma
Komutanlığında demin ifade etmiş olduğum bütün işkence yöntemlerine maruz
kalıyor.
Faruk
Bayğut, yine Şanlıurfa’da, Şanlıurfa Terörle Mücadele Şube Müdürlüğüne
götürüldü. Burada bulunan 5 veya 6 kişi “Biz polis değiliz, özel
görevlendirilmiş ekibiz.” diyerek çırılçıplak soyma, hakaret, tazyikli su ve
benzeri gayriinsani işkence muamelelerine maruz kaldı. 
Yusuf
Çetin, Feyzullah Kıpçak ve eğer dilerseniz, eğer isterseniz bu 1.222 kişinin
tümünün listesini İnsan Hakları Derneğinin, İnsan Hakları Vakfının ve diğer
insan hakları kuruluşlarının verilerinde de görme şansına sahip olursunuz. 
Sayın
Başkan, saygıdeğer milletvekilleri; neden bütün bunlar yaşandı, neden bütün
bunlar yaşanıyor, esası itibarıyla buraya bakmak lazım. Her şeyden önce bir kez
daha ifade etmek gerekir ki bugün bu ülkede bu kaosun, bu tablonun yaşanmasının
hukuki, siyasi, ahlaki sorumluluğu herkesten önce Hükûmetindir çünkü Hükûmet
objektif olarak bütün bunları önlemekle mükellef olan bir devlet erkidir. 
Şimdi,
bütün bu yaşadıklarımız neden 2013 ile 2015’in nisan ayları arasında yaşanmadı?
Neden bugünkü kaos o dönem yaşanmadı? Çünkü o dönem çatışmasızlık hâli vardı.
Çünkü o dönem yetmiş yıllık, seksen yıllık Kürt sorununun çözümünde müzakere
yöntemine geçiş vardı. Ben burada açık yüreklilikle ifade ediyorum, Kürt
sorununu yaratan, Kürt sorununu bugüne getiren AKP değildir, AKP’den önce de
Kürt sorunu vardı. AKP, Sayın Cumhurbaşkanı, dönemin Başbakanı, Sayın Öcalan’la
birlikte… Bakın, bir tarihî ezber bozuldu. İlk defa, cumhuriyet tarihinde ilk
defa Kürt sorununun müzakere yöntemiyle, diyalog yöntemiyle çözümüne dair bir
paradigmasal değişim oldu. İşte, o paradigmasal değişim içerisinde doğdu HDP.
HDP’nin temel misyonu, temel vizyonu, Orta Doğu’da bugün yaşamış olduğumuz
etnik kimlik savaşları, mezhepsel savaşlar, birbirini tanımama, birbirini
boğazlamaların aynı zamanda bir panzehri, bir barış projesi olarak ortaya çıktı
ve açık söylüyorum, HDP, Kürtlere özgürlük, Alevilere özgürlük, farklılıklara
özgürlük, ne kadar çeşitlilik varsa hepsinin bir arada eşitçe yaşamasının
paradigması hâline dönüştü. Ama gelin görün ki bu paradigma Türkiye toplumu
tarafından büyük bir teveccühle karşılandı. Bu büyük teveccüh öyle büyüdü ki
Hükûmetin tek başına hükûmet olma pratiğini ortadan kaldırdı. 7 Haziran
seçimlerinde, 8 Haziran sabahı Türkiye yepyeni bir güne, yepyeni bir sürece,
yepyeni bir sayfaya açıldı ve esas sorun, 8 Haziran sabahı Türkiye’de açığa
çıkan iradenin tanınmamasıdır. 
Şimdi,
diyorsunuz ki: “HDP şiddetle arasına mesafe koysun.” Ben bunu ekranları
başındaki -eğer bizi izliyorlarsa- Türk halkına, Türk kardeşlerime ifade etmek
istiyorum: HDP’nin bugünkü şiddetin bu raddeye gelmesinde zerreyimiskal kadar
bir dahli yoktur. Tam tersine, “400 milletvekili istiyorum. Tek başına iktidar
olmak istiyorum.” dayatmasının sonucudur bugün yaşamış olduğumuz bütün bu
şiddet sarmalı, bütün bu kaos sarmalı. 
Bakın,
barış tek başına ama tek başına iktidar olma arzusuna kurban edildi ve öyle bir
kurban edildi ki bugüne kadar yitirmiş olduğumuz her can bu perspektifin, bu
politikanın dayatmasının sonuçlarıdır; objektif olarak, subjektif olarak
sonuçlarıdır. Ne yazık ki bu cinayet hâli ve bu cinnet hâli hâlen devam ediyor.
Şimdi, ben size sorarım, Selahattin Demirtaş, Figen Yüksekdağ ve 10
milletvekilinin fikriyatıyla baş edilemediği için bugün onlar cezaevindeler. 
ALİ
ERCOŞKUN (Bolu) – Ne alakası var? Hüda Kaya da alındı, çıktı.
OSMAN
BAYDEMİR (Devamla) – HDP fikriyatıyla baş edilemediği için cezaevindeler. Niye
HDP fikriyatıyla baş edilemedi? Çünkü HDP 13,1’lik bir oy oranını elde etti.
Ben buradan açık yüreklilikle söylüyorum, HDP’nin 13,1 oy almasının iki temel
nedeni vardı: Bunlardan bir tanesi paradigmasıydı, felsefesiydi ama bir diğeri
de çatışmasızlık zeminiydi, çatışmasızlık zemini. HDP sıçramasını barışa
borçluydu, ölümlerin olmamasına borçluydu. Peki, sorarım size, şu anda ekranı
başında bizi izleyen kardeşlerime sorarım; ne oldu da 7 Haziran ile 1 Kasım
arasında HDP 3 puan kaybetti? Ne oldu da Hükûmet, Hükûmet partisi 258
milletvekilinden 317 milletvekiline çıktı? Bu beş aylık zaman dilimi içerisinde
ne oldu? 
OSMAN
AŞKIN BAK (Rize) – Hendeğe düştüler, hendeğe…
OSMAN
BAYDEMİR (Devamla) – Olan şuydu: Suruç’ta büyük bir saldırı meydana geldi, 33
insanımız hayatını yitirdi. Hemen akabinde Ceylânpınar’da 2 polis memuru uykuda
hunharca katledildi. Hemen akabinde Zergele köyü bombalandı, 10 sivil insan
hayatını yitirdi ve bütün bu süreç 10 Ekim Ankara Gar patlamasına kadar devam
etti, 102 insan hayatını yitirdi. 400’ü aşkın yerde HDP büroları, ofisleri
saldırıya maruz kaldı. Bütün kitle iletişim araçları bize kapılarını kapattı. 
Şimdi,
hemen şuraya bakalım: Ekim, daha doğrusu haziran ve kasım ayları arasında,
dönemin sadece Başbakanı Sayın Davutoğlu üç yüz on saat televizyonda propaganda
yapma imkânına sahipken Sayın Kılıçdaroğlu kırk dört saat, Sayın Bahçeli yirmi
dokuz saat; Sayın Yüksekdağ ve Sayın Demirtaş, Eş Genel Başkanlarımız sadece ve
sadece altı saat kendilerini ifade etme imkânına sahip oldular. Bir nevi şiddet
zemini, kan zemini, tabut zemini tek başına iktidar olmanın birer aracı hâline
dönüştürüldü ve hiç şüpheniz olmasın ki bu şiddet zemini aynı zamanda bir darbe
mekaniğinin de üremesine yol açtı. 
Şimdi
şu fotoğraflara lütfen iyicene bakalım. Bir kez daha söylüyorum: Devleti devlet
yapan meşruiyetidir, meşruiyeti de hukuktan gelir. Siz ne mücadele yürütürseniz
yürütün, kiminle mücadele yürütürseniz yürütün Cizre’yi, Nusaybin’i, Şırnak’ı
bu hâle getirmeye hakkınız yoktur; bu hukuksuzluktur, bu cinayettir. Bakın,
buradaki fotoğraf Cizre’nin, Nusaybin’in, Sur’un ve Şırnak’ın fotoğrafı; yerle
bir edilmiş olan şehirler, kentler, aşırı güç kullanımının ifadesi. Bu fotoğraf
da sivil, masum insanların katledilmesi. Bu fotoğraf aynı zamanda Halep’te ve
Gazze’de de gerçekleşiyor. Siz Halep’i, Gazze’yi eleştirirken, “Bu bir insanlık
dramı, insanlık trajedisi.” derken Sayın Bakan, aynısını Cizre’de, Sur’da,
Nusaybin’de yaparsanız ciddiyetiniz kalmaz, uluslararası arenada saygı kalmaz.
ALİ
ERCOŞKUN (Bolu) – Orası ile buralar kıyaslanır mı?
OSMAN
BAYDEMİR (Devamla) – Size derler ki: “Önce kendine bak.” “Önce kendine bak,
ondan sonra beni eleştir.” derler. Dolayısıyla, hukuk zemini içerisinde
kalınmadı, insan hakları zemini içerisinde kalınmadı, aşırı güç kullanıldı;
bizim eleştirimiz buydu. Sizler de tanıksınız, insanlık da tanıktır, Rabb’im de
tanıktır. O dönem içerisinde, haziran-kasım dönemi içerisinde, tam 14 yerde HDP
mitingler gerçekleştirdi, 14 yerleşim biriminde. Hendeklerin kaldırılması,
operasyonların durdurulması; buna Hükûmet izin vermedi. Niye izin vermedi?
Çünkü tek başına iktidar olma politikası yetmiyordu, ikinci bir şeye daha
ihtiyaç vardı, başkanlık referandumuna kadar cenazelerin gelmesine ihtiyaç
vardı, şiddetin gerçekleşmesine ihtiyaç vardı.
İÇİŞLERİ
BAKANI SÜLEYMAN SOYLU (Trabzon) – Yazık ya! Yazık, yakışıyor mu?
OSMAN
BAYDEMİR (Devamla) – Sayın Bakan, bütün samimiyetimle söylüyorum.
İÇİŞLERİ
BAKANI SÜLEYMAN SOYLU (Trabzon) – Hiçbir samimiyetin yok senin.
BAŞKAN
– Sayın Bakan, lütfen…
OSMAN
BAYDEMİR (Devamla) – Gel, eleştir beni, kürsüyü siz de kullanacaksınız.
İÇİŞLERİ
BAKANI SÜLEYMAN SOYLU (Trabzon) – Bu eleştiri değil. Bu, Türkiye Cumhuriyeti
devletine hakarettir, eleştiri filan değil. 
BAŞKAN
– Sayın Bakan, lütfen…
FİLİZ
KERESTECİOĞLU DEMİR (İstanbul) – Konuşmayı dinleyip sonra cevap verseniz…
MERAL
DANIŞ BEŞTAŞ (Adana) – Konuşmayı dinleyin bir isterseniz.
BAŞKAN
– Müsaade edin, ben yönetiyorum Genel Kurulu. 
OSMAN
BAYDEMİR (Devamla) – Arkadaşlarım beni uyarmışlardı “Sayın Bakanın eleştiriye
tahammülü yoktur.” diye. Doğrusu, bu bir kez daha açığa çıkmış oldu ama ben
insicamımı bozmayacağım Sayın Bakan.
ALİ
ERCOŞKUN (Bolu) – Eleştiriyle alakası yok bunun.
ÖMER
ÜNAL (Konya) – Tamamen iftira.
OSMAN
BAYDEMİR (Devamla) – Şimdi, bir diğer açıdan hadiseye baktığımızda, öyle bir
noktada bulunuyoruz ki…
OSMAN
AŞKIN BAK (Rize) – Yahu, bir de PKK’ya bir şey söyle. 
BAŞKAN
– Sayın Bak…
OSMAN
BAYDEMİR (Devamla) – Öyle bir noktada bulunuyoruz ki…
OSMAN
AŞKIN BAK (Rize) – Söylesene… Niye bir şey söylemiyorsun?
ALİ
ATALAN (Mardin) – Dinlersen anlarsın.
BAŞKAN
– Sayın Bak, lütfen…
OSMAN
BAYDEMİR (Devamla) – …bütün bölgeye, bütün coğrafyaya baktığımızda, şu haritaya
baktığımızda…
OSMAN
AŞKIN BAK (Rize) – Allah Allah! Bir de PKK’ya bir şey söyle, çukurlara bir şey
söyle. Konuşuyorsun ya! “Terörist” de, “uyuşturucu tüccarı” de.
OSMAN
BAYDEMİR (Devamla) – …seksen yıl boyunca bölgeye dayatılan sosyoekonomik
politikaların haritasını şu anda görüyorsunuz; yoksullaştırma haritası,
yoksullaştırma politikası. 
Şimdi,
şu haritaya baktığınızda Demokratik Bölgeler Partisinin iradesini görüyorsunuz.
Diğer bir haritaya baktığınızda ise kayyum iradesini görüyorsunuz, kayyum
politikasını görüyorsunuz. Yoksullaştır, bir boyutuyla nana muhtaç et, akabinde
de iradesini elinden al. Kayyum bu manada birer darbedir ve kayyum uygulaması,
kayyum yasası bu Parlamentodan geçmemiştir, kanun hükmünde kararnameyle
getirilmiştir. Burada bütün grupların ittifakları söz konusu oldu, “Kayyum
olmamalıdır.” dedi bütün gruplar ama buna rağmen kayyum politikası hayat buldu
ve yüzde 50’yle, yüzde 60’la, yüzde 70’le seçilen…
ÖMER
ÜNAL (Konya) – Teröre destek veren.
OSMAN
BAYDEMİR (Devamla) – …belediye başkanları şu anda cezaevinde, milletvekilleri
şu anda cezaevinde, legal demokratik siyasetin zemini ortadan kaldırılıyor. 
OSMAN
AŞKIN BAK (Rize) – 18 yaşındaki çocuktan emir alan belediye başkanları.
MURAT
BAYBATUR (Manisa) – Belediye başkanlığı yaptığı için cezaevinde değil ki.
BAŞKAN
– Sayın milletvekilleri, lütfen…
OSMAN
BAYDEMİR (Devamla) – Sayın Başkan, değerli milletvekilleri; ne yaparsanız yapın
ama ne yaparsanız yapın… 
OSMAN
AŞKIN BAK (Rize) – Talimat geldi mi dağdan?
OSMAN
BAYDEMİR (Devamla) – …şiddetle, baskıyla, zorla, zorbalıkla bir özgürlük
talebini ortadan kaldıramazsınız. Bakın, çok açık ve net bir dille ifade
ediyorum: Türk halkının Orta Doğu coğrafyasında ve kendi coğrafyasında hakkı
neyse, Arap halkının hakkı neyse, Fars halkının hakkı neyse, Kürt halkının da
özgürlük hakkı onun anasının ak sütü gibi kendisine helaldir. Bunu ortadan
kaldırma çabası, bunu şiddetle bastırma çabası despotizmdir. 
Sayın
Bakan, bakın, 12 Eylül darbesiyle 8.500 insan, içinde akademisyenin, aydının,
yazarın, toplumsal dinamiklerin olduğu insan işinden edildi. Bugün ise 100 bini
aştı bu. Bu bir darbedir Sayın Bakan, bu bir darbedir ve 12 Eylül darbesinden
daha ağır bir darbedir. 
Bir
diğer husus, bütün bu darbe, bütün bu kaos mekaniği işletilirken aynı zamanda
yalana başvuruluyor, aynı zamanda iftiraya başvuruluyor. Çok açık ve net
söylüyorum, Ahmet Türk’ü tutuklamak, aynı zamanda barışı tutuklamaktır; Ahmet
Türk’ü tutuklamak, aynı zamanda birlikte yaşam arzusuna darbe vurmaktır. Ahmet
Türk’ü tutukladıktan sonra da ona iftira atmak size hiç yakışmamıştır Sayın
Bakan, hiç yakışmamıştır. 
OSMAN
AŞKIN BAK (Rize) – Ya, sana da yaptılar aynısını. Ne konuşuyorsun be?
OSMAN
BAYDEMİR (Devamla) – Diyorsunuz ya, birisi gelmiş Ahmet Türk’ün odasında sigara
yakmış ve “Gel, benim sigaramı yak.” demiş. Sayın Bakan, eğer davanıza
inanıyorsanız, gerçek sadece gerçek, hakikat sadece hakikat size yeterlidir,
böyle bir iftiraya gerek yok. Size bu yalanı söyleten her kimse, bence onun
yakasına yapışın ve açıklığa kavuşturun. Kamera mı vardı, Ahmet Türk mü size
söyledi ya da sigarasını yaktıran kişi mi size söyledi? Bakın, o kumpaslara ben
de maruz kaldım, biliyor musunuz, ben de maruz kaldım o kumpaslara. 
BAŞKAN
– Sayın Baydemir, lütfen Genel Kurula hitap edin.
OSMAN
BAYDEMİR (Devamla) – On yıllık Belediye Başkanlığım döneminde bu ve benzeri
onlarca kumpasa maruz kaldım ve daha önce de kimi iktidar partisinin hatipleri
de bu konudaki iftiraları bu Genel Kurul salonunda da ifade ettiler. Bu, köken
itibarıyla nereye dayanıyor, biliyor musunuz bu kumpas? Bu bir cemaat
pratiğiydi, öyle bir pratikti. On yıllık zaman dilimi içerisinde, KCK ana
davası ve operasyonlarında belediye başkanlarımızın maruz kaldığı bütün o
saldırı dönemi içerisinde benzer kumpaslar kuruldu.
Çok
açık ve net söylüyorum, bu toplumun bundan hızla ama hızla çıkmaya ihtiyacı
vardır. Tehdit diliyle, şantaj diliyle bir gram mesafe kat etme imkânı yoktur.
Bugün milletvekillerinin tutuklanması, eş başkanlarımızın tutuklanması,
belediye başkanlarımızın tutuklanması, yerlerine kayyum atanması, medyanın
susturulması, aydınların susturulması, gazetelerin susturulması, muhalif olan
herkesin terörize edilmesi, kriminalize edilmesinin yaratacağı tek bir sonuç
vardır; şiddet argümanına sarılanlara meşruiyet hazırlamak, onların propaganda
zeminini daha da büyütmek. Bu itibarla da bu gidişat, gidişat değildir; bu yol,
yol değildir. 
Eğer
gerçekten şiddetin durmasını istiyorsanız, gerçekten bu ülkenin bir kez daha
ama bir kez daha evlatlarının hayatını yitirmesini istemiyorsanız, nisan ayını
beklemeye gerek yok, hemen yarın, hemen yarın birlikte el ele vererek bu şiddet
sarmalından bu ülkeyi çıkarabiliriz ve bir kez daha müzakerenin, bir kez daha
diyaloğun, bir kez daha istişarenin yoluna geçiş sağlayabiliriz. 
Dersim
harekâtı döneminin diliyle, Şeyh Sait kıyamı diliyle, Koçgiri isyanının
diliyle, 12 Eylül hukukunun diliyle, pratiğiyle bu ülkeye huzuru, barışı,
kardeşliği getirmek mümkün değildir. Bu ülkenin insanları hayatını
yitirdiğinde, bu ülkenin insanlarının hayatı kıymetsizleştiğinde bu ülkenin
mirasının da değeri gidecektir. İnsani, vicdani, ahlaki erozyon olduğunda lira
da değer kaybedecektir. 
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Baydemir.
OSMAN
BAYDEMİR (Devamla) - Ben bir kez daha bir bütün olarak bu ülkenin akli salim
olan bütün insanlarını ve özellikle de siyasi grupları ortak paydalarda
buluşmaya, şiddet sarmalından çıkmaya, kaos sarmalından çıkmaya davet ediyorum.
(HDP sıralarından alkışlar)
ERHAN
USTA (Samsun) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, hatip grubumuza açık bir sataşmada bulunmuştur,
şu ifadeleri kullanmıştır: “7 Hazirandan 1 Kasıma kadar Hükûmet partisi tek
başına iktidara gelmek için şiddetin önünü açmıştır. Böyle bir uygulama
yapmıştır.” Bunun için iktidarı hedeflemiştir. 
BAŞKAN
– Buyurun Sayın Muş. (AK PARTİ sıralarından alkışlar)
İki
dakika… 
ÇAĞLAR
DEMİREL (Diyarbakır) – İktidarı hedefledi, AK PARTİ’ye bir şey demedi Başkan,
Hükûmet cevap versin.
VI.- SATAŞMALARA İLİŞKİN KONUŞMALAR
(Devam)
2.- İstanbul Milletvekili Mehmet Muş’un,
Şanlıurfa Milletvekili Osman Baydemir’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın beşinci
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada herkesin şu
soruyu kendisine sorması lazım: “Biz neden oy kaybettik?” Bakın, değerli
milletvekilleri, 8 Haziran 2015, koruculara hitaben: “Size o keleşleri
çevirmesini biliriz, buralardan defolup gideceksiniz.” 27 Temmuz 2015, “PKK
sizi tükürüğüyle boğar.” 7 Haziran seçimlerinden sonra yüzde 13 oy aldığını
söyleyen bir partinin milletvekillerinin kullandığı ifadeler, sonra “Bizim
oyumuz niye düştü?” Devlet de seyirci kalacak bunlara, öyle mi? Siz bu
ifadeleri kullanacaksınız, bunlara da devlet hiçbir şey söylemeyecek. 
Bakın,
değerli milletvekilleri, burada hani söylüyoruz ya terör örgütüne tek laf
edemiyorlar diye, bakın, bir şey kullanacağım. Bunların bir yapısı daha var,
KCK, bir açıklama yapıyor. Eş Genel Başkanları şöyle bir ifadede bulunuyor:
“Bizim bu açıklamadan anladığımız, tümüyle ateşkesin bitmesi durumundan söz
etmiyorlar bu açıklamada fakat ateşkes karşılıklı olmalıdır, ihlal eden askerî
baraj, yol yapımları durması gerektiği, durmazsa misilleme yapılacağı yönünde,
biz böyle okuduk.” Şimdi, bir terör örgütü kendince ateşkes ilan ediyor,
kesiyor, açıklamalar yapıyor. Kendisini de siyasi parti olarak gören, legal bir
parti olarak gören bir Genel Başkanı da bir siyasi partinin Eş Genel Başkanı da
“Biz bunu barajlar falan durmazsa yaparlar diye anladık, durursa sorun yok.”
diyor. Ne demek? 
SİBEL
YİĞİTALP (Diyarbakır) – Nerede demiş?
MEHMET
MUŞ (Devamla) - Ne demek “Baraj ve yol duracak?” 
SİBEL
YİĞİTALP (Diyarbakır) – Nerede demiş?
MEHMET
MUŞ (Devamla) - Ne demek duracak? Böyle bir şey olabilir mi? Böyle bir açıklama
olabilir mi? Sonra dönüp diyeceksiniz ki: “Biz neden oy kaybettik?” Bakın,
değerli milletvekilleri, Dürümlü’ye gidemeyen bir siyasi parti var karşımızda.
Hidayet Tek, 4 yaşında, Şırnak İdil’de, sırtınızı dayadığınızı PKK’lı
teröristler tarafından döşenen mayın sonucu vefat etti. İşte, ondan dolayı siz
oy kaybediyorsunuz. Başbağlar’daki Mehmet Can Eringil isimli 4 aylık bebek,
PKK’nın Bağlar saldırısında hayatını kaybetti.
(Mikrofon
otomatik cihaz tarafından kapatıldı)
MEHMET
MUŞ (Devamla) - Millet gerçek yüzünüzü gördükçe sizi aşağı doğru indiriyor.
Merak etmeyin, şu an aldıklarınız daha iyi.
BAŞKAN
– Teşekkür ederim Sayın Muş.
MEHMET
MUŞ (Devamla) - Gün geçtikçe, gerçek yüzünüz ortaya çıktıkça çok daha farklı,
küçük oranlarla karşılaşacaksınız. (AK PARTİ sıralarından alkışlar)
OSMAN
BAYDEMİR (Şanlıurfa) – Sayın Başkan…
BAŞKAN
– Sayın Baydemir, sizi dinliyorum. 
ERHAN
USTA (Samsun) – Sayın Başkan, benim de söz talebimi görüyorsunuz değil mi?
BAŞKAN
– Görmedim, şimdi bakacağım.
ERHAN
USTA (Samsun) – Bakın ama.
BAŞKAN
– Buyurun.
OSMAN
BAYDEMİR (Şanlıurfa) – Sayın Hatip, sataşmaya yanıt verirken…
BAŞKAN
– Pardon.
Sayın
Usta, görmedim. Çünkü burada, benim ekranda soru sormak için sisteme giren
milletvekilleri var. Ben genellikle sisteme girerek söz isteyen arkadaşları
ekrandan takip ediyorum. O yüzden sizi göremedim, kusura bakmayın. 
ERHAN
USTA (Samsun) – Nasıl yapacağız peki? O sorunu ben çözemem, o sorunu Başkanlık
Divanı çözecek.
BAŞKAN
– Buyurun Sayın Baydemir.
OSMAN
BAYDEMİR (Şanlıurfa) – Sayın Başkan, Sayın Hatip iki dakikalık süresini
kullanınca “Tek bir söz edemeyen.” demek suretiyle konuşmamı içeriğinden…
BAŞKAN
– “Terör örgütüne laf edemeyen.” dedi, evet.
OSMAN
BAYDEMİR (Şanlıurfa) – Evet “Tek bir laf edemeyen.” demek suretiyle töhmet
altında bırakmıştır ve bizim açımızdan da grubumuz açısından da “Bunlar sırtını
dayadıkları terör örgütü…” demek suretiyle de töhmet altında bırakmıştır. Ben
sataşmadan dolayı söz talep ediyorum. 
BAŞKAN
– Buyurun, iki dakika… (HDP sıralarından alkışlar)
“Terör
örgütüne laf edemiyorlar.” diye bir ithamda bulundu, herhâlde onu
düzelteceksiniz.
ÖMER
ÜNAL (Konya) – Yüksekdağ aynısını söylemedi mi?
BAŞKAN
- Buyurun.
3.- Şanlıurfa Milletvekili Osman
Baydemir’in, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına ve Halkların Demokratik Partisine sataşması
nedeniyle konuşması
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; bir kez daha
söylüyorum: Siyaseti husumete dönüştürmüş durumdasınız. Siyasi argümanlarla
ortak akla ulaşmanın önünde bir engel, bir set, bir bariyer oluşturuyorsunuz.
Çok açık ve net söylüyorum: HDP fikriyatı ve HDP realitesi, kimden gelirse
gelsin şiddeti reddediyoruz. 
MEHMET
MUŞ (İstanbul) – Şiddet değil, terör saldırıları.
OSMAN
BAYDEMİR (Devamla) – Şiddet sorunların çözümünde birer yöntem olmadığı için
bugün ben Parlamentodayım. 
HAKAN
ÇAVUŞOĞLU (Bursa) – Kaleşnikof için söyle “Şiddeti reddediyoruz.” diye.
OSMAN
BAYDEMİR (Devamla) – Bu Parlamento, şiddetsiz yöntemlerle Kürt’ün de Türk’ün de
Parlamentosu olsun inancını taşıdığım için 7 Haziranda aday oldum.
ALİ
ERCOŞKUN (Bolu) – PKK terörünü de reddedin o zaman. 
OSMAN
BAYDEMİR (Devamla) – Ama aynı zamanda, bu devlet, Kürt’ün de Türk’ün de ortak
devleti olsun diye legal demokratik siyasette ısrarcı durumdayız ama siz
ısrarla üstünü örtüyorsunuz.
Bakın,
Ceylânpınar saldırısı değil mi? Bir kez daha söylüyorum: Lanetliyorum, ilk gün
lanetledim, Suruç’ta bombanın patladığı bahçede ilk gün lanetledim. Ve burada
araştırma önergesi verdim, “Gelin, bu olayı tüm çıplaklığıyla açığa çıkaralım.”
dedim. 
Bakın,
Derik Kaymakamı için, Sayın Bakan, Ahmet Bey’in eleştirmediğini, kınamadığını
söylüyor. Ben biliyorum, Ahmet Bey’i ben tanıyorum. Reddediyoruz cinayeti,
reddediyoruz saldırıyı, kınıyoruz saldırıyı ama gelin... Sayın Bakan, o
cinayetten pis kokular geliyor, çok pis kokular geliyor. 
HAKAN
ÇAVUŞOĞLU (Bursa) – Her zamanki gibi.
OSMAN
BAYDEMİR (Devamla) – Bakın, gözaltına alınan AKP’nin aday adayı,
milletvekilliğinin de aday adayı. Ve iddialar, açık söylüyorum, iddialar,
yolsuzluğun üzerine soruşturma açtığı söyleniyor.
(Mikrofon
otomatik cihaz tarafından kapatıldı) 
BAŞKAN
– Sayın Baydemir, teşekkür ederim.
OSMAN
BAYDEMİR (Devamla) – Bakın, eğer bu gerçekleri, bu realiteleri biz bu Genel
Kurulda açığa çıkarmanın çabasını ortaya koyarsak “Kim şiddetten yana, nasıl
şiddeti ortadan kaldırabiliriz?”in de yol haritasını beraber çıkarabiliriz.
(HDP sıralarından alkışlar)
BAŞKAN
– Teşekkür ederim.
İÇİŞLERİ
BAKANI SÜLEYMAN SOYLU (Trabzon) – Hiç yakışmıyor, yazıklar olsun! Yalan
ruhunuzu çalmış sizin.
BAŞKAN
– Sayın Usta, biraz önce yaptığım açıklamaya artı olarak bir de sözlü olarak
ifade ederseniz söz aldığınızı, bundan sonra böyle bir problem yaşamayız. 
Buyurun
Sayın Usta,
ERHAN
USTA (Samsun) – El kaldırdım ama görmediniz herhâlde, bu tarafta olmanın
dezavantajı sanırım.
BAŞKAN
– Açıklama mı yapacaksınız?
ERHAN
USTA (Samsun) – Evet, madde 60’a göre kısa söz talebim var.
BAŞKAN
– Tamam, buyurun.
IV.- AÇIKLAMALAR (Devam)
5.- Samsun Milletvekili Erhan Usta’nın,
Gazze’de, Musul’da, Halep’te masum insanlara yapılan katliamlar ile güvenlik
güçlerinin terörle mücadelesini birbirine karıştırmamak gerektiğine ilişkin
açıklaması
ERHAN
USTA (Samsun) – Teşekkür ederim Sayın Başkan.
Şimdi,
az önceki hatibin konuşmasından sonra şu tespiti yapmanın gerektiğine inandım
ben: Şimdi, Gazze’de, Musul’da, Halep’te masum insanlara karşı bir katliam
olmaktadır, bir katliam yapılmaktadır. Burada yapılan katliamlar ile ülkemizde
güvenlik güçlerimizin terörle mücadelesini birbirine karıştırmamak gerekir.
Bunların birbirine benzetilmesi, karıştırılması çok vahim bir hata olur. Orada
masum insanlara karşı bizim güvenlik güçlerimizin, devletimizin yaptığı
herhangi bir katliamdan, bir şeyden söz etmek mümkün değil, orada terörle
mücadele yapılıyor ama diğer tarafta yapılan tamamen farklı bir şeydir. Bu
vahim hataya düşülmemesi gerekir. 
Teşekkür
ederim. 
BAŞKAN
– Teşekkür ederim. 
MEHMET
MUŞ (İstanbul) – Sayın Başkanım…
BAŞKAN
– Sayın Muş…
6.- İstanbul Milletvekili Mehmet Muş’un,
bir devletin egemenlik sınırları içerisinde hiç kimsenin kendisine bir
egemenlik alanı kurmaya kalkamayacağına ve başkanlık konusunda milletin
vereceği karara saygı duymak gerektiğine ilişkin açıklaması
MEHMET
MUŞ (İstanbul) – Tekrar kürsüden söz almayacağım sürem kısıtlı olduğu için. 
Sayın
Usta’nın dediklerine aynen ben de iştirak ediyorum. Bakınız, “Operasyonlar
dursun, hendekler kapatılacak...” Böyle bir şey olamaz. Bir devletin egemenlik
sınırları içerisinde hiç kimse ama hiç kimse kendisine bir alan oluşturmaya,
kendisine bir egemenlik alanı kurmaya kalkamaz, buna devlet müsaade etmez.
Burada bir siyasi partinin takınacağı tavır şudur: Güvenlik birimlerinin bu
hendeklerin kapatılması noktasında atacağı bütün adımları desteklemektir, başka
hiçbir şey değildir. Şartlı herhangi bir ifadede bulunmak Türkiye Cumhuriyeti
devletinin varlığıyla ters düşmektedir. 
Bir
diğeri, dillerine dolamışlar “Başkanlık da başkanlık.” Arkadaşlar, milletin
iradesinden korkmayalım, buna karar verecek olan milletin kendisidir. Eğer
“Başkanlığa geçeceğim.” diyorsa onay verir, geçer, başka bir sistem istiyorsa o
sistemi getirir. Bunu birilerinin söylemleri, birilerinin ifadeleriyle
durdurmanın da bir imkânı yoktur. Millet iradesine saygı eğer duyuluyorsa
milletin vereceği karara da saygı duymak gerekir diye düşünüyorum. 
BAŞKAN
– Teşekkür ederim. 
Sayın
Muş, toparlayın lütfen. 
MEHMET
MUŞ (İstanbul) – Şunu da ifade etmem gerekiyor: Sayın Başkan, bakın, burada
devlet durup dururken operasyon yapmaz, devlet durup dururken güvenlik
birimlerini faaliyete geçirmez. İnsanların mahremine giren, evlerin
duvarlarından birbirine geçecek şekilde tüneller kazan, yatak odalarına giren
PKK’lı teröristlere… Bakın, mahremlerine girdi diyorum bu teröristler. Bunları
güvenlik birimleri ne yapacak? Tutacak, orada etkisiz hâle getirecek. Burada
çıkıp bunlara karşı bir duruş sergilemesi gerekir hatibin. 
BAŞKAN
– Teşekkür ederim. 
FİLİZ
KERESTECİOĞLU DEMİR (İstanbul) – Ne kadar bilmeden konuşuyorsunuz, öf! 
UĞUR
BAYRAKTUTAN (Artvin) – Sayın Başkan, bu tüneller kazılıyorken bu devlet
neredeydi? Bu tüneller kazılıyorken bu devlet neredeydi?
BAŞKAN
– Sayın Önder…
FİLİZ
KERESTECİOĞLU DEMİR (İstanbul) – Tünelleri bırak, Dilek Doğan’ı vurmadı mı bu
devlet ya?
UĞUR
BAYRAKTUTAN (Artvin) – Neredeydi bu tüneller kazılıyorken bu devlet? 
FİLİZ
KERESTECİOĞLU DEMİR (İstanbul) – Evine girip de vurdu.
UĞUR
BAYRAKTUTAN (Artvin) – Bir gecede kazmadılar bu tünelleri. O zaman
alkışlıyordunuz. 
BAŞKAN
– Sayın Önder’i dinlemek istiyorum. 
UĞUR
BAYRAKTUTAN (Artvin) – Görmüyordunuz.
ENGİN
ÖZKOÇ (Sakarya) – 12 Eylül de yüzde 92 almadı mı milletten? 
BAŞKAN
– Sayın Önder’i dinleyeceğim, lütfen.
TANJU
ÖZCAN (Bolu) – Üç sene sürdü o tüneller.
BAŞKAN
– Buyurun Sayın Önder. 
SIRRI
SÜREYYA ÖNDER (Ankara) – Sayın Hatibe, Grup Başkan Vekiline önerimiz şu: Devlet
tanımının…
HAKAN
ÇAVUŞOĞLU (Bursa) – Sen HDP’yi savunuyorsun! Bunlar sana…
ENGİN
ÖZKOÇ (Sakarya) – Hakan, konuşmalarına dikkat et, tamam mı? Konuşmalarına
dikkat et. 
HAKAN
ÇAVUŞOĞLU (Bursa) – Konuşmalarıma dikkat ediyorum burada. 
ENGİN
ÖZKOÇ (Sakarya) – Ne zaman yere çakılacağın belli olmaz. 
HAKAN
ÇAVUŞOĞLU (Bursa) – Öyle mi? 
ENGİN
ÖZKOÇ (Sakarya) – Evet. 
HAKAN
ÇAVUŞOĞLU (Bursa) – Vay, hadi bakalım. 
BAŞKAN
– Sayın milletvekilleri…
ENGİN
ÖZKOÇ (Sakarya) – Tamam mı?
HAKAN
ÇAVUŞOĞLU (Bursa) – Vay vay vay!
ENGİN
ÖZKOÇ (Sakarya) – Konuşmalarına dikkat et. 
HAKAN
ÇAVUŞOĞLU (Bursa) – Gayet dikkat ediyorum.
BAŞKAN
– Sayın milletvekilleri…
ENGİN
ÖZKOÇ (Sakarya) – O gözlüklerini çakarım, aşağı inersin. 
BAŞKAN
– Sayın Özkoç…
HAKAN
ÇAVUŞOĞLU (Bursa) – Bu nasıl bir şey ya? Sen milletvekili misin, haydut musun? 
ENGİN
ÖZKOÇ (Sakarya) – Adam gibi konuş. 
HAKAN
ÇAVUŞOĞLU (Bursa) – Sen milletvekili misin, haydut musun?
BAŞKAN
– Sayın Özkoç…
ENGİN
ÖZKOÇ (Sakarya) – Adam gibi konuş. 
HAKAN
ÇAVUŞOĞLU (Bursa) – Adam gibi konuşuyorum. Bu ne ya?
LEVENT
GÖK (Ankara) – Hakan, lütfen. 
BAŞKAN
– Sayın Özkoç…
LEVENT
GÖK (Ankara) – Lütfen…
HAKAN
ÇAVUŞOĞLU (Bursa) – Bu ne ya? Sen ona söyle bir şey ya. 
ENGİN
ÖZKOÇ (Sakarya) – Onlara konuşma, bana konuş. 
BAŞKAN
– Sayın Özkoç…
HAKAN
ÇAVUŞOĞLU (Bursa) – Sen ona söyle bir şey ya. Benim grup başkan vekilim HDP’ye
cevap veriyor, bu rahatsız oluyor. Bu ne ya?
ENGİN
ÖZKOÇ (Sakarya) – Konuşma lan!
LEVENT
GÖK (Ankara) – Hayır, hayır, ondan rahatsız olduğu yok.
HAKAN
ÇAVUŞOĞLU (Bursa) – Bu ne? 
BAŞKAN
– Sayın Özkoç, lütfen dilinize dikkat edin.
HAKAN
ÇAVUŞOĞLU (Bursa) – Benim grup başkan vekilim HDP’ye cevap veriyor, senin
adamın rahatsız oluyor. 
LEVENT
GÖK (Ankara) – Ondan rahatsız olmuyor.
BAŞKAN
– Sayın Özkoç…
ENGİN
ÖZKOÇ (Sakarya) – Adam gibi konuş. 
HAKAN
ÇAVUŞOĞLU (Bursa) – Ya, birbirinize geçmişsiniz. 
BAŞKAN
– Birleşime otuz dakika ara veriyorum. 
Kapanma Saati:13.24
İKİNCİ OTURUM
Açılma Saati: 14.03
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar
HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
İkinci Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Komisyon yerinde.
Hükûmet
yerinde.
Şimdi,
Halkların Demokratik Partisi Grubu adına ikinci konuşmacı olarak Mardin
Milletvekili Sayın Ali Atalan konuşacak.
Buyurun
Sayın Atalan. (HDP sıralarından alkışlar)
Süreniz
on dakika.
HDP
GRUBU ADINA ALİ ATALAN (Mardin) – Sayın Başkan, değerli milletvekilleri; 2017
yılı Millî Savunma Bakanlığı bütçesi üzerinde konuşmak üzere söz almış
bulunmaktayım. Bu vesileyle hepinizi saygıyla selamlıyorum.
Mevcut
siyasal durumun ve gelişmelerin hayli önemli olması dolayısıyla, konuşmayı,
bütçe rakamlarına ve onun teknik boyutlarına boğmamak adına, bu bütçeye temel
teşkil eden siyaset anlayışına dair birkaç hususu belirtmek istiyorum.
Burada
söz konusu olan, daha doğrusu, olması gereken, Hükûmetin millî savunma siyaseti
olsa gerek ancak o da varsa. Bize göre, değerli arkadaşlar, AKP Hükûmetinin
tutarlı bir millî savunma stratejisinden söz etmek hiç mi hiç mümkün değildir,
olsa olsa buna “millî savrulma siyaseti” denebilir. 
Hükûmetin
muhtelif bakanları ve AKP adına çıkan hemen hemen bütün milletvekilleri
konuşmalarında sürekli, barıştan, adaletten ve mazlumlardan yana olduklarını
vurgularlar.
Dış
politika bağlamında gerçi dün konuşuldu ama malum, millî savunma siyaseti dış
politikadan bağımsız ele alınamaz. Onun bir iz düşümü olduğu hasebiyle bu alana
değinmek gerekiyor. Bilindiği üzere, dış politikada ya idealist olunur ya
realist veya her ikisinin karması. Peki, AKP Hükûmeti bunlardan hangi anlayışı
temsil ediyor? Bize göre, sahip olduğu dış politika ve millî savunma
perspektifi maalesef, maalesef irrasyonel, tutarsız, apokaliptik ve
günübirliktir. Kusura bakmayın, bunun haricinde hiçbir şey değildir sizin anlayışınız.
Bakın, örneklemek gerekirse, Rojava’da Kürt halkının başına felaket geldiğinde
ve akabinde IŞİD bizimle komşu olduğunda hiçbir şey söylenmedi, yapılmadı ama
akabinde Kürt halkı IŞİD’i kendi topraklarından süpürmeye başladığında kıyamet
koparılacak, müdahale edilecek. Neymiş? Millî güvenlik tehlikeye girecekmiş.
Hani mazlumdan yanaydınız, sürekli söylüyorsunuz. Bakın, değil biz, dünyanın
hiçbir teşkilatı ve devleti bu şekilde size inanmaz ve güvenmez. Zaten art arda
çıkan dış politikadaki krizlerin sebebi bu zihniyetin ta kendisidir. 
AKP’nin
dilinden hiç düşürmediği, bizim de aynen, sürekli söylediğimiz üzere, Orta
Doğu’da sınırların emperyalistler tarafından yapay, suni bir şekilde çizildiği
hususuna gelince: Kürt halkını parçalayan, Kürt halkını da parçalayan çizilen
bu emperyalist sınır üzerine AKP betondan duvarlar örüyor, adına da “Türk seddi”
deyip övünüyor. Öz akrabaları arasına yüzlerce kilometre utanç duvarı örülüyor,
bunu yapan da AKP’nin ta kendisidir. Aslında bu duruş esas alınarak düşünüldüğünde
İttihat ve Terakki zihniyetinden farklı olmadığı, dolayısıyla emperyal bir saik
güdüldüğü görülecektir ama başarıya ulaşacak mı? Bize göre kesinlikle hayır.
Zira, başarmanın ne ulusal ne bölgesel ne de küresel maddi dayanağı ve zemini
yoktur. Bundan dolayı da daha yol yakınken bu yanlıştan dönün ve hepimiz için
en doğru olanı seçelim, tercih edelim ve o yoldan gidelim diyoruz.
Bize
göre, Türkiye’nin önünde tarihî bir seçenek var. Orta Doğu’da kendi
demokrasisiyle, hukukun üstünlüğüyle, özgürlükçü, çağdaş, laik yapısıyla,
içinde yaşayan bütün kolektif grupların ve yurttaşların hak ve hukuk sahibi
olduğu istikrarlı bir devlet yapısıyla örnek olabilecek potansiyele, güce ve
kudrete sahiptir Türkiye. Biz Orta Doğu baharını buradan başlatabiliriz. Yeter
ki böyle bir iradeye sahip olunsun. Yok, ama siz millî savunmanın Rojava
Kürtlerine saldırmaktan geçtiğini söylüyorsanız, Irak’ta mezhep eksenli bir
siyaset yaparsanız; artı, Şırnak, Silopi, Cizre, İdil, Nusaybin, Sur, Yüksekova
gibi Kürt yerleşim yerlerini yerle bir ederseniz vallahi ve billahi bir arpa
boyu kadar yol alamazsınız. Bu bağlamda, hatırlatmakta yarar var: Siz Saddam’ı
ekmeye çalışırsanız yarın mutlaka Maliki biçersiniz veya başka bir diktatör
gelir, başka bir diktatöryal sistem ortaya çıkar. Bunun başka izahatı, başka
imkânı zaten yoktur. 
Değerli
arkadaşlar, Hükûmetin yaptığı nedir, görüyoruz. Meclisin üçüncü büyük
partisinin eş genel başkanlarını, milletvekillerini, onlarca belediye
başkanlarını rehin alıyorsunuz. Başka ne yapıyorsunuz? Bilim insanlarını,
gazetecileri, hukukçuları tutukluyor; on binlerce işçiyi, emekçiyi işten
atıyorsunuz. Bu durumun kesinlikle normalize edilmesine, olağan bir şeymiş gibi
es geçilmesine müsaade edilmeyecektir ve etmeyeceğiz. Buradan, yine,
arkadaşlarımıza, eş genel başkanlarımıza, grup başkan vekilimize,
milletvekillerimize ve Ahmet Türk şahsında bütün belediye eş başkanlarımıza ve
ayrıca, bütün mağdurlara ve mazlumlara selam ve saygılarımızı yolluyoruz. 
Sayın
Ahmet Türk’ü görevden alan Sayın İçişleri Bakanı burada mı bilmiyorum?
Buradadır. Buradayken somut bir öneri yapayım: İstediği kişi, isterse de
kendisi olabilir, Mardin’de Ahmet Türk’e karşı aday olsunlar, kazanırlarsa
hepimiz istifa etmeye hazırız. (HDP sıralarından alkışlar) Medeni cesaretleri
varsa buyursunlar. 
Bakın,
sevgili Eren Erdem haklı ve isabetli olarak Selahattin Demirtaş için, yalnız 6
milyonun değil 81 milyonun iradesini temsil ettiğini söyledi. Sayın AKP’liler,
hiç merak etmeyin, böyle devam ederseniz, Sayın Selahattin Demirtaş 2017
yılında Nobel Barış Ödülü’nü alacaktır. (HDP sıralarından alkışlar) 
ADNAN
GÜNNAR (Trabzon) – Vay be, bravo! Siz neymişsiniz be!
ALİ
ATALAN (Devamla) – Bu Hükûmet, Türkiye’nin önünü kesiyor, geleceğini karartıyor
diyoruz. 
Değerli
arkadaşlar, konuşmamı bir düşünür ve siyasetçi olan Abraham Lincoln’dan aldığım
iki alıntıyla bitirmek istiyorum. Diyor ki: “Bir ülke eğer yarısı özgür ve
mutlu, yarısı da özgürlükten yoksun ve mutsuz insanlardan oluşursa o ülke uzun
vadeli ayakta kalamaz.” İkinci alıntı şu: “Birileri bazı insanları sürekli
kandırabilir ama onlar bütün insanları her zaman kandıramaz.”
Teşekkür
ediyor, saygılar sunuyorum. (HDP sıralarından alkışlar)
BAŞKAN
– Teşekkür ederim.
Halkların
Demokratik Partisi Grubunun üçüncü konuşmacısı Ağrı Milletvekili Sayın Dirayet
Taşdemir olacak.
Buyurun
Sayın Taşdemir. (HDP sıralarından alkışlar)
Süreniz
on dakika.
HDP
GRUBU ADINA DİRAYET TAŞDEMİR (Ağrı) – Sayın Başkan, değerli milletvekilleri;
Savunma Sanayi Müsteşarlığının bütçesi üzerinde söz hakkı almış bulunmaktayım.
Hepinizi saygıyla selamlıyorum.
Aslında,
çözüm sürecinin Hükûmet eliyle bitirilmesinden bu yana tüm bakanlıklar Savunma
Bakanlığının birer taşeronu gibi faaliyet yürütmektedir, bunu da belirtmek
gerekir.
Bakın,
aslında, çözüm sürecinin en güzel tarafı neydi biliyor musunuz, bizler burada,
her platformda aslında fikirleri tartışabiliyorduk, konuşabiliyorduk. Aslında
bir diyalog zemini yakalamıştık ama maalesef bu barış süreci için, müzakere
süreci için “Baldıran zehri içtim.” diyenler bu süreci elinin tersiyle ittiler,
tekrardan savaş ve tekçi siyasete maalesef geri döndüler. Bugün o kadar trajik
bir durumdayız ki barış istemenin kendisi suç sayılıyor ama “Asarım, keserim,
yıkarım, öldürürüm.” diyenler birer vatansever olarak da karşımıza çıkıyor ve
kabul görmeye başladı. Dolayısıyla, aslında, Hükûmet, söylemleriyle toplumu
biçimlendiriyor. Bakın, barış sürecinin, müzakere sürecinin olduğu dönemlerde
halkın barış iradesine olan desteği yüzde 70’lerdeydi, cenazeler gelmiyordu,
halk açıkçası barışı ısrarla savunuyordu ama ne zaman bu politikalardan
vazgeçildi, tekrar savaş naraları atılmaya başlandı, faşizm gündelik
yaşamımızın bir parçası hâline geldi. Buna sadece kısa bir örnek vermek
istiyorum: Bakın, daha geçenlerde Adana’da -basına yansımıştır, mutlaka sizler de
takip etmişsinizdir- 21 yaşında bir genç kadın 6 parçaya bölünerek katledildi.
Bunu yapan kişi, zanlı, savunmasında, aslında nefret suçu şeklindeki
savunmasında “Kürdistan dediği için sinirlendim ve öldürdüm.” dedi. Bu adamı,
bu katili bu savunmaya iten gerekçe, zemin nedir, bunu bir kez daha düşünmekte
yarar var. Çünkü o da biliyor ki böyle bir savunma yaptığında belki ceza
almaktan kurtulacaktır ya da belki gözaltında birileri onunla da fotoğraf
çektirip kahramanlaştıracaktır. Dolayısıyla, bu siyaset, bu siyaset biçimi, bu
savaş politikalarındaki ısrar açıkçası toplumu birbirine karşı kışkırtıyor,
barış umudunu, o güzel duyguları da bir bir yok ediyor. 
Bakın,
bu, sadece günübirlik bir siyaset değil, aslında savaşa karar kılındıktan sonra
bir konsept olarak da devreye girmeye başladı. 2014 MGK’sında çökertme
planından sonra, aslında bunlar adım adım işlendi. 11 Nisanda, Ağrı Diyadin’de
bu konseptin ilk adımı atıldı ama Ağrı halkının, Diyadin halkının fedakârlığı,
barışa olan inancı bu konsepti boşa çıkardı. Ardındaki adım, 5 Haziranda
Diyarbakır mitinginin bombalanmasıydı. Yine, halkımızın, halklarımızın
sağduyusu bu konsepti boşa çıkardı. Ardından gelen adımlar neydi? 7 Haziranda
AKP tek başına iktidar olamadı. Ondan sonra şiddet politikaları gittikçe derinleşti,
adım adım devreye sokulmaya başlandı, ta ki 1 Kasımda tek başına iktidar
oluncaya kadar. Kriz, kaos derinleştirildi, kentler yakıldı, şehirler ablukaya
alındı, aylara varan sokağa çıkma yasakları ilan edildi ve bu konseptte aslında
bizler 1 Kasım sonuçlarını gördük. Bugün de benzer şekilde bir uygulamayla,
benzer bir konseptle açıkçası karşı karşıyayız. Bugün de bu konsept bölgesel
anlamda yayılmaya çalışılıyor başkanlık uğruna. Başkanlık uğruna böyle bir
konseptin devrede olduğunu, bunun için vekillerin tutuklandığını söylemek
açıkçası, açık ve net ortada bir politika olarak gözlerimizin önündedir.
Bakın,
bu politika, bu konsept, sadece içte işlemiyor, aslında dış politikada da bu
konsept devrededir. Daha önce “Ilımlı İslam”, “Avrupalılaşma” diye başlanan,
daha sonra “Derin Strateji” olarak devam eden strateji ve konsept bugün aslında
bir ülkeyi bölgesel bir savaşın içerisine sokmuş bulunmakta. Biz, bu tutarsız,
bu kaos ve kritik adımların ve politikanın nedenlerini açık ve net biliyoruz.
Bunun nedeni aslında Kürt sorununun güvenlikçi politikalarla çözümdeki ısrar ve
Kürt fobisidir.
Bakın,
her gün bu kürsüde, bu Mecliste Afrika ülkeleriyle sözleşmeler imzalanıyor, her
gün Afrika ülkelerine seferler düzenleniyor. Bizler buna karşı değiliz, elbette
ki ilişkiler kurulabilmeli, Hükûmet bunu “Afrika ülkeleriyle bizim tarihsel
bağlarımız var.” şeklinde ifade ediyor. Bir ayağınız Orta Asya’da, “Asya’da,
orada soydaşlarımız var.” diye siyaset yapıyorsunuz, doğrudur, yapılmalıdır da
ama söz konusu Kürtler olduğunda o dönem Cumhurbaşkanı şöyle bir ifade
kullanmıştı: “Kobani neresi Diyarbakır neresi?”
Bakın,
Nusaybin’in hemen ötesi Kamışlı’dır, Suruç’un hemen öte yakası ise Kobani’dir.
Dolayısıyla 20 milyon vatandaşınızın akrabaları, hısımları o coğrafyada yaşıyor.
Emin olun ki Sayın Bakan, Rojava size Asya’dan da, Afrika’dan da daha yakındır,
yeter ki doğru ittifak kurabilmesini başarabilelim.
Bakın,
geçen gün burada çokça Sykes-Picot’tan söz edildi, Numan Bey de söz etti,
emperyalistlerin Sünni sınırlarından söz etti. Evet, doğrudur, haklısınız ama
şunu da size hatırlatmak isteriz ki, Sykes-Picot Kürt sorununun kendisidir,
Kürtlerin de trajedisidir, bunu da böyle bilmek gerekiyor.
Bakın,
Suriye’de, başta Kürt halkı olmak üzere Suriye halkları yıllardır statüsüz, kimliksiz
yaşıyor; rejimin baskıcı, zulümcü politikalarında yıllarca bedel ödedi
zindanlarda. Bugün sizin de “diktatör” dediğiniz, “zalim” dediğiniz Esed’e
karşı demokrasi mücadelesi veriyor halklar. Yine, DAİŞ karanlığına, kadınları
pazarlarda satan, pazarlayan, kafa kesen, cinayet işleyen, IŞİD barbarlığına
karşı bugün halklar kendi sistemini inşa ediyor, demokratik sistemini inşa
ediyor, kadın öncülüğünde bir sistem inşa ediyor. Bu sisteme düşmanlık yerine
bu sistemle ittifak kurmak, bu sistemi desteklemek gerekiyor çünkü sizler de
şunu bilin ki, açık ve net, bu sistem Orta Doğu’nun reçetesidir, Sykes-Picot’un
da çözümüdür. Bunu da böyle kabul etmek gerektiğini düşünüyorum. 
Bir
diğer nokta ise: Elbette ki buradaki gelişmeler, Suriye halklarının ortak iradesi
ve ittifakı açıkça terörize edilmek isteniyor. Açık ve net söyleyelim ki,
burada sizin dışınızda halkların bu mücadelesini terörist olarak gören başka
bir kimse yok, başka bir politika da yok; uluslararası arenada da, dünyada da
bunun karşılığı yok. Bir an önce bu politikadan da vazgeçilmesi gerektiğini
düşünüyoruz. Hükûmeti bir kez daha bu konuda uyarıyoruz.
Bir
ikincisi de: Evet, beş aya yakındır bir OHAL süreci yaşıyoruz. OHAL ilk ilan
edildiğinde Adalet Bakanı bu kürsüde açık ve net şöyle bir ifade kullanmıştı:
“Biz OHAL’i aslında siyasilere, halka, muhaliflere karşı ilan etmedik; biz
OHAL’i kendimize ilan ettik.” Ama açık ve net söylemek gerekiyor ki, bu sözün
bir karşılığı yok, OHAL bütün kırıntılarıyla en ince noktasına kadar bizlere,
muhaliflere karşı işleniyor. Bakın, size bu konuda sadece bir örnek vermek
istiyorum: Bütçe görüşmeleri başlamadan önce ben Ağrı’nın Patnos ilçesindeydim.
Biz, bir esnaf ziyareti yapmak istedik. Malum ilim soğuk, genelde insanlar
kahvehanelerde oturuyor. Ben bir kahvehane ziyareti yapmak istedim. Bırakın,
basın açıklamasını, bırakın gösteriyi, yürüyüşü, biz tüm bunları zaten
kullanamıyoruz, bu alanlar zaten bize kapalı, sadece AKP ve iktidara açık.
Kahvehanede yapmak istediğim ziyaret, esnafla yapmak istediğim görüşmeler
engellendi. Bunun gerekçesini sorduğumda ise, oradaki memur, bunun valinin
kararı olduğunu, kahvehanelerin de bundan sonra toplu alan olarak ifade
edildiğini…
(Mikrofon
otomatik cihaz tarafından kapatıldı) 
DİRAYET
TAŞDEMİR (Devamla) – …onun için orada bu görüşmeleri yapamayacağım söylendi. 
Saygılar.
(HDP sıralarından alkışlar)
BAŞKAN
– Teşekkür ederim Sayın Taşdemir.
Halkların
Demokratik Partisi Grubu adına dördüncü olarak Ankara Milletvekili Sayın Sırrı
Süreyya Önder konuşacak.
Buyurun
Sayın Önder. (HDP sıralarından alkışlar)
Süreniz
yirmi dakika.
HDP
GRUBU ADINA SIRRI SÜREYYA ÖNDER (Ankara) – Teşekkür ederim, sağ olun.
Sayın
Başkan, değerli arkadaşlar; Kültür Bakanlığı bütçesi üzerine partimizin
görüşlerini belirteceğiz ama Kültür Bakanı firarda sanırım.
Geçen
sene, bu “yerli ve millî” vurgunuza, bunun en çok tezahür edeceği yer olan
Kültür Bakanlığının resmî web sitesindeki yerli ve millî olmayan kavramlara
değinmiştim; şimdi gelmeden bir baktım, acep biri bunu nefis meselesi etmiş de
düzeltmiş mi diye, hâlen geçen seneki gibi duruyor. Bizim dilimiz, bütün bu
yabancı kavramlara karşılık oluşturacak bir zenginlikte, böyle bir kelime
evrenine sahip, yerli ve millîlik kaygısı güden herkesin, bir parça burada da
hassasiyet göstermesi ne iyi olurdu. 
Öte
yandan, AK PARTİ’li arkadaşlara, bu bütçe adına konuşan arkadaşlara üzülüyorum,
ironi filan da yapmıyorum. Üzülüyorum, çünkü ellerine Bakanlık bülteni
veriliyor, birçok arkadaşımız bunu okumak zahmetine bile katlanmıyor, bu
bakanlık bültenini burada kendisine ait hiçbir şey katmadan okuyup gidiyor,
işte, dost pazarda görsün misali. Sanırım 3 sayın bakan muazzep olmuşlardır;
317 iktidar milletvekilinin o küsur kısmı kadar vekil, yani 17-20 kişi -öğleden
önce 14 kişiydi- bu ülkenin millî savunmasını, kültürünü ve içişlerini merak
eden sadece 17 tane, ortalama 15 tane iktidar vekili var. Komisyon ve bakan
sırası, bürokrat sırası, merak eden milletvekili sayısından fazla. Bunu da…
KEMALETTİN
YILMAZTEKİN (Şanlıurfa) – Bence yanılıyorsun.
SIRRI
SÜREYYA ÖNDER (Devamla) – Yanılıyorsak matematik var ortada.
KEMALETTİN
YILMAZTEKİN (Şanlıurfa) – Niye, biliyor musun? Kandil’den veriliyor metinler,
oradan okuyorlar. 
BAŞKAN
– Lütfen karşılıklı konuşmayın.
SIRRI
SÜREYYA ÖNDER (Devamla) – Şimdi, arkadaşımız zekâ örneği bir sataşmada bulundu.
KEMALETTİN
YILMAZTEKİN (Şanlıurfa) – Yok, zekâ değil, bunu kabul etmek zorundasın, kabul
etmek. Yani, bu şekilde milleti aşağılayarak kendince bir şeyler yaptığını
zannediyorsun.
SIRRI
SÜREYYA ÖNDER (Devamla) – Kandil’den veriliyormuş bize bu metinler. Kandil’in
de işi gücü yok, Kültür Bakanlığında destinasyon mu yazılıyor, portal mı
yazılıyor, onu merak edecek. Onun için, geçin…
ŞAHİN
TİN (Denizli) – Bizden sana ne? Seni hiç alakadar etmez.
BAŞKAN
– Sayın Önder, siz de milletvekili arkadaşların konuşmalarını ironik bir
şekilde eleştirmeyin lütfen.
SIRRI
SÜREYYA ÖNDER (Devamla) – Dün bir arkadaşımız ama kendisinden bir şey kattı;
bir Sayın Mardin Milletvekili, Adalet Bakanlığının bütçesinde konuşurken Adalet
Akademisi yayınlarını sıralıyordu, “Kur’an ve tecrit” dedi. Onun için ben
tekrar o üzüntümü geri aldım. Bakanlık bültenlerini bari bihakkın okuyun yeter.

FATMA
BENLİ (İstanbul) – Bakanlık bültenlerini şimdi nereden çıkarıyorsunuz? Diğer
vekiller hakkında nasıl böyle bir konuşma yapma hakkını kendinizde
buluyorsunuz? 
SIRRI
SÜREYYA ÖNDER (Devamla) – “Tecvit”le “tecrit”i karıştıran arkadaşlar en azından
bu yanlıştan beri kalır. 
Şimdi,
arkadaşlar, öte yandan, Bakanlığın verdiği bu bültenlerde de kültürle, sanatla
aynı terazide tartılamayacak şeyler var. Bir söz var, onu söyleyerek başlamak
istiyorum: “Mecaz, ilmin elinden cehlin eline düştüğünde hakikate inkılap eder,
hurafata kapı açar.” 
Şimdi,
Kültür Bakanlığı bütçesi adına konuşan arkadaşlarımızın kendi kullandıkları
kavram “hafifmeşrep”, “eşek” bu metafor, mecaz kullanma bahsinde… Bir de bir
söz var, çok cinsiyetçi, onu burada ben de tekrarlayıp o ayıbı çoğaltmak
istemiyorum, kadını aşağılayan bir söz. E, Kültür Bakanlığı adına konuşandan
biraz nezahet beklemek herkesin hakkı. Umarım, Sayın Nabi Avcı geldiğinde ona
bunları aktarırlar. Bu konularda hassas diye bilir idik biz kendilerini.
ŞAHİN
TİN (Denizli) – Sen konuş da dinleyelim o zaman, nasıl konuşuluyorsa?
SIRRI
SÜREYYA ÖNDER (Devamla) – Şimdi, zekâ… Bana laf atarken ikinci lafınız da
cebinizde olacak, ona göre; öyle boş heybeden atmayın.
Şimdi,
memleketin büyük dertleri var, bunlara dair bir şeyler söylemek zorundayız.
GÖKCEN
ÖZDOĞAN ENÇ (Antalya) – Ego zehirlenmesi, ego…
SIRRI
SÜREYYA ÖNDER (Devamla) – Şakirtlerin sesi çok çıkıyor. Bak, onun için, akıllı
olun, şurada bütçeyle konuşalım, bütçeyle gidelim.
GÖKCEN
ÖZDOĞAN ENÇ (Antalya) – Siz ego zehirlenmesi olmuşsunuz, ego zehirlenmesi.
Zehirlenmiş. Yazık, yazık, gerçekten yazık!
BAŞKAN
– Sayın Önder, milletvekillerine hakaret ediyorsunuz, lütfen.
SIRRI
SÜREYYA ÖNDER (Devamla) – Ya, burada kadın aşağılanıyor Sayın Başkan, siz
onları nezahete davet etmiyorsunuz, bana “Hakaret ediyorsunuz…” diyorsunuz.
GÖKCEN
ÖZDOĞAN ENÇ (Antalya) – Hayır Sayın Başkan, ego zehirlenmesi olmuş.
BAŞKAN
– Ama siz alay ediyorsunuz milletvekilleriyle.
SIRRI
SÜREYYA ÖNDER (Devamla) – Ben niye hakaret edeyim?
BAŞKAN
– Evet.
SIRRI
SÜREYYA ÖNDER (Devamla) – Ben niye hakaret edeyim?
BAŞKAN
– Hakaret ediyorsunuz demedim, alay ediyorsunuz; lütfen…
GÖKCEN
ÖZDOĞAN ENÇ (Antalya) – Hayır, ironi yapıyor. Düzgün konuş.
SIRRI
SÜREYYA ÖNDER (Devamla) – Düne kadar kemerbesteyi-ubudiyetle el bağlayanları
hepimiz biliyoruz.
BAŞKAN
– Eleştirin ama alay etmeyin lütfen.
SIRRI
SÜREYYA ÖNDER (Devamla) – Eleştiriyorum, alay etmem, ben alayı…
KEMALETTİN
YILMAZTEKİN (Şanlıurfa) – Espri yapacağım diye kendini paralıyor.
SIRRI
SÜREYYA ÖNDER (Devamla) – Yok, yok, espri nere, siz nere; geçin onu.
Şimdi,
değerli arkadaşlar… (HDP ve CHP sıralarından gülüşmeler)
KEMALETTİN
YILMAZTEKİN (Şanlıurfa) – Hazır kitleyi bulmuş, gülüyorlar.
BAŞKAN
– Sayın milletvekilleri, dinliyoruz.
SIRRI
SÜREYYA ÖNDER (Devamla) – …biraz önce iktidar vekili -oturuma ara verildiği
için cevap hakkımızı kullanamadık- sürekli devlete neler yapmamız gerektiğini,
nasıl biat etmemiz gerektiğini, hendek, barikat, Rojava meselelerinde bizim bu
tutumu almadığımıza dair beyanlarda bulundu. Sorulacak soru şu: Hangi devlet?
Ben, şimdi, bütçeyle ilgili ilk konuşmamda “’Neydi bu işlerin aslı?’ faslından
her konuşmada bir şey paylaşacağım.” demiştim. Şimdi de Rojava’da bu devlet ne
yaptı ya da ne yapmadı, bunu hepinizin dikkatine biraz sunmak istiyorum.
Şahitlerinin
hepsi sağ, şahitlerinin hepsi hayatta ve siz “Devlette devamlılık esastır.”
düsturuna inanıyorsunuz, sizin Binali Bey’den önceki Sayın Başbakanınız,
sanırım onu devlet olarak kabul edebiliriz yani bunda bir beis yok değil mi?
Şu
oldu arkadaşlar: Rojava’da müzakere süreci bir sıkıntıya girmişti. Herkes
yanlış yerinden tartışıyor. Duymuşsunuzdur, Horasan’da halı dokunur, enine mi boyuna
mı, kimsenin bildiği yok. Şu, Dolmabahçe deklarasyonunun fotoğrafı. Şu an
tutsak alınan Sayın İdris Baluken Vekilimiz en başta oturuyor ve Hükûmetin 2
sayın bakanı ile sizin grup başkan vekiliniz, böyle hizalanmışız, bir tarihî
deklarasyon açıklamışız. Neydi bu? Silahsızlanma kongresine bir çağrı
yapılacaktı. Herhangi biri, buradaki 2 sayın bakan ve bir grup başkan vekili
sadece şunu söylesin, ispat istemiyorum, “Sırrı doğruları söylemedi.” desin,
ben özür dileceğim, bu kadar net. Yani, sadece desin ki “Gerçek onun anlattığı
gibi değildi.” Herhangi bir kanıt istemiyorum, buraya gelecek, gözümüzün içine
bakarak “Hayır, senin anlattığın doğru değil.” desin kâfi, hemen özür
dileyeceğim. 
Şimdi,
devlet heyeti ve Hükûmet heyeti Sayın Öcalan’a çok ısrarla ricacı oldular,
dediler ki: “Bu deklarasyondan önce siz bu silahsızlanma kongresi için bir
tarih verin.” Nitekim, Sayın Cumhurbaşkanı o zaman bir Latin Amerika
gezisindeydi, ona sordular bu Dolmabahçe deklarasyonuyla ilgili, ilk verdiği
demeçte -daha sonra “Ben tanımıyorum, o fotoğrafı da doğru bulmuyorum.” dedi
ya, ondan önce- olumlayan şeyler söyledi, “Biz biraz daha fazlasını
bekliyorduk.” dedi, “Arkadaşlar çalışıyorlar.” mealinde bir şeyler söyledi. Bu
söylediğim, bu kısmı mealen yani kelime olarak daha farklı cümlelerle ifade
etmiş olabilir. 
Sayın
Öcalan da devlet ve Hükûmet heyetine…
MUHAMMET
BALTA (Trabzon) – Terörist Öcalan, “Sayın Öcalan” değil.
SIRRI
SÜREYYA ÖNDER (Devamla) – Sayın Öcalan da devlet ve Hükûmet heyetine… 
MUHAMMET
BALTA (Trabzon) – Terörist…
SIRRI
SÜREYYA ÖNDER (Devamla) - Oradaki heyet de “Sayın Öcalan” diyordu. Onun için
hiç şeye gerek yok…
MUHAMMET
BALTA (Trabzon) – Hain Öcalan.
SIRRI
SÜREYYA ÖNDER (Devamla) – …işte öyle diyordu. 
Devlet
derken hangi devlet, hükûmet derken…
BAŞKAN
– Lütfen karşılıklı konuşmayalım. 
SIRRI
SÜREYYA ÖNDER (Devamla) – …hangi hükûmet meselesine böyle bakalım.
Şimdi,
dedi ki: “İzleme kurulu gelsin.” Biz bu Dolmabahçe deklarasyonunu okuduktan
sonra Hükûmetle vardığımız mutabakat buydu. İzleme kurulu adaya gelsin.
İmralı’nın üstüne bir kat yapıldı, demir parmaklığı yoktu. 25-30 kişilik
toplantı masası yapıldı, bir konferans sistemi oluşturuldu. Bu izleme heyetinin
huzurunda “Ben bu silah bırakma kongresi için tarihli çağrı yapacağım.” dedi.
Bu tarih de devlet, Hükûmet heyetiyle mutabakata varılmış bir tarihti. Nisan,
mayıs ayları, hatta “Nevroz”a yetiştirmeye çalışıyorduk. 
Şimdi,
bu sözüm baki. 2 sayın bakan ve grup başkan vekili “Şurasında bir eksiklik
var.” dediğinde, “Yanlış var.” dediğinde özür dileyeceğim. 
Ondan
sonra, izleme heyeti, hangi devlet… 
Bu
farklılıklar, bu sabotajlar nereden kaynaklandı, süreci kim bitirdi meselesinin
anahtarları buradadır, bu anlattıklarımdadır ve politika yapmıyorum ve gizli
bir şeyi ifşa etmiyorum; bunlar birçok yerde yazıldı, söylendi, konuşuldu. 
İzleme
heyetinin büyük çoğunluğunu Hükûmet cenahı önermişti. Aklımda kalan Ahmet
Taşgetiren’den Hilal Kaplan’a varana değin izleme heyeti için sunulan isimler
vardı. Bir iki isim tartışıldı ama son tahlilde “Tutanağa geçirilecek burada
konuşmalar, kayıt altına alınacak.” dendiği için isimleri tartışmayı da
bıraktık. 
Sonra
o isimler medyaya düştü, Hükûmet cenahı bizi itham etti, “Siz bu isimleri
medyaya verdiniz.” diye. Birlikte RTÜK’ten bunun ilk çıkış mecrasını bulduk.
Ortaya çıktı ki Hükûmete çok yakın bir haber kanalı saat 18.34’te ilk o alt
yazı olarak geçmiş, haberin ilk çıkış membası orası. Sonra, bunu bir sabotaj
olarak değerlendirdiler ve Hükûmet cenahı bize dedi ki: “Tamam, sizinle bir
ilgisi yokmuş, bizden sızmış.” “Hangi devlet?” sorusunun cevabı, bu sızdıranlar
mı, muhataplarımız mı, barışı kurmaya çalışanlar mı, barışı sabote etmeye
çalışanlar mı bahsinde bir perspektif sunmaya çalışıyorum. Ondan sonra, bu
bizim İmralı’da yaptığımız son görüşme oldu. Sayın Öcalan taahhüt etti,
Dolmabahçe deklarasyonunda da var: “Ben bunu bir niyet beyanı olarak
söylüyorum. PKK’ye silah bırakma kongresi için çağrı yapacağım izleme heyeti
buraya geldiğinde.” dedi. Hükûmet de bu niyeti onaylayan bir yaklaşımda bulundu
ve biz bu Dolmabahçe fotoğrafını bu şekilde verdik. 
Bu,
tarihin en onurlu girişimi olarak tarihteki yerini alacaktır. Oradaki 9 madde,
bu ülkede demokratikleşme manifestosu olarak bugün olmazsa yarın, yarın olmazsa
öbür gün bu ülkenin birliğine, bütünlüğüne, dirliğine, bölünmezliğine bir
hassasiyeti olan herkes tarafından hiçbir yerinden eleştirilmeyecek; insanlığın
ortak değerlerine, ortak iyilik kavramlarına dair en ufak bir engelleyiciliği
olmadığı gibi geliştiriciliği olan şeyde en büyük emek sahibi arkadaşımızı
bugün örgüt üyesi olarak bu devlet içeri aldı, Sayın İdris Baluken’i. Örgüt
üyeliğine karine olarak propagandadan açılan suçların yoğunluğunu delil
gösteriyor gerekçede, “O kadar çok propaganda yapmış ki olsa olsa örgüt
üyesidir.” diye. Sayın İdris Baluken ile ben PKK’nin, KCK’nin, devletin bildiği
bilmediği bütün yöneticileriyle 117 kez toplantı yaptık arkadaşlar. Bu 117
toplantının hiçbirisi şahsımızın ya da HDP’nin, BDP’nin gündemi değildi; hepsi
barışa varan yolda pürüzleri aşmak, engelleri bertaraf etmek, ortak bir dil
yakalamak, hiçbir şey yapamazsak çatışmasızlığın devamını sağlamak, kanın
akmasının önüne geçmek...
Buradaki
sıkıntı şu, değerli arkadaşlar: Bir çatışma bitirileceği zaman dünyada çatışma
sonrası çözüm süreçlerinin ortaya çıkmış genel kuralları var. Bütün bunlar da
en çok İçişleri Bakanlığının arşivinde var, o çalışmayı onlar yaptırdı. Bu
şudur: Silahsızlanma ya da silah bıraktırtma, işte bu yol haritası olarak
adlandırdığımız süreç aşıldıktan sonraki bir aşamaya tekabül eder. Çatışma
sonrası çözüm süreçlerinin yüzde 30 küsuru başarıyla finalize olmuş bütün
dünyada, bunun yüzde 94’ünde silahsızlanma –siz de izliyorsunuz Kolombiya
süreçlerini, diğer süreçleri- en son aşama olarak...
Şimdi,
müzakere sürekli böyle bir kriminalize edilmeye çalışılıyor. “Bunca silahlı
çatışma varken...” Arkadaşlar, zaten müzakere bunun için var. Silahlı çatışma
olmasa biz niye bu gündemle bu kadar efor sarf edelim. Onun için, silahlı
çatışmayı müzakerenin önünde bir engel olarak değil, bizatihi müzakerenin
yapılması için en büyük gerekçe saymamız lazım, buradan başlamamız lazım.
Buradan başlamazsak kat edeceğimiz hiçbir mesafe yok, dünyanın hiçbir yerinde
böyle olmamış çünkü. Birçok bozulma sebebi var. Bizim, bunun tarafı olanların,
Hükûmetin, hepimizin mutlaka eksiği, yanlışı, fazlası olmuştur ama Türkiye'nin
repertuarında ilk defa yapılan bir işi yapmaya niyet etmiştik. Emeği geçen,
omuz veren herkese buradan defalarca şükranlarımı son nefesime kadar ifade
etmeye de devam edeceğim. İlk defa yapılan bir şey, biz kendi içtihadımızı
kendimiz oluşturarak gidiyorduk. Önümüzde, daha önce, Türkiye'nin yakın dönem,
orta dönem, uzak dönem siyasi tarihinde böyle bir müzakere geleneği ya da böyle
bir müzakere tecrübesi yoktu. Deneyerek, yanılarak, kafasını gözünü kırarak,
hata yaparak, farkına vardığımızda toparlamaya çalışarak bir yol almaya
çalıştık, engellendi. Engellendi ve faturasını bugün ağır bir şekilde ödüyoruz.

Rojava’yı
yarınki konuşmama bırakayım ama yarınki konuşmamın ipucunu kısa bir şekilde
vereyim: Sayın Davutoğlu İmralı heyetiyle bir görüşme yaptı. Bana sordu, dedi
ki: “Sayın Önder, biz bu sürece başladığımızda…” Bu başta söylediğim, Sayın
Davutoğlu için de geçerlidir; çıkıp derse ki “Sırrı eksik söylüyor -yanlış da
değil- eksik ya da fazla söylüyor” çıkıp özür dileceğim, bu kadar açık. Dedi
ki: “Başlangıçta bu Rojava bizim çözüm sürecinin gündemi değildi. Allah aşkına,
ne oldu da biz şimdi Rojava’yı tartışmaya başladık ve bir adım ileri
gidemiyoruz?” Ben de ona şöyle aktardım, kendisiyle Başbakan olmadan önce de
görüşmüştük: Rojava çözüm sürecinin kilidi değil, tam tersine, açılacak bir
kapısı olma imkânını barındırıyor. 
Bugün
Millî Savunma Bakanlığı burada, bürokratları da burada. Hani, “Gübren kadar
bostan ekeceksin.” diye bir Anadolu deyimi vardır, biz burada haddimizi çok
aşmışız. “Bu hangi devlet?” sorusu “Hangi ordu?” olarak da sorulabilir. Askerî
ataşelerinin, dışarıda bu orduyu temsil eden, devleti temsil edenlerin
yarısından fazlası devlet hainiymiş; siz kalkıyorsunuz Meclis sırasında hain
arıyorsunuz. Bu ordunun general, subay kadrosunun yarısından fazlası devlet
haini, içeride hesap veriyor; siz kalkıyorsunuz Meclis sırasında halkın
oylarıyla, en az sizin aldığınız kadar aziz oylarıyla gelmiş vekillerin içinde
devlet haini arıyorsunuz; her şeyi ayna gibi, şeffaf, ayan beyan olandan. İşte,
söyledim, İdris Baluken’in örgüt üyeliğine ne müstenit yapılıyor söyledim.
Değilse iki dakika sonra beni tekzip edebilirsiniz, “Öyle değilmiş, örgütle
şunu yapmış, bunu yapmış.” diye, tevatürüne bile razıyız. Yok. Onun için, ben
de ona söyledim, dedim ki: Böyle, böyle; bizim askerî bir güç olarak Orta
Doğu’ya müdahil olmamızın bir kıymetiharbiyesi yoktur. Bizim Orta Doğu’da bir
güç olabilmemizin anahtarı, bölge halklarına demokratik bir teklif sunabilme
imkân ve kabiliyetimizle alakalıdır. Bu “Misakımillî” diyorsunuz, gevşetilmiş
sınırlarla Orta Doğu bir halklar evine dönüşebilir. Bizim tek avantajımız ve
bu, Amerika, Rusya ve diğer emperyal güçlerin içinde bölge halklarının,
mazlumlarının dikkatini çekecek tek yaklaşımımız demokratik bir teklif
olacaktır, bu da reddediliyor. 
(Mikrofon
otomatik cihaz tarafından kapatıldı) 
SIRRI
SÜREYYA ÖNDER (Devamla) – İki dakika zaman verebiliyor musunuz sayın grup.
ÇAĞLAR
DEMİREL (Diyarbakır) – Başkan, Ayşe Acar Başaran’ın iki dakikalık hakkını…
BAŞKAN
– Peki, tamam.
Ayşe
Acar Başaran’ın süresinden iki dakika size tanıyorum.
SIRRI
SÜREYYA ÖNDER (Devamla) – Ayşe Vekilimizden özür diliyorum. 
Geri
kalanını, “Arkası yarın.” derler ya, arkası yarın, geri kalanını yarın
anlatacağım. Biz asker bürokrasisiyle, güvenlik bürokrasisiyle neler yaşadık?
Rojava bir imkâna dönüşecekken nasıl bir engele dönüştü? Eşme, Süleyman Şah
Türbesi nasıl taşındı? Bugün suçlu diye hakkında bülten çıkardıkları Salih
Müslim nasıl altın yaldızlı davetiyeyle davet edildi? Kendisi, Salih Müslim,
ben ve sonradan Dışişleri Bakanlığı yapacak şahıs Süleyman Şah Türbesi’ni
YPG’yle, PYD’yle ortaklaşarak nasıl taşıdık? Bu kısımlarını yarın anlatacağım,
biraz belki sıralar daha kalabalık olabilir.
Ama
Sayın Davutoğlu’nun söylediği sözü bugün söyleyeyim, belki yarına kadar tekzip
etme ihtiyacı duyarsa kolaylık olsun. Dedi ki: “Sayın Önder, lütfen, gidin,
onlara söyleyin, bu, devlet ve güvenlik bürokrasisi için Rojava kırmızı çizgi.
Bunu en üst düzeyde ve her kademede beyan ediyorlar. Artık ben geldim, git
onlara söyle, Rojava, PYD bizim kırmızı çizgimiz değildir.” Arkası yarın. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
SIRRI
SÜREYYA ÖNDER (Devamla) – Özür dilerim. Daha vaktim varmış, Ahmet Ağabey’e bir
şey söylemeden gidersem benim üzerimdeki emeklerine yazık olur.
Arkadaşlar,
bu, Mardin Belediyesinin bir fotoğrafı. AK PARTİ’li Belediye Başkanı varken
makam koltuğu haczedilmişti. Hükûmet sizde, belediye sizde, uluslararası
fonlardan o tarihî, kültürel dokuyu yenilemek için bir sürü fonlar gitmişti. O
kadar çok yolsuzluk iddiaları ayyuka çıktı ki… 
(Mikrofon
otomatik cihaz tarafından kapatıldı) 
SIRRI
SÜREYYA ÖNDER (Devamla) – Mardin Belediye Başkanının şahsi makam koltuğu
haczedilmişti. Ahmet Bey “Yel kayadan ne alır?” misali, hiçbir rüzgârın oradan…
BAŞKAN
– Sayın Önder…
SIRRI
SÜREYYA ÖNDER (Devamla) – …bir toz koparamayacağı bir şahsiyettir. Onu en kısa
zamanda hak ettiği, ait olduğu özgürlüğüne ve halkının arasına göndermek bizim
boynumuzun borcu olsun.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Önder.
Sayın
Muş…
MEHMET
MUŞ (İstanbul) – Sayın Başkan, konuşmasında hem milletvekillerimizi, parti
grubumuzu kastederek kullandığı kabul edilemez ifadeler hem de beni referans
göstererek “Hangi devlet?” sorularıyla grubumuza açık bir sataşmada
bulunmuştur. Bu açıdan söz talep ediyorum.
BAŞKAN
– Buyurun Sayın Muş. (AK PARTİ sıralarından alkışlar)
İki
dakika…
SIRRI
SÜREYYA ÖNDER (Ankara) – Dursun, meslektaşınızdır, bir şey olmaz.
MEHMET
MUŞ (İstanbul) – Sırrı Bey’in önüne koyun onu.
BAŞKAN
– Sayın Muş, buyurun.
VI.- SATAŞMALARA İLİŞKİN KONUŞMALAR
(Devam)
4.- İstanbul Milletvekili Mehmet Muş’un,
Ankara Milletvekili Sırrı Süreyya Önder’in 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde HDP Grubu adına yaptığı konuşması sırasında şahsına
ve Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Sayın Önder’i
dinliyorken öyle bir anlatıyor ki olayları, öyle kelimeler kullanıyor ki, sanki
dersiniz, PKK bölgede, Ankara’nın göbeğinde, İstanbul’da hiç canlı bomba
patlatmamış, hiçbir şey yapmamış…
MERAL
DANIŞ BEŞTAŞ (Adana) – Ne alaka ya?
MEHMET
MUŞ (Devamla) - …6 aylık, 1 yaşında, 4 yaşındaki çocukları hiç katletmemiş;
insanların mahremine gidip insanları evden çıkarmamış, oradan kendine bir
hükümranlık, bir egemenlik alanı kurmaya hiç çalışmamış, bunları hiç yapmamış;
insanların başına sözde mahkemelerdir, sözde haraç kesmeye çalışmamış, bunların
hiçbir tanesini yapmamış, böyle bir tablo ortaya çıkıyor. 
Bu
gösterdiğiniz resimlerle alakalı, fotoğraflarla alakalı pek çok şey bu kürsüden
söylendi. Devlet, iyi niyetle terörü sonlandırmak için bir girişimde bulundu,
doğru ama bu devletin iyi niyetini suistimal ederseniz bu sefer devletin demir
yumruğunu PKK’nın, terör örgütünün göreceğini bileceksiniz; bu böyledir, bunun
başka bir yolu yoktur. Kaldı ki buradan barış sinyalleri, barış mesajları veren
Sayın Önder, konuşma yapıyorken arkasında Kalaşnikof’larla PKK terör örgütünün
sözde bayrağıyla konuşuyordu, o paçavrasıyla konuşuyordu. Şimdi, bunları bir
tarafa yok sayıp buradan sadece devleti, onun üzerinden Hükûmeti suçlayacak…
Bütün bu ortaya çıkan tablodan devleti ve Hükûmeti suçlamak ve sorumlu tutmak
doğru bir şey değildir. 
Devletin
muhatabı bundan sonra millettir, halktır ve millet ve halk ne istiyorsa hem
Hükûmetimiz hem devletimiz bu açıdan gereken bütün adımları atacaktır ve şunu
özellikle belirtmek istiyorum, bölge halkımız da şundan emin olsun: Sizleri bu
PKK terör örgütü, onun militanları, destekçilerinden kurtaracağız. (AK PARTİ
sıralarından alkışlar) 
BAŞKAN
– Teşekkür ederim.
Sayın
Önder…
SIRRI
SÜREYYA ÖNDER (Ankara) – Arkamda “Kalaşnikof” mu dediniz, neydi o silah, ben
anlamam da, onunla ilgili konuşma yapıyor diye…
MEHMET
MUŞ (İstanbul) - Göstereyim bak, fotoğrafında var, hatırlatayım.
SIRRI
SÜREYYA ÖNDER (Ankara) – Evet, evet…
Bir
sataşmada bulundu, tutuklandığım, gözaltına alındığım ve bırakıldığım bir
mesele; sataşmadan söz istiyorum.
BAŞKAN
– Sayın Önder, size söz vereceğim ama Sayın Muş, konuşmanız esnasında PKK’nın
yaptıklarından hiç bahsetmediğiniz şeklinde bir eleştiri sundu.
SIRRI
SÜREYYA ÖNDER (Ankara) – Ayrıca, gani gönlünüzden koparsa iki dakika da ona
verin, iki dakika da ona cevap vereyim.
BAŞKAN
– Gani gönlümden koptu, iki dakika buyurun. (HDP sıralarından alkışlar) 
MEHMET
MUŞ (İstanbul) – Sayın Önder, fotoğraf burada, isterseniz bunu kullanabilirsiniz.
BAŞKAN
– Sayın Önder, sizi kürsüye davet ettim, lütfen.
SIRRI
SÜREYYA ÖNDER (Ankara) – Biz fotoğraflardan korkmayız arkadaşlar. Daha
görmediğiniz ne fotoğraflar var.
BAŞKAN
– Süreniz işliyor ama, sürenizi çalıştırdım.
SIRRI
SÜREYYA ÖNDER (Ankara) – Süremi ben kürsüye gelmeden çalıştırmayın, lütfen
yeniden çalıştırın. Sayın Başkan, lütfen süremi yeniden çalıştırın.
BAŞKAN
– Herhâlde baştan başlatacağız.
Buyurun,
iki dakika.
5.- Ankara Milletvekili Sırrı Süreyya
Önder’in, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
SIRRI
SÜREYYA ÖNDER (Ankara) – Peki…
ŞAHAP
KAVCIOĞLU (Bayburt) – Türk halkı gerçek yüzünüzü görsün Sırrı Bey.
SIRRI
SÜREYYA ÖNDER (Devamla) – Evet, görsün, görsün; gerçek yüz budur Sayın Muş’un
sunduğu ve ben bundan dolayı gözaltına alındım ve Diyarbakır Cumhuriyet
Başsavcılığı bununla ilgili ifademi istedi ve bugün aranızdayım. Yeni bir suç
duyurusuna bu kadar gayretkeşlik göstermeyin. Bunlar, bu faaliyetler -silahı
kastetmiyorum- bizim hayatımızın...
MEHMET
MUŞ (İstanbul) – Keleş mi, arkada keleş var? Keleş’in cevabını ver.
SIRRI
SÜREYYA ÖNDER (Devamla) – Olabilir, olabilir, olabilir.
OSMAN
AŞKIN BAK (Rize) – “Barış” diyordunuz, silahlar var.
SIRRI
SÜREYYA ÖNDER (Devamla) – Müsaade edin. (AK PARTİ sıralarından gürültüler)
BAŞKAN
– Sayın milletvekilleri...
SIRRI
SÜREYYA ÖNDER (Devamla) – Bunlar bizim hayatımızın en onurlu sayfalarıdır. (AK
PARTİ sıralarından gürültüler)
MUHAMMET
BALTA (Trabzon) – Konuşamazsın öyle.
AYŞE
SULA KÖSEOĞLU (Trabzon) – Yazıklar olsun size! Başka da bir şey söylemiyorum.
BAŞKAN
– Hangi sayfalar Sayın Önder?
SIRRI
SÜREYYA ÖNDER (Devamla) – Barış çabaları, barış çabaları.
MUHAMMET
BALTA (Trabzon) – O kürsüden öyle konuşamazsın.
BAŞKAN
– Sayın Önder... Sayın milletvekilleri...
SIRRI
SÜREYYA ÖNDER (Devamla) – Bırakırsanız konuşacağım.
BAŞKAN
– Bakın Sayın Önder, sürenizi kesiyorum, ekleyeceğim.
SIRRI
SÜREYYA ÖNDER (Devamla) – Neden?
BAŞKAN
– Elinizde bir belge var, “Bu sayfalar bizim onur sayfalarımızdır.” dediniz.
Şimdi lütfen açıklayınız, elinizdeki sayfayı mı, yoksa barış girişimlerinizi
mi...
MUHAMMET
BALTA (Trabzon) – Bebek katilleriyle beraber olmak mı onur sayfalarınız?
FATMA
BENLİ (İstanbul) – Neyin onuru ya?
BAŞKAN
– Sayın milletvekilleri, lütfen...
SIRRI
SÜREYYA ÖNDER (Devamla) – Sözümü kesmezseniz anlatacağım.
BAŞKAN
– Sürenizi yeniden başlattım.
SIRRI
SÜREYYA ÖNDER (Devamla) – Arkadaşlar, bu 2016 “Nevroz”unda...
MUHAMMET
BALTA (Trabzon) – Göstermeyin o resmi bir daha, göstermeyin!
SIRRI
SÜREYYA ÖNDER (Devamla) – Senin vekilin verdi, senin vekilin verdi.
MUHAMMET
BALTA (Trabzon) – Göstermeyin, o kürsüden onu göstermeyin.
SIRRI
SÜREYYA ÖNDER (Devamla) – Aranızda bir anlaşın. Ben göstermeye devam edeyim de
siz aranızda anlaşın.
Bu
2016 “Nevroz”u, bundan dolayı Selahattin Bey ve benim hakkımda düzenlenmiş bir
fezleke var, şimdi size onun esbabımucibesini anlatayım. Hâlihazır bu salonda
onun da tanığı var, hâlihazır. 
Dönemin
Sayın İçişleri Bakanı, dönemin Sayın Başbakanı bizden ricacı oldu, dedi ki...
Cizre, Sur harap edilmiş; daha Şırnak, Gever, oralara gidilmemiş. Şırnak’taki
sivil toplum temsilcileri geldiler -bunlar Cumhurbaşkanının kanaat önderi
olarak çağırdıkları insanlardı- dediler ki: “Orada yaptığını devlet burada
yapmasın, yoksa biz bu tarafsız konumumuzu muhafaza edemeyiz.” Onun üzerine
Sayın…
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) - …Başbakanın, Sayın İçişleri Bakanının özel ricasıyla
-bizim gündemimizde yoktur, 2016 “Nevroz”unda ne ben ne Sayın Demirtaş
konuşmacı değildik- bu rica üzerine barışı çağıran…
BAŞKAN
– Sayın Önder, teşekkür ederim.
SIRRI
SÜREYYA ÖNDER (Devamla) – …barışa işaret eden… Rica üzerine ben gittim, 2016
“Nevroz”unda konuşma yaptım. Siz o konuşmanın metnini alın. Hâkim de o konuşmaya
baktı ve beni adli kontrol şartıyla serbest bıraktı. (HDP sıralarından
alkışlar)
BAŞKAN
– Sayın Önder, teşekkür ediyorum. 
MEHMET
MUŞ (İstanbul) – Sayın Başkan, söz almayacağım. Türkiye’de…
BAŞKAN
– Buyurun Sayın Muş. 
MEHMET
MUŞ (İstanbul) – Sizde kalabilir. Buyurun, arşivinizde saklayın onur sayfanız
ya. 
SIRRI
SÜREYYA ÖNDER (Ankara) – Bende var, hepsini çerçeveletmişim evimde. 
BAŞKAN
– Sayın milletvekilleri, sohbetinize, ikili sohbete dışarıda devam
edebilirsiniz. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Şunun Meclis kayıtlarına girmesini istiyorum: Arkanızda
silahlar ve PKK terör örgütünün paçavrası varken bu ülkede “Ben barış
istiyorum.” derseniz de inandırıcı olmaz, insanlar bunu dikkate almazlar. (AK
PARTİ sıralarından alkışlar)
BAŞKAN
– Teşekkür ediyorum. 
SIRRI
SÜREYYA ÖNDER (Ankara) – Sayın Başkan, bu, arkamızda bir “billboard” yani
dijital bir gösterge paneli. 
GÖKCEN
ÖZDOĞAN ENÇ (Antalya) – “Billboard”(!)
BENNUR
KARABURUN (Bursa) – Ne fark eder?
SIRRI
SÜREYYA ÖNDER (Ankara) – Müsaade edin. 
BAŞKAN
– Sayın milletvekilleri, açıklamasını dinliyoruz. 
SIRRI
SÜREYYA ÖNDER (Ankara) – O sinevizyonda aktüel görüntüler gösteriliyor. 
GÖKCEN
ÖZDOĞAN ENÇ (Antalya) – Tabii, aktüel(!)
SIRRI
SÜREYYA ÖNDER (Ankara) – Bunun benzeri her gece bütün haber kanallarında
yüzlerce kez dönüyor. Biz, buna da baktık. Diyarbakır Cumhuriyet Başsavcılığı
buna da soruşturma açtı, takipsizlik kararı da değil, beraat verdi; neye? 
ŞAHAP
KAVCIOĞLU (Bayburt) – Senin ne düşündüğün önemli, “onur sayfam” diyorsun ya. 
SIRRI
SÜREYYA ÖNDER (Ankara) – Tertip komitesi hakkında. Çünkü, sorumlusu onlardır.
Niçin beraat kararı verdi? Bu aktüel görüntülerden yani çekilen canlı
görüntülerden bir belgesel ya da kısa film benzeri bir şey arkadan dönüyormuş,
bu onun görüntüsüdür. Biz, silahı tercih etseydik burada olmazdık.
BENNUR
KARABURUN (Bursa) – Ve bu sizin onurunuz oldu. 
BAŞKAN
– Sayın Önder…
SIRRI
SÜREYYA ÖNDER (Ankara) – Ben, Sayın Başkan, İmralı-Kandil-Ankara hattında 117
bin kilometre yol yaptım barış süreci boyunca. 
BAŞKAN
– Sayın Önder, teşekkür ederiz, açıklamanızı yaptınız ama lütfen toparlayın. 
SIRRI
SÜREYYA ÖNDER (Ankara) – Eğer silahı tercih etseydim, herhangi bir gittiğim
zaman orada kalırdım, müsterih olun. (HDP sıralarından alkışlar) 
BAŞKAN
– Sayın Önder, keşke bu açıklamanızı bu fotoğraf basına düştüğü zaman
yapsaydınız. Siz de takdir ediyorsunuz ki, hoş bir fotoğraf değil. 
ÇAĞLAR
DEMİREL (Diyarbakır) – Yaptık.
MERAL
DANIŞ BEŞTAŞ (Adana) – Yaptı, yaptı.
BAŞKAN
– Lütfen arkadaşlar… 
SIRRI
SÜREYYA ÖNDER (Ankara) – Sayın Başkan, bu fotoğraf basına yansıdığı zaman çok
ayrıntılı bir demeçle bunları anlattık. 
BAŞKAN
– Tamam o zaman, tamam.
ŞAHAP
KAVCIOĞLU (Bayburt) – “Onur sayfam.” diyorsun ya, neyi ayrıntılı anlatıyorsun
ya?
SIRRI
SÜREYYA ÖNDER (Ankara) – Fakat, faşizmin bir diğer adı da söz söyletme
mecburiyetidir. 
BAŞKAN
– Teşekkür ederim. 
ADNAN
GÜNNAR (Trabzon) – Bunları Türk Bayrağı’nın altında söyle.
SIRRI
SÜREYYA ÖNDER (Ankara) – Tamam yani bu icbar diliyle onu söyle, bunu kına, bunu
lanetle; bununla bir yere varılmaz. 
BAŞKAN
– Sayın Önder, teşekkür ediyorum, anlaşılmıştır.
SIRRI
SÜREYYA ÖNDER (Ankara) – Barışın dili bu değil. Hiç kimse bu yoldan barışa
varamamış çünkü.
BAŞKAN
– Elbette ki barışın dili bu değil, bu fotoğraf da değil diyelim bu konuyu
kapatalım.
MEHMET
MUŞ (İstanbul) – Faşizmi kınıyoruz, faşizmin her türlüsünü kınıyoruz.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU BAŞKANLIĞI
(Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Halkların Demokratik Partisi Grubunun beşinci ve son konuşmacısı, Batman
Milletvekili Sayın Ayşe Acar Başaran olacak. 
Buyurun
Sayın Ayşe Acar Başaran. (HDP sıralarından alkışlar) 
Süreniz
sekiz dakika.
HDP
GRUBU ADINA AYŞE ACAR BAŞARAN (Batman) – Teşekkür ederim Sayın Başkan.
Sayın
Başkan, değerli milletvekilleri; evet, bir buçuk yıllık bir süreçte aslında bir
savaş sarmalının içerisinden geçtiğimizi görüyoruz ve son günler ki bütün
konuşmalarda da maalesef ki önümüzdeki yılın bütçe görüşmelerinde yani
önümüzdeki yılın politikalarında tekrar bir savaş sarmalının içerisinde olacağımızı
net görüyor ve öngörüyoruz. 
MUHAMMET
BALTA (Trabzon) – Teröristlerle mücadele, savaş değil, teröristlerle mücadele.
AYŞE
ACAR BAŞARAN (Devamla) – Bu savaş, kültüre karşı savaştır, kadına karşı
savaştır, doğaya karşı savaştır, sivil siyasetçiye karşı savaştır, halkın
iradesine karşı savaştır.
MUHAMMET
BALTA (Trabzon) – Teröristlere karşı, katillere karşı mücadele. Hainlerle,
alçaklarla…
BAŞKAN
– Sayın Başaran… Sayın Başaran, ülkemizde herhangi bir savaş söz konusu değil,
terörle mücadele söz konusudur. Lütfen…
AYŞE
ACAR BAŞARAN (Devamla) – Başkan, açıklayacağım bırakırsanız. Başkan,
bırakırsanız açıklayacağım. 
BAŞKAN
– Lütfen… Devam edin. 
AYŞE
ACAR BAŞARAN (Devamla) – Sivil iradeye karşı bir savaş var diyoruz. Bakın,
önümdeki fotoğraftaki arkadaşlarımız bir gece darbesiyle rehin alındı. Her
defasında, rehin alınmalarla ilgili, biz rehin alındı dediğimizde bir sürü
mazeret belirtiyorsunuz. 
MUHAMMET
BALTA (Trabzon) – Rehin alınmadı, tutuklandılar Türkiye Cumhuriyeti devleti
tarafından.
AYŞE
ACAR BAŞARAN (Devamla) – “İfadeye gitmedikleri için yakalama çıkarıldı.”
diyorsunuz ya da birçok mazeretiniz var. Ben sadece bir tanesini burada
kayıtlara geçmesi için örnek olarak vermek istiyorum: Şırnak Milletvekili Leyla
Birlik. Leyla Birlik o gün Midyat’taydı, kendi evinde değildi maalesef çünkü
Şırnak abluka altındaydı çünkü Şırnak yıkılmakla meşguldü, evinde değildi,
Midyat’taydı yani kendi resmî ikametgâhında değildi. Polis kontrol noktasından
geçti ama herhangi bir şekilde ifadeye çağrıldığına dair bir beyan söylenmedi
kendisine. Gitti eve, Batman Milletvekilimiz Sayın Mehmet Ali Aslan’ın evine
gitti ve saat beklendi, gece saat bir buçuk beklendi çünkü tek bir merkezden
düğmeye basılmıştı. Peki, bu vekilimizin orada, milletvekilimizin evinde olduğu
nasıl tespit edildi? Bu milletvekillerimiz ya fiziki takip altında ya teknik
takip altında ama dediğim gibi, saat beklendi çünkü bir merkez, üç ili tek bir
saatte aynı günde programlamıştı. 
Bu,
Sayın Ferhat Encu için de geçerli arkadaşlar. Sayın Ferhat Encu, Şırnak
Milletvekilimiz yurt dışına bir program için gitmek istedi, pasaportuna el
konuldu havaalanında ama o gün kendisinin ifadeye çağrıldığı, yakalamasının
olduğu, gözaltı kararı olduğuna dair tek bir cümle söylenmedi. Ne yapıldı? Gece
saat bir buçuk beklendi. 
Şimdi,
siz bize bağımsız ve tarafsız yargıdan söz ediyorsunuz. KCK döneminde de bunu
söylediniz, siz o nakaratlara geri döndünüz. Biz size o zaman da söyledik
arkadaşlar. Bugün, adliyelerin kapısının kapatıldığı, adliyelerde polis ve
savcılara operasyon yapıldığı bir süreçten geçiyoruz. Siz bunun neresinde
tarafsız ve bağımsız bir yargıdan söz edebilirsiniz?
ŞAHAP
KAVCIOĞLU (Bayburt) – Serbest bırakılınca bağımsız yargı oluyor, tutuklayınca…
AYŞE
ACAR BAŞARAN (Devamla) - Arkadaşlar, uzun bir süreç boyunca propagandasını
yaptığınız, bunun üzerinden oy devşirdiğiniz Mavi Marmara’ya dün düşme kararı
verildi. Niye? İsrail’le anlaştınız. Peki, İsrail’le anlaştınız diye o insanlar
şikâyetinden vaz mı geçti? Peki, İsrail’le anlaştınız diye o insanlar şu anda çok
mu mutlu bu anlaşmanızın sonucunda? İsyan ediyorlar, bu kararı kabul
etmiyorlar. Ama dün işte o sizin bağımsız yargınız bu dosyayla ilgili düşme
kararı verdi. 
Evet,
biz, Kültür Bakanlığının; maalesef Kültür ve Turizm Bakanlığının bütçesinde
bunları niye konuşuyoruz? Çünkü eğer bu ülkede barış ortamı sağlanmazsa biz
kültürün de ne hâle geldiğini görüyoruz. Özellikle 10 Aralık Dünya İnsan
Hakları Günü’nden, bugün özellikle Kültür Bakanlığı bütçesini konuşurken bir
ismi yâd etmek gerekiyor, Tahir Elçi. Sayın Tahir Elçi, Dört Ayaklı Minareyi
korumaya çalışırken, bir insan hakları savunucusu ve sürekli faili meçhullerle,
özellikle devletin işlediği suçlara karşı mücadele eden Sayın Tahir Elçi, Dört
Ayaklı Minarenin ayaklarının dibinde katledildi. Biz araştırma önergesi verdik,
araştırsaydınız faili bulunurdu, o zahmete girmiyorsunuz çünkü üstünü örmeyi
çok iyi biliyorsunuz. Neyse. Ben tekrar buradan, bu İnsan Hakları Günü’nde,
Sayın Tahir Elçi’yi, Tahir Ağabeyimizi saygı ve minnetle anmak istiyorum. 
Evet,
dediğim gibi, Kültür ve Turizm Bakanlığı bütçesini konuşuyoruz. Bir de ben
Batmanlı bir milletvekili olarak Kültür Bakanlığından sormak istiyorum:
UNESCO’nun on kriterinden dokuzunu taşıyan Hasankeyf’le ilgili bugüne kadar
niye bir başvuru yapılmadı? Bunun da bir ilerisine giderek söylüyorum, sadece
birkaç yıllık bir enerji geliri için, enerji getirecek diye, binlerce yıllık
bir tarihi, birçok medeniyete ev sahipliği yapan bu tarihî yerin sular altında
kalınmasına bugün neden göz yumuluyor? Ama bizim derdimiz maalesef ki bunları
korumak değil. Biz tarihte işte “Gelecek kuşaklara yol bırakalım. Enerji
önemlidir.” diye, Enerji Bakanının sözünden bir de söz etmek istiyorum. Evet,
enerji çok önemli arkadaşlar, biz de biliyoruz ama bu enerjiyi üretirken
doğayla savaşmayalım, doğayı katletmeyelim; kültürle savaşmayalım, kültürel
değerlerimizi katletmeyelim. Bugün, Hasankeyf hepimizin, burada oturan
hepimizin kendi geçmişinden izler taşıyor, onu korumak da Kültür Bakanlığının
görevi. 
Yine,
bugün Kültür ve Turizm Bakanlığı bütçesinde özellikle Ayder Yaylasından söz
etmek istiyorum. Bir Karadeniz milletvekili -Trabzon’du galiba- çıkıp turizmin
geliştiğinden söz etti. Evet arkadaşlar, turizmi geliştirmek için maalesef
bugün en büyük doğa harikalarından biri olan Ayder Yaylasına TOKİ’yi
gönderiyoruz, niye? Birileri rant kazansın, birileri onun üzerinden para
kazansın diye. Bırakalım, Ayder Yaylası kendi hâlinde kalsın; bırakalım kendi
güzelliğiyle bir ömür boyunca kalsın, oraya dokunmayalım arkadaşlar. 
Bir
de şunu söyleyelim: Biliyorsunuz, bugün, Türkiye'de -ya da belki, bilmiyorsanız
ben söyleyeyim- 15 dil, arkadaşlar, yok olma tehlikesiyle karşı karşıya. Bunu
biliyor musunuz? Bu dillerin arasında Lazca var, Zazaca var. “Hertevin” diye
bir dil, belki hiçbiriniz duymamışsınızdır ama son derece tehlike altında olan,
korunmaya ihtiyacı olan bir dil maalesef. Şu anda UNESCO’nun yok olan diller,
yok olma tehlikesinde olduğunu belirttiği diller arasında, haritada belirttiği
diller bunlar. 15 tane dil var maalesef yok olma tehlikesiyle karşı karşıya
olan. Acaba, Kültür Bakanlığının bu yönde bir çalışması var mı? Ama olmadığını
biliyoruz. Şöyle biliyoruz: Bununla ilgili bir çalışma yapılmıyor, doğrudur,
ama bununla ilgili çalışma yapılan kurumlar da kapatılıyor arkadaşlar. Bakın, Kurdi-Der
diye bir dil derneği vardı Kürtçenin ilerletilmesi ve çalışma yapılmasına dair,
ancak bu dernek kapatıldı. 
GÖKCEN
ÖZDOĞAN ENÇ (Antalya) – Neden, neden kapatıldı? Neden kapatıldı? 
AYŞE
ACAR BAŞARAN (Devamla) - Siz yapmıyorsunuz, bırakın, insanlar kendi dillerini
korumaya çalışsınlar. 
Arkadaşlar,
bu savaş politikalarıyla, bu savaş çığırtkanlığıyla, bizim gelecek nesillere
bırakacaksınız; evet, yol bırakacaksınız belki, doğayı talan ederek barajlar
bırakacaksınız belki. HES’ler bırakacağız doğayı talan ederek, binalar
bırakacağız tek bir yeşil alan bırakmayarak, gökyüzüne bakacağımız tek bir
nokta bırakmayarak. Ama maalesef ki bir şey daha bırakacağız; işte, o yok olma
tehlikesi geçiren diller var ya, o dillerden ağıtlar bırakacağız bu topraklarda
maalesef. Ama, işte, biz, bunun karşısında o barışın sesinin, o ağıtların
yerine barış çığlıklarının yükselmesi için mücadeleye devam edeceğiz diyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ederim. 
Sayın
Demirel, sisteme girmişsiniz. 
ÇAĞLAR
DEMİREL (Diyarbakır) – Evet. 
BAŞKAN
– Nedir konu? Bir talebiniz mi var? 
ÇAĞLAR
DEMİREL (Diyarbakır) – Sayın Başkan, 60’a göre bir talebim oldu da, bir açıklık
getireceğim birkaç şey var. 
BAŞKAN
– Buyurun, bir dakika... 
IV.- AÇIKLAMALAR (Devam)
7.- Diyarbakır Milletvekili Çağlar
Demirel’in, düşük yoğunluklu bir savaş yaşandığına dair söylemin tüm devlet
kayıtlarında yer aldığına ve Mavi Marmara davasının düşmesinin yargının ne
kadar siyasallaştığının bir göstergesi olduğuna ilişkin açıklaması
ÇAĞLAR
DEMİREL (Diyarbakır) – Sayın Başkan, burada birkaç defa ifade edildi, devlet
yetkililerinin de ifade ettiği bir durum var. Bu sürecin düşük yoğunluklu bir
savaş süreci olarak, birçok devlet kayıtlarında da bunu bulabilirsiniz,
açıklamalarda da var. Bu şekilde açıklanıyor. Hani, bunların bir bütün olarak
sadece bizim söylememizden kaynaklı değil -siz müdahale ettiniz özelde de ama-
“Bu savaş süreci”nde, “Düşük yoğunluklu bir savaş yaşandığı”na dair bir söylem,
tüm devlet kayıtlarında yetkililerin de ifade ettiği bir durumdur. Bunu böyle
görmek gerekiyor. 
MUHAMMET
BALTA (Trabzon) – Teröristle mücadele var. 
ÇAĞLAR
DEMİREL (Diyarbakır) – Bir de ikincisi: Bu Mavi Marmara’yla ilgili çok net
olarak ifade ettik. Bugün yine yargının, işte, bağımsızlığından söz ediyoruz.
Ne yazık ki yargının bağımsız olmadığını defalarca ifade ettik buradan. Sadece
Mavi Marmara olayıyla ilgili bile düşündüğümüzde, Mavi Marmara davasının
düşmesi de aslında yargının ne kadar siyasallaştığının bir göstergesidir, böyle
görmek gerekiyor. 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen. 
Buyurun.

ÇAĞLAR
DEMİREL (Diyarbakır) – Teşekkür ediyorum Başkan. İki cümleyle bitireceğim. 
Mavi
Marmara davasının düşmesinin talep edilmesine dair durum da yargının ne kadar
siyasallaştığının bir örneğidir. Onu da şöyle ifade edelim: AKP ile İsrail’in
ilişkileri bu şekilde gelişmemiş olsaydı bu davanın da düşme durumu söz konusu
olmazdı. Bu da, bugün davanın düşmesi talebinde bulunulması da aslında yargı
ile siyasetin ne kadar iç içe olduğunun, yargının ne kadar siyasallaştığının
bir örneğidir. 
Ben
teşekkür ediyorum.
BAŞKAN
– Ben de teşekkür ederim. 
Ben
ülkede terörle mücadele olduğunu düşünüyorum, savaşın olmadığını düşünüyorum.
(AK PARTİ sıralarından alkışlar)
Sayın
Gök, buyurun. 
Siz
de yerinizden bir açıklama mı yapacaksınız 60’a göre? 
LEVENT
GÖK (Ankara) – Evet efendim. 
ŞAHİN
TİN (Denizli) – Kiminle savaştığınızı söyleyin, biz de bilelim. Türk askeriyle
mi savaşıyorsunuz, neyle, onu bilelim. 
MERAL
DANIŞ BEŞTAŞ (Adana) – Savaş yok mu gerçekten? Bölgeye bir gidin, savaş var mı,
yok mu? 
BAŞKAN
– Sayın milletvekilleri, grup başkan vekilini dinliyoruz. 
Buyurun
Sayın Gök. 
8.- Ankara Milletvekili Levent Gök’ün,
Mavi Marmara davasında gelinen noktanın tam anlamıyla ibret verici olduğuna
ilişkin açıklaması
LEVENT
GÖK (Ankara) – Sayın Başkan, ben de birazdan ifade edecektim ama söz tam oraya
geldiği için ifade etmek durumundayım. 
Bu
Mavi Marmara davası, iktidarın bugün dünyada, yarın ahirette hesap veremeyeceği
konuların başında geliyor. Yıllarca Mavi Marmara üzerinden İsrail’e karşı bir
siyaset geliştirerek insanları o yönde kanalize eden bir iktidar, sonunda
sadece kendi iradesiyle mağdurların hakkını İsrail’e 20 milyon dolara
bağışlamak suretiyle çok önemli bir yanlışın içerisinde bulunmuştur. Böyle
mağduriyetler devletlerin anlaşmasıyla ortadan kalkmaz. Mağdurlara sorun
bakalım, onlar anlaşıyorlar mı? Mavi Marmara davasında bugün gelinen nokta tam
anlamıyla ibret verici bir noktadır ve bu konuda yıllardan beri istismar edilen
yurttaşlarımızın, halkımızın, iktidarın ne denli bir aymaz tutumuyla açığa
düşürüldüğünün de çok ibretlik bir öyküsüdür. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Gök. 
LEVENT
GÖK (Ankara) - Yurttaşlarımızın ne denli bir açmaza düşürüldüğünün de çok
ibretlik bir öyküsüdür. Bunun herhâlde çok uzun yıllar konuşulacak bir yanı
bulunmaktadır ve Mavi Marmara konusunda Hükûmetin geldiği ve mağdurların
haklarının tamamen çiğnendiği bu tablo adalet açısından da unutulacak bir tablo
değildir. Dolayısıyla, böyle bir anlaşmayı onaylayan, imza eden Hükûmetin
herhâlde mağdurlara söyleyeceği sözler olmalıdır, daha mağdurlar bu konuda
kesinlikle ikna olmamıştır, Türk halkı ikna olmamıştır. 
İbret
verici bu davayı bugün ben de eleştiriyorum ve düşme noktasına getirilmesi
konusunda Hükûmetin aymaz tutumuna bir kez daha dikkat çekiyorum. 
BAŞKAN
– Teşekkür ederim.
Sayın
Muş…
9.- İstanbul Milletvekili Mehmet Muş’un,
Türkiye’de bir savaş değil terörle mücadele süreci olduğuna ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; şunu özellikle ifade
etmek durumundayım: Türkiye’de bir terörle mücadele süreci vardır, bir savaş
değildir. Türkiye Cumhuriyeti Devleti’nin emniyet birimlerinin, güvenlik
birimlerinin yaptığı, vatandaşın, Silahlı Kuvvetlerimizin, Emniyet
birimlerimizin canına kasteden bu silahlı terör örgütünün temizlenmesi ve
tasfiyesi sürecidir. Burada asla ve asla “Düşük yoğunluklu bir savaş vardır.”
gibi bir tabiri kabul etmemiz kesinlikle söz konusu değildir.
ÇAĞLAR
DEMİREL (Diyarbakır) – Ben söylemiyorum, arşivler söylüyor. 
MEHMET
MUŞ (İstanbul) – Böyle bir şey söz konusu değildir, kim söylüyorsa onu da kabul
etmiyoruz. Burada terör örgütüyle bir mücadele vardır. Sokaklara girmeye
çalışan, insanların canına kasteden, canlı bomba eylemleri düzenleyen,
kamyonlarla emniyet birimlerimizin binalarına, yerleşkelerine saldıran bu terör
örgütünün etkisiz hâle getirilmesi süreci yaşanmaktadır.
(Mikrofon
otomatik cihaz tarafından kapatıldı) 
BAŞKAN
- Tamamlayın lütfen Sayın Muş.
MEHMET
MUŞ (İstanbul) - Burada, terörle, teröristle tam mücadele olacak; şu anda
görüldüğü gibi, devletimizin, milletimizin, Hükûmetimizin de tüm imkânlarıyla
bölgedeki vatandaşlarımızın yanında olduğunu da bir taraftan göreceğiz. Terörle,
teröristle mücadele edeceğiz, vatandaşımızı bunların elinden kurtaracağız
diyorum.
Herkes
kendisine göre bir tabir bulabilir. Aslolan, olayın gerçekliği ve realitesidir.
Kahpe ve hain bir terör örgütüyle bu mücadele sürmektedir. Şunu da rahatlıkla
buradan ifade etmek durumundayız: Devletimizin, eline silah alıp dağa çıkan
terörist “Teslim ol!” çağrısına cevap vermiyorsa, yapacağı başka ne var? Onu,
kolluk kuvvetlerini kullanmak suretiyle etkisiz hâle getirme seçeneği kalır ve
şu an yapılan budur. 
BAŞKAN
- Teşekkür ederim.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı Merkezî
Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
- Sayın milletvekilleri, biraz önce, soru-cevap bölümünde soru sormak için
sistemde olan arkadaşlar teknik bir nedenden dolayı ekrandan silindi. Şimdi,
sırasıyla ismini okuyacağım sayın milletvekillerinin soru sorma bölümünde
tekrar söz alabilmeleri için sisteme giriş yapmaları gerekiyor.
Okuyorum:
Sayın Gürer, Sayın Şimşek, Sayın Erdoğan, Sayın Çamak, Sayın Kayışoğlu, Sayın
Erkek, Sayın Çam, Sayın Yıldırım, Sayın Varlı, Sayın Ahrazoğlu, Sayın
Kuyucuoğlu, Sayın Tor, Sayın Yalçınkaya, Sayın Yiğitalp, Sayın Turpcu, Sayın
Arslan.
Teşekkür
ederim.
LEVENT
GÖK (Ankara) - Sayın Başkan, o okuduğunuz isimlerden çoğunu şu anda burada
göremiyorum ama soru-cevap işlemine geçmeden kısa bir süre önce tekrar
hatırlatırsanız, çünkü çoğu yok şu anda.
KAMİL
AYDIN (Erzurum) - En sona bırakırsanız...
BAŞKAN
- Tamam. Olan arkadaşlar sisteme girsinler; daha sonra, o bölüm geldiği zaman
da tekrar bir hatırlatma yaparım.
Şimdi,
Milliyetçi Hareket Partisi Grubunun konuşmacılarını dinleyeceğiz.
İlk
olarak, Milliyetçi Hareket Partisi Grubu adına Bursa Milletvekili Sayın Kadir
Koçdemir konuşacak.
Buyurun
Sayın Koçdemir. (MHP sıralarından alkışlar)
Süreniz
yirmi dakika.
MHP
GRUBU ADINA KADİR KOÇDEMİR (Bursa) – Sayın Başkan, saygıdeğer milletvekilleri;
sözlerimin başında yüce heyetinizi saygıyla selamlıyorum.
Yine,
sözlerimin başında, daha taze şehit verdiğimiz Derik Kaymakamı Muhammed Fatih
Safitürk ve şehit Kaymakam Ersin Ateş başta olmak üzere, güvenlik, 15 Temmuz,
ülkemizin birliği, bütünlüğü için şehit olan bütün şehitlerimizi rahmetle,
minnetle yâd ediyor, gazilerimize sağlık ve esenlikler diliyorum.
Bugün
İçişleri Bakanlığı bütçesini görüşüyoruz ama muhalefetten, halktan, realiteden,
topraktan kopuk bir iktidara karşı ta 800 sene önce Magna Carta’yla gelen bütçe
hakkının hakkını vermeye çalışıyoruz. Ancak, bugün, benim eski meslektaşım olan
Şair Eşref’in şu beyitiyle çok iyi tarif ettiği bir hâl içindeyiz. Diyor ki:
“Eyleme beyhude ey biçare feryadufigan/ Ahımazlumu hükûmet musiki zanneyliyor.”
Burada söylenen şeyler gülümsemeyle, istihzayla, kibirle karşılanıyor ve
maalesef, milletin bize verdiği vekâletin yasama sürecine katkı manasında
gerçekleşmesini sağlayamıyoruz. 
Hükûmet,
konularla ilgili hususları iyi çarpıtıyor. Mesela, her sene millî eğitime
cumhuriyet tarihinin en büyük payını ayırdığını söylüyor. Bir iki gün önce PISA
sonuçlandı ve maalesef bizler PISA’da OECD ülkeleri içinde sondan 2’nciyiz.
Diğer ülkelerde bizden iyi olanlar Birleşik Arap Emirlikleri, Uruguay, Romanya,
Moldovya ve Arnavutluk. Eğer bu kadar projelere, bu kadar harcamaya göre bu
sonuç elde ediliyorsa lütfen bu millî eğitimle ilgilenmeyin, millî eğitime
büyük kaynaklar ayırmayın ki bizim millî eğitimimiz, bundan önce olduğu gibi, en
azından yukarıya doğru bir seyir takip etsin. 
Benzer
ilgi acil dertlerimiz için de geçerli. Bu ara doların paritesiyle çok
ilgileniyoruz. Bununla da başta Sayın Cumhurbaşkanımız olmak üzere bir beş on
gün ilgilenmeseler -zannediyorum- dolar normal seyrine gelecektir. 
İçişleri
Bakanımızı bir iki hususta tebrik etmek istiyorum. Özellikle terörle mücadelede
kararlılığın ne kadar etkili olduğunu son zamanlarda görüyoruz ve bu tavrı
destekliyoruz. Hem bölücü örgüte karşı hem FETÖ terör örgütüne karşı hem de
IŞİD’e karşı bu kararlılık kendisini göstermeye başlamıştır. Yine, FETÖ’yle
mücadelede hukuk içinde kalma konusunda diğer bakanlıklara göre İçişleri
Bakanlığının daha gayretli olduğunu görmek de bizi sevindirmektedir. Bu zamana
kadar 400’e yakın mülki idare amirinin görevden uzaklaştırıldığı, alındığı
söylense de burada biraz daha hukuk devleti prensiplerine riayet edilmektedir
ve bu, memnuniyet vericidir. 
Ancak
bir hususta da sitemimi ifade etmek istiyorum. Yasamayı umursamazlık bu
Bakanlığın fonksiyonuyla bağdaşmamaktadır.Hem Sayın Bakanımız sorulara
cevap vermemekte hem de -Sayın Bakanın talimatıyla olsa gerek- İçişleri
Bakanlığı birimlerinden normal internet sayfası adresi mahiyetindeki bilgileri
dahi alamamaktayız. Ama Sayın Bakanın bütçe sunuşunda ve Plan ve Bütçe
Komisyonundaki konuşmasını okuduğumda gördüm ki bu bilgiler Sayın Bakana da
verilmiyor. Mesela trafikle ilgili “Trafik kazalarını azalttık.” deniliyor ama
2012’den itibaren trafik kazalarında ölüm sayısı Sayın Bakanın ifadesinin
aksine artmıştır. 3.750’den 2015’te 3.821’e çıkmıştır. 2015 yılında trafik
kazalarında olay yerindekiler dışında ölenler de dâhil edildiği için gerçek
rakam ortaya çıkmış ve 7.530 kişi 2015 yılında trafik kazalarında hayatını
kaybetmiştir. Bu, gün başına, her Allah’ın günü 20 kayıp demektir. Bu, böyle
olurken bununla övünmek gerçeklerden, realiteden kopuk olmayı gösterir. 
Sayın
Bakan, bunun yerine benzin istasyonlarındaki araçlara çip takmaktan
bahsetmektedir. Eğer güvenliği sağlayacaksa 80 milyona da birer çip takalım,
herkesin nerede ne yaptığını her yerden gözleriz ve güvenlik diye bir derdimiz
kalmaz. Buralarda bilişim, cihaz satma lobisi etkili olmaktadır, ona birazdan
tekrar değineceğim. 
Efendim,
İçişleri Bakanlığı hayatın bütün alanında, doğumdan ölüme kadar, nüfus kayıt
işlemlerinden belediyelerin mezarlıklar, cenaze defin işlemlerine kadar
hayatımızın pek çok alanında görevli bir Bakanlıktır ve bu Bakanlığın özellikle
genel idare personeli emsalleriyle karşılaştırıldığında mali ve özlük haklar
bakımından oldukça geridedir. 
Güvenlik
koruyucusu hâline getirilen köy korucularının durumunda iyileşme sağlanmış
ancak bunların sosyal güvenlik bakımından sanki kaçak çalışan insanlar olma
durumu hâlen devam etmektedir. 
Polislerimize
3.600 ek gösterge yıllardan beri terennüm edilmekte ancak bu zamana kadar bir
netice alınamamıştır. 
Uzman
jandarmalarımızın, başta okulda geçen sürelerinin hizmetten sayılması olmak
üzere, emsalleriyle aralarındaki negatif manadaki olumsuz farklar devam
etmektedir. 
Yine,
muhtarlarımız, ellerinden alınan yetkilerden sonra sadece tebligat memuru
durumuna düşürülmüşler; bulundukları yerle ilgili kamu hizmetlerinde etkili
olma durumları maalesef aşındırılmıştır. 
Mahalli
idarelerle ilgili çıkarılan bütünşehir kanunu yetki, sorumluluk bakımından
taşrada yerel hizmetlerin görülmesinde kafaları karıştırmış ve geçiş dönemiyle
izah edilemeyecek derecede özellikle merkezden uzaktaki birimlerin hizmet alma
durumlarını olumsuz olarak etkilemiştir. 
Yine,
mülki idare amirleri -ki mülki idare amirleri eğer çok partili hayata
geçtiğimizde onlar olmasaydı pek çok şey bugünkünden daha olumsuz olurdu- her
yere, her derde, herkese yakın olan kamu görevlileridir. Yine, mülki idare
amirlerinin -meslekteki bir ağabeyimin tabiriyle- ağzına bir habbe zeytin verdiğinizde,
ardına varili dayadığınızda o kadar zeytinyağı çıkaracak kadar küçük
imkânlarla, yokluklarla büyük hizmetleri gerçekleştiren insanlardır ama
maalesef, son yıllarda, taşrada emsali kamu görevlileriyle mali ve özlük
hakları bakımından aralarındaki uçurum giderek büyümektedir. 
Elimde
Bursa’da bir araştırma şirketinin kamuoyu araştırması var. Buna göre
arkadaşlar, “Türkiye’nin en önemli sorunu sizce nedir?” sorusu sorulmuş; “Yüzde
48,11 terör, yüzde 12,20 işsizlik, yüzde 5,89 ekonomi” diye cevap verilmiş.
Burada, bunu hissedilen -hani hava durumlarında olduğu gibi- bir algı olarak
görebilirsiniz ama yüzde 48’i indirseniz indirseniz 45’e, 40’a indirirsiniz. Bu
memleketin hâlâ daha en büyük sorunu terör ise burada biraz önümüze bakıp kendi
durumumuzu değerlendirmemiz gerekiyor. 
Hakikaten
en büyük sorun terör çünkü halkla ilişkiler binası yıkılmadan önce orada,
biliyorsunuz, bir mescidimiz vardı. Burada daha önce de ifade ettim, Türkiye
Büyük Millet Meclisinin Başkanı, giriş çıkışı çok elektronik, personel
bakımından çok sıkı kontrol edilmiş bu Mecliste arkadaşlar, şuradan 30-40 metre
ileri bir sürü “jammer”lar, sinyal kesiciler, makam arabası ve koruma ordusuyla
cuma namazına gidiyor. Biliyorsunuz, cuma namazının şartlarından biri hür
olmaktır, hür olmanın en kısa tanımlarından biri de korkudan azade olmaktır.
Eğer biz bu Meclisin içinde bir yerden bir yere gidemiyorsak o zaman İçişleri
Bakanının Türkiye’de kendisine aynada bir bakması lazım.
Sadece
bu mu? Tayyip Erdoğan, Sayın Cumhurbaşkanımız 22 Ekimde Bursa’ya geldi bir
program için, iki buçuk üç gün önceden Bursa’da bütün giriş çıkışlar tutuldu,
hayat durdu, güvenlik ancak bu şekilde sağlanabildi. Hakikaten güvenliği
olmayan bir ülkenin sade vatandaşı olmak değil, Cumhurbaşkanı olmak dahi iyi
bir şey değildir arkadaşlar.
HARUN
KARACAN (Eskişehir) – Nasıl konuşuyorsun öyle?
ŞAHAP
KAVCIOĞLU (Bayburt) – Amerika’da da aynısı oluyor. Amerika’ya Cumhurbaşkanı
gittiğinde hayat duruyor ya.
BAŞKAN
– Sayın milletvekilleri, lütfen. 
KADİR
KOÇDEMİR (Devamla) - Arkadaşlar, terörün amacı, beynin, zihnin, düşüncenin
işgal edilmesidir; terörün amacı, bizim aramızdaki iletişimin sabote
edilmesidir, ben burada bunun olduğunu görüyorum. Bu kadar körü körüne savunma,
biat kavramıyla bile açıklanamaz ancak asabiye kavramıyla açıklanır. Hani,
çocuğunuzun her yaptığı size güzel gelir ya ancak bununla açıklanabilir.
Hükûmet davranışlarıyla buna hizmet ediyor. Bir önceki Başbakanımızın meşhur
bir sözü vardı: “Biz, değer odaklı siyaset yapıyoruz.” diyordu. Ama, bugün
benden önceki tartışmalarda da gördüm, artık değer odaklı siyasetten siyaset
odaklı değerlere geçtik; siyasete hangi değer yarıyor ise, hangi kavram yarıyor
ise onu kullanmaya başladık. Eğer müzakere, analar ağlamasın, çözüm yarıyor ise
onu kullanıyoruz; yok, yarın değişti, mücadele, kafasını ezme, yok etme,
etkisiz hâle getirme yarıyor ise, onu kullanıyoruz.
Bu
kamplaştırma ve kutuplaştırmadan medet ummanın bir göstergesi de bu memleketin
bütün zihnini allak bullak eden 15 Temmuz darbesinin bir lütuf olarak görülüp
ondan sonra da bütün Türkiye’de hürriyetlerin kısıtlanmasını gerektiren
olağanüstü hâl durumunun üç gün önceden büyük milletimize “Çok büyük bir müjde
var.” diye ilan edilmesidir. Bu anlayış, hürriyetlerin kısıtlanmasının millete
bir müjde olduğunu düşünen anlayış, hakikaten devletin birinci fonksiyonu olan
güvenlik görevini yerine getirmeyi maalesef başaramaz. Şu anda görünen şudur
arkadaşlar: Kabine üyelerimiz, sanki ağır sıklet boks müsabakasına hakem olarak
görevlendirilmiş banka müdürü gibi tek bir yere, tek bir şahsa bakmaktadırlar
ya da trafodaki şalterlere, düğmelere rastgele basan, gördüğü tepkiye göre
düğmeyi değiştiren 8 yaşındaki çocuk gibi davranmaktadırlar. Millî Eğitim
Bakanı, burada, bütçenin tümü üzerindeki görüşmelerde ya da kendi Bakanlığıyla
ilgili kanunda hâlâ çözüm sürecinin doğru olduğunu ifade edebilmiştir. Bu çözüm
süreci ne zaman başlamıştı arkadaşlar? Terör hemen hemen bitmişti, dönemin
İçişleri Bakanı yanında 7-8 korumasıyla Hakkâri’de esnaf ziyaretleri
yapabiliyordu. Tam bu vaziyette, nedense birdenbire bu çözüm süreci başlamış
oldu. 
Mesajını,
talebini hayata geçirmek için silaha sarılanla müzakere yapılmaz. Dünyada bu
tür müzakerelerin başarıya ulaşma oranı müzakereye başlananlarda altıda 1,
beşte 1 kadardır. Bunu görmeden, bizim birlikte yaşama mirasımızı anlamadan
yapılan hata, bugün bu tehlikeyi ve tehdidi büyütmüş ve baş edilemez hâle
getirmiştir. Müzakere ettiğinizde, silahla konuşanı muhatap aldığınızda tanımış
olursunuz, siz tanıdığınızda başkalarının tanımasına da kızma hakkınız olmaz
maalesef. Bu mücadelede Hükûmetin genel zafiyeti kendisini göstermiştir.
Tanpınar’ın “Saatleri Ayarlama Enstitüsü” romanı vardır. Orada, saatleri
ayarlama enstitüsünü kuranlar, işin sonunda, orası kapanacağı vakit bu sefer
-Halit Ayarcı’dır romanın kahramanlarından biri- orada bir tasfiye kurulu kurar
ve emekliliğine kadar maaşını garanti eder. Biz de şu anda Hükûmetin, her
olayda işin para, ihale kısmını gördüğünü görüyoruz. Mesela, Suriye'ye duvar
örüyoruz. Arkadaşlar, Suriye sınırından Türkiye'ye geçişle olan terör
olaylarının toplam terör olayları içindeki oranıyla ilgili bir rakam var mı
elimizde? Suriye'den gelenleri 2013 yılında basit deftere kaydetme yerine,
“Biyoçiplerle biz bunların tespitini yapacağız.” diye vakit kaybedip onların
elini kolunu sallayarak girip çıkmasına müsaade etmenin duvar olmadığı için mi
olduğunu sormak zorundayız. Neden Irak sınırından… O sınır boyundaki
ilçelerimizi gözünüzün önüne bir getirin, en büyük terör olayları orada. Niye
orası için böyle bir tedbir görülmüyor?
Benzer
şeyler, işte, her araca çip projesi, FATİH Projesi ve bu zamana kadar olayı
aydınlatmada belki faydası olsa bile, olayı önceden fark etmek için hiçbir
faydasının olmadığı defalarca görülen kent güvenlik yönetimi sistemlerindeki
bütün çalışmalar, sonuçta bunlar çok büyük yer kaplıyor. 
Size
bu iktidar zihniyetinin somut bir örneği olarak bugün gazetelerde çıkan bir
haberi vermek istiyorum. Bursa Büyükşehir Belediyesinin kurumsal web sitesinin
güncellenmesi işi. Bir kurumun web sitesinin güncellenmesi işi için 2015
yılında 690 bin lira, 2016 ve 2017 yıllarında her yıl için 3,5 milyon lira, 7
milyon lira para harcanıyor. Bunu güne böldüğümüzde çıkacak sonucu sizler
düşünün arkadaşlar ki bu büyükşehir belediyesinin bütçesi, 20-25 tane şirket
bunun dışında. Ben büyükşehir belediye başkan adayı olduğumda hesaplamıştım,
büyükşehir belediyesinin kendini tanıtmasının; Suriye'de, Irak'ta gördüğümüz
gibi birilerinin fotoğraflarıyla her sokak başında, her binada bize birilerini
gülümsetmenin, “Hayırlı olsun, hayırlı olsun.” yazılarının bedeli yıllık 30
trilyona yakındı arkadaşlar. 
Günümüzde
hakikaten güvenlik bütün devletler için ciddi bir problem hâline gelmiştir,
özgürlük ve güvenlik arasındaki dengenin kurulmasında eski anlayışlar terk
edilmektedir ama değişmeyen bir şey var demokratik özgürlüklerin kullanılması
için demokratik güvenlik anlayışıdır. Bunun da üç temel şartı vardır. 
Birincisi,
şeffaf ve olması gerektiği gibi iletişim yani 5 t’nin olmadığı bir iletişim.
Tahrip edilmemiş bir iletişim ortamı, tahrif edilmemiş bir iletişim ortamı,
tahdit edilmemiş bir iletişim ortamı, tehdit edilmemiş bir iletişim ortamı ve
sembollerle tahrik edilmemiş bir iletişim ortamı. Eğer bu iletişim ortamı
içinde bu önlemleri almıyor iseniz o zaman başarılı olma şansınız, ihtimaliniz
yok demektir. Ama Türkiye özelinde buna 6’ncı bir t ekleyip 6’ncı t’nin
Anayasa’da olduğu yerde durduğu ve öyle davrandığı bir iletişim ortamını
eklemek gerekiyor. 
İkinci
şartımız, demokratik karar alma süreci ve bu alınan kararların kuvvetler ayrılığını
dayalı kontrolüdür. Yani hürriyetleri kısıtlayan değil tam aksine güvenceye
alan bir yaklaşımı getirmek durumundayız çünkü artık güvenlik hakkı dava
edilebilir temel bir hak olarak önümüzde durmaktadır ve Hobbes’tan beri
güvenliği sağlayamayan devlet meşruiyetini kaybetmektedir. 
Şair
Eşref’le başladım onunla bitireceğim ama işin özetini söyleyeyim: Hükûmet
Türkiye'yi yönetememektedir. Bu bir devletin birinci fonksiyonunu yerine
getirmedeki problemin Türkiye'nin en önemli sorunu olarak yüzde 50’ye yakın
insan tarafından ifade edilmesinde, yargıya güvenin yüzde 20’lere düşmesinde
kendisini göstermektedir. 
Son
olarak şunu söylüyorum: Arkadaşlar, alkışların eşlik ettiği yıkılışlar,
tenkitlerin eşlik ettiği yıkılışlardan daha fazladır. 
Şair
Eşref’le başladım, onunla bitiriyorum. 
(Mikrofon
otomatik cihaz tarafından kapatıldı)
KADİR
KOÇDEMİR (Devamla) – Diyor ki: “Gam değil amma mülkün böyle elden
çıkması/Gitgide zulmetmeye elde ahali kalmıyor.” 
Hepinize
saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Koçdemir.
Birleşime
on dakika ara veriyorum. 
Kapanma Saati: 15.33
ÜÇÜNCÜ OTURUM
Açılma Saati: 15.53
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye),
Ali Haydar HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Üçüncü Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz. 
Komisyon?
Yerinde.
Hükûmet?
Yerinde.
Şimdi,
Milliyetçi Hareket Partisi Grubu adına Muğla Milletvekili Mehmet Erdoğan
konuşacaktır. 
Buyurun
Sayın Erdoğan. (MHP sıralarından alkışlar)
Süreniz
yirmi dakika.
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri;
2017 Yılı Merkezi Yönetim Bütçe Kanunu Tasarısı’nın İçişleri Bakanlığı, Emniyet
Genel Müdürlüğü, Jandarma Genel Komutanlığı, Kamu Düzeni ve Güvenliği
Müsteşarlığı ile Göç İdaresi Genel Müdürlüğü bütçesi üzerinde Milliyetçi Hareket
Partisi Grubu adına söz almış bulunmaktayım. Bu vesileyle, yüce heyetinizi ve
ekranları başında bizleri izleyen aziz milletimizi saygıyla selamlıyorum.
Bugün,
yine, Dünya İnsan Hakları Günü. Bütün insanlığın İnsan Hakları Günü’nü
kutluyorum. Şu anda Taksim Meydanı’nda Rus işgali altındaki Kırım’daki mezalimi
kınayan Kırım Türklerine başarılar diliyorum. Bu faaliyetlerinin dünyada ses
getirmesini temenni ediyorum.
Sözlerimin
başında, aziz Türk milletini ve namusu bildiği Türk yurdunu korumak için
canlarını veren şehitlerimizi rahmetle anıyor, bu uğurda gazi olan
vatandaşlarımıza da hayırlı bir ömür diliyorum. Bu vesileyle, hâlihazırda yurt
içinde ve dışında terörle mücadele eden kahraman güvenlik güçlerimize başarılar
diliyorum, onları saygılarımla selamlıyorum. 
Ayrıca,
Sayın İçişleri Bakanımıza yeni görevinde başarılar diliyorum; kendisi henüz
buraya gelmemiş ama. Malumunuz, Sayın Bakan -seçim bakanlarını saymazsak- AKP
Hükûmetinin altıncı içişleri bakanı. Sanırım, bu gidişle hep konuşulan Millî
Eğitim Bakanlığı yerine artık, bundan sonra, İçişleri Bakanlığını konuşacağız. 
Değerli
milletvekilleri, 15 Temmuz gecesi Türkiye Cumhuriyeti devleti, tarihinde daha
önce rastlanılmayan hain bir işgal girişimiyle karşılaştı. Elhamdülillah, aziz
Türk milleti tüm kesimleriyle bu alçak girişimi kabul etmemiş ve gereken cevabı
en sert şekilde vermiştir. Ancak, burada gözden kaçırılmaması gereken noktalar
da yok değil. Belirtmem gerekir ki tüm bu yaşananlar, devletin idaresinde
zafiyet olduğunun açık bir göstergesidir. 15 Temmuz gecesi yaşananların
sebepleri şimdilik bir kenarda duradursun. FETÖ, devletin kılcallarına kadar
sızarken eline geçen her fırsatı kullanmıştır. Devletin genetiğiyle
oynanmıştır. Bu sebeple, FETÖ’yle mücadele ederken sabırlı, kararlı ve sistematik
bir mücadelenin yapılması lazım. Bu bağlamda; 
1)
FETÖ’nün siyasi ayağı, ucu kime dokunursa dokunsun, hangi siyasi partiye
giderse gitsin mutlaka ortaya çıkartılmalıdır. 
2)
FETÖ’nün mali kaynakları köküne kadar kurutulmalı, yurt içindeki ve yurt
dışındaki sermaye ayaklarıyla taviz verilmeden ortadan kaldırılmalıdır.
3)
FETÖ, devletin her kademesinde yapılandığı gibi elbette üst düzey bürokraside
de yapılanmıştır, bunu siz de biz de biliyoruz. Üst düzey bürokraside yer alan
FETÖ’cülerin ortaya çıkartılması ve devletin içinden temizlenmesi şarttır.
4)
Ancak tüm bunlar yapılırken hukuka uygun yapılmalıdır. Türkiye Cumhuriyeti’nin
bu mücadelesine gölge düşürmek isteyenlere fırsat verilmemelidir, soruşturmalar
sulandırılmamalıdır. 16 Temmuzdan itibaren asılsız ihbarlarla hedef saptırmaya
çalışan FETÖ’nün bu gayesine ulaşmasına çanak tutulmamalıdır. 
5)
Dün Ergenekon, Balyoz ve Casusluk gibi davalarda hukuku katledenlerin bugün o
katlettikleri hukuka ne kadar muhtaç oldukları ortadadır. Dolayısıyla 15 Temmuz
işgal girişimi sonrası yapılan haklı mücadelenin meşruiyetini tartışılır hâle
getirmemek için, her işin hukuk çerçevesi içinde, acele etmeden, devlet
aklıyla, kararlı ve sürekli olarak yapılması gerekir.
Değerli
milletvekilleri, o gece yaşanan olaylarda elbette Türk milleti topyekûn bir
feraset göstermiştir. Siyaset kurumu, basın yayın kuruluşları, vatandaşlarımız,
kahraman Türk ordusunun içindeki vatansever askerlerimiz, geniş kitle üzerine
düşen her görevi fazlasıyla yapmıştır. Ancak tüm bunların içinde, ülkemizin
doğu ve güneydoğusunda gösterdikleri kahramanlıklarıyla, verdikleri onlarca
şehit ve gaziye rağmen bölgedeki çözüm süreci artıklarını temizleyerek
kahramanlıklarına şahit olduğumuz Özel Harekât Daire Başkanlığından birazcık
bahsetmek istiyorum. 15 Temmuz gecesi yaşananlara yakından baktığımızda
Emniyetin Özel Harekât Daire Başkanlığının ne kadar profesyonel olduğunu
sizlere iki örnek vererek hatırlatmak istiyorum. 
Saat
23.00 sularında Gölbaşı Havacılık Daire Başkanlığına, 24.00 sularında da Özel
Harekât Daire Başkanlığına bombalar atılıyor; maalesef o anda 50 kahramanımız
şehit düşüyor, bir o kadarı da yaralanıyor. Buna rağmen sağlam kalan 45 özel
harekâtçı vatan evladı darbe girişimi tamamen bastırılıncaya kadar aralıksız
olarak mücadeleye devam ediyor. Şehadete ulaşan, yaralanan arkadaşlarını orada
bırakmak pahasına görevlerine devam ediyorlar. 
Yine,
darbecilerin merkez olarak kullandıkları Beştepe’deki Jandarma Genel
Komutanlığı binasına yapılan operasyonu yürüten Özel Harekât birimlerinin
operasyon boyunca bu kalkışmanın içerisinde yer almayan ancak kalkan olarak
kullanılan hiçbir ere ateş etmediğini de bilgilerinize sunmak istiyorum. Yine,
darbecileri teslim alınca da onların hepsinin üzerinden üniformalarını
çıkarttırarak Türk ordusunun üniformalarının yerlerde sürünmesine fırsat
vermemeleri de takdire şayan bir uygulamadır. 
Bugün
bu kahramanlarımızın sayısı 12 bin civarındadır. Ancak bu sayıya ilave olarak
10 bin özel harekât polisinin daha doğrudan alınması kararlaştırılmıştır. Söz
konusu alımın ilan edilmesiyle birlikte aziz Türk milletinin hizmet aşkıyla
tutuşan, sayısı 300 bine yaklaşan vatansever ve cesur evlatları bu göreve talip
olmuştur. Ancak devlet aklı uzun vadeli düşünmek zorundadır. Bu şerefli görev
için başvuru yapan 300 bin vatan evladının yeteneğinden, cesaretinden ve
vatanseverliğinden şüphemiz yoktur ancak Özel Harekâtın profesyonelliğinin
devam edebilmesi için; 
1)
Bu 10 bin özel harekâtçının doğrudan alımının uygun olmadığı kanaatindeyim.
2)
Özel Harekât birimlerine alımların şimdiye kadar olduğu gibi gene Emniyet
teşkilatı içerisinden yapılmasının uygun olacağını düşünüyorum. 
3)
Yine, Özel Harekâta 10 bin kişinin birden alınmasıyla, bu kişilerin özel
harekâtçı olarak yetiştirilmesinin zor olacağını ve zaman alacağını düşünüyorum.

4)
Aynı zamanda bu 10 bin kişinin birlikte alınması Özel Harekâtın
profesyonelliğini sulandıracaktır. Vaktiyle bir Millî Eğitim bakanımız “Bütün
liseleri anadolu lisesi yapacağım.” dedi ama bütün anadolu liselerini sınavla
öğrenci alan normal liseye dönüştürdü, bu da ona benzemesin. 
5)
Aynı anda 10 bin kişinin alınması Özel Harekâtın devamlılığının sağlanmasını
zorlaştıracaktır. 10 bin kişinin birlikte yaşlanması ve emekli olması ileride
yeni zafiyetlere sebep olma riskiyle bizi karşı karşıya bırakacaktır. Bu durum
Özel Harekâtın devamlılığını zorlaştıracaktır. Çünkü geçmiş tecrübelerimiz Özel
Harekâttan ayrılan kardeşlerimizin diğer birimlerde mutlu olmadığını,
dolayısıyla faydalı olamadıklarını göstermektedir. Bu alımların ikişer binlik
partiler hâlinde, en az 5 seferde yapılmasının daha doğru olacağı
kanaatindeyim.
Bu
kahramanlarımızla ilgili acilen gerçekleştirilmesini arzuladığımız bir konuyu
da burada ifade etmek istiyorum. Bu kahramanlarımızın özlük haklarının
yaptıkları görevle mütenasip hâle getirilmesi lazım. Çünkü Özel Harekât
polisleri, diğer kamu görevlileri gibi doğu ve güneydoğuya iki üç yıllığına
gidip bir daha geriye, batıya dönüp gelmiyorlar. Bunlar ihtiyaca göre 1’inci
defa, 2’nci defa, 3’üncü defa doğu ve güneydoğuda görev yapmaktalar. Aynı
zamanda, gene, bunlar batıda görev yaptıkları zamanlarda da “geçici görev” adı
altında doğu ve güneydoğuda aylarca kalmaktadırlar. Sayın Başkan, bu bakımdan,
bu Özel Harekâtçı kardeşlerimizin özlük haklarının bu şartlara uygun hâle
getirilmesini Sayın Bakanımızdan talep ediyoruz. 
Sayın
Başkan, değerli milletvekilleri; tabii, burada özlük haklarından bahsedince,
bütün polislerimizin de özlük haklarıyla ilgili sıkıntıları var. Geçmişte biz
bunu çok söyledik ve Milliyetçi Hareket Partisinin seçim beyannamesinde de yer
aldı, biz polislerin ek göstergesinin 3600 olmasını istedik. Ancak, Hükûmet
geçtiğimiz dönemde bir torba kanunla bunu 3000’e çıkardı, bu da polislerimizin
emekliliklerine ancak 40-50 lira gibi yansıdı. Eğer bu 3600 ek gösterge
polislerimize verilseydi biz bugün bunları konuşmuyor olacaktık. Bu meselenin
acilen düzeltilmesi lazım. 
Ayrıca,
FETÖ olaylarına karışan, bu örgütle irtibatlı olan çok sayıda polis açığa
alınmış, görevden ihraç edilmiş ve hatta tutuklanmıştır; bu doğrudur. Ülkemiz
15 Temmuz sonrası çok daha yoğun bir terörle mücadele dönemi yaşamaktadır. Bu
sebeple, sayıları azalan polislerimizin iş yükü çok artmıştır. Bu da Emniyet
teşkilatında zaten olmayan mesai mevhumunu tamamıyla ortadan kaldırmıştır.
Polislerin özlük haklarına eğer başka bir düzenleme yapamıyorsanız bile, hiç
olmazsa fazla mesai ücretlerini verin ki insanlar maddi manevi biraz
rahatlasınlar. 
Sayın
Bakan, sesleri bir türlü duyulmayan, sorunları görmezden gelinen bir diğer
meslek grubu da uzman jandarmalar ve uzman erbaşlardır. Uzman jandarmalarımızın
sorunlarını da buradan defalarca dile getirdik. Bu kardeşlerimiz zor şartlarda
görev yapmaktadır. Ancak diğer askerî birimlerdeki subay ve astsubayların
eğitimleri hizmetten sayıldığı hâlde bunların eğitimleri hizmetten
sayılmamaktadır. Bunların sorunlarının çözümü bellidir. Aynı işi yaptıkları
diğer arkadaşları gibi mali ve sosyal hakları verilirse uzman jandarmaların
dertleri de çözüme kavuşmuş olacaktır. Sözleşmesi sona eren uzman erbaşlar ve
uzman jandarmaların istihdam sorununa da kalıcı bir çözüm getirilmesi
gerekmektedir çünkü bu insanlar zor şartlarda yıllarca görev yapmakta ama
oradaki sözleşmeleri sona erince “Biz bundan sonra ne yapacağız?” derdine
düşüp, çaresizce sağda solda iş aramak için dolaşmaktadırlar. Bu da hakkaniyete
uygun bir durum değildir. Bu konuya da acilen, kalıcı ve insanları tatmin edici
bir çözüm şarttır. 
Sayın
Başkan, değerli milletvekilleri; bildiğiniz gibi iç güvenlik paketiyle polis
okullarından mezun olan gençlerimize mezuniyet sonrası yeni bir sınav, yeni bir
mülakat şartı getirildi. “Mevcut konjonktür bunu gerektiriyor.” diyebilirsiniz
ancak bu konuda yaşanan ciddi mağduriyetler var, bunların bizlere ulaşan ciddi
talepleri var. 2015’te polis okulunu bitiren gençlerimizden 1.800 kadarı
mezuniyetten sonraki mülakatı geçemedikleri için polis olamamışlardır. Polis
olamamalarının gerekçesi her ne kadar bu ikinci mülakatı geçememiş olmaları
olsa da gerçek, FETÖ, PDY’yle irtibatları olduğu yönündeki
değerlendirmelerdendir. Bu yapının bu mülakatlara da el attığını sizlere
vereceğim bir örnekle izah etmeye çalışacağım. Bir kardeşimiz var. Kardeşimizin
ismi burada, dosyasında mevcut. Vermek istemiyorum kürsüden. Ancak birazdan,
konuşmam bitince dosyanın bir örneğini Sayın Bakana ileteceğim. Bu kardeşimiz,
kendisine yapılan haksızlığın peşini bırakmayıp araştırmış. Bütün tespitlerini
topladı, bize getirdi. Ben de bunu bir dosya hâlinde sizlere sunacağım. 
Şimdi,
bakın, Sayın Bakan, bu kardeşimiz 2004 yılında polislik sınavına girmiş,
kazanamamış, o gün paralel yapı bunu kazandırmamış; 2005’te, 2006’da
kazandırmamış. Askere gitmiş, gelmiş, 2012’de girmiş sınava, 2013’te girmiş,
gene kazanamamış. 2014’te sınavı kazanmış. Yıl 2015, tabii ki bu polis meslek
yüksekokulunu bitirdikten sonra girdiği sınavda gene elenmiş, gene polis
olamamış. Ancak sonrasında bunun eğitiminde görev alan, efendim, sınavında
görev alan birçok kişi 15 Temmuzdan sonra görevinden ihraç edilmiş. Yani
paralel durmamış, gene 15 Temmuz öncesinde de bu çocukların polis olmasına engel
olmuşlar. Bunların, bu 1.800 kişinin durumunun bu manada istihbarat kurumları
ve Emniyet Genel Müdürlüğü tarafından yeniden değerlendirilip yeni bir sınavla
bunların, paralel yapıya bulaşmamış olanların, mağduriyetlerinin giderilmesini
talep ediyoruz. 
Sayın
Başkan, değerli milletvekilleri; Göç İdaresi Genel Müdürlüğü deyince aklımıza
doğrudan, Suriye’den gelen mülteciler gelmektedir. Göç İdaresi Genel Müdürlüğü
bunları Türk vatandaşlığına hazırlamak yerine Suriye’deki karışıklık bitince
geriye döndürecek şekilde tutmalıdır. Türkiye’nin politikası da bunları uzun
vadede Türkiye’den gidecek şekilde Suriye’deki karışıklığı bitirme yönünde
olmalıdır. 
Sayın
Bakan, değerli milletvekilleri; Kamu Düzeni ve Güvenliği Müsteşarlığı adında
bir kurumumuz var. Malumunuz, bir de sayısı bini geçen şehidimize mal olan,
ülkemizin bir bölümünün âdeta savaş alanına dönmesiyle neticelenen bir süreç
var. Bu süreç de, zaten defalarca uyarmamıza rağmen uygulamakta o zaman ısrar
edildi, çözüm süreci denen ihanet süreci. Bugün Hükûmetin en tepesindeki
yetkililer de dâhil olmak üzere, bu sürecin bittiğini kabul etmektedir. Ancak
anlaşılan o ki Kamu Düzeni ve Güvenliği Müsteşarlığı artık, çözüm süreci diye
bir sürecin kalmadığının farkında bile değildir. Resmî internet sitesinde hâlâ
çözüm sürecinden bahsedilmekte, bu melanet süreç “kardeşlik projesi” adı
altında pazarlanmaktadır. İnternet sitesinde Müsteşarlığın tarihçesinden ve
görevlerinden bahsedilirken kullanılan ifadelere bakılınca bazı soruları
sormadan da geçmek mümkün değil. 
1)
Kamu Düzeni ve Güvenliği Müsteşarlığının da içinde bulunduğu Çözüm Süreci
Kurulu ile Kurumlararası İzleme ve Koordinasyon Komisyonu hâlâ var mıdır? Eğer
varsa, Sayın Başbakanın da defalarca ifade ettiği gibi, olmayan bir sürecin
kurulu, komisyonu neden hâlâ vardır? 
2)
İnternet sitesinde yer alan bilgilere göre varlığı devam eden bu kurul ve
komisyonun üyeleri kimlerdir, ne iş yaparlar? 
3)
Binlerce askerimiz, polisimiz şehit olurken Terörle Mücadele Koordinasyon
Kurulunun üyeleri neredeydi? 
4)
Yüzlerce vatandaşımız ülkenin dört bir tarafında patlatılan bombalarla can
verirken akil dediğiniz akılsızlar nerelerdeydi? 
5)
Kamu Düzeni ve Güvenliği Müsteşarlığının -internet sitesinde- artık bir daha
ortaya çıkmamak üzere gündemden kalkan bu sözde çözüm sürecinden umudunu
kesmemesi terörle mücadelede ciddi zafiyetler doğurabilecek bir durumdur.
Bugüne kadar terörle mücadele konusunda hiçbir varlık gösteremeyen, hiçbir
etkin rol alamayan Kamu Düzeni ve Güvenliği Müsteşarlığının kapatılmasının
uygun olacağını ifade etmek isterim. 
Sayın
Başkan, değerli milletvekilleri; sözlerimin sonuna doğru yaklaşırken birkaç
hususa daha dikkatlerinizi çekmek istiyorum. Bunlardan birincisi; bildiğiniz
gibi, ülkemiz, başta FETÖ, PKK, PYD, YPG, IŞİD ve DHKP-C gibi terör örgütleri olmak
üzere, birçok terör örgütüyle eş zamanlı mücadele etmektedir. 
Bildiğiniz
gibi, ülke genelinde bir olağanüstü hâl uygulaması da vardır. Biz de Milliyetçi
Hareket Partisi olarak bu olağanüstü hâl uygulamasına destek verdik. Bizim
buradan beklentimiz terörle mücadelenin topyekûn yapılması ve bu olağanüstü hâl
süresi içerisinde sadece, devletin bütün imkânlarının belli noktalara
harcanarak zaman kaybedilmemesidir. Türkiye’nin her yerinde olağanüstü hâl
varken doğu ve güneydoğuda PKK’yla mücadele ettiğimiz gibi büyük şehirlerdeki
PKK, DHKP-C vesaire gibi yapılanmaları da bu süreç içerisinde bertaraf etmemiz
lazım ve olağanüstü hâlin kalkmasıyla birlikte artık Türkiye’nin bir daha
terörü konuşmayacak hâle gelmesi lazım. Bugün ülkemizdeki insanlarımızın sıkıntıları
vardır, Türkiye’nin gerçek gündemi vardır. Gerçek gündemdeki en önemli şey
elbette ki iş sıkıntısıdır, aş sıkıntısıdır. Bundan sonra artık terörün değil,
bunların konuşulacağı ortamın sağlanması lazım.
Sayın
Bakan, siz göreve yeni başladınız ancak son günlerde Hükûmetin mülki idarenin
yapısını değiştirecek bazı düzenlemelerin hazırlığı içinde olduğundan
bahsedilmektedir. Kaymakamların da istisnai memuriyet sınıfına alınarak bazı
yandaşların, ehliyeti ve liyakatine bakılmaksızın, mülki idare amiri olarak,
kaymakam olarak atanmasının önünün açılacağına dair duyumlarımız var, bunu
aklınızdan bile geçirmeyin Sayın Bakanım. Bu, devletin temelleriyle oynamak
anlamına gelir. Türk idare sistemini temelden sarsacak böyle bir konunun hiç
konuşulmamasını tavsiye ediyorum. Mülki idare yıllarca Türk milletinin birliği,
dirliği ve merkezî Hükûmetin taşradaki temsilini başarıyla gerçekleştirmiştir.
Bugün birtakım bölücüler emellerine ulaşamamışsa herkes kendisine pay
çıkarabilir ama buradaki en büyük pay mülki idarenindir. Bu bakımdan, bir mülki
idare amiri olarak bu konuların hiç konuşulmamasını tavsiye ediyorum ama yeri
gelmişken mülki idare amirlerinin özlük haklarının da görev ve fonksiyonlarına
uygun bir hâle getirilmesi gerektiğini de hatırlatmak istiyorum. Mülki idarenin
maaşları taşrada beraber görev yaptıkları hâkimlerin maaşlarıyla yarı yarıya
bir hâle gelmiştir. Artık bu garabetin de ortadan kaldırılmasının zamanı
gelmiş, geçmektedir.
Son
söz olarak söylemek istediğim şudur: Terörle mücadele zor bir iştir, öyle ahkâm
kesmekle olmaz. Bu konudaki zorlukları çok yakından bilen birisiyim. Devletin
işleyişi gereği elbette bazı işler de yavaş olabilir. Burada aceleye, telaşa,
paniğe gerek yok. Yapılan her işi kuralları içinde yapmak lazım. Bugün
tecrübelerimiz gösteriyor ki geçmişte kim hukuku katletmişse, kim hukuku yok
saymışsa bugün o katlettiği hukuka çok muhtaç hâle gelmiştir. Bu bakımdan,
yaptığımız her işin hukuk içinde olması lazım. Bugün de hukuku uygulayanların
bu tecrübeler ışığında sabırla, sükûnetle, devlet aklıyla, kararlı ve devamlı
bir şekilde Türk devletinin, Türk milletinin birliğine, dirliğine kasteden her
yapıyla mücadele etmesi gerekmektedir. Bu arada, bir paralel yapıyla mücadele
etmek için canhıraş çalıştığımız bir dönemde yeni paralellere alan açılmaması
hususunda da gerekli tedbirler muhakkak alınmalı, yeterince duyarlılık
gösterilmelidir. 
Bu
duygu ve düşüncelerle yüce heyetinizi ve ekranları başında bizleri izleyen aziz
vatandaşlarımızı saygı ve hürmetle selamlıyor, 2017 bütçesinin hayırlara vesile
olmasını Cenab-ı Allah’tan niyaz ediyorum. (MHP sıralarından alkışlar)
BAŞKAN
– Teşekkür ederim Sayın Erdoğan.
Şimdi,
Milliyetçi Hareket Partisi Grubu adına üçüncü olarak Ankara Milletvekili Sayın
Erkan Haberal konuşacak. (MHP sıralarından alkışlar)
Buyurun
Sayın Haberal. 
MHP
GRUBU ADINA ERKAN HABERAL (Ankara) – Sayın Başkan, değerli milletvekilleri;
Milliyetçi Hareket Partisinin Millî Savunma Bakanlığı bütçesi üzerinde
görüşlerini açıklamak amacıyla huzurlarınızdayım.
Değerli
milletvekilleri, 20 Temmuzdan bu yana toplam şehit sayımız 946. 19 kişiyi Fırat
Kalkanı Operasyonu’nda şehit verdik. 15 Temmuz darbe girişimi sırasında asker,
polis, sivil, toplam 248 şehidimiz vardır. Hepsine, aziz şehitlerimizin her
birine ayrı ayrı, gani gani rahmet diliyorum. Biz onlardan razıyız, onlar da
bizden razı olsun diyorum.
Sayın
milletvekilleri, Mete Han tarafından milattan önce 209 yılında kurulan Türk
ordusu, Attila olmuş dünyayı titretmiş, Alparslan olmuş Anadolu’yu Türk yurdu
yapmış, Yıldırım olmuş Avrupa'da at koşturmuş, Fatih olmuş çağ değiştirmiş,
Mustafa Kemal olmuş yedi düvele karşı koymuştur. 
Bizi
yersiz yurtsuz, yarınsız bırakmayan, bin yıllık kardeşliğimizi ayrı düşürmeyen,
gökyüzümüzü bayraksız, Türklükle yoğrulan yurdumuzu çaresiz bırakmayan, milletten
aldığı güç ve yetkiyle şanlı Türk Bayrağı’nı sonsuza dek dalgalandıracağına
inandığımız kahraman Mehmetçik’imize, Özel Harekâtın kahraman yiğitlerine
buradan selam olsun derim. 
Sayın
milletvekilleri, Türkiye bugün iç ve dış güvenlik sorunlarının her geçen gün
ağırlaştığı, komşu ülkelerde yaşanan vahim gelişmelerin millî güvenliğimiz
üzerindeki olumsuz etkilerinin yeni boyutlar kazandığı ve etrafımızdaki husumet
çemberinin giderek daraldığı karanlık bir dönemden geçmektedir. İçinde
bulunduğumuz coğrafya etnik ve mezhep ayrılıkları temelinde husumetlerin
körüklendiği, iç savaşların yaşandığı, kanlı terör örgütlerinin at oynattığı,
ülkelerin toprak bütünlüklerinin parçalandığı, siyasi yapıların yıkıldığı,
ayrışma, bölünme ve çatışma dinamiklerinin harekete geçtiği ve her alanda
istikrarsızlığın hüküm sürdüğü sorunlu bir coğrafyadır. 
İç
savaş şartlarının yaşandığı iki sınır komşumuz Irak ve Suriye’deki gelişmeler
Türkiye'yi çok ciddi millî güvenlik tehditleri ve tehlikesiyle karşı karşıya
bırakmıştır. Bugün karşımızdaki tablo her yönüyle endişe vericidir. Bugün,
Türkiye bir terör sarmalı içine alınmıştır. Tarihin en kanlı üç terör örgütü
PKK/PYD-IŞİD ve FETÖ’nün çok yönlü saldırısı altındadır. PKK’nın terör
saldırıları tırmanmıştır. IŞİD, Türkiye'nin içinde de terör eylemi yapma
potansiyelini kazanmıştır. FETÖ, devlet ve toplum hayatımızı habis bir kanser
uru gibi sarmıştır. Bu üç melanet odağına karşı içeride ve dışarıda amansız bir
mücadele yürütülmektedir. Türkiye'nin varlığını ve geleceğini hedef alan tehdit
ve tehlikeler karşısında herkesin Türkiye'nin bir beka sorunuyla karşı karşıya
olduğunun bilinciyle hareket etmesi millî bir zorunluluk olarak görülmektedir.
Değerli
milletvekilleri, Irak ve Suriye’de yaşanan gelişmelerin Türkiye’nin millî
güvenliği için oluşturduğu tehlike, tehdit ve riskler şu 3 ana başlık altında
ele alınmalıdır: Birincisi, Irak ve Suriye kökenlidir. İkincisi, bu iki komşu
ülke topraklarında Türkiye’ye düşman yeni siyasi oluşumlardır. Üçüncüsü de Irak
ve Suriye’deki Türkmen kardeşlerimizin varlığı ve geleceğini tehdit eden
gelişmelerdir. 
Önce
Irak’ı ele almak gerekirse, PKK terör örgütü Kuzey Irak’ı Türkiye’ye karşı bir
saldırı üssü olarak kullanmayı sürdürmektedir. PKK, Barzani’nin sayesinde Kuzey
Irak’ta serbestçe at oynatmaktadır. Bununla da yetinmeyen terör örgütü,
Irak’taki varlığını Barzani’nin bölgesinin dışına yaymaya başlamıştır. Önce
Musul’un batısında, Irak-Suriye sınırındaki Sincar bölgesine yerleşmiştir;
Kerkük, Musul ve civarındaki Türkmen yerleşim birimlerine de sızma çabası içine
girmektedir. Burada karakollar açmakta, paçavralarını dalgalandırmaktadır.
Sincar bölgesi maalesef ikinci Kandil olma yolundadır. Iraklı Türkmenler,
Kerkük, Musul, Telafer ve Tuzhurmatu’da PKK tehdidine açık hâle gelmişlerdir. 
Irak’ta
PKK terör tabanının tedricen genişletilmesinde Barzani’nin yanı sıra, Irak
Merkezî Hükûmeti ve Şii milisler de terör örgütüne yardımcı olmaktadırlar.
Barzani’nin Kuzey Irak’ta bağımsız bir Kürt devleti kurma aşamasına gelmesi
Türkiye için olduğu kadar bölgede güvenlik ve istikrar için de ciddi bir
tehdittir. Barzani’nin nihai amacı, Irak, Suriye, İran ve Türkiye’yi içine
alacak dört parçalı büyük kürdistandır. İlk adım Irak’ta atılacak, sonra sıra
Suriye’nin kuzeyinde, PKK’nın maşası PYD’nin otonom bölgesine gelecektir,
bundan sonra da istikrarsızlaştırılmış Türkiye’nin güneydoğusuna göz
dikilecektir. Amaçları budur, planları budur, yol haritaları budur. Bu gerçeği
artık herkes görmeli, Barzani’nin gerçek emellerini çok iyi anlamalıdır.
Barzani, bağımsız devlet yolunda adım adım ilerlemekle kalmamış, 2003 yılından
beri kuzeydeki otonom bölgesinin sınırlarını sistemli çabalarla genişletmiştir.
Bugün geldiğimiz noktada, Irak Anayasası’na göre 40 bin kilometrekare olan
Barzani bölgesi, 71 bin kilometrekareye çıkmıştır. Tekrar ediyorum: Irak
Anayasası’na göre 40 bin kilometrekare olan Barzani bölgesi, 71 bin
kilometrekareye çıkmıştır. 
Önce
Kerkük’ü ele geçirmiş, bu tarihî Türkmen şehrinin nüfus yapısını değiştirmiş,
buraya dışarıdan Kürt nüfus iskân etmiştir. Açıkça söylemek gerekirse Kerkük’e
zoraki el koymuştur. Bununla da kalmamış, Musul’un bazı ilçelerini de Kürt
bölgesine katmıştır. Şimdiki amacı da Musul IŞİD’den temizlendikten sonra şehri
ikiye bölmek ve Musul’un Dicle Nehri’nin doğusunda kalan bölümünü Kürt bölgesinin
içine almaktır. 
Barzani’nin
değişmeyen stratejik hedefi, Kerkük’ün başkent olacağı Irak bağımsız Kürt
devletini kurmaktır. Bunun için siyasi konjonktürün tüm unsurlarıyla oluşmasını
beklemektedir. Geçtiğimiz hafta Barzani’nin sözcülerinin bağımsız devlet
kurulması konusunda Irak Merkezî Hükûmetiyle resmî görüşmelerin başladığını
açıklaması herkes için, özellikle Türkiye Cumhuriyeti için uyarıcı olmalıdır. 
Bu
gerçekler ortadayken Türkiye’nin Barzani’yi Irak’ta tek meşru muhatap olarak
görmesi, bu peşmerge reisini melun emellerine adım adım hayata geçirmekte
maalesef cesaretlendirmiştir. Hükûmetin Barzani’nin Türkiye’de resmî
temsilcilik açma talebini olumlu karşıladığı yolunda medyada yer alan haberler
bu bakımdan endişe verici olmuş, Türk milletini fazlasıyla üzmüştür. 
Iraklı
Türkmenler bugün çaresiz ve ümitsiz bir şekilde yaşam savaşı vermektedirler.
Savunmasız Türkmenler, Barzani’nin yanı sıra, PKK’nın, İran yanlısı Şii
milislerin ve IŞİD’in baskısı, zulüm ve tehdidi altındadırlar. Bağdat Hükûmeti,
Türkmenleri yok saymaktadır. Yurtlarından zorla sürülmüşler, ezilmişler ve
katliamlara uğramışlardır. Güvenli bir bölgeleri yoktur. Organize bir savunma
güçleri de bulunmamaktadır. Türkmen coğrafyası parçalanmış, Türkiye’yle bağları
kopmuştur. Türkmenler arasında Sünni-Şii bölünmesi derinleşmiş, içlerinde
çatışma riski artmıştır. 
Yalnız
bırakılan, kendi kaderlerine terk edilen Türkmenlerin millî varlığı, millî
kimliği ve güvenliği ölümcül bir tehdit altındadır. Tek güvenceleri Türkiye ve
büyük Türk milletidir ancak ne yazık ki Türkiye'nin de tutarlı, etkili ve
kapsamlı bir Türkmen politikası yoktur. Irak’ta bu vahim gelişmeler yaşanırken
Türkiye'nin bu komşu ülkedeki siyasi-askerî denklemden dışlanmak istediği de
görülmektedir. Türkiye'nin Bağdat Hükûmetiyle ilişkileri kopma noktasına
gelmiştir. İran, bölgedeki nüfuzunu ciddi bir biçimde artırmıştır. Musul
operasyonu ve Başika kampı krizleri, Türkiye’ye karşı oluşan cephenin
göstergeleri olmuştur. Türkiye, Musul operasyonundan dışlanmıştır. Başika krizi
şimdilik soğumaya bırakılmış ancak sorun kalıcı bir çözüme kavuşturulamamıştır.
Musul
ve mücavir bölgelerin IŞİD’den temizlenmesi sonrası mezhep çatışmaları çok
ciddi bir risk olarak karşımızdadır. Bundan en çok zarar görecek olan da Şii
milislerin tehdidi altında olan Musul, Telafer ve Tuzhurmatu’daki Türkmen
kardeşlerimiz olacaktır. Irak Hükûmetinin, İran yanlısı Haşdi Şabi milislerini,
Irak Silahlı Kuvvetleri’nin resmî bir parçası olarak kabul etme kararı, bu
konuda endişeleri artıran bir unsurdur. 
Türkiye'nin
bu konudaki endişe ve hassasiyetleri başlıca şu noktalarda toplanmaktadır:
Musul demografik yapısının değiştirilmemesi; Şii milislerin Sünnilere karşı
kıyıma girişmesinin önlenerek mezhep çatışmasının önünün kesilmesi; Musul’dan
başlayarak batıya doğru, Irak, Suriye sınırına kadar olan bölgede Irak
nüfusunda bir Şii kuşağı, koridoru oluşturulmaması; PKK’nın, en batıdaki
Sincar’dan Musul’a doğru nüfuz bölgesini genişletmesinin önlenmesi; IŞİD
sonrası Musul’un yönetiminin bölge halkına bırakılması; özellikle Telafer’deki
Türkmenler arasında bir çatışma ortamının ortaya çıkmasına mâni olunması; bu
bölgedeki Sünni Türkmenlerin Şii milisler tarafından katledilmesinin, göçe
zorlanmasının önlenmesi. Bugün sahadaki fiilî durum, siyasi-askerî denklem esas
alınırsa Türkiye'nin bu hedeflerden uzakta olduğu görülmektedir.
Değerli
milletvekilleri, Türkiye’nin Suriye politikasında iç savaşın başlaması sonrası
çok ciddi değerlendirme hataları yapılmıştır. Yığınla yapılan bu hatalar
Türkiye’ye terör olarak dönmüş, iç ve dış güvenlik sorunları olarak dönmüş,
mülteci akını olarak dönmüş, uluslararası camiada imaj ve itibar kaybı olarak
dönmüş, Türkiye’nin Batılı ülkeler ve Rusya’yla ilişkilerinde yeni gerginlik
unsurları olarak dönmüş, iç bölünme ve kutuplaşma olarak dönmüştür. Türkiye çok
ama çok ağır bedeller ödemiştir. 
Bugün
gelinen noktada Suriye’deki gelişmeler de her yönüyle endişe verici bir seyir
izlemektedir. Suriye’den kaynaklanan IŞİD ve PKK terör tehdidi Türkiye için çok
ciddi bir millî güvenlik sorunudur. PKK Kuzey Irak’tan sonra Suriye sınırımızın
güneyine de maalesef yerleşmiştir. PKK’nın Suriye kolu PYD/YPG’nin sınır
bölgesinde üç kantonuyla Türkiye’ye ikinci saldırı cephesi açılmıştır. Terör
örgütü bu kantonları birleştirip kesintisiz terör koridoru oluşturma hedefinden
maalesef vazgeçmemiştir. Bu üç kanton ileride Suriye bağımsız Kürt devletine
dönüştürülecektir, plan budur. 
PKK
ve PYD Suriye’de Amerika’nın IŞİD’e karşı stratejik ortağı ve kara gücü hâline
gelmiştir. Amerika PYD’yi terör örgütü olarak görmemektedir. Başta Amerika
olmak üzere Batılı ülkeler PYD’ye silah ve lojistik desteği vermeyi
sürdürmektedir. PKK ve PYD bu şekilde uluslararası meşruiyet kazanma yolunda
ciddi bir mesafe almıştır. Burada hemen araya bir anekdot, bir fıkra sokayım:
Temel uçağa binmiş, bakmış, İngiliz, Alman, Fransız, Amerikalı, Rus, “Ya,
kardeşim, bu ne, her fıkrada karşıma çıkıyorsunuz.” demiş. Şimdi, bu
İngilizler, Amerikalılar, Avrupa Birliğinin temsilcileri ve Ruslar da maalesef
fıkra olmasa da gerçek hayatta hep karşımızda, Türkiye’nin altına ne zaman
dinamit koyulmak istenirse bunları bir arada görebiliyoruz, Suriye’de ve
Irak’ta olan da bugün bu. 
Türkiye’nin
Özgür Suriye Ordusu unsurlarıyla başlattığı Fırat Kalkanı Askerî Harekâtı’yla
IŞİD sınır bölgemizden sökülüp atılmıştır ancak askerî operasyon nihai hedefine
henüz ulaşmamıştır. Operasyonun El Bab yönünde tıkandığı görülmektedir. Bunun
başlıca nedenlerinin, Amerika’nın bu harekâta karşı mesafeli durması, Rusya’nın
operasyona hava desteği konusunda isteksiz davranması ve Türkiye’den harekâtın
Beşar Esad’ın devrilmesini amaçladığı yolundaki beyanları olduğu
anlaşılmaktadır. Bu engelin aşılıp El Bab’ın IŞİD’den temizlenmesi sonrası
Cerablus, El Bab, Azez, Mare hattında terörden arındırılmış 5 bin
kilometrekarelik güvenli bölge oluşturulabilecek ve PYD’nin üç kantonu güneyden
birleştirmesi önlenmiş olacaktır. Türkiye’nin bundan sonra öncelikli amacı
PYD’nin Fırat’ın doğusuna çekilmesini sağlamak olacaktır. Bunun için de
Menbiç’in PYD’den temizlenmesi gerekecektir. Bu vesileyle tekrar Suriye
topraklarında teröre karşı savaşıp 19 tane şehit veren kahraman askerlerimizin
başarılarının duacısı olduğumu belirtmek isterim. Aziz şehitlerimize tekrar
tekrar Allah’tan rahmet dilerim. Yüce Rabb’im hepsinden razı olsun. 
Suriye
iç savaşından en fazla zarar görenlerin başında Suriyeli Türkmenler
gelmektedir. Türkmen kardeşlerimiz üçlü ateş kıskacı içine sıkışmıştır. Suriye
rejim güçleri, IŞİD ve PKK-PYD teröristlerinin saldırıları altında yaşam savaşı
vermektedirler. İran ve Hizbullah milislerinin desteklediği Esad güçleri,
karadan ve havadan Türkmenleri vurmaktadırlar. Türkmenler Rus hava unsurlarının
da hedefindedirler. Buradaki amaç, Türkiye sınırlarının güneyinden başlayarak
Halep, Şam, Lazkiye hattını Türkmenlerden temizlemektir. PKK’nın ilan ettiği üç
kantonda yaşayan Türkmenler de yurtlarından sürülmüşlerdir. Bölgenin demografik
yapısı zorla değiştirilmiş, Türkmenlere karşı etnik temizlik boyutlarına ulaşan
katliamlar yapılmıştır. IŞİD de işgal ettiği bölgelerdeki Türkmenlere kıyım
yapmıştır. Suriye Türkmenleri kaderlerine terk edilmiştir. Türkiye gerektiği
ölçüde, maalesef, yanlarında olamamıştır. Bugün Halep, Hama, Humus, Lazkiye ve
Bayır Bucak Türkmenleri hayatta kalmak için son direniş içindedir. Türkiye,
bütün imkânlarıyla Türkmenlerin yalnız olmadıklarını göstermelidir. İç savaş
sonrası Suriye’de yeni bir siyasi mimari oluşturulacaktır. Bu kapsamda, Türkiye
için hayati önem taşıyan konular, Kuzey Suriye’de otonom bir PKK bölgesi
oluşturulmaması ve Türkmenlerin hak ve hukuklarının anayasal teminat altına
alınmasıdır. Suriye’nin toprak bütünlüğünün korunması Türkiye için, bölgesel
barış ve istikrar için hayati önem taşımaktadır. Suriye’de üniter siyasi yapıya
dönüş imkânı kalmamış görünse de en azından ülkenin parçalanmaması için her
çaba sarf edilmelidir. Suriye’deki siyasi mimarinin ileride bağımsız
devletçiklere dönüşecek gevşek ve kaygan bir zeminde şekillenmemesi önemlidir.
Bu kapsamda, Suriyeli Türkmenlerin yeni siyasi mimaride dışlanarak diğer etnik
grupların insafına terk edilmemesi için Türkiye her imkânı kullanmak
zorundadır. Türkmenlerin ikinci sınıf azınlık sayılması da düşünülemeyecektir.
Yeni siyasi mimaride Türkmenlerin güvenliklerinin teminat altına alınmasını ve
anayasal haklardan tam ve eşit olarak yararlanmalarını sağlamak Türkiye’nin,
Türkiye Cumhuriyeti’nin öncelikli hedefi olmalıdır. 
Sayın
Başkan, değerli milletvekilleri; yakın coğrafyamızda yaşanan gelişmeler ve
içinde bulunulan durum için yaptığımız ufuk turu, Türkiye’nin bir ateş
çemberinden geçtiğini ortaya koymaktadır. Türkiye’nin bu gelişmeler karşısında
sessiz ve tepkisiz kalması, olayları akışına bırakması düşünülemeyecektir.
Millî güvenliğimiz için gerekli her önleyici, caydırıcı ve zorlayıcı tedbiri
almak ve bu konuda etkili bir stratejiyi uygulamaya koymak artık millî bir
zorunluluk hâline gelmiştir. Bu stratejinin üç temel ayağı olması
gerekmektedir. Irak ve Suriye topraklarının Türkiye için güvenlik tehdidi
oluşturmaktan çıkarılması birinci önceliğimiz olmalıdır. Türkiye, sınırlarımız
ötesinde yuvalanan terör unsurlarının tasfiyesi için uluslararası hukuktan
kaynaklanan bütün haklarını sonuna dek kullanmalıdır. Aynı şekilde, Irak ve
Suriye sınır bölgemizde Türkiye’ye düşman terörist oluşumların önlenmesi de
hayati önemdedir. Türkiye’nin toprak bütünlüğünü ve millî birliğini hedef alan
bu tür oluşumlara karşı her tedbiri alma kararlılığımız hiçbir kuşkuya yer
verilmeyecek şekilde ortaya konulmalıdır.
Bu
stratejinin üçüncü boyutu da Irak ve Suriye’deki Türkmenlerin millî
varlıklarının, millî kimliklerinin, siyasi hak ve hukuklarının korunması için
etkili bir Türkmen politikasının oluşturulmasıdır. Türkiye, Irak ve Suriye
Türkmenlerinin hakkını, hukukunu ve varlığını korumak için hukuki, siyasi,
ekonomik, kültürel, insani yardım ve askerî boyutları olan kapsamlı bir Türkmen
politikası belirlemelidir. Mevcut şartların imkân verdiği ölçüde bu programın
hayata geçirilmesinin adımlarının atılmaya başlanması gerekmektedir.
Türkiye’nin bu amaçlar için fiilî askerî güç kullanımını ve etkili yaptırımlar
uygulamasını da içeren kapsamlı bir caydırıcılık stratejisi uygulaması bir beka
sorunu hâline gelmiştir. Milliyetçi Hareket Partisi, Hükûmetin bu konuda
geliştireceği stratejinin ve alacağı tedbirlerin sonuna kadar yanında ve
arkasında olacaktır. 
Milli
Savunma Bakanlığı bütçemizin hayırlı olması dileğiyle yüce heyetinizi saygıyla
selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Haberal. 
Milliyetçi
Hareket Partisi Grubu adına son olarak Erzurum Milletvekili Sayın Kamil Aydın
konuşacaklar.
Buyurun
Sayın Aydın. (MHP sıralarından alkışlar)
MHP
GRUBU ADINA KAMİL AYDIN (Erzurum) – Sayın Başkan, saygıdeğer milletvekilleri;
Kültür ve Turizm Bakanlığı bütçesi üzerine Milliyetçi Hareket Partisi Grubu
adına konuşmak üzere huzurlarınızdayım. Hepinizi saygıyla selamlıyorum.
Sayın
milletvekilleri, daha önceleri 2 farklı bakanlık adı altında, yetkili
kurumlarıyla hizmet veren Kültür ve Turizm Bakanlıkları 1 Ocak 1982’de
yürürlüğe konulan bir kararla birleştirilmiştir. 24 Kasım 1989 tarih 354 ve 355
sayılı Kanun Hükmünde Kararnamelerle Kültür ve Turizm Bakanlıkları adıyla
yeniden ayrılmış fakat 29 Nisan 2003 tarih ve 25093 sayılı Resmî Gazete yayımıyla
belirtildiği üzere bu 2 bakanlık tekrar bir araya getirilmiştir. 
Bu
vesileyle, öncelikle 5 Aralık 2014’te kaybettiğimiz, Türk kültür hayatına büyük
katkıları bulunan ve ilk Kültür Bakanlığımızı yapan Talat Sait Halman Hocamı
rahmetle, minnetle anıyorum çünkü gerçekten, Türk kültürünü Batı’ya, Batı
kültürünü de Türkiye’ye taşıyan çok özgün, çok güzel eserleri vardır. Bunlardan
bir iki tanesini söylemek gerekirse; özellikle Yunus Emre ve Mevlâna
şiirlerini, rubailerini Batı’ya çok güzel taşımış -kendi özgün yapıtlarının
dışında- oradan da Shakespeare başta olmak üzere bir sürü Batılı klasikten
bizim Türk edebiyatımıza, kültürümüze katkılarda bulunmuştur. Ruhu şad olsun. 
Aslında,
farklı bakanlıklar adı altında daha iyi faaliyet gösterebileceği gerçeğinden
hareketle ama maalesef, bugünkü hâliyle kültür ve turizmin birleştirilmesiyle
yine de birbirleriyle ilintili birtakım alanlarda geçişlerinin kolay olduğunu
düşünmekteyiz. Bunu nasıl söyleyebiliriz? Çünkü, turizmin bugün artık
tanımlandığı şekliyle, özellikle türlerini vurguladığımızda, gerçekten kültür
turizminin de çok önemli bir yer aldığını, bir yer kapsadığını görmekteyiz. Bu
açıdan, iyi bir eklemleme yapılırsa gerçekten, farklı ve amacına uygun bir
Kültür ve Turizm Bakanlığı etkinliğinden söz edebiliriz. 
Sayın
milletvekilleri, insan yaratılışı gereği maddi ve manevi bir varlıktır yani
insan, hem zihniyle düşünüp tasarlayıp muhakeme gücünü ortaya koyar ve bununla
bilim ve teknolojiye katkıda bulunur hem de içsel özelliğiyle yani duygu ve
hisleriyle de çok ölümsüz eserler üretir, kalp ile beyin arasında mutlaka bir
bağlantı olur. Bu dengeyi iyi kurduğunuz zaman, gerçekten o zaman mükemmel bir
varlık ve ürettiği şeylerin de çok yerinde olduğunu görürüz. Bunu niye
söylüyorum? Sanatı, edebiyatı, kültürü sadece somut bilim ve teknolojiden ve bu
teknolojinin ürünü olan birtakım yapılardan uzaklaştırmamak gerekir. İnsanın
bütüncül yapısından hareketle üretimini de öyle görmek lazım. Dolayısıyla, bunu
böyle düşündüğümüzde bir de bakıyoruz ki işte, Mustafa Kemal’in o veciz sözü
anlam kazanıyor, yani “Sanatı olmayan milletlerin hayat damarlarından biri
kopmuş demektir.”, insanı eksik söylemiş oluruz. Bunu özellikle belirtmek
istiyorum.
Dolayısıyla,
gerçekten bizim de kadim bir coğrafyada, iki bin yıllık devlet geleneğimiz
içerisinde kuşaktan kuşağa aktardığımız kültürel bir dokumuz var. Yerelden alın
ulusala, ulusaldan evrensele kadar götürün, en kalıcı olan, milletleri ayakta
tutan birlik, beraberlik harcını sağlamlaştıran, hatta diğer uluslarla
ilişkisini kuran en önemli ayak kültür ayağıdır. Dolayısıyla, kültürel
zenginliklerimiz olan eserlerin değerlendirilip korunarak kuşaktan kuşağa
aktarılması nesiller arası kültürel dokunun korunmasına katkıda bulunacağı
gibi, aynı zamanda turizm sektörünün de en kalıcı cazibe merkezi olmasına neden
olur.
Sayın
milletvekilleri, bugün Türkiye'nin kültür ve turizm bağlamında genel bir
resmini ortaya koyduğumuzda maalesef, her iki anlamda da hak ettiği yerde
olmadığını çok açık bir şekilde görmekteyiz. Bugün, sayısız medeniyete ev
sahipliği yapmış ve son bin yıldır Türk-İslam medeniyetinin mührünü taşıyan
ülkemizin tarihî ve kültürel değerleri büyük bir ilgisizlik ve ihmalkârlığa
muhataptır. Ama, şunu unutmamak gerekir ki bir milletin varlığının somut
belgeleri sadece tapu, sicil defterleri, nüfus kayıtları değil, aynı zamanda
tarihî eserleridir, özellikle buradaki anıt mezarları ön plana çıkarmak
gerekir. İşte, kültürel tapu senetlerimiz olan tarihî dokumuz “kazan kazan”
sloganıyla oldukça pragmatist ve gayriinsani bir yaklaşıma heba edilmektedir.
Bunun en önemli kanıtları arasında imar rantına kurban edilen İstanbul’un o
tarihî, güzel silüetini gösterebiliriz. Ne oldu? Bugün itibarıyla baktığımızda,
Allah korusun, çok kazanma merkezli bir imar anlayışına kurban edilen İstanbul
maalesef, o tarihî mirasını tehlikeye atmaktadır. Bunu yetkili ağızlar da
defalarca söylüyorlar. Bunu sadece silüet olarak algılamamak lazım, Allah
korusun, aşırı gürültü ve görüntü kirliliğinden dolayı belki bu eserleri de
yıpratıp bir sonraki kuşaklara aktarmakta zorluk çekebileceğiz. 
Şimdi,
efendim, bunun çok tipik diğer bir örneğini de vekili olduğum ilimden vermek
istiyorum: Erzurum, gerçekten, tarihte bir kavşaktır; Doğu Roma yani Bizans’tan
elimize geçtiği süreçte İlhanlı, Selçuklu, Osmanlı ve sonunda da Cumhuriyet’e
tanıklık etmiş, tarihî belgeleri yüksek, tarihî anıtları yüksek bir kenttir ama
maalesef, Erzurum’umuzun bugüne kadar o üç boyutlu, hem Selçuklu hem Osmanlı
hem Cumhuriyet tarihine tanıklık eden yapısını maalesef korumakta zorlanıyoruz.
Niye? Basit bir örnek vereyim: Bakın, tarihçiler çok iyi bilir “tabya” kavramı
vardır; tabyalar, Erzurum’un özellikle 19’uncu yüzyılda çok kullanılan bir
savunma mekanizmasıdır savaşlarda, tabya mantığıdır, yığma toprakla bir siper
oluşturulur, Erzurum’da 21 tane vardır. Çünkü, Erzurum tarihi itibarıyla
gözyaşına, işgale uğramış bir kenttir; özellikle, atalarımızın “93 Harbi”
dediği, 1876-1877 Osmanlı-Rus Harbi sırasında büyük işgaller, büyük trajediler
yaşamıştır. Onun savunması için 21’in üzerinde tabya yapılmıştır ama maalesef,
biz, efendim, bir sportif etkinlik için, hiç unutmuyorum, 2009’da aldığımız 2011
Dünya Üniversitelerarası Kış Oyunları için atlama kulelerini getirdik, şehrin
merkezinde, şehrin tarihî kimliğini simgeleyen bir “Kiremitlik Tabyası”
dediğimiz tabyayı yok ederek oraya atlama kulesi inşasına başladı. 
Şimdi,
tabya doğası gereği, yığma toprak olduğu için o milyonlarca ton betonu
taşıyamadı ve inanın, milyon dolarlarla yapılan bu atlama kuleleri birkaç yıl
sonra yıkıldı. Yeniden ihale edildi, ısrarla “Orada yapacağız.” dediler. Şimdi,
o gün bu yetkiyi kullananların, gerçekten vicdanları rahat mı, merak ediyorum.
Tekrar ısrarla oraya yaptılar, şehrin de ana kavşağı. Yani, atlama şeyi biraz
anormal olsa şehrin ortasına düşecek, araç trafiğine karışacak bir yerde.
Israrla biz bunu söyledik: “Bakın, burası bir tabya, burasının tarihi, yüzyıllık,
iki yüzyıllık bir geçmişi var; buraya değil başka yerlere yapalım, burayı da
yeşertelim, ışıklandıralım, evlatlarımıza kuşaktan kuşağa aktaracağımız tarihî
bir miras olsun.” Ama, maalesef, bunu yapamadık. Bu içlerimizi acıtan çok
önemli bir hikâyedir. 
Öte
yandan, gerçekten Kültür ve Turizm Bakanlığı uhdesinde olan birtakım kurumlarla
ilgili birkaç eksiği de ifade etmek istiyorum. 
Bunlara
baktığımızda en dikkat çekicisi, efendim, gezici kütüphanelerimiz çoğalıyor.
Evet, teşekkür ediyoruz, gerçekten güzel bir etkinlik çünkü okuyan nesli
yakalamadığımız sürece bu ülkenin kalkınmasına katkıda bulunamayız. Okumalıyız,
Avrupa ortalamalarına… İşte, PISA sonuçlarından bahsetti bir arkadaşımız,
gerçekten, bu sonuçları, eğri oturup doğru konuşacağız, şapkayı çıkarıp çok
düşüneceğiz ve ciddi kararlar alacağız.
Bu
gezici kütüphaneler çok iyi bir proje ama Sayın Bakanım, bize gelen bilgiler bu
kütüphanelerle ilgili filo sayısı artmış ama şoför başta olmak üzere uzman
eksikliğinden dolayı bazı illerde birtakım aksaklıklar olduğu haberleri
geliyor. 
Diğer
bir sıkıntımız, yok olmaya yüz tutmuş eserlerin yanı sıra, kültürel
kalibrasyonu yüksek yapıtların israfa kaçmadan, sade bir biçimde yeniden
basımını istiyoruz. Gerçekten, bazen böyle, ifrat tefrit noktasında yönümüzü belirleyemiyoruz.

Şimdi,
geçmişte, bizim çocukluğumuz, gençliğimizde çok güzel klasik, hem Batı eserleri
hem de bizim kendi eserlerimiz “1000 Temel Eser”, “101 Temel Eser”, “Klasikler”
diye çok güzel yayımlanır, biz de harçlıklarımızla gider o kitapları alırdık.
Sadeydi ama büyük kitaplardı. Yani geçen bahsettiğim gibi, Ali Emîrî’nin
elindeki o dağınık kitap gibi ama anlamı, manası, değeri çok büyük. Süslü müslü
değil, ifrat tefrite kaçmayalım, israf etmeyelim. Ne yapıyoruz biz? Kültür
Bakanlığı bünyesinde bir tane -bir divan ya da bir klasik- kitap basıyoruz,
öyle bir basım ki altın yaldızlı, ağır, taşıması bile zor yani insan içini açıp
bakmaya bile fırsat bulamıyor, kapağından çıkaramıyoruz ki öyle şaşaalı bir
şekilde basılmış. Ne olur, burada sade olalım, amacına uygun yapalım. Amaç
burada sadece ne? Ne kadar çok kitleye, ne kadar çok insana, ne kadar çok
değerli kitabı, kültürel değerlerimizi aktarabiliriz? Bence hedef bu olmalı.
Bunun yapılmasında yarar var, yapılıyorsa da çoğaltılmasında yarar var diye düşünüyorum.

Efendim,
diğer önemli bir sıkıntı, yine Bakanlık bünyesinde bazı klasiklerin çevirileri
yapılıyor, hatta bazı kurumların tanıtıcı broşürlerinde de aynı hataları
görüyoruz. Çeviriler çok bozuk, çok hatalı. Biz bir taraftan kendimizi ifade
etmeye, tanıtmaya, çalışırken, kültürümüzü, değerlerimizi bir yerlere taşımaya
çalışırken bunu yanlış ifade ediyoruz. İnanın, somut bir örnek istiyorsanız,
Yunus Emre Vakfımız var; hiç unutmuyorum, bir yurt dışı seyahatim sırasında
Türkçe-İngilizce bir kataloğunu açtım, içler acısıydı. Türkçesi ile İngilizcesi
birbirinden o kadar uzaktı ki buna da üzüldüm. Dolayısıyla, bunun da işin
ehline verilerek uzmanlar tarafından yapılmasında yarar var kanısındayım. 
Efendim,
diğer önemli bir sorun, Türkiye Yazma Eserler Kurumu Başkanlığı teşkilat kanunu
altı yıl önce çıkarılmış ama 3 bölge müdürlüğü tahsis edilmiş: İstanbul, Konya
ve Ankara. Şimdi, web sayfasına giriyorum Bakanlığın, Konya’daki yerin Konya
adresi var, İstanbul’daki şube müdürlüğünün, bölge müdürlüğünün adresi
–İstanbul- var, hatta 2 adresli, ama Ankara Bölge Müdürlüğünün adresi yok.
Sonradan bir baktık ki Ankara’daki bölge müdürlüğü henüz faaliyete geçmemiş,
adresi de yok, geçici olarak İstanbul’a yönlendirilmiş. Bunun bir an önce
halledilmesi lazım. Gerçekten, bu büyük bir eksiklik. 
Bunlarla
beraber, müzelerdeki yazma eserler de evet, bu, sanıyorum programa alınmış ama
hızlandırılsın, bir an önce Başkanlık çatısı altında toplansın bu yazma
eserler. Yoksa, bu konuda birçok insanın çok acil, günün dahi çok önemli olduğu
bir çalışmasını engelleyecek durumda.
Efendim,
diğer önemli bir sıkıntı, ilginç bir şey: Bu Meclis bombalandı, bir sürü
sıkıntılar yaşadık ama hâlâ, Allah’a şükür faaliyetteyiz. Yani, bir yanımız toz
duman, bir yanımız yine faaliyette bir şekilde. Şu koridoru geçerken gerçekten,
bazen zannediyorum ki buzullardan geçiyorum, bazen de Ekvator’dan geçtiğimi
zannediyorum yani böyle şartlarda biz çalışıyoruz ama Yazma Eserler portalına
bakıyorum internet üzerinden, kapalı ve şöyle bir not var: “Size daha iyi
hizmet vermek için bir süreliğine hizmet dışıyız.” Bu sabah tekrar kontrol
ettim ki mahcup olmayayım sizlere. Ya, böyle bir şey olabilir mi Allah aşkına?
Yani, biraz önce rakamlar söylendi. Bir belediyenin dahi web sayfasına 500
binli, milyonlu rakamlar tahsis edilirken bu kadar ciddi bir Bakanlığın
portalının bir an önce, bir gecede dahi halledilip bilim insanlarının hizmetine
sunulması gerekir diye düşünüyorum.
Efendim,
öte yandan, tabii, bunları söylüyoruz, bunları bekliyoruz ama bir de Kültür ve
Turizm Bakanlığının bütçesine bakıyorum ki heyhat; biz uçmuşuz, büyük bir
devletiz, paramız çok, eğitime en büyük katkıyı ayırmışız ama Kültür ve Turizm
Bakanlığının bütçesi genel bütçenin yüzde 1’i değil, yüzde 0,55’i yani yarım
bir bütçesi var ve 2 büyük bakanlığın birleşmesiyle çok büyük hizmet ağı
-vizyonuna, misyonuna bakıyorum- çok önemli bir hizmet misyonu olan bir
Bakanlığın bütçesi devede kulak. Bu bütçenin de inanın, cari bütçesi yüzde 75,
yatırımlar sadece yüzde 25 civarında. Allah yardımcınız olsun. Yani, yüzde
25’lik yatırım bütçesiyle ne yapacaksınız, neleri yapacağız? Yani, Bozüyük
kazılarıyla ortaya çıkan 5 bin yıllık bir varlığımızın ispatı, tespiti
noktasında hangi kültürel etkinliğe ne çare olacağız ben de merak ediyorum.
Sayın
milletvekilleri, yerelden başlayan ve millî bir kültüre, oradan da uluslararası
bir boyuta taşınan zengin kültürümüze sahip çıkmamız lazım fakat tabii, bunu
turizm ayağıyla da çok iyi yapmak zorundayız. Evet, turizm ayağı da çok önemli.
Nasıl yapacağız? Bu değerlere sahip çıkarak yapacağız. İnanın, plajlarımız,
otellerimiz, lüks taşımacılığımız falan bunlar zamanla belki turizmin nedeni
olmaktan çıkacak ama bir şey kalıcı olacak, kültürel mirasımız, kültürel
değerlerimiz her zaman insanlar için cazibe merkezi olup sürekli turizmi
geçerli kılacak varlıklarımızdır. 
Bunları
söylerken tabii turizme de bir iki şeyle değinmek istiyorum. Gerçekten, geçen
yıl turizm adına karanlık bir yıldı, bunu hepiniz biliyorsunuz çünkü turizmi
etkileyen sadece yatırım ayakları, teşvikler, otellerin kalitesi, mekânların
güzelliği, ulaşım değil, aynı zamanda turizmin, aynen 2016’da bizim yaşadığımız
gibi, en çok etkilendiği, ilintilendiği olaylardan bir tanesi de ülkenin iç
huzuru. Turist öncelikle gittiği ülkede bir güvenlik sorunu olmamasına dikkat
eder. Maalesef, biz, biliyorsunuz, birkaç ay içerisinde patlayan sadece 3
bombayla Ankara’da 200’ün üzerinde insanımızı kaybettik. Şimdi, böyle bir
süreçte turist beklemenin çok da fazla ehemmiyeti yok. Yani, iç güvenliğin çok
iyi olması lazım, şu terör belasının bir an önce halledilmesi lazım. Önce kendi
güvenliğimiz, sonra bizim ev sahipliği yapacağımız yabancı konuklarımızın
güvenliği. 
Artı,
ikinci bir önemli etken; biz elbette ki dünyadaki ülkelerden biriyiz. Bakın,
çok fazla böyle haddimizi aşarak efelenmelere, böyle hakaretlere götürecek dış
politika girişimlerinde bulunmamalıyız çünkü bu ne oluyor biliyor musunuz?
Bireysel olarak dostluk kuruyorsunuz ama bu, ülke politikaları arasındaki
karşılıklı çatışmaya dönüşünce bireyleri de dolaylı olarak etkiliyor. Bunun en
somut delili ne? Güney illerimiz çok iyi bilir, turizm illerimiz ağırlıklı
olarak Alman ve Rus turistlere ev sahipliği yapmaktadır ama 2016’daki rakamlara
baktığımızda yüzde 80’lerin üzerinde bir kaybımız var. Yazıktır, günahtır,
millî servet yani bu çok önemli bir ayağımız. Üstelik, bu arada dövize de çok
ihtiyacımız var ya, bugünlerde çok güncel bir mesele. Zaten dövizin doğrudan
geldiği en önemli ayak da turizm ama biz ayağımıza sıkmayacağız bu konuda. Onun
için, iç ve dış siyasette dengeleri koruyarak adımlarımızı sağlıklı bir şekilde
atalım ki bu sektör de çok fazla etkilenmesin, elimizde kalan sağlam birkaç
sektörden bir tanesi. Efendim, çünkü bu sektör tek başına turistin gelip,
sadece yiyip, içip, dinlenip para bıraktığı bir sektör değil; çok boyutlu,
birbirleriyle ilintili birçok sektörü var. Turistik bölgemizde tarım da bundan
etkileniyor, hayvancılık da bundan etkileniyor, inanın esnaf da bundan
etkileniyor, sanayici de bundan etkileniyor. Dolayısıyla, böyle çok çarpanları
olan bir sektörü çok dikkatli bir şekilde korumalıyız. 
Efendim,
öte yandan bakın ne yapmalıyız? Çok şikâyet ettik burada. Sayın Başkanımıza
yapılan o saygısız muameleyi arkadaşlar gibi ben de buradan telin ediyorum.
Alman yetkililerinin davranışı kabul edilebilir bir davranış değil.
BAŞKAN
– Teşekkür ederim.
KAMİL
AYDIN (Devamla) – Ama, bu ilk değil. 
Bakın,
kendimizi iyi anlatmalıyız. Tanıtım bütçelerini iyi ayarlayıp sağlıklı
yapmalıyız. Bir oryantalistin çok güzel bir ifadesi var, diyor ki: “Kütüphanelerce,
ciltlerce, dolu kitabınız olacağına bir tane adam akıllı filminiz olsun, bir
belgeseliniz olsun ondan daha büyük etkiyi yaratırsınız.” Maalesef, biz bu
konuda çok eksiğiz. 
Bakın,
“Pearl Harbor” diye bir film çevrildi Amerika’da, bir askerî film, aslında
yenilgiyi ifade eden bir film ama yenilgiden bir kahramanlık öyküsü çıkardılar
ve 6’ncı filonun üzerinde de tanıtım kokteylini yaptılar, 300 bin dolar
maliyetli. Hangisini sayayım? Biz hiçbir zaman mitolojik figürlerimizi
bilmeyiz. “Bir Türk kadın kahraman karakteri var mı?” diye sorsak
çocuklarımıza, hiç kimse tanımıyor ama Zeyna’yı çok iyi tanıyor. 
(Mikrofon
otomatik cihaz tarafından kapatıldı) 
KAMİL
AYDIN (Devamla) - Ergenekon’u bilmiyor ama maalesef, Örümcek Adam’dan süper
adama, karınca adama, böcek adama, hepsini biliyor diyorum. 
Hepinizi
saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederiz Sayın Aydın. 
Şimdi,
Cumhuriyet Halk Partisi Grubu adına yapılacak olan konuşmaları dinleyeceğiz.
İlk
olarak Bartın Milletvekili Muhammet Rıza Yalçınkaya konuşacak.
Buyurun
Sayın Yalçınkaya. (CHP sıralarından alkışlar) 
Süreniz
sekiz dakika.
CHP
GRUBU ADINA MUHAMMET RIZA YALÇINKAYA (Bartın) – Sayın Başkan, değerli
milletvekilleri; İçişleri Bakanlığı bütçesi üzerine parti grubumuzun görüş ve
önerilerini paylaşmak üzere söz almış bulunuyorum. Yüce Meclisi saygıyla
selamlıyorum.
Konuşmama
başlamadan önce, vatanımızın bölünmez bütünlüğü için canını ortaya koyan tüm
aziz şehitlerimize Allah’tan rahmet, gazilerimize acil şifalar, ülkemizin
huzuru ve güvenliği için gece gündüz demeden kahramanca görev yapan tüm
güvenlik güçlerimize görevlerinde başarılar diliyorum.
Değerli
arkadaşlar, bugün İnsan Hakları Günü. İnsanların özgür, onurlu, adil ve eşit
bir şekilde yaşadığı bir Türkiye ve dünya özlemiyle İnsan Hakları Günü’nüzü
kutluyorum.
Değerli
milletvekilleri, bugün, ülke olarak cumhuriyet tarihimizin en zor, en belirsiz,
en yalnız, en güvensiz, en karanlık ve en zorlu döneminden geçiyoruz.
Demokraside, özgürlüklerde, yargıda, güvenlikte ve istihbaratta büyük
tahribatlar yaşanıyor, ekonomimiz alarm veriyor, yapısal sorunlarımız her geçen
gün daha da derinleşiyor. AKP’nin tek başına iktidar olduğu son on beş yılda,
içeride ve dışarıda uygulanan yanlış, tutarsız, basiretsiz ve dirayetsiz
politikalar yüzünden ülkemiz ve halkımız ağır bedeller ödüyor. AKP Hükûmeti,
2002 yılında sıfır noktasına gelmiş olan terörü yeniden ayağa kaldırmıştır.
Terör örgütlerine can verilmiş, yeniden palazlanmalarına göz yumulmuştur. Türkiye'nin
başındaki PKK belası yetmezmiş gibi, IŞİD, FETÖ ve daha adını bile bilmediğimiz
birçok terör örgütü ülkemizin başına bela edilmiştir. Dünyada terör
örgütlerinin en çok hedef aldığı ülke Türkiye olmuştur. İktidarın hem iç hem
dış politikada yaptığı sayısız yanlışlıklar Türkiye’yi Orta Doğu’nun tipik bir
korku ülkesi hâline getirmiştir. İçeride yurttaşlar, dışarıda komşular “Ne
olacak bu ülkenin hâli? diyerek endişelerini, kaygılarını dile getirmektedir.
İnsanlar korkuyorlar, korkmakta da haklılar çünkü ülkenin de halkın da
güvenliği artık Allah’a kalmıştır. Bunu sadece ben söylemiyorum, geçtiğimiz
günlerde Kültür Bakanı Sayın Nabi Avcı şöyle dedi: “Memleket sıkıntıda, dua
bekliyorum.” Birkaç gün önce Başbakan Yardımcısı Sayın Mehmet Şimşek’in de
benzer bir açıklaması oldu, “Türkiye Birinci Dünya Savaşı’ndan sonraki en zor
günlerini yaşıyor.” Ülkemizi Birinci Dünya Savaşı’ndan sonraki en zor günlerini
yaşamasının içine kim soktu, hangi politikalar buna neden oldu? Ne oldu da
ülkemiz duaya muhtaç bir ülke hâline geldi? 
Değerli
arkadaşlar, şapkanızı önünüze koyun ve düşünün: Biz bugüne kadar ne dedik, ne
yaptık ve sonuçları ne oldu, bu noktaya nasıl geldik, geldiğimiz yolun taşları
kimler tarafından nasıl döşendi? Bu gerçekçi muhasebeyi artık yapmanız gerekiyor.

Sayın
Bakan, ne yazık ki geçen on beş yılda terörle mücadelede günü kurtarma hesabı
içinde kaldınız, cesur ve kararlı bir hareket tarzını ortaya koyamadınız. Bu
tutumunuz terörle mücadelede çok büyük zafiyetlere yol açtı ve kaybeden ülkemiz
oldu. Vatandaşlarımıza hep yeni bir şeyler yapılıyormuş, her seferinde bu işin
üstesinden gelinecekmiş gibi bir umutla değişik isimler altında terör konsepti
sundunuz ama geldiğimiz noktada hiçbir şey değişmedi, işler daha kötüye gitti.
Terör bugün kontrol edilemez bir noktaya ulaştı. Sadece son bir yılda teröre
verdiğimiz şehit sayısı bine yaklaştı, şehirlerde patlayan bombalarla yüzlerce
sivil vatandaşımız hayatını kaybetti, yüzlercesi yaralandı. Yitirdiğimiz her
bir vatandaşımızın üzerinde yanlış politikalarınızın izi vardır, sorumluluğu
vardır, vebali vardır. Sadece ben bilirim diyerek siyasi ikbal ve hırs uğruna
attığınız her adımın sonunda ülke olarak yeni bir felaketle karşılaştık. Bugün
de ocaklar sönmeye devam ediyor. Gelen her şehit haberinde tarifi olmayan
acılar çekiyoruz. Şehit ana babalarının feryatları kulaklarımızdan gitmiyor.
Babasının tabutuna sarılıp arkasından ağlayan çocukların, eşlerin görüntüleri
hepimizin yüreğini dağlıyor. Bütün bu olayların temel sorumlusunun kim olduğunu
milletimiz çok iyi biliyor ama artık yeter. 
Değerli
arkadaşlar, 15 Temmuz tarihimize önemli bir özelliği kazandırdı, siyasi
uzlaşmanın kapısını araladı. Biz bu uzlaşma kültürünü ileriye taşıyabilirsek
çocuklarımıza çok daha güzel bir Türkiye’yi hep birlikte bırakabileceğiz. O
hâlde, bizlerin tarihsel bir sorumluluğu var. Artık, şehit cenazelerine
katılmanın, üzülmenin, taziye bildirmenin dışında bir şeyler yapmalıyız.
Türkiye'nin kalbinde Gazi Meclisimizde çözüm merkezi olarak inisiyatif
almalıyız. Cumhuriyet Halk Partisi olarak buna hazırız; terörün bitmesi için
her konuda destek vermeye hazırız, adım atmaya hazırız, taşın altına elimizi
koymaya hazırız. (CHP sıralarından alkışlar) Yeter ki siz samimi olun, içten
olun. Türkiye bu süreci akılla, ferasetle, tarihî birikimiyle, devlet
kültürüyle aşacak yetkinliğe sahiptir. 
Sayın
Bakan, sizden önceki İçişleri Bakanı Sayın Efkan Ala “81 ilin emniyet müdürünün
74’ü FETÖ’cü, 7 bin istihbaratçının 6.500’ü FETÖ’cü, İstihbarat Daire
Başkanlarının tamamı FETÖ’cü." dedi. Yine siz, Emniyet ve Jandarma dâhil,
Bakanlığınızdan 21.929 personelin ihraç edildiğini açıkladınız. Daha iki gün
önce, Van ziyaretinizde 400 mülki idare amirinin görevden alındığını yine siz
söylediniz. Sizin ve Sayın Ala’nın açıklamalarını üst üste koyduğumuzda iktidarınızın
ülkemizi ne hâle getirdiğinin fotoğrafı daha net olarak ortaya çıkmaktadır. 
Sayın
Bakan, unutmamak gerekir ki “devlet memurluğu” kavramı millî bir görevdir, bu
kavram devletimizin bekası ve geleceği için son derece önemlidir. 15 Temmuz bu
gerçeği bize bir kez daha göstermiştir. İktidarınızın yıllar boyu devlet
kurumlarının içine doldurduğu tarikatlar, cemaatler devletimizi ele geçirmeye
çalışmıştır. Yarattığınız güç kavgası ülkemizde bir darbe girişimini
yaşatmıştır. 
Sayın
Bakan, şimdi soruyorum: Türkiye, 15 Temmuza nasıl geldi? Bu yolun taşlarını
kimler, nasıl döşedi? Bu hataları kimler yaptı? Devlet kurumlarına bu kişilerin
atanmasına kimler aracılık yaptı, kimler referans oldu? Atama kararnamelerini
kimler imzalattı? Kürsüye çıkın ve bu soruların cevaplarını millete verin. (CHP
sıralarından alkışlar) Çıkın, ülkemizin geleceğini karartacak bu hataların, bu
yanlışlıkların bir daha asla yapılmayacağının güvencesini bu halka verin. Allah
aşkına, artık tüm bu olup bitenlerden ders çıkarın, hata yapmayın, yanlış
yapmayın ki evlatlarımız ölmesin, cumhuriyetimiz ve devletimizin kurumları
tahrip olmasın, devletimizin bekasına zarar gelmesin; insanlarımız geleceğe
güvenle ve umutla baksın.
Bu
duygu ve düşüncelerle hepinizi saygıyla selamlıyorum. (CHP sıralarından
alkışlar)
BAŞKAN
– Teşekkür ederiz. 
Cumhuriyet
Halk Partisi Grubu adına ikinci olarak Aydın Milletvekili Sayın Hüseyin Yıldız
konuşacak. 
Buyurun
Sayın Yıldız. (CHP sıralarından alkışlar)
Süreniz
altı dakikadır.
CHP
GRUBU ADINA HÜSEYİN YILDIZ (Aydın) – Sayın Başkanım, değerli milletvekilleri;
hepinizi saygıyla selamlıyorum.
Bilindiği
üzere İçişleri Bakanlığı, kamu yönetiminde valiler, kaymakamlar ve emniyet
müdürleriyle toplumsal güvenliğimizden sorumlu önemli bir bakanlıktır. İçişleri
Bakanlığının bütün vatandaşlara adil, eşit ve tarafsız müdahalede bulunması
önem arz etmektedir. 
Değerli
arkadaşlar, ancak, 15 Temmuz sonrasında ortaya çıkan olaylar, hem mülki idare
hizmetlerinde görevli vali ve kaymakamların hem de Emniyet Genel Müdürlüğünün
AKP tarafından FETÖ terör örgütüne teslim edildiğini açıkça göstermektedir.
Bunu, eski İçleri Bakanı, zamanın Bakanı Sayın Efkan Ala 81 il emniyet
müdürünün 74’ünün FETÖ’cü olduğunu kendisi itiraf etmiştir. Değerli
milletvekilleri, bu 74 il emniyet müdürünü Cumhuriyet Halk Partisi mi atadı,
HDP mi atadı, MHP mi atadı acaba? Yıllardan beri, 2002’den beri bu FETÖ terör
örgütünü bütün kurumlara yerleştiren kimdir? On dört yıldan beri bu ülkeyi
yöneten kimdir? Onun hesabını vermek zorundasınız değerli arkadaşlar. 
Tabii,
buraya gelmeden önce İçişleri Bakanlığı bütçesinin üzerinde görüşürken
100-150’ye yakın vatandaş bana mail attı, “Sayın İçişleri Bakanına, ‘81 il
valisi ve 81 il emniyet müdürünün kaç tanesi Alevi’dir? Kaç tanesi kadındır?’
diye soru sorun.” dediler; lütfen, bunun cevabını sizden istiyorum. 
Değerli
arkadaşlar, İçişleri Bakanlığı aynı zamanda da yerel yönetimlerden sorumlu
bakanlıktır. Yani, yerel yönetimlerin yasası İçişleri Bakanlığından çıkıyor.
Biliyorsunuz, 2013’te apar topar tüm Büyükşehir Belediyesi Yasası’nı
çıkardılar. Bu yasayı çıkarırken… Sadece ve sadece Ankara Büyükşehir
Belediyesinde Melih Gökçek’in seçimi kazanmasını garantilemek için apar topar
hazırlanmış bir tüm şehir yasası var değerli arkadaşlar. Şimdi, ben buradan
soruyorum Sayın İçişleri Bakanlığıma: 30 tane il tüm büyükşehir belediyesi
oldu. Örnek vereyim, Aydın’dan bir örnek vereyim size arkadaşlar: İl özel
idareleri kapandı, onların personeli komple büyükşehir belediyelerine
devredildi ama mülkleri, kaynakları, makine parkları, hiçbiri büyükşehir
belediyelerine devredilmedi. Sadece kime devredildi biliyor musunuz? Sadece
AKP’nin büyükşehir belediyesinin olduğu yerlerde verildi arkadaşlar. Ne MHP’ye
verildi ne CHP’ye verildi ne de HDP’nin belediye başkanlarına verildi. 
Değerli
arkadaşlar, ülkede demokrasinin gelişmesi için, bize benzeyen bütün ülkeler
yerel yönetimlere çok önem veriyorlar. Örnek diyelim: Bizim normalimizde 3.225
tane belediyemiz vardı, üzülerek söylüyorum, Büyükşehir Yasası’yla beraber
1.397’ye düşürdüler. Aynı zamanda, bütün beldeleri kapattılar. Baktığımız
zaman, Fransa’da aşağı yukarı 57.600 belediye var, Almanya’ya baktığımız zaman
8.506 tane belediye var, İspanya’ya baktığımız zaman 8.117 tane belediye var. 
Değerli
arkadaşlar, bu Büyükşehir Yasası’nı çıkardıktan sonra ilçe belediyelerinin
bütün yetkilerini aldılar. İlçe belediyesinin bir örneğini vereceğim size,
Aydın’ın 17 ilçesi var, Çine -AKP’li milletvekili buradaysa Mustafa Ağabey,
kendisi Çinelidir- ilçe Belediyesinin 2013’te merkez nüfusu 20.250, hizmet ettiği
yüz ölçümü metrekare olarak 12 kilometrekare, mahallesi 6 ve bütçesi 18 milyon
385 bin lira; 2014’te büyükşehre geçtikten sonra nüfusu 50.241 oldu arkadaşlar,
hizmet alanı 940 kilometrekare, mahallesi 72 oldu ama bütçesi 23 milyon oldu.
Şimdi ben size soruyorum, hatta AKP’li belediye başkanlığı yapan
milletvekillerine soruyorum, Sayın İçişleri Bakanına soruyorum: Sizin yük
taşıma gücünüz 50 kilodur, üzerinize 1 ton yük bindirdiğinizde taşıma şansınız
var mı? Yok. Şimdi size soruyorum arkadaşlar: 12 kilometrekareden 940
kilometrekareye yükselen bir belediye başkanı nasıl hizmet edecek? Gelirleri,
su gelirleri gitti, imar yapma yetkisi yok, geliri düşüyor ama hacmi büyüyor,
nüfusu 20 binden 50 bine çıkıyor ama bütçe –üzülerek söylüyorum- aynı bütçe.
Şimdi size soruyorum… Acilen ve acilen tüm Büyükşehir Yasası’nı tekrar gündeme
getirip yeniden düzenlememiz lazım; aksi takdirde, ilçe belediye başkanlarının
hepsi üç dört yıl sonra iflas bayrağını çekecek. 
Bu
vesileyle hepinize sevgi ve saygılarımı sunuyorum, teşekkür ediyorum. (CHP
sıralarından alkışlar)
BAŞKAN
– Teşekkür ederim Sayın Yıldız.
Cumhuriyet
Halk Partisi Grubu adına üçüncü olarak Tunceli Milletvekili Sayın Gürsel Erol
konuşacak.
Buyurun
Sayın Erol. (CHP sıralarından alkışlar)
Süreniz
on dakika. 
CHP
GRUBU ADINA GÜRSEL EROL (Tunceli) – Sayın Başkanım, sayın milletvekili
arkadaşlarım; hepinizi sevgi ve saygıyla selamlıyorum. 
Sayın
Başkanım, size de geçmiş olsun dileklerimi sunarım.
BAŞKAN
– Çok teşekkür ederim, sağ olun.
GÜRSEL
EROL (Devamla) – Ben bundan önceki konuşmalarda da, bu kürsüde yaptığım
konuşmalarda siyaseti karşıtlık ve gerilim üzerine yapan değil, daha çok
siyaseti sorgulayan ve çözüm odaklı siyaset yapan birisi olarak kendimi
tanımlamıştım ve ana muhalefet olarak kendimi iktidarın karşıtı değil; tam
tersine, iktidarın alternatifi bir milletvekili olarak görüyorum. Bu anlamda,
burada bugün yapacağım konuşma yalnızca süreci eleştirmek, tartışmak değil,
öneri içerikli bir konuşma olacaktır. 
Değerli
milletvekili arkadaşlarım, 15 Temmuz ülkemiz için de, Parlamentomuz için de bir
dönüm noktasıdır. Eğer 15 Temmuz darbe girişimi sonuçlanmış olsaydı bugün bu
Parlamentoda bulunan arkadaşlarımızın birçoğu şu anda ya cezaevindeydik ya da
yakalandığımız yerde infaz edilmiştik. Yani aslında 26’ncı Dönem Parlamentoda
bir kader arkadaşlığına şahit olduk, hepimiz bir kader arkadaşlığı dönemine
denk geldik çünkü darbeye karşı birlikte direndik, darbeye karşı meydanlara
birlikte çıktık, darbeye karşı Parlamentodaki 550 milletvekilinin grup
başkanları ve genel başkanlarının ortak deklarasyonuyla birlikte tepki verildi.
Eğer biz 15 Temmuz darbe girişiminin bittiğini düşünürsek, bundan sonra bu tür
darbe girişimlerinin olmayacağını düşünürsek yanılırız. Bakın, 15 Temmuzdan
birkaç gün öncesine kadar kimse bu ülkede darbenin olacağına ihtimal vermezdi
ve 15 Temmuzda hepimiz o günü yaşadık, yarın neyin olacağı da meçhuldür. Çünkü
ne yazık ki devletimizin içerisinde tarih boyunca her zaman derin yapılanmalar
olmuştur. Bunun adı 12 Eylül öncesi kontrgerilla, 12 Eylülde derin devlet,
2000’li yıllarda FETÖ terör örgütü; karşımıza çıkan tablo bu. Eğer bir derin
yapılanmayı bir başka derin yapılanmayla bertaraf etmeyi düşünürsek, onun
yerine birilerini koyarken taviz verirsek yarın aynı darbe tehditlerine açık
oluruz çünkü bir devletin içindeki derin yapılanma belli bir süre sonra
devletin gücünü kullanarak güçlendikten sonra o gücü ya kendisi için ya da
kendi bakış açısıyla ilgili devleti şekillendirmek için kullanmıştır. Devletin
yeniden yapılanması, devletin liyakatine göre ve laik cumhuriyete bağlı
sadakatle yeniden bürokratik yapılanmaya devletin ihtiyacı vardır. 
Değerli
milletvekilleri, bu Parlamento -ülkemizin Parlamento tarihinde- ortak hareket
ettiği zaman ulusal başarılar gerçekleştirmiştir. Buna örnek verecek olursam,
1973 yılında CHP ve MSP Hükûmeti. CHP ve MSP Hükûmeti 1974 yılındaki Kıbrıs
Barış Harekâtı’nı elli iki günde bitirmiş ve Kıbrıs Barış Harekâtı bizim
tarihimizde anlı şanlı bir tarih olmuştur. O günkü harekâtın başarıya
kavuşmasının nedeni CHP ve MSP Hükûmetinin bu soruna ulusal bir sorun olarak
bakıp ulusal değerler üzerinden birlikte hareket etmesidir.
Parlamentoda
bazı arkadaşlarımıza geçmişte haksızlıklar yapıldı. Nedir bunlar? Mesela,
türbanlı bir arkadaşımızın yemini engellenerek milletvekili yaptırılmadı ama
Cumhuriyet Halk Partisinin, AKP’nin, MHP’nin ve HDP’nin olduğu bir Parlamentoda
bu sorun çözüldü ve Türkiye’nin gündeminden türban sorunu kalktı. Buradan
nereye gelmek istiyorum.
Değerli
milletvekilleri, ben, seçim bölgemde, Atatürkçü ve cumhuriyetçi çizgimle
tanınan, HDP karşıtı ve PKK terör örgütü karşıtı kimliğimle tanınan bir
siyasetçiyim, benim siyaset doğrum bu ama bir milletvekili kendi ilinde yaşanan
sorunları bu kürsüde özgürce ifade edebilme düşüncesine ve hakkına sahip
olmalıdır. Parlamentodaki bir milletvekilinin yargılanması doğaldır çünkü
Anayasa’mız kamuda görev alan tüm görevlilerin suç işleyebileceği endişesi ve
kuşkusuyla hepsinin nasıl yargılanacağını ifade etmiştir; Cumhurbaşkanından,
bakanlarından, milletvekillerinden kamu görevlilerine kadar. Bir milletvekili
suç işleyebilir mi görev süresi içerisinde, işleyebilir; suçla itham edilebilir
mi, edilebilir ama bir milletvekilinin yargılanması ne kadar doğruysa tutuklu
yargılanması da doğru değildir. Yine, kayyum atamaları. Bir belediye başkanı
kamu düzenine aykırı davranış gösterebilir, bir belediye başkanı belediye
başkanlık yetkilerini kötüye de kullanabilir; devlet, kamu otoritesini ve kamu
düzenini korumak için belediye başkanını görevden de alabilir, yerine atama da
yapabilir ama bunu, kamu yönetimini, kamu otoritesini sağlarken kamu hukukunu
ve kamu özgürlüğünü de görmezden gelemez. 
Değerli
HDP’li milletvekilleri, size de seslenmek istiyorum. Çünkü, ben 7 Haziranda, 7
Haziran ile 1 Kasım seçimlerinde doğu ve güneydoğuda HDP’nin elinden
milletvekilliğini alan tek Cumhuriyet Halk Partili milletvekiliyim. Sizin her
ne kadar bölgede hendek operasyonlarını eleştirmeniz burada o kadar doğruysa
ama sizin aynı şekilde o hendekler kazılırken orada tepki vermeniz, bu kürsüden
de onları gündeme getirmeniz lazımdı. Yani, yalnızca hendek operasyonlarına
tepki vermeniz sizin haklılığınızı doğurmaz. O hendeklerin orada kazıldığı
süreçte de tepki verebilmeliydiniz, hem yerel tepki verebilmeliydiniz hem
Parlamentoda gündeme getirebilmeliydiniz. 
Kayyumlar…
Aslında değerli milletvekilleri, kayyum atama kültürü HDP’nin Türkiye’ye
getirdiği bir kültürdür. Çünkü, her belediyede seçilmiş belediye başkanının
üstüne, atanmış bir eş başkan belediye başkanı atandı. Ben Tunceli’den örnek
vereyim: Tunceli’de seçilmiş belediye başkanı kendi başkanlık makam odasında
oturamadı, belediyenin başkanlık makam odasında…
DİRAYET
TAŞDEMİR (Ağrı) – İftira atıyorsunuz.
GÜRSEL
EROL (Devamla) -…eş başkan oturdu, özel kalemin yan tarafında bir toplantı
odası vardı, o toplantı odası seçilmiş belediye başkanına makam odası olarak
hazırlandı ve eş başkanlarından bir evrak havale edilmediği sürece belediye
başkanı resmen o evrakları imzalayamazdı yani yetki eş başkandaydı. 
DİRAYET
TAŞDEMİR (Ağrı) – Senin eş başkanlıktan anladığın bu mu?
GÜRSEL
EROL (Devamla) - Benim Tunceli’de gördüğüm idari anlamda yönetim şekli bu. 
DİRAYET
TAŞDEMİR (Ağrı) – Nerede gördün?
GÜRSEL
EROL (Devamla) - Değerli arkadaşlar, eğer biz gücü kendimizle ilgili
konjonktürel görürsek, siyasetin gücüne inanırsak; yargının bağımsızlığına,
hukukun üstünlük ilkesine inanmazsak ve ülkemizde bunları egemen kılmazsak
yarın her türlü tehditlere açık olabiliriz. Bakın, büyük devletler büyük kamu
binalarıyla anılmazlar, büyük bütçeleriyle anılmazlar, silahlı kuvvetlerinin
büyüklüğüyle anılmazlar. Büyük devletler, yurttaşlarına tanıdıkları özgürlükle,
ülkelerinde uyguladıkları hukukla anılırlar. Bir örnek vereceğim, bugün güçlü
olabilirsiniz siyaseten ama yarın kimin ne olacağı meçhuldür çünkü bu ülkede,
bir gün önce hain olan bir gün sonra kahraman diye adlandırılabilir, bir gün
önce kahraman olan bir gün sonra hain diye adlandırılabilir.
Size
bir örnek vereceğim: 1980 askerî darbesini gerçekleştiren Kenan Evren’i
Cumhurbaşkanlığı döneminde gittiği her ilde on binler karşıladı, adı meydanlara
verildi, okullara verildi, caddelere verildi, Anayasa’sı yüzde 92,7 oy aldı ama
Kenan Evren öldüğünde eğer resmî törenle gömülmeseydi tabutunu taşıyacak 4 tane
sivil yoktu. Yani, bugün kahraman olanların yarın ne olacağı meçhuldür. Onun
için diyorum ki: Konjontürel olarak siyasi güce değil, devletin varlığına,
bağımsızlığına, üniter devlet yapımıza sadakate, laik cumhuriyete bağlılığa
yönelik bir devlet düzeni içerisinde hepimizin görev yapması lazım. 
Emniyet
Genel Müdürlüğümüze gelince -sürem doldu, otuz saniye rica ediyorum Hüseyin
Bey’den dolayı kalan-: Şu anda kabinenin en zor ve en riskli görevi Emniyet
Genel Müdürlüğü ve Bakan olarak da İçişleri Bakanlığı. Benim önerilerim var:
Bir, il emniyet müdürlerinin yaşının 60’tan 65’e çıkarılması, emniyet
mensuplarının ek göstergesinin 3600 olması, doğu, güneydoğuda görev yapan polis
memurlarına lojman ve sosyal konut yapılması, misafirhaneler yapılması. Özel
Harekâta dışarıdan alımlar değil, kamuda görev yapan sözleşmeli er ve erbaşlardan
sözleşmesi bitenler alınabilir, bitmeyenler yatay geçişle alınabilir.
(Mikrofon
otomatik cihaz tarafından kapatıldı) 
GÜRSEL
EROL (Devamla) – 2017 yılı bütçemizin ülkemize hayırlı olmasını diliyorum,
hepinize en içten dileklerimle sevgi ve saygılarımı sunuyorum. (CHP
sıralarından alkışlar) 
BAŞKAN
– Teşekkür ederim.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın hatip konuşmasında birçok defa partimizi itham
altında bırakacak sataşmalarda bulundu; ona ilişkin cevap hakkımızı istiyoruz
İç Tüzük 69’a göre.
BAŞKAN
– Sayın Demirel, Sayın Erol konuşmasında sizin parti olarak siyasetinize
katılmamakla birlikte haklı olduğunuz yanları da vurgulayarak eleştirilerini ve
önerilerini sundu. 
DİRAYET
TAŞDEMİR (Ağrı) – “Kayyumu HDP atadı.” dedi. 
ÇAĞLAR
DEMİREL (Diyarbakır) – Eleştirinin ötesine geçerek Başkan ifade etti. 
BAŞKAN
– Ne dedi mesela? 
ÇAĞLAR
DEMİREL (Diyarbakır) – HDP’nin hendek operasyonuna karşı bir tepki vermediğini
ve bu tepkilerle HDP’nin hendek operasyonunu…
BAŞKAN
– Tepki vermiş olduğunuzu söylemek istiyorsanız buyurun. 
İki
dakika…
ÇAĞLAR
DEMİREL (Diyarbakır) – Şimdi, bundan tutalım, belediyelerimize, belediye eş
başkanlarına yaklaşımdan tutalım, HDP’li milletvekillerinin durumuna kadar;
birçok şeyi ifade etti de ben siz dinlediniz diye…
BAŞKAN
– İki dakika… İki dakika… 
ÇAĞLAR
DEMİREL (Diyarbakır) – Tamam. 
Ayhan
Bey konuşacak. 
BAŞKAN
– İki dakika Sayın Bilgen… (HDP sıralarından alkışlar) 
VI.- SATAŞMALARA İLİŞKİN KONUŞMALAR
(Devam)
6.- Kars Milletvekili Ayhan Bilgen’in,
Tunceli Milletvekili Gürsel Erol’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın beşinci
tur görüşmelerinde CHP Grubu adına yaptığı konuşması sırasında Halkların
Demokratik Partisine sataşması nedeniyle konuşması
AYHAN
BİLGEN (Kars) – Sayın Başkan, değerli milletvekilleri; Dersim’de siyaset
yapanın, en azından, Dersim’de hendek olmadığı hâlde CHP’li meclis üyelerinin
de devre dışı bırakılarak vali –özür diliyorum- atanmış vali yardımcısı
tarafından yönetilmesini burada, kürsüde ifade etmesini beklerdik. 
Eş
başkanlık sistemi özellikle Dersim’de siyaset yapan birisi tarafından bence
gündem yapılmamalıydı çünkü eş başkanlık sistemi kadın-erkek eşitliğiyle ilgilidir
ve eş başkanlar da seçimle gelir yani atanmış falan değildir. Öyle kayyum
benzetmesini eş başkanlar için yapmak çok ciddi bir bilgi eksikliği olsa gerek.
(AK PARTİ sıralarından gürültüler) Başka bir şey söylemek istemiyorum çünkü eş
başkanlar meclis üyesidir, eş başkanlar da meclis üyesidir ama aralarındaki iş
bölümüyle birisi başkan, birisi başkan yardımcısı gibi resmî olarak
tanımadığınız için olur. Fakat daha vahim bir şey var bence, o da bu
Parlamentoda ne yazık ki 3 partiden de milletvekilleriyle, milletvekillerinin
yargılanmasıyla ilgili süreç başlatıldığı için galiba bazıları bu konudaki
kendi ayıplarını örtmenin telaşı içerisindeler. 2 parti bunu bütün grup olarak
yaptılar, resmen de üstlendiler, sahiplendiler. CHP, Genel Başkan düzeyinde, referandumun
ülkeyi kamplaşmaya götüreceği kaygısıyla “evet” oyu vereceğini resmî olarak
söyledi ve bir grup milletvekili de “evet” oyu verdi ki besbelli, 367’nin
üzerine bu çıktı. 
Şimdi,
galiba, bu, savunma psikolojisiyle burada dillendiriliyor ama eğer bu yönteme
bir kere girerseniz, Suriye’deki Suriye fezlekesiyle ilgili ortaya çıkan tablo nasıl
savunulamazsa bugün, aynı şekilde yarın bir gizli anlaşma gibi belki birkaç
saat sonra Meclise sunulacak olan Anayasa konusu da referandumdan 367’nin
üzerine çıksın diye aynı hassasiyeti gösterebilirsiniz, bunu da önümüzdeki
saatlerde hep birlikte göreceğiz,
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
GÜRSEL
EROL (Tunceli) – Sayın Başkan…
BAŞKAN
– Sayın Erol, sizi dinledim. Siz, eş başkanlık sistemini…
GÜRSEL
EROL (Tunceli) – Sataşmadan dolayı söz istiyorum Sayın Başkan.
BAŞKAN
– Vereceğim size söz.
…eleştirmediniz
sistem olarak, Tunceli’deki bir uygulamadan bahsettiniz. Dolayısıyla da size
sataşmadan dolayı iki dakika söz veriyorum. 
7.- Tunceli Milletvekili Gürsel Erol’un,
Kars Milletvekili Ayhan Bilgen’in sataşma nedeniyle yaptığı konuşması sırasında
şahsına sataşması nedeniyle konuşması
GÜRSEL
EROL (Tunceli) – Değerli milletvekilleri, ben Tunceli Milletvekiliyim ve
Tunceli Milletvekilinin benim yaptığım konuşmayı yapma cesareti göstermesi her
babayiğidin kârı değildir çünkü PKK tehdidine karşı açık bir kentte
milletvekilliği yapan birisinizdir ve siyasi çizginizi Atatürkçü ve
cumhuriyetçi olarak her yerde haykırmışsınızdır ve bu kimliğinizle
bilinirsiniz. 
Sayın
milletvekilleri, Cumhuriyet Halk Partisi hiçbir zaman HDP’yle, daha doğrusu
devletle veya AKP’yle açık veya üstü kapalı bir anlaşma yapmamıştır. Sizden
önce, bizden önce konuşma yapan Sırrı Süreyya Önder kimin, hangi şartlarda ve
koşullarda devletle anlaşma yaptığını ifade etmiştir. Ayrıca, 12 Eylül 2010
tarihinde referandum sonuçlarına bakarsanız Türkiye’de en yüksek oyun çıktığı
beş il: Hakkâri, Siirt, Mardin, Diyarbakır yüzde 94’tür. Dün ittifak yapmış
olabilirsiniz, yarın, gelecekte de ittifak yapmış olabilirsiniz, benim siyasi
çizgim ve düşüncem budur. Ben Dersim’de bir Dersimliyim ama bu Parlamentoda
Tunceli Milletvekiliyim (CHP ve MHP sıralarından alkışlar) ve siyasi düşüncemi
ben insanlara yaranmak için değil, Tunceli’deki insanların sorunlarını çözmek
için kullanırım. Bir milletvekilinin görevi kendi bölgesinde yaşanan sorunları
yalnızca seslendirmek değildir. Biz burada kendi ilimizden seçilmiş, Türkiye’yi
temsil eden milletvekilleriyiz. Benim önceliğim, benim ilimin sorunlarını
çözmek, ilimde yaşanan hukuksuzlukları gidermek, insanların çaresizliklerine
çare olmak; tabii ki ben bir siyasi partinin milletvekili olarak önümüzdeki
dönemde bu ülkeye iktidar olmak için mücadele eden bir partinin
milletvekiliyim. 
RUHİ
ERSOY (Osmaniye) – Diyap Ağa’yı da temsil ediyorsun Sayın Vekilim. 
GÜRSEL
EROL (Devamla) – Yani, bugün AKP iktidar olabilir, yarın Cumhuriyet Halk
Partisi de iktidar olabilir. Hepimizin görevi devlet düzenini ve kamu
otoritesini korumaktır. 
Hepinize
sevgiler, saygılar sunuyorum. (CHP sıralarından alkışlar) 
BAŞKAN
– Teşekkür ederim. 
RUHİ
ERSOY (Osmaniye) – Diyap Ağa’nın torununa da bu yakışır. 
BAŞKAN
- Sayın Demirel…
ÇAĞLAR
DEMİREL (Diyarbakır) – Sayın Başkan, hatip konuşmasında, Sayın Sırrı Süreyya Önder’in
konuşmasına atfen “Dün onlarla ittifak yaptınız…” dedi. Biz kimseyle ittifak
yapmadık. Sanırım, hatip Sırrı Süreyya Önder’in konuşmasını farklı noktalara
çekerek ifade ediyor. 
GÜRSEL
EROL (Tunceli) – Efendim, konuşma tutanaklarında Sırrı Süreyya Bey’in ifadeleri
var. 
SİBEL
YİĞİTALP (Diyarbakır) – Ya, ne dedi ki? “Hiç kan akmadı.” dedi.
ÇAĞLAR
DEMİREL (Diyarbakır) – Biz şu ana kadar, hiç kimseyle, bu Parlamentodaki hiçbir
partiyle şu anda ittifak yapmadık; ittifak yaptığımız partiler her zaman için
açıktır. Yani, bu, “Devletle ittifak yaptınız.” anlamına gelen, Sırrı Süreyya
Önder’in konuşmasını çarpıtarak ifade ediyor. O yüzden sataşmadan söz
istiyorum. 
BAŞKAN
– Kayıtlara geçirdiniz Sayın Demirel söylediklerinizi. 
ÇAĞLAR
DEMİREL (Diyarbakır) – Ama, Başkan, referandumla ilgili vermiş olduğu bilgi de
yanlış. 
AYHAN
BİLGEN (Kars) – Referandumla ilgili bilgi de yanlış.
ÇAĞLAR
DEMİREL (Diyarbakır) – Şimdi, 2010 referandumunda sanki biz “evet” ya da
“hayır” vermişiz gibi bir uygulamaya getirdi. Oysa, bizim, referandumdaki, 2010
referandumundaki yaklaşımımız boykottu. Onu da yanlış, çarpıtarak ifade etti.
Ben hepsini tek tek söylemek istemiyorum. 
BAŞKAN
– Söyleyin…
ÇAĞLAR
DEMİREL (Diyarbakır) – O yüzden, yani bunların…
BAŞKAN
– Şimdi, bakın ama konuşma talebinde bulunurken, gerekçelerinizi söylerken, aslında,
sataşmaya cevap vermiş oluyorsunuz Sayın Demirel ve kayıtlara geçiyor bu. 
AYHAN
BİLGEN (Kars) – Kürsüden yapıldı Başkan sataşma. 
ÇAĞLAR
DEMİREL (Diyarbakır) – Ama, Başkan hem sataştığı için, sataşma yapıldığı için,
sataşmaya cevap İç Tüzük 69’a göre kürsüden yapılır, sataşmaya cevap istiyorum.

BAŞKAN
– Bu söylediklerinizi kim söylemek istiyor kürsüde tekrar. 
ÇAĞLAR
DEMİREL (Diyarbakır) – Ayhan Bey söylesin. 
DİLEK
ÖCALAN (Şanlıurfa) – Başka bir şeyler de söyleyebilir Başkan. 
BAŞKAN
– Ayhan Bilgen’e bu söylediklerinizi tekrar etmesi için iki dakikalık süre
veriyorum. 
8.- Kars Milletvekili Ayhan Bilgen’in,
Tunceli Milletvekili Gürsel Erol’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
AYHAN
BİLGEN (Kars) – Sayın Başkan, biz, muhalefet partilerinin kendi arasında
polemik yapmasını ilkesel olarak doğru bulmuyoruz. Ama herkes kendi pozisyonunu
tabii kendisi belirler, biz kendi ilkesel tutumumuzu ve tarihî gerçekliği
sadece seçmenle paylaşmak zorundayız. 
2010
referandumunda, evet, biz boykot ettik çünkü “evet”in de “hayır”ın da bize göre
sorunlu boyutları vardı. Bugün, o referandumun ne kadar sorunlu olduğunu
aslında yeni paket ortaya koyuyor; HSYK üyelerinin pozisyonu değiştirilmek
isteniyor, Anayasa Mahkemesi üyesi sayısı 2010’da artırıldı, şimdi geri
düşürülmeye çalışılıyor ya da işte, Başkanlıkla ilgili bizim AKP’yle gizli
ittifak yaptığımızı, gizli anlaşma yaptığımızı iddia eden partiler o dönemde,
dört yıl önceki anayasa girişiminde, şimdi AKP’yle birlikte buraya bir anayasa
paketi getiriyorlar. Ama biz referandumda 2010’da boykot ettiğimiz için
Hakkâri’de yüzde 90’larda, çok az sayıdaki oyun içerisinden “evet” çıktı çünkü
boykot etmeyenlerdi “evet” oyu verenler. 
Ama
barışla ilgili şunu anlatmak isterim: Bu hafta Mevlâna Haftası. Mevlâna’nın
Şems’le ilgili güzel bir hikâyesi var. Diyorlar ki… Bırakın, sizin de herhâlde
tapulu malınız değil, Mevlâna’dan herkes faydalansın, bütün insanlık, bütün
dünya faydalansın. Diyorlar ki: “Şems geldi.” O da bu müjdeyi verene hırkasını
hediye ediyor. Ama diyorlar ki: “Bunu söyleyen kişi yalancının birisidir. Siz
nasıl buna itibar ettiniz de hırkayı hediye ettiniz?” Mevlâna diyor ki: “Biz
Şems’in yalanına hırkamızı hediye ederiz, eğer aslı olsaydı canımızı verirdik.”
Biz barış için görüştük. Kim olsa yine görüşürüz. Başka parti iktidarda olsaydı
yine görüşürdük. CHP ya da MHP bizim için hiç fark etmez. Bu ülkede kan akmasın
diye görüştük, bundan pişman değiliz. O tarihlerde cenaze gelmemesi o
görüşmelerin sayesindedir. Bugün de herkesin buna sahip çıkması gerekiyor. 
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Bilgen. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Cumhuriyet Halk Partisi Grubu adına dördüncü olarak İzmir Milletvekili Sayın
Murat Bakan konuşacak.
Buyurun
Sayın Bakan. (CHP sıralarından alkışlar)
Sizin
süreniz yedi dakika. 
CHP
GRUBU ADINA MURAT BAKAN (İzmir) – Sayın Başkan, değerli milletvekili
arkadaşlarım; Jandarma Genel Komutanlığı ve Sahil Güvenlik Komutanlığı bütçesi
üzerine grubum adına söz almış bulunuyorum. 
Olağanüstü
durumlar olağanüstü tedbirleri de gerektirir. İçinden geçtiğimiz günler de
takdir edersiniz ki olağanüstü günler. Ancak bu tedbirleri alırken demokrasi ve
güvenlik dengesini iyi korumak zorundasınız. Eğer bu dengeyi koruyamaz, aşırı
güvenlikçi bir tavır sergilerseniz, o darbeye karşı parlamenter demokrasiyi
korumak için tankların önüne yatan şehitlerimizin aziz hatırasına saygısızlık
etmiş olduğunuz gibi, demokrasiyi ortadan kaldırmış olursunuz. Bugün yaşanan
tam da budur. Kanun hükmünde kararnamelerle devlette yapısal değişiklikler
yapmaya başladınız. Bunlardan en önemlilerinden birisi de Jandarma Genel
Komutanlığı ve Sahil Güvenliktir. “Sivilleştireceğiz.” dediniz ve İçişleri
Bakanlığına bağladınız. Üzerinde düşünmeden, İçişleri ve Millî Savunma
Komisyonunda tartışmadan yapılan bu değişiklik Jandarma ve Sahil Güvenlikte
ciddi yapısal sorunlar ortaya çıkarmıştır. Aylar geçmesine rağmen sistem
kurulamamıştır. Jandarmanın özlük haklarının emsali Türk Silahlı Kuvvetleri
personeline göre yürütülmesi doğrudur ancak disiplin işlemleri bakımından
Emniyet Disiplin Tüzüğü’ne göre yürütülmesi işleri karmakarışık hâle getirmiştir.
Jandarma, yargılanırken sivil, çalışırken asker, disiplin söz konusu olduğunda
Emniyet personelidir. 
Değerli
arkadaşlar, jandarma, görev zorluğu bakımından genel kolluk kuvvetleri
içerisinde 1’inci sıradadır. Ne demek görev zorluğu bakımından 1’inci sırada
olmak, bunu açayım: Görev yaptığı yerlerin mahrumiyet alanları olması demektir.
Yalçın dağlarda, kuş uçmaz kervan geçmez bozkırlarda, en basit sosyal
olanaklardan yoksun yerlerde vatan aşkıyla görev yapması demektir. Ardı arkası
kesilmeyen tayinler demektir. Eşini ve çocuğunu evde bırakıp evine dönememe,
ailesini yeniden görememe ihtimalini bilerek nöbete, operasyona gitmek
demektir. Çocukların eğitim yaşamlarını dört beş farklı şehirde geçirmesi
demektir. Bir kente kök salamamak, o kentte kalıcı dostluklar elde edememek
demektir. Bazen çocuğunun doğumunu görememek, bazen çocuğunun mezuniyetini
izleyememek demektir. Her an kendisinin ya da silah arkadaşlarının şehit
olabileceğini bilmek ve o hâletiruhiyeyle yaşamak demektir.
Değerli
arkadaşlar, jandarma astsubayının, uzman jandarmanın, uzman erbaşın ciddi
sıkıntıları var; personel arasında vicdanı rahatsız eden ciddi farklılıklar
var, bunlardan bahsedeyim kısaca: Jandarma astsubayının 9’a 2, lisans
mezunlarının 8’inci dereceden göreve başlatılması gerekir. Adaletsizliğin
giderilmesi için 1’in 4’ündeki astsubayların 3600 olan ek göstergesi
değiştirilmelidir. Sadece üst subaylara ödenen 7 farklı tazminattan astsubaylar
yararlanamamaktadır; bu konu Millî Savunma Bakanlığı ve İçişleri Bakanlığının
istişaresiyle, her iki bakanlığın istişaresiyle çözülmelidir. 
İç
güvenlik personeli 21 bin civarında uzman jandarma bulunmaktadır; bunların
yüzde 80’i yüksekokul, fakülte mezunudur. Subayın, astsubayın okulu hizmetten
sayılırken uzman jandarmanın okulu hizmetten sayılmamaktadır. Kendileri
“Borçlanalım.” dedikleri hâlde bu borçlanmaları yapamamaktadırlar. Uzman
jandarmalar 3600 ek gösterge talep etmektedir. 
Yüzde
80’i astsubay kadrosunda çalıştırılan uzman jandarmaların, daha önce uzatmalı
çavuşlarda olduğu gibi, bir plan dâhilinde ve gerekli kursları alarak bir üst
statü olan astsubay statüsüne geçirilmesi onların sorunlarına kökten çözüm
olacaktır. 
Sözleşmeyle
çalışan uzman erbaşın iş güvencesi yoktur. Uzman erbaşlara kadro verilmeli ve
üniformalarıyla emekli olmaları sağlanmalıdır. Uzman erbaş hasta olduğu hâlde
doktora gitmek istemiyor. Niye? Çünkü “Sözleşmem feshedilecek.” diye düşünüyor.
Şehit olması mümkün ama hasta olması mümkün değil, böyle bir grup uzman
erbaşlar. Disiplin cezası alsa sözleşmesi fesholacak, amir tahakkümüne yol
açıyor. 
Jandarmada
ast personelin lojman almasındaki eşitsizlik giderilmelidir.
Geçenlerde
bir haber okuduk, internette yayıldı: Türk Silahlı Kuvvetlerinde ve İçişleri
Bakanlığında -Sayın Bakan, size söylüyorum- uydudan bakıldığında güvenlik
personelinin görülmeyeceği nanoteknoloji üniformalar giydirilecekmiş. Sayın
Bakan, astsubaya giydirmenize gerek yok, uzman jandarmaya, uzman erbaşa
giydirmenize gerek yok; zaten görmüyorsunuz onları yaşarken, şehit olunca
hatırlıyoruz. (CHP sıralarından alkışlar) Ondan sonra bu Mecliste konuşuyoruz:
“Şehit cenazesine kim gitti, kim gitmedi?” Yaşarken kıymetini bilin, yaşarken
görün.
Değerli
arkadaşlar, bu sorunlar kahramanlık üzerine hamasi nutuklarla çözülmüyor.
Kahramanlık, vatan toprağı olan Süleyman Şah Türbesi’ni Orta Doğu çöllerinde
sağa sola kaçırmak değildir; İsrail’e meydan okuyup, 20 milyonu alıp davadan
vazgeçmek hiç değildir. (CHP sıralarından alkışlar) Türkiye Cumhuriyeti’nin bir
devlet olarak tanınmasını sağlayan Lozan’a laf edip 18 adamıza Yunan bayrağı
çekilmesine göz yummak değildir; bir gün Suriye’ye “Esad’ın zulmüne son vermek
için girdik.” deyip ertesi gün “Terörle mücadele için girdik.” demek değildir.
Kimdir kahraman, arkadaşlar, biliyor musunuz? İkinci Dünya Savaşı’nda ülkemizi savaşın
dışında tutarak çocukları babasız, babaları anneleri evlatsız bırakmayan İsmet
İnönü’dür kahraman. (CHP sıralarından alkışlar) Yugoslavya’da Hitler faşizmine
direnen, savaş sonrası birçok etnik ve dinsel yapıyı bir arada, kardeşçe
yaşatan Tito’dur kahraman. “Vietkonglular bana hiç kötülük yapmadılar ki niye
onlarla savaşayım?” diyen ve bunun için cezaevinde yatan Muhammed Ali’dir
kahraman. (CHP sıralarından alkışlar) Okyanustaki bir adayı baskı ve zulümle
yöneten diktatörü devirerek emperyalizmin elinden kurtaran Küba’nın Che’si,
Fidel’idir kahraman. (CHP sıralarından alkışlar) En büyük gücün sevgi olduğuna
inanan ve şiddete karşı sevgiyi silah olarak kullanan Hindistan’ın Gandi’sidir
kahraman. Kıbrıs’a özgürlük ve barış götüren Karaoğlan’dır kahraman.
Demokrasisini korumak için tankın önüne yatan halkımız, darbeye karşı yekvücut
olan bu Gazi Meclisimizdir kahraman. Vatan sevgisiyle bizlerin çocukları
özgürce yaşayabilsin diye kendi çocuğunun yetim olmasını göze alan Jandarmadır kahraman.
Çaresizlik içinde azgın denizlere açılan göçmenleri kurtaran Sahil Güvenlik
personelidir kahraman. Dağılmış, işgal altındaki Osmanlı topraklarından Türkiye
Cumhuriyeti gibi çağdaş, laik bir devlet çıkaran, “Yurtta barış, dünyada
barış.” diyerek barış yapmasını da bilen, Bilge Önderimiz, ülkemizin kurucusu
Gazi Mustafa Kemal Atatürk’tür kahraman. (CHP sıralarından alkışlar)
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Bakan. 
Cumhuriyet
Halk Partisi grubu adına beşinci konuşmacı Sakarya Milletvekili Sayın Engin
Özkoç konuşacaklar. (CHP sıralarından alkışlar)
Sayın
Özkoç, süreniz yedi dakika. 
CHP
GRUBU ADINA ENGİN ÖZKOÇ (Sakarya) – Sayın Başkan, değerli milletvekilleri;
bugün doksan dört yıllık cumhuriyet tarihimizin değiştirilmesi için resmen
Meclise, Anayasa Komisyonuna önerge geliyor. Bugün AKP, CHP, MHP, HDP; bütün bu
siyasi partileri bir kenara bırakalım. Bugün bu rejim değişikliğiyle ilgili
kimin karar verdiğine bakalım: Cumhurbaşkanı Recep Tayyip Erdoğan. On dört yıl
önce iktidara geldiğinde PKK teröründen bir yıl içinde sadece 3 şehit
verilmişti; 2016, PKK teröründen 750 şehit verildi bir yıl içinde. Onun emriyle
çözüm sürecine gittik Türkiye'de. Onun emriyle kaymakamlar, valiler kazılan
hendekleri, tünelleri görmezden geldiler. Onun emriyle askerler kışlalara
kapatıldı, teröristlere dokunulmadı. Onun emriyle Habur Sınır Kapısı’nda, hâkim
ve savcıların gözü önünde PKK’lı teröristler davul zurna eşliğinde Türkiye’ye
sokuldular. Şimdi, o teröristler evlatlarımızı şehit ediyorlar. 
Aynı
Cumhurbaşkanı Recep Tayyip Erdoğan PKK’yla savaşan Genelkurmay Başkanımızı,
Fetullah’la mücadele eden askerlerimizi, yazarları, gazetecileri, öğrencileri,
yurtsever insanlarımızı cemaatin savcılarına teslim etti; Silivri’de müebbet
hapse mahkûm etti. Erdoğan, o günün meşhur savcısı Zekeriya Öz’ün arkasındaydı;
şimdi, peşine düştü. O süreçte mahkûm ettirdiği generallerin yerine cemaatin
generallerini getirdi. En kanlı darbe girişiminin zeminini kendisi yarattı. Bu
yüzden 250 kişiyi şehit verdik. Kentlerde bombalar patladı, bir buçuk yılda 17
canlı bomba nedeniyle 300 şehit verdik. 
Suriye
terörünü kim kendi elleriyle ülkemize çekti? Bodrum’da ağırlanan “kardeş Esad”,
daha sonra “terörist Esed” oldu. Bir yıl önce “Ey Putin!” diye kafa tuttuğu
Rusya liderinden daha sonra özür diledi. Suriye sınırından düşürülen Rus uçağı
için “Emri ben verdim.” diye efelendi, daha sonra yıl dönümünde 3 askerimiz
şehit düştüğünde ağzını bıçak dahi açmadı. El Nusra terörist örgütü, Putin rica
edince terörist örgütü olmadı ama tüm dünyanın gözü önünde o terör örgütüne, El
Nusra’ya hamilik ettiğini tüm dünya Türkiye’den, onun ağzından öğrendi. 
Davos’ta
“…”(x)
dedi, Mavi Marmara için “Hesap soracağım.” dedi; daha sonra yine hiçbir şey
olmamış gibi İsrail’in ayağına gitti. Mavi Marmara’da ölen insanlarımız
karşılığında 20 milyon liralık lütuf parasını kabul etti. Karşısında ağlayan,
feryat eden ailelerin karşısına geçip “Bana mı sordunuz da gittiniz?” dedi. Ne
Gazze’de ambargo kalktı ne kendisi Gazze’ye gidebildi. 
Orta
Doğu’da dostumuz kalmadı. Avrupa’da Avusturya düşman, Almanya düşman, Hollanda
düşman, Yunanistan düşman, bütün Avrupa Birliği düşman. Biz sözde NATO
üyesiydik, şimdi Şanghay’a yani Rusya’nın emrine girmeye çalışıyoruz. 
Dünyada
itibarımız kalmadı; PKK’nın itibarı var, PYD’nin itibarı var, peşmergenin
itibarı var, YPG’nin itibarı var, Esad’ın bile itibarı var ama Türkiye’nin
itibarı yok. Türkiye’nin elinde avucunda hiçbir şey kalmadı. 
İktidara
geldiği günden bu yana on dört yıl içinde PETKİM’i, TÜPRAŞ’ı, TEKEL’i, SEKA’yı,
Sümer Holding’i, ETİ Holding’i, şeker fabrikalarını, kamu bankalarını, termik
santralleri, akarsu santrallerini, madenleri ve limanlarımızın hepsini sattı.
Devletin borcu 240 milyar liradan 680 milyar liraya çıktı. Dolar 1,5 liradan 3,5
liraya çıktı. Sıra vatandaşın yastığının altındaki dolara geldi. Herkes “Yatak
odalarındaki, ayakkabı kutularındaki doların hesabı sorulacak.” derken milleti
yastığın altındaki dolara mahkûm etti. 
Bugün
yaşadığımız siyasi bunalımın, ekonomik bunalımın, toplumsal bunalımın,
istikrarsızlığın acılarının sorumlusu Cumhurbaşkanı Recep Tayyip Erdoğan’dır.
(CHP sıralarından alkışlar) Kendisi bin odalı sarayında otururken millete
sesleniyor: “Yalnızım, beni başkan yapın." diyor. Ülkede yüzlerce
şehidimiz varken, Suriye batağına saplanmışken, Avrupa’da ve dünyada itibarımız
bitmişken, işsizlik, yoksulluk almış başını gidiyorken o bin odalı sarayında
“Ben yalnızım, beni başkan yapın." diyor. Doksan dört yıllık cumhuriyet
tarihini değiştirmek istiyor. 
Şimdi,
soruyorum: Ülkemin güzel insanları, değerli milletvekilleri; Irak’ta Saddam
sarayına böyle tutunmuştu, Libya’da Kaddafi böyle tutunmuştu. Bir gün dünyanın
emperyalist ülkeleri, ABD gibi, tıpkı Orta Doğu’da yaptıkları gibi Türkiye’ye
demokrasi getirmek için, bu ülkeyi dörde beşe bölmek için o kaçak saraya
girerlerse ve Türkiye’ye girerlerse ve Suriyeli vatandaşlar gibi bizler de
Akdeniz’in karanlık sularında kendimize vatan aramaya başlarsak yazık değil mi
Türkiye’ye, yazık değil mi çocuklarımıza, yazık değil mi cumhuriyete?
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
Sayın
Engin Özkoç, Cumhurbaşkanlığı bütçesini salı günü görüşmüştük ama siz de bugün
Kamu Düzeni ve Güvenliği Müsteşarlığı konusunda konuşacaktınız, bir karışıklık
oldu galiba; ona bir dikkatinizi çekeyim dedim. 
RADİYE
SEZER KATIRCIOĞLU (Kocaeli) – Günleri şaşırmış Başkanım. 
FUAT
KÖKTAŞ (Samsun) – Dışişlerini de dün görüşmüştük ama. 
MUSA
ÇAM (İzmir) – Sayın Başkan, sizin bu konuda yorum yapmamanız lazım, hayır. 
ENGİN
ÖZKOÇ (Sakarya) – Karışıklık olmadı efendim. 
MUSA
ÇAM (İzmir) – Sizin bu konuda yorum yapmamanız lazım Sayın Başkan. 
BAŞKAN
– Ben ne yaptığımı biliyorum. 
RADİYE
SEZER KATIRCIOĞLU (Kocaeli) – Yerinde bir yorum Başkanım. 
MUSA
ÇAM (İzmir) – Olmaz.
LEVENT
GÖK (Ankara) – Sayın Başkan…
BAŞKAN
– Buyurun. 
LEVENT
GÖK (Ankara) – Sayın Başkan, ben sabah AKP Grubunun bir söz alması üzerine, bu
tabloyu öngörerek “Cumhurbaşkanı” sözü geçti ya da “Hükûmet” sözü geçti diye
AKP Grubunun sataşmadan söz isteyebileceğini belirtmiştim ama açıkçası sizi
düşünmemiştim. 
BAŞKAN
– E, açıkça hakaret var. 
LEVENT
GÖK (Ankara) – Hayır, efendim. 
BAŞKAN
– Sabah yaptığınızı, sabahki konuşmanızı bir espri olarak algılamıştım ben,
öyle de kabul ediyorum şu anda Sayın Gök. 
LEVENT
GÖK (Ankara) – Arkadaşımızın konuşmaları tamamen eleştiridir ve siyasetçilerin
de en sert eleştiriye hazırlıklı olması gerekir. 
BAŞKAN
– Öyle de görüyorum Sayın Gök.
Ben
burada çalışma düzenine uyulma anlamında Sayın Özkoç’a ne anlamda konuşacağını,
konuşması gerektiğini hatırlattım sadece, sadece onu yaptım. 
MUSA
ÇAM (İzmir) – O zaman metinleri siz gönderin, biz ona göre konuşalım Sayın
Başkan; metinleri yazın, gönderin o zaman. 
BAŞKAN
– Sadece onu yaptım, tekrar da onu yaparım. Ha, çok daha fazlasını istiyorsanız
da şunu da söyleyebilirim: Cumhurbaşkanımız yalnız değildir. (AK PARTİ
sıralarından alkışlar) 
Birleşime
on dakika ara veriyorum. 
Kapanma Saati: 17.44
DÖRDÜNCÜ OTURUM
Açılma Saati: 18.01
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye),
Ali Haydar HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Dördüncü Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz. 
Komisyon
yerinde.
Hükûmet
yerinde.
Şimdi,
Cumhuriyet Halk Partisi Grubu adına İstanbul Milletvekili Sayın Selina Doğan
konuşacaktır. 
Buyurunuz
Sayın Doğan. (CHP sıralarından alkışlar) 
Sizin
de süreniz yedi dakika. 
CHP
GRUBU ADINA SELİNA DOĞAN (İstanbul) - Sayın Başkan, sayın milletvekilleri;
grubum adına Göç İdaresi Genel Müdürlüğü bütçesi üzerine söz almış bulunuyorum.
Hepinizi saygıyla selamlıyorum. 
Malum,
Türkiye, son beş yılda Suriye ve Orta Doğu merkezli büyük bir göç dalgasıyla
karşı karşıya kaldı. Suriye’deki iç savaş henüz bitmediği için de bu dalganın
ne zaman sona ereceği bilinmiyor. Ancak, bilinen bir gerçek var ki emperyal düşlerle, fantezilerle
ve mezhepçi saiklerle yürütülen AKP dış politikası çökmüştür. Nitekim, bu
politika, uluslararası konjonktürel durumu dikkate almayan nostaljik bir
Osmanlı hayalinden başka bir şey de değildir. Sonuç itibarıyla, bugün, yaklaşık
3 milyon kişi Suriye’den Türkiye’ye sığınmak zorunda kalmıştır. Milyonlarca
insanın beraberinde getirdiği ekonomik, sosyolojik, kültürel, hukuki sorunlarla
baş edebilmek büyük bir organizasyon gerekmektedir. Bu anlamda yoğun çaba sarf eden tüm kurumlara teşekkür
ediyoruz. Ancak, ülkemizde göç olgusunun ulaştığı hacim, Göç İdaresi Genel
Müdürlüğü ve AFAD’ın hacmini çoktan aşmıştır. Bunlardan dolayı parti olarak
çeşitli vesilelerle burada dile getirdiğimiz bir “göç ve entegrasyon bakanlığı”
kurulması teklifini bir kez daha yineliyoruz. 
Sayın
milletvekilleri, bu sorunla baş edebilmek için öncelikle Türkiye'nin bir göç
politikasının olması gerektiği açık. Konjonktürel duruma göre değişmeyen,
insanı ve çoğulculuğu temel alan bir anlayışla bu politikanın hazırlanması
gerekiyor. Türkiye, bugüne kadar sığınmacıların barınma ve sağlık gibi temel
ihtiyaçlarını karşılamayı bir göç politikası zannetti. Ancak, hâlâ 3 milyon
sığınmacının yalnızca yüzde 10’u kamplarda yaşamakta, diğerleri için ise henüz
hiçbir iskân politikası hazırlanmamıştır. 
Göç
sorunu, afetlerle ilgilenen kurum olan AFAD ve İçişleri Bakanlığına bağlı Göç
İdaresi tarafından ele alınmakta, oysa göç sorunu tek başına bir afet ve
güvenlik meselesi değildir. Türkiye'nin daha bütüncül ve kalıcı bir göç
politikası oluşturmasının zamanı çoktan gelmiştir. AKP iktidarı bunu yapmak
yerine, savaştan, katliamdan kaçarak ülkemize sığınan insanları Avrupa'ya karşı
bir şantaj aracı olarak kullanmaktadır. Avrupa Birliği ülkelerinin Türkiye'nin
yaşadığı göç sorununa karşı sorumluluk almama ya da sorumluluğu eşit paylaşmama
politikasının da elbette savunulacak bir yanı yoktur. Ancak, her sorun
yaşandığında kendisine sığınan insanlar üzerinden Avrupa'yı tehdit eden bir
iktidarımız var. Ne diyor Sayın Cumhurbaşkanı? “Bana bak, eğer daha ileri
giderseniz bu sınır kapıları da açılır, bunu da bilesiniz.” Üstelik, bunu ilk
defa Suriyeliler için de söylemiyor maalesef. İnsanların çaresizliği üzerinden
başkalarını tehdit etmenin nasıl bir vicdan, nasıl bir siyasi anlayış olduğunu
takdirlerinize bırakıyoruz.
Hatırlayın,
daha 15 Temmuz darbesinden iki gün önce Suriyelilere vatandaşlık vermeyi
konuşuyorduk; bir anda mülteciler buharlaştılar, artık bu konu konuşulmuyor
bile.
Tabii,
Avrupa Birliğiyle imzalanan geri kabul anlaşmasını da kabul etmek mümkün değil.
Her iki tarafın da kendi değerlerinden uzaklaştığı ortada. Geri kabul
anlaşmasıyla ilgili taahhüt edilen 3 milyar euronun ne kadarı ödendi? Bu para
nereye, ne şekilde harcanacak? Bu konuda verdiğimiz önergelere de henüz bir
cevap verilmedi.
Değerli
milletvekilleri, önemli bir başka konuya daha değinmek istiyorum. Biliyorsunuz
Türkiye'de 19 geri gönderme merkezi bulunuyor. Bu merkezlerin kapasitesi 6.810
kişi. Bu yıl içinde 210 kapasiteli yeni gönderme merkezinin yanı sıra 2017
yılında 10.070 kapasiteli 12 merkez daha açılacak yani geri gönderme
merkezlerinin kapasitesi çok kısa süre içinde 2 katına çıkacak. Bu hangi
ihtiyaçtan kaynaklanıyor, neden bu merkezlerin kapasitesi artıyor, bilmek
istiyoruz. Ancak, bildiğimiz bir husus var ki o da bu merkezler âdeta birer
cezaevi gibi kullanılıyor. Yoğun insan hakkı ihlallerinin yaşandığına dair
iddialar giderek artıyor. 19 Kasımda Kumkapı Geri Gönderme Merkezinde isyan
çıktı, 123 kişi firar etti. Önceki hafta aynı merkezde yine isyan çıktı,
bekletilenler yatakları ateşe verdiler. Buralarda neler oluyor biz merak
ediyoruz. Peki, bir insan geri kabul merkezinde kaç gün kalır? Bir gün, iki
gün, üç gün… Size bir örnek vermek istiyorum: Andrew Brunson eşiyle birlikte
yirmi iki yıldır Türkiye'de yaşayan bir Amerikan vatandaşı, Hristiyan din adamı,
bugüne kadar da hiçbir sabıkası yok. Brunson 7 Ekimde gözaltına alınarak İzmir
Harmandalı Geri Gönderme Merkezine götürüldü ve tam altmış dört gün boyunca
burada tutuldu. Şimdi, şunu biz sorguluyoruz: Biliyorsunuz, olağanüstü hâlde
bile kişiler en fazla otuz gün gözaltında tutulabiliyor ancak bu kişi altmış
dört gün boyunca geri gönderme merkezinde tutuldu ve dosyasında kısıtlılık
kararı olduğu için ne Amerikan Büyükelçiliğine ne avukatına ne bizlere hiçbir
şekilde bilgi verilmedi. Öyle görünüyor ki bu kişinin millî güvenliği tehdit
ettiği gerekçesiyle tutulduğu sadece söylendi. Öyle görünüyor ki darbe
girişiminin faturası AKP dışındaki her kesime çıkarılıyor. Daha darbe
girişiminin üzerinden birkaç gün bile geçmeden yandaş medya Ortodoks
Hristiyanlarının en önemli ruhani önderi olan Fener Rum Patriği Bartholomeos
Hazretleri’ni yandaş bir gazetenin manşetine taşıdı. Fetullah Gülen’in aslında
Ermeni olduğu söylendi, ki olsa ne olur, onu da bilmek istiyoruz.
Yine,
Gülen’in dinler arası diyalog projesi kapsamında dönemin papasıyla
görüşmesinden dolayı üstü kapalı bir şekilde Hristiyanlar suçlandı. Keşke böyle
bir projeyi bu ülkenin meşru Hükûmeti olarak sizler yapsaydınız da bu işler
böyle terör örgütlerine kalmasaydı, biz de bununla gurur duysaydık.
En
son, Orman ve Su İşleri Bakanı Sayın Veysel Eroğlu “Gülen, ABD’de ölüp gidecek,
Yahudi mezarlığına gömülecek.” dedi. Biz açıkçası ilgilenmiyoruz Fetullah
Gülen’in nereye gömüleceğiyle ama belli bir dinin mezarlık gibi kutsal bir
mekânının böyle bir nefret söylemine konu edilmesini de kınıyoruz.
Değerli
milletvekilleri, bu ülkenin azınlıkları olarak bizler endişeliyiz, kaygılıyız.
Kazablanka filminin kült sahnesinin ünlü diyaloğudur: “Her zamanki şüphelileri
toplayın.” der. Biz, artık, bu ülkenin her zamanki şüphelileri olmak
istemiyoruz. Bir dediğini iki etmediğiniz, ne istedilerse verdiğiniz eski
iktidar ortağınızın suçlarını -Sayın Numan Kurtulmuş’un ifadesiyle- lütfen,
gâvurlara yüklemeyiniz. Sorumlu sizsiniz. (CHP sıralarından alkışlar) 
Sayın
milletvekilleri, 15 Temmuzun ardından Türkiye büyük bir karabasanın içine
girdi, darbeyle mücadele gerekçesiyle on binlerce muhalif işten atıldı.
İnsanlar hiçlik duygusu içinde mutsuz ve gergin; etrafınıza bakın, vize için
çalışan şirketlerde Türki Cumhuriyetleri, yabancı ülkelere gitmek için mülteci
olma yolunda.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Doğan.
SELİNA
DOĞAN (Devamla) – İnsanlar umutsuz. Ancak sesleniyoruz: Umutsuz olmayın; ancak
birbirimize umut vererek mücadeleye devam edeceğiz. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ederim.
Cumhuriyet
Halk Partisi Grubu adına yedinci olarak Konya Milletvekili Sayın Mustafa Hüsnü
Bozkurt konuşacaktır.
Sayın
Bozkurt, buyurun. (CHP sıralarından alkışlar) 
Süreniz
on dört dakika.
CHP
GRUBU ADINA MUSTAFA HÜSNÜ BOZKURT (Konya) – Sayın Başkanım, değerli
milletvekili arkadaşlarım; hepinizi saygıyla selamlıyorum.
Sayın
Başkanım, size geçmiş olsun dileklerimi tekrar iletiyorum. 
BAŞKAN
– Çok teşekkür ederim, sağ olun.
MUSTAFA
HÜSNÜ BOZKURT (Devamla) – Sözlerime başlamadan önce veya başlarken Sayın
Savunma Bakanımıza… Biliyorsunuz bugün hem 2017 bütçesini hem de 2015 Kesin
Hesap Tasarısı’nı görüşüyoruz. Sayıştay Başkanlığının Savunma Sanayi
Müsteşarlığı 2015 Yılı Denetleme Raporu’nda, Sayın Bakan, 19’uncu sayfada
“Savunma Sanayi Destekleme Fonu banka hesapları ile muhasebe kayıtlarının
karşılaştırılmasında Ziraat Bankasında “Proje Hesapları” adı altında tutulan
dolar ve avro hesaplarında bulunan 1 milyar 894 milyon 586 bin 680 Türk
Lirasının -yani yaklaşık 2 katrilyon liranın- muhasebe kayıtlarına alınmadığı
görülmüştür.” deniyor. Şimdi “hazine birliği ilkesi” uyarınca devletin tüm para
kaynakları gün içinde Merkez Bankasına ya da Bakanlar Kurulu kararıyla bir kamu
bankasına yatırılmak zorunda. Sizin burada Ziraat Bankasını kullandığınız
anlaşılıyor. Ama doğrusu muhasebe kayıtlarına girmeyen bu para, yaklaşık 400
milyon dolar falan gibi bir para ediyor. Şimdi, bir de 7 Aralık günü bir
açıklamanız var, diyorsunuz ki: “Savunma Sanayi Destekleme Fonu’ndaki 262
milyon dolar ve 31 milyon euroyu TL’ye çevirdik.” Herhâlde Sayın
Cumhurbaşkanının yastıkaltındaki paraları çıkarma çağrısına uydunuz da bu
yaklaşık 1 milyar 800 küsur milyon lira -yani 2 katrilyon- hangi yastığın altındaydı,
bunu buradan açıklarsanız çok memnun olacağım.
Sayın
Başkanım, değerli milletvekilleri; Millî Savunma Bakanlığı ve Savunma Sanayi
Müsteşarlığı bütçesi üzerinde konuşurken… Günlerdir, burada, her gün 16 AKP
milletvekili arkadaşımız -biz dinliyoruz, her ne kadar değerli iktidar grubu
çok fazla rağbet etmiyor, kendi aralarında sohbeti tercih ediyorlar ama- 16
sözcü arkadaşımız ve zaman zaman söz alan grup başkan vekilleri sürekli on dört
yıllık iktidarlarının ne kadar başarılı olduğunu ve 15’inci bütçelerinin de
aynı başarıyı sağlayacağını söylüyor. Benim bildiğim kadarıyla bütçeleri
Meclise Başbakanlar sunuyor yani Hükûmetin başı olarak. Ve siz, şimdi,
Başbakanlığı kaldırıyorsunuz. Bu kadar memnunsanız Allah aşkına neden
kaldırıyorsunuz Başbakanlığı? Yani ne amaçla kaldırıyorsunuz? 
BÜLENT
YENER BEKTAŞOĞLU (Giresun) – İşe yaramıyor. 
MUSTAFA
HÜSNÜ BOZKURT (Devamla) - Bütçeler konuşuluyor, on dört yılda yarattığınız bir
ülke var. Bu ülkede, geçen hafta burada konuşurken bu Meclis adına, Karaman’da
tecavüze uğrayan ve Aladağ’da yanan çocuklarımızdan özür diledim ben. 
Sevgili
arkadaşlar, on dört yılda dindar ve kindar nesil yetiştiriyoruz diyerek ve
toplumu alabildiğine dinselleştirerek ve kendiniz de sürekli bir dinsel jargon
kullanarak, kimsenin de Müslümanlığını beğenmeyerek yarattığınız bu iklimde,
kadınlarımız artık parklarda yürüyemez oldu farkında mısınız? Ve ben günlerdir
bekliyorum, 12 Eylülde şortla minibüse bindi diye tekmelenen Ayşegül Terzi’den
acaba bu Parlamentonun kadın Meclis Başkan Vekili ya da kadın iktidar
milletvekilleri bir özür dilemek lüzumunu hissederler mi? Hayır. Ya da şurada
birkaç gün önce, Manisa Turgutlu’da bir parkta yürürken saldırıya uğrayan Ebru
Tireli diye bir kardeşimiz “Ben hamileyim, vurma.” diyor, dayağı yiyor ve sonra
kendini nasıl savunuyor biliyor musunuz kadın vekillerim? “Ya, benim sırtımda
montum vardı, hiçbir yerim açık değildi.” diyor. Arkadaşlar, on dört yılda
yarattığınız bu Türkiye’den mutluysanız devam edin. 
Şimdi,
geldiğimiz noktada, televizyonlarda adınıza iktidar borazanlığı yapan birtakım
insanlar -gece yarılarına kadar- aslında FETÖ’yle de CHP’nin ilişkili olduğunu,
PKK’yla da CHP’nin ilişkili olduğunu, zaten Roma’yı da CHP’nin yaktığını falan
anlatıyorlar bize sabaha kadar. Çok enteresan, bu çaba o boyutlara ulaştı ki
artık, hakikaten iktidara geldiğiniz 2002 yılında örneğin hedefinizde -siz hep
mağdursunuz ya- askerî vesayet vardı, sonra yargı vesayeti vardı, sonra medya
vesayeti vardı, işte, Aydın Doğanlar falan, sonra Ergenekon vardı. Uğur Mumcu’yu
Ergenekon öldürdü, Ahmet Taner Kışlalı’yı Ergenekon öldürdü; Mustafa Balbay
darbeci, Dursun Çiçek ıslak imzacı falan… Sonra, Ergenekon… Ergenekon zaten
CHP’yle beraberdi yani onlar birlikte yapıyorlardı bu işleri. Sonra şimdi FETÖ
çıktı ama siz hep mağdursunuz ha, hiçbir sorumluluğunuz yok. On dört yıldır
ülkeyi yönetiyorsunuz, ne FETÖ’den sorumlusunuz ne askerî vesayetten ne
Ergenekon’dan, hiçbir şeyden asla sorumluluğunuz yok, hiçbir şey sizin yetkiniz
ve sorumluluğunuz içinde değil ve şimdi başkanlık istiyorsunuz. Kimin için? On
dört yılda 1.400 defa, 14 bin defa kandırılmış sayın reisiniz için. Hep
kandırılmış ve “Allah da bizi affetsin, millet de bizi affetsin, işe devam
edelim…” Edelim de arkadaşlar, bu fotoğrafları ne yapacağız? Bak, bu Bank
Asya’nın açılışı. (CHP sıralarından alkışlar) Bak, bu sizin arkadaşlarınızın
âdeta bir türbe ziyareti gibi Fetullah Gülen ziyareti. Bak, bunlar… Bak,
burada… 
BÜLENT
TURAN (Çanakkale) – Osman Bey, hafızam…
MUSTAFA
HÜSNÜ BOZKURT (Devamla) – Sayın Bülent Turan sakin ol. Bak, burada Kemal
Kılıçdaroğlu yok, iyi bak. Bak, şimdi, nerelerden geliyorsunuz, bak. Bak
kardeşim, bak, nerelerden geliyorsunuz…
BÜLENT
TURAN (Çanakkale) – Onlar geçti…
BAŞKAN
– Lütfen… Lütfen… Lütfen konuşmacıya saygılı olalım.
BÜLENT
TURAN (Çanakkale) – Bağımsızlık kavgası o. Bir daha göster, bir daha göster…
MUSTAFA
HÜSNÜ BOZKURT (Devamla) – Bak, nerelerden geliyorsunuz.
BÜLENT
TURAN (Çanakkale) – Ayıp bir şey Sayın Başkan.
BAŞKAN
– Ben görmüyorum ve o yüzden müdahale edemiyorum Sayın Turan.
MUSTAFA
HÜSNÜ BOZKURT (Devamla) – Bak, buralardan geliyorsunuz.
BÜLENT
TURAN (Çanakkale) – Ya, kim onlar, kim, kim? Kim onlar, söyler misin?
MUSTAFA
HÜSNÜ BOZKURT (Devamla) – Dolayısıyla bu ülkedeki 1924’ten beri laik
cumhuriyeti yıkmak için çabalayan, çaba harcayan ne kadar ama ne kadar…
BÜLENT
TURAN (Çanakkale) – Hikmetyar’ı gösteriyorsun. Ne demek istiyorsun? Çok ayıp
yahu! 
MUSTAFA
HÜSNÜ BOZKURT (Devamla) – …dinci, şeriatçı, gerici, yobaz, tarikat, cemaat adı
altında örgütlenmiş örgüt varsa hepsiyle bir aradasınız, hepsiyle kan
kardeşsiniz, hepsiyle tek yumurta ikizisiniz, hepsiyle birlikte yarattınız bu
tabloyu; hiç kıvırmaya gerek yok, hepsiyle açık açık bir aradasınız. (CHP
sıralarından alkışlar) 
BÜLENT
TURAN (Çanakkale) – Danışman nerede şimdi?
OSMAN
AŞKIN BAK (Rize) – Ama danışman yanlış bir konuşma hazırlamış, Savunma Sanayi
Müsteşarlığı ya!
MUSTAFA
HÜSNÜ BOZKURT (Devamla) – Bakın sevgili arkadaşlar, 16 Mart 1923 günü Mustafa
Kemal Atatürk diyor ki: “Bizi yanlış yola sevk eden habisler, bilesiniz ki büyük
ölçüde din perdesine bürünmüşler, saf ve nezih halkımızı hep şeriat sözleriyle
aldatagelmişlerdir.” 
BÜLENT
TURAN (Çanakkale) – Çok bayatladı bunlar.
MUSTAFA
HÜSNÜ BOZKURT (Devamla) – “Tarihimizi okuyunuz, dinleyiniz, görürsünüz ki
milleti mahveden, esir eden, harap eden fenalıklar hep din kisvesi altındaki
küfür ve melanetten gelmiştir.” Mustafa Kemal bunu 1923’te söylüyor yani doksan
üç yıl önce.
FUAT
KÖKTAŞ (Samsun) – Baykal’ı da onlar yediler, haberin olsun.
MUSTAFA
HÜSNÜ BOZKURT (Devamla) – Yine, Sayın Cumhurbaşkanınız bunları, tabii,
reddedecektir, siz de reddedeceksiniz.
FUAT
KÖKTAŞ (Samsun) – Bir mağdur da Baykal, onu da söyleyin.
BAŞKAN
– Sayın milletvekilleri, lütfen…
MUSTAFA
HÜSNÜ BOZKURT (Devamla) – Yine, Mecliste 1924 yılında Cumhurbaşkanının nasıl
seçileceği konuşulurken, Meclis neredeyse “Halk seçsin.” kararı alırken Gazi
kürsüye çıkıyor ve diyor ki: “Efendiler, Cumhurreisinin halk tarafından
seçilmesi mahzurludur, vekillerin seçmesi daha iyidir. Nedenine gelince, yarın
birisi çıkar, ‘Beni halk seçti.’ diyerek krallığını ya da diktatörlüğünü ilan
etmeye kalkar, bu da demokrasiyi katleder.” (CHP sıralarından alkışlar) 
HÜSEYİN
BÜRGE (İstanbul) – Siz halk tarafından seçilmediniz mi?
MUSTAFA
HÜSNÜ BOZKURT (Devamla) – Doksan iki yıl önceki Mustafa Kemal’e “iki ayyaş”
demeyi bırakıp biraz kulak verirseniz, sevgili kardeşlerim, daha iyi edersiniz.

HÜSEYİN
BÜRGE (İstanbul) – Halk düşmanlığından vazgeçin.
MUSTAFA
HÜSNÜ BOZKURT (Devamla) – Bu ülkede artık kadınlar sokakta yürüyemez oluyorsa,
ben şu kürsüden ülkemin bütün kadınlarına sesleniyorum…
GÖKCEN
ÖZDOĞAN ENÇ (Antalya) – Ne alakası var ya?
HÜSNÜYE
ERDOĞAN (Konya) – Haksızlık ediyorsunuz.
MUSTAFA
HÜSNÜ BOZKURT (Devamla) – Sevgili kadınlar, eğer bu Meclisin kadınları izin
verir de bu başkanlık anayasası bu Meclisten geçerse, siz, değerli kadınlar,
eğer sokaklarda özgürce yürümek istiyorsanız… (AK PARTİ sıralarından
gürültüler)
HÜSNÜYE
ERDOĞAN (Konya) – Yapmayın ya!
RADİYE
SEZER KATIRCIOĞLU (Kocaeli) – Reis paranoyasından kurtulun artık.
MUSTAFA
HÜSNÜ BOZKURT (Devamla) – … sakın ha bu, Türkiye’yi bölme ve tek adam diktası
oluşturma anayasa girişimine asla izin vermeyin kadınlar.
HÜSEYİN
BÜRGE (İstanbul) – Seçilmiş adamdan korkunuz ne sizin?
MUSTAFA
HÜSNÜ BOZKURT (Devamla) – Çünkü kadınlar, Londra’da bir parkta yürüyüş yapan
kadını, genç kızı korkuttu diye yargılanan bir İngiliz’e İngiliz yargıç yedi
yıl yedi gün hapis cezası veriyor.
RADİYE
SEZER KATIRCIOĞLU (Kocaeli) – Londra neyle yönetiliyor, İngiltere? İngiltere
neyle yönetiliyor Sayın Hatip?
MUSTAFA
HÜSNÜ BOZKURT (Devamla) – Hanımefendi, dinleyin.
RADİYE
SEZER KATIRCIOĞLU (Kocaeli) – Dinliyoruz. 
GÖKCEN
ÖZDOĞAN ENÇ (Antalya) – Dinliyoruz da bir şey anlamıyoruz. 
MUSTAFA
HÜSNÜ BOZKURT (Devamla) – Diyor ki basın mensupları: “Ya, kadına elini bile sürmedi,
niye yedi yıl yedi gün, çok fazla değil mi?” Diyor ki: “Yedi gün, o genç kızı
korkuttuğu için ama yedi yıl, İngiliz kızlarını sokakta özgürce gezmeye
korkuttuğu için.” (CHP sıralarından alkışlar) Onun için, sevgili kardeşlerim,
mutlaka ve mutlaka, tarihi artık -gerçekten, samimi söylüyorum- şu kafasında
fesle gezen tımarhane kaçkınlarından öğrenmeyi bırakın, açın biraz okuyun.
Okuyun, tarih derslerle dolu. (CHP sıralarından alkışlar) İnanın, tarih
derslerle dolu. Ayşegül Terzilerin, Ebru Hanımların bu ülkenin sokaklarında
özgürce gezebilmesi, bakın, gerçekten söylüyorum, özgürce gezebilmesi
bugünlerde mümkündü ama şimdi Ebru Hanım bu ve diyor ki: “Ya, benim her yanım
kapalıydı, bana niye saldırdılar?” 
OSMAN
AŞKIN BAK (Rize) – Üniversitelere sokulmayan kızlara ne diyeceksin? O zaman
niye konuşmadınız?
MUSTAFA
HÜSNÜ BOZKURT (Devamla) – Şimdi, eğer bu ülkenin sokaklarında kadınların
özgürce yaşamasına engel oluyorsanız Sevgili Osman Bak, ben sana bakmam, sen
kendine bak kardeşim, boş ver. Ben konuşacağımı konuşacağım. (CHP sıralarından
alkışlar) 
OSMAN
AŞKIN BAK (Rize) – Sen onu da söyle.
MUSTAFA
HÜSNÜ BOZKURT (Devamla) – Bak şimdi, 1859 yılında Ziya Paşa ne diyor.
OSMAN
AŞKIN BAK (Rize) – Onu da söyle!
MUSTAFA
HÜSNÜ BOZKURT (Devamla) – “Her şahsı harim-i Hakk’a mahrem mi sanırsın? 
Her
taç giyen çulsuzu Edhem mi sanırsın? 
Dehri
arasan binde bir âdem bulamazsın, 
Âdem
görünen harları âdem mi sanırsın? 
Çok
mukbili gördüm ki güler; içi kan ağlar, 
Handan
görünen herkesi Hürrem mi sanırsın? 
Bil
illeti, kıl sonra müdavata tasaddi, 
Her
merhemi her yaraya merhem mi sanırsın? 
Kibre
ne sebep? Yoksa vezirim diye gerçek, 
Sen
kendini düstur-ı mükerrem mi sanırsın? 
Ey
müftehir-i devlet-i yek-ruze-i dünya, 
Dünya
sana mahsus-u müsellem mi sanırsın? 
Hâli
ne zaman kaldı cihan ehl-i tama’dan, 
Sen
zatını bu âleme elzem mi sanırsın? 
En
ummadığın keşfeder esrar-ı derunun, 
Sen
herkesi kör, âlemi sersem mi sanırsın?”
Sevgili
kardeşler…
RADİYE
SEZER KATIRCIOĞLU (Kocaeli) – Bu sizsiniz. Bu şiir sizi anlatıyor. Aynı şeyleri…
MUSTAFA
HÜSNÜ BOZKURT (Devamla) – Bak sevgili kardeşim, aynı şeyleri söylüyoruz, tabii
doğru.
RADİYE
SEZER KATIRCIOĞLU (Kocaeli) – Aynen sizi anlatıyor.
MUSTAFA
HÜSNÜ BOZKURT (Devamla) – Millî Savunma Bakanlığının bütçesini görüşüyoruz. İki
bakanlığımızın başında “millî” var; biri Millî Eğitim, biri Millî Savunma.
HÜSNÜYE
ERDOĞAN (Konya) – Çok yazık!
MUSTAFA
HÜSNÜ BOZKURT (Devamla) – Niye Millî Eğitim? Çünkü millî değerlerde aklı
bilimle ve aydınlanmayla donanmış özgür bireyler yetiştirmek için. Niye Millî
Savunma? Sınırlarımızı ve vatan topraklarını korumak için.
Şimdi,
biz burada ne desek Naci Hocam geliyor buraya, diyor ki: “Ama biz yüzde 49 oy
aldık.”
İMRAN
KILIÇ (Kahramanmaraş) – Kolaysa siz de alın.
MUSTAFA
HÜSNÜ BOZKURT (Devamla) – Sevgili Hocam, ben doktorum. Yani, yanlış ameliyat
yapıp öldürdüğüm bir hastaya “Ama benim doktor diplomam var.” demem bir çözüm
getirmez. Siz, şimdi, Millî eğitimde, 2015 PISA değerlerine göre, bu ülkenin
çocuklarını, Sayın Bakan, 52’nci sıraya düşürdünüz, millî eğitimdeki hâliniz bu
ve sizin Millî Eğitim Bakanınız çıktı, dedi ki: “Ya, bir tek fen liseleri
olsaydı 3’üncüydük, meslek liseleri olunca böyle oldu.” Meslek liselerini
kapatın, fen lisesi yapın. Ama sizin, Kabataş Erkek Lisesine müdür muavini
yaptığınız adam diyor ki: “Bütün okulları imam-hatip yapalım.” 
Millî
savunmadaki hâliniz: Sayın Bakan, kusura bakma, 18 adanda Yunan bayrağı
dalgalanıyor, yerinizde olsam o bakanlık koltuğunda bir gün oturmam. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Sayın
Bozkurt, bir konuda açıklama yapmak zorundayım: Eleştirdiğiniz ve benim de
aralarında bulunduğum kadın milletvekilleri olarak -ki onlar AK PARTİ kadın
milletvekilleri oluyor, AK PARTİ’nin üyesi olan kadın milletvekilleri oluyor-
şortlu kardeşimize yapılan müdahale konusunda ne yaptığımızı, nasıl bir tavır
aldığımızı kısa bir incelemeyle bulabilirsiniz diye açıklama yapmak istedim.
Lütfen…
İMRAN
KILIÇ (Kahramanmaraş) – Onlar ona bakmazlar. 
HÜSEYİN
BÜRGE (İstanbul) – Oku biraz, oku.
MEHMET
MUŞ (İstanbul) – Sayın Başkanım…
BAŞKAN
– Sayın Muş, sizi dinliyorum.
MUSTAFA
HÜSNÜ BOZKURT (Konya) – Bir şey söylememe izin verir misiniz.
BAŞKAN
–Ben sadece açıklama yaptım. 
MUSTAFA
HÜSNÜ BOZKURT (Konya) – Tamam, ben de eğer böyle bir açıklama yaptıysanız
mutluluklarımı iletiyorum Sayın Başkanım. Ama iki gün, üç gün önce saldırıya
uğrayan o kızımızın o demeci verme nedeni, sizin mensubu olduğunuz iktidar
partisinin yarattığı bu iklimdir, onu tespit etmek için söyledim. 
GÖKCEN
ÖZDOĞAN ENÇ (Antalya) – Hiç alakası yok Başkanım.
OSMAN
AŞKIN BAK (Rize) – Hiçbir şekilde alakası yok. 
GÖKCEN
ÖZDOĞAN ENÇ (Antalya) – Böyle bir şey yok ya!
OSMAN
AŞKIN BAK (Rize) – Bundan ekmek çıkmaz, çalışın, çalışın…
BAŞKAN
– O sizin kendi şahsi görüşünüzdür. O konuda Sayın Mehmet Muş, Grup Başkan
Vekili cevap verebilir. Benim cevap verebilme yetkim şu anda söz konusu değil. 
MEHMET
MUŞ (İstanbul) – Sayın Başkan…
BAŞKAN
– Sayın Muş, sizi dinliyorum. 
MEHMET
MUŞ (İstanbul) – Grubumuza açık şekilde sataşmalarda bulunulmuştur. Yani,
ülkenin bulunduğu durum, muhafazakâr insanlarla alakalı söyledikleri,
partimizin kurumsal kimliğine karşı söyledikleri, bunlar açık sataşmadır, söz
istiyorum. 
BAŞKAN
– Buyurun, iki dakika… (AK PARTİ ve CHP sıraları arasında karşılıklı laf atmalar)
Sayın
milletvekilleri, Sayın Muş’u dinliyoruz. 
VI.- SATAŞMALARA İLİŞKİN KONUŞMALAR
(Devam)
9.- İstanbul Milletvekili Mehmet Muş’un,
Konya Milletvekili Mustafa Hüsnü Bozkurt’un 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; biz, bu her iki olayı
da kınadığımızı açıkça ifade ettik ve bu iki olayla alakalı da Hükûmetimiz,
Aile ve Sosyal Politikalar Bakanımız gerekli açıklamaları yaptılar ve bu iki
olayın hukuki süreç noktasında takipçisi olacağını ifade etti. Kaldı ki kadın
milletvekillerimizin de burada, bu konuyla alakalı yaptığı açıklamalar da
ortadadır. 
BARIŞ
YARKADAŞ (İstanbul) – O zihniyete TRT’de program yaptırıyorsunuz, program;
teşvik ediyorsunuz o zihniyeti.
MEHMET
MUŞ (Devamla) – Bakın, size bir zihniyet söyleyeyim mi: Genel Başkanlarının grup
konuşmasında Aile ve Sosyal Politikalar Bakanımıza karşı sarf ettiği kelimeleri
gruplarında alkışladılar; zihniyet bu. 
MUSA
ÇAM (İzmir) – Onu hangi anlamda söylediğini biliyorsunuz siz; biliyorsunuz.
MEHMET
MUŞ (Devamla) – Önce Genel Başkanınızı bir telin edin, ona kadına karşı nasıl
söylem kullanacağını bir öğret, ondan sonra çıkıp bize karşı konuş. (AK PARTİ
sıralarından alkışlar) 
MUSA
ÇAM (İzmir) – Onun hangi anlamda söylendiğini biliyorsunuz, çarpıtmayın,
çarpıtmayın. Hangi anlamda söylediğini çok iyi biliyorsunuz, çarpıtıyorsunuz
bunu.
BAŞKAN
– Sayın Çam, lütfen…
MEHMET
MUŞ (Devamla) – Değerli milletvekilleri, bakın, ne yazıyor: “Egemenlik kayıtsız
şartsız milletindir.” Kim demiş? Gazi Mustafa Kemal Atatürk demiş. Milletten
korkmayın. Başkanlıkla alakalı, Cumhurbaşkanlığıyla alakalı mesele milletin
önüne gidecektir, millet bu noktada kanaatini hangi yönde kullanırsa herkes
buna tabi olacaktır. Egemenlik kayıtsız şartsız milletindir, hatırlatayım,
büyük yazılmış, unutulmuş olabilir.
Bir
ikincisi: Değerli milletvekilleri, bakınız, burada, FETÖ’yle alakalı, bu
yapının örgütsel bir yapı olduğu ortaya çıktıktan sonra AK PARTİ iktidarı ve AK
PARTİ olarak ortaya koyduğumuz mücadele ortadadır. Peki, bunun bir örgüt
olduğu, bunun gizli bir şekilde devletin içerisine sinmeye çalıştığı ortaya
çıktıktan sonra Cumhuriyet Halk Partisi ne yapmıştır? Ben söylemiyorum, Genel
Başkanları söylüyor. 
Bakın
-Birgül Ayman Güler- bunları daha önce de söylemiştim, Sayın Hatip, bunları
okuyun.
MUSA
ÇAM (İzmir) – Başka malzeme yok mu, başka malzeme yok mu?
MEHMET
MUŞ (Devamla) – “Cemaatle -o zaman o ifadeyi kullanıyor- FETÖ’yle iş birliği
yaptık.” Kendileri söylüyor, biz söylemiyoruz.
MUSA
ÇAM (İzmir) – Nerede o, nerede o, Birgül Hanım nerede şimdi?
MEHMET
MUŞ (Devamla) – Bakın, Hüseyin Aygün ne diyor, biliyor musunuz: “Ben
milletvekiliyken ‘Fetullah Gülen cemaatini eleştirmek AKP’ye yarar.’ diyerek
uyaran ve eli boş dönen Kemal Kılıçdaroğlu’dur.” Kemal Bey’in hemşehrisidir
kendisi, Tunceli Milletvekilidir. 
BARIŞ
YARKADAŞ (İstanbul) – “Dön de bitsin bu hasret.” diye söyleyen kimdi?
Samanyolu’nda cemaate yardım toplayan kimdi? Samanyolu TV’de cemaate yardım
toplayacak…
MEHMET
MUŞ (Devamla) – “Fetullah Gülen’le beni uyardığı günü size söyleyeyim mi?”
diyor.
(Mikrofon
otomatik cihaz tarafından kapatıldı)
MEHMET
MUŞ (Devamla) – Ali İsmail Korkmaz’ın toprağa verildiği gün kılavuzunu… Gürsel
Tekin, telefonu açan oydu. Bakın…
BAŞKAN
– Sayın Muş…
MEHMET
MUŞ (Devamla) – Bir şey daha… 
BAŞKAN
– Süreniz bitti yalnız Sayın Muş.
MEHMET
MUŞ (Devamla) – Sayın Başkan, bitiyorum.
Bakın,
burada fotoğraf göstereceğinize alın şu fotoğraflara bir bakın. Ne zaman bu?
LEVENT
GÖK (Ankara) – Neymiş o?
MEHMET
MUŞ (Devamla) – 19 Mart, yerel seçimlerden on gün önce. Kimin kanalı? FETÖ’nün
kanalı.
BAŞKAN
– Sayın Muş, lütfen…
MEHMET
MUŞ (Devamla) – Orada çıkıp Türkiye’nin Başbakanıyla alakalı şunu söylüyor…
BARIŞ
YARKADAŞ (İstanbul) – O kanalın açılmasına RTÜK izin verdi, RTÜK…
MEHMET
MUŞ (Devamla) – ”Yurt dışına kaçmaktan başka çaresi yok. Erdoğan için söylüyorum,
kaçsa da onu bu ülkeye getireceğiz.”
BAŞKAN
– Sayın Muş, lütfen…
MEHMET
MUŞ (Devamla) – Değerli milletvekilleri, Erdoğan burada ve ülkesinin başında.
(AK PARTİ sıralarından alkışlar)
Ya
siz ne durumdasınız?
BAŞKAN
– Sayın Muş, süreniz bitti, lütfen.
MEHMET
MUŞ (Devamla) – Sayın Başkanım, bitiriyorum.
BAŞKAN
– Lütfen, Sayın Muş...
MEHMET
MUŞ (Devamla) – Detaylarını isterseniz anlatayım, Hanım Büşra Erdal da burada. 
MUSTAFA
HÜSNÜ BOZKURT (Konya) – Çok memnun oldum, çok memnun oldum. Onu 10’uncu defa…
MEHMET
MUŞ (Devamla) – Bak, Hanım Büşra Erdal burada, anlatayım bunları, anlatayım
detaylarını.
Genel
Kurulu saygıyla selamlıyorum. (AK PARTİ sıralarından alkışlar)
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) – Önce Hüsnü Bey’in sataşmadan dolayı bir söz hakkı var, ondan
sonra ben talep edeceğim.
MEHMET
MUŞ (İstanbul) – Cumhuriyet Halk Partisine sataştım.
BAŞKAN
– Hüsnü Bey, sizi dinleyelim. Hangi konuda sataştılar size?
MUSTAFA
HÜSNÜ BOZKURT (Konya) – Sayın Başkanım, ben ne söylediğimi biliyorum. Sayın
hatip, grup başkan vekili benim hiç söylemediğim şeylerden bahisle konuşuyor;
bir. İki, 10’uncu defa aynı şeyleri gösteriyor. 
MEHMET
MUŞ (İstanbul) – Siz de aynısını gösteriyorsunuz. 
MUSTAFA
HÜSNÜ BOZKURT (Konya) – Şimdi, Birgül Ayman Güler şu anda milletvekili değil.
BAŞKAN
– Şimdi, bakın, ona grup başkan vekiliniz cevap verebilir, konuşabilir. 
MUSTAFA
HÜSNÜ BOZKURT (Konya) – Hayır efendim, ben konuşacağım.
BAŞKAN
- Sizin şahsınızla ilgili ne söyledi?
MUSTAFA
HÜSNÜ BOZKURT (Konya) – Benim şahsımla ilgili söylediği ortada, söylemediğim
şeyi söylüyor. Ne alakası var? Ben ne söylediğimi biliyorum.
MEHMET
MUŞ (İstanbul) – Sayın Başkan, ben Cumhuriyet Halk Partisini eleştirdim.
MUSTAFA
HÜSNÜ BOZKURT (Konya) – Ben ne söylediğimi biliyorum. Fetullah Gülen örgütüyle
olan ilişkiyi söylüyorum.
BAŞKAN
– Buyurun iki dakika.
10.- Konya Milletvekili Mustafa Hüsnü
Bozkurt’un, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
MUSTAFA
HÜSNÜ BOZKURT (Konya) – Teşekkür ederim Sayın Başkanım.
Sayın
Grup Başkan Vekili, Sayın Mehmet Muş Bey, şimdi, burada belki 10’uncu defa aynı
şeyleri söylüyorsunuz. Bakın, “Fetullah Gülen terör örgütü.” dediğiniz örgüte
ne zaman “Terör örgütü.” dediniz? 17-25 Aralıkta yani 17-25 Aralıktan önce bu
örgütle iç içe olduğunuzu, irtibat hâlinde olduğunuzu, iltisaklı olduğunuzu
kabul ediyorsunuz, kendiniz söylüyorsunuz. Şimdi, 17-25 Aralık 2013’ten önce
eğer bu örgütle beraberseniz “2010’dan beri bu örgütle mücadele ederken beni
yalnız bıraktılar.” diyen Sayın Cumhurbaşkanınızın lafını nereye koyacağız?
Eğer siz 2010’dan beri bu örgütle mücadele ediyorduysanız 2013’te…
MEHMET
MUŞ (İstanbul) – Siz ne yaptınız, sen onu anlat. İktidar değil de siz ne
yaptınız?
MUSTAFA
HÜSNÜ BOZKURT (Devamla) – Biz iktidar değiliz beyefendi, siz herhâlde kendinizi
hâlâ muhalefet zannediyorsunuz. (AK PARTİ sıralarından gürültüler)
MEHMET
MUŞ (İstanbul) – Siz muhalefet olarak ne yaptınız?
BAŞKAN
– Sayın Bozkurt…
MUSTAFA
HÜSNÜ BOZKURT (Devamla) – Siz iktidarsınız, yetki sahibi sizsiniz. Şimdi…
BAŞKAN
– Sayın Bozkurt, beni dinler misiniz lütfen?
MUSTAFA
HÜSNÜ BOZKURT (Devamla) – Buyurun Başkanım.
BAŞKAN
– Siz sizinle ilgili olan sataşmaya cevap vereceksiniz ama siz başka türlü bir
şey yapıyorsunuz.
MUSTAFA
HÜSNÜ BOZKURT (Devamla) – Söylüyorum.
MEHMET
MUŞ (İstanbul) – Hanım Büşra Erdal burada. Bak, Hanım Büşra Erdal da burada.
İlk ziyaret CHP’ye.
MUSTAFA
HÜSNÜ BOZKURT (Devamla) – 2013 yılında Türkçe Olimpiyatları’nda bugünkü
reisiniz çıkıyor kürsüye, diyor ki: “Sayın Hocam, dön artık, gel, bitsin bu
hasret.” 
MEHMET
MUŞ (İstanbul) – İlk ziyaret CHP’ye.
MUSTAFA
HÜSNÜ BOZKURT (Devamla) – Sizin şimdi bu kadar şey ortadayken iktidarda olmayan
bir partiyle ilgili 10’uncu defa aynı fotoğrafları göstererek varacağınız
hiçbir yer yok. Benim sorduğum soruya cevap vereceksiniz Sayın Mehmet Muş. Ben
diyorum ki: Siz Fetullahçı terör örgütüyle de siz PKK’yla da siz IŞİD’le de iç
içesiniz, irtibat hâlindesiniz. Gelin, bunun cevabını verin burada.
Teşekkür
ediyorum.
OSMAN
AŞKIN BAK (Rize) – Değiliz. 
MUSTAFA
HÜSNÜ BOZKURT (Konya) – Aynen, irtibat hâlindesiniz, öylesiniz. 
OSMAN
AŞKIN BAK (Rize) – Değiliz.
LEVENT
GÖK (Ankara) – Sayın Başkan…
MEHMET
NACİ BOSTANCI (Amasya) – Sayın Başkan…
MUSTAFA
HÜSNÜ BOZKURT (Konya) – “Sevimli çocuklar.” diyen sizsiniz, ben değilim. 
BAŞKAN
– Sayın Gök’ü dinleyeceğim 
OSMAN
AŞKIN BAK (Rize) – Değiliz.
BAŞKAN
- Önce Sayın Gök’ü dinlemek istiyorum. 
LEVENT
GÖK (Ankara) – Sayın Başkan, isterseniz Sayın Naci Bostancı’ya söz verin, o
konuşmasından sonra belki bir tekrar söz alma hakkımı kullanmayayım. O bir
değerlendirmede bulunsun ondan sonra şey yapalım.
BAŞKAN
– Peki, teşekkür ederim anlayışınızdan dolayı. 
Sayın
Bostancı, sizi dinleyelim.
MEHMET
NACİ BOSTANCI (Amasya) – Levent Bey’e öncelikle zarafeti için teşekkür
ediyorum. 
Biraz
önceki konuşmacı, ismime de atıfla, benim söylediğim yüzde 49-50
değerlendirmesini kastetmediğim bir bağlama taşıdı vermiş olduğu örnekte. 69’a
göre sataşmadan söz talep ediyorum. 
BAŞKAN
– Buyurun Sayın Bostancı, iki dakika. (AK PARTİ sıralarından alkışlar)
11.- Amasya Milletvekili Mehmet Naci
Bostancı’nın, Konya Milletvekili Mustafa Hüsnü Bozkurt’un 433 sıra sayılı 2017
Yılı Bütçe Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde CHP Grubu adına yaptığı konuşması sırasında şahsına
sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; öncelikle hepinizi
saygıyla selamlıyorum.
Atatürk,
İstiklal Harbi’ni verirken kime güvendi? Millete güvendi. Güvendiği milletin,
oyuyla bir despotu, bir diktatörü iş başına getirmeyeceğini Atatürk bilmiyor
muydu? Biliyordu. Sonuna kadar bu millete güvendiği için, bu millet Atatürk’ün
arkasında olduğu için biz bu millî mücadeleyi verdik. Şimdi, Atatürk’ün
söylediği lafları aynı zamanda millete yönelik bir güvensizlik şeklinde takdim
etmeyi, Atatürk’le bu kadar bağdaşık, geçmişi olan ve siyasette bunu sürekli
dile getiren bir siyasi partinin takdirlerine bırakıyorum. Atatürk her zaman
millete güvendi, Atatürk gelecekte de bu millete güvendi, açın bakın,
fikirlerine bakın. Ama millete güvenme konusunda tereddütte olan, o dönemin
siyasi atmosferi içerisinde –beni bağışlayın, siz açtığınız için konuyu
söylemek durumundayım- CHP’dir ve seçimlerde milletvekillerini –tek parti
zaten- nasıl aday gösterdiğini iyi bilmeniz lazım. 
MURAT
DEMİR (Kastamonu) – 7 Haziran Kastamonu, birinci sıra adayı.
MEHMET
NACİ BOSTANCI (Devamla) – Tek bir örnek vereceğim, Yahya Kemal büyük bir
şairdir, büyük bir edebiyatçıdır, vekillik de yapmıştır. İlk önce Yozgat
vekilliği yaptı, sonra Tekirdağ vekilliği yaptı, sonra da İstanbul vekilliği
yaptı. Bütün bunları yaparken de İstanbul hariç hiçbirine gitmemiştir emin olun
çünkü o dönem içerisinde, halkın seçtiği milletvekilleri üzerinde herhangi bir
fikri, etkisi, böyle bir şey aramıyor.
AHMET
TUNCAY ÖZKAN (İzmir) – O da yanlış Hocam.
MEHMET
NACİ BOSTANCI (Devamla) – Bakılan tek kişi var, Paşa’mız. Dönemin atmosferi
tabii, Paşa’mız da şöyle diyor: “Ben, milletvekillerimin öyle farklı fikirlerde
olmasını filan düşünmem. Bir tabur gibi düzenli bir şekilde arkamdan gelecek.”
AHMET
TUNCAY ÖZKAN (İzmir) – Propaganda için yapılıyor.
BAŞKAN
– Sayın Özkan... 
AHMET
TUNCAY ÖZKAN (İzmir) – Bu yanlış, bu yanlış bilgi, doğru değil bu. 
MEHMET
NACİ BOSTANCI (Devamla) – Ne de olsa askeriyeden geliyor. 
(Mikrofon
otomatik cihaz tarafından kapatıldı) 
BAŞKAN
– Sayın Bostancı, teşekkür ederim.
MEHMET
NACİ BOSTANCI (Devamla) – Bugün de halkın seçmesi, klasik demokrasiye ilişkin
değişimlere bakınız.
Hepinize
saygılarımla. (AK PARTİ sıralarından alkışlar)
BARIŞ
YARKADAŞ (İstanbul) – Erzincan milletvekilleriniz nerede oturuyor Sayın
Bostancı? 
AHMET
TUNCAY ÖZKAN (İzmir) – Bu yanlış bilgi.
MUHARREM
ERKEK (Çanakkale) – Hepinizi Saray atıyor, hepinizi Saray atıyor, Saray.
AHMET
TUNCAY ÖZKAN (İzmir) – Yanlış söylüyor, doğru değil.
BAŞKAN
– Sayın Özkan, Grup Başkan Vekilinizi dinliyorum. Lütfen...
AHMET
TUNCAY ÖZKAN (İzmir) – Ama tarihî bir yanlış söylüyor. 
BAŞKAN
– E, lütfen... Şimdi söz Grup Başkan Vekilinizde. Lütfen Sayın Özkan...
AHMET
TUNCAY ÖZKAN (İzmir) – O dediği şey doğru değil Hocanın.
BAŞKAN
– Biz gündemimize bağlı kalmak durumundayız.
AHMET
TUNCAY ÖZKAN (İzmir) – O dönemde seçim yapılırdı.
BAŞKAN
– Gündemimize bağlı kalmak durumundayız.
Sayın
Gök, sizi dinliyorum.
AHMET
TUNCAY ÖZKAN (İzmir) – Grup Başkan Vekilinin söyledikleri de yanlış.
BAŞKAN
– Grup Başkan Vekiliniz konuşuyor.
AHMET
TUNCAY ÖZKAN (İzmir) – Ben onu düzeltecek zannettim. Hoca tarihi çarpıttı.
BAŞKAN
– Lütfen...
Sizi
dinliyorum.
LEVENT
GÖK (Ankara) – Sayın Başkanım, az önce konuşan hatiplerin sözlerinde,
partimize, Genel Başkanımıza ve mensuplarımıza yönelik ithamlar ve iddialar
vardır.
BAŞKAN
– Buyurun iki dakika Sayın Gök.
12.- Ankara Milletvekili Levent Gök’ün, İstanbul
Milletvekili Mehmet Muş ile Amasya Milletvekili Mehmet Naci Bostancı’nın
sataşma nedeniyle yaptıkları konuşmaları sırasında Cumhuriyet Halk Partisine
sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; elbette yaşadığımız
günler ileride tüm -bütün- çıplaklığıyla gerçeklerin ortaya çıkacağı bir
şekilde tartışılacak ve bütün gerçekler berrak bir şekilde ortaya çıkacaktır.
Cumhuriyet Halk Partisi bu devleti kurdu. Emperyalizme karşı verdiği
bağımsızlık savaşıyla Türkiye'yi kurduğu zaman Atatürk’ün kafasında tek bir
model vardı: Çağdaş uygarlık seviyesi, halk egemenliği ve laik cumhuriyet. Ve
nitekim, Atatürk’ün ve silah arkadaşlarının öncülüğünde, Türkiye, tek partiden
çok partiye dönüşü sancısız bir şekilde yaşadı ve İsmet İnönü katıldığı ilk
seçimde yenildiği anda önünü ilikleyerek de iktidarı teslim etme basireti ve
becerisini gösterdi. Bizim aradığımız demokrasi ve olgunluk anlayışı burada.
Şimdi,
cumhuriyeti kuranların tek partiden çok partiye getirdiği bir Türkiye'yi, siz,
çok partili sistemden bir tek parti ve tek adam rejimine indirgeyen bir kanun
teklifini bugün verdiğiniz anda Cumhuriyet Halk Partisine demokrasi dersi
vermeye hiç kalkışmayın, hiç kalkışmayın. (CHP sıralarından alkışlar) 
Bugün
tarihî bir gündür, Türkiye’nin yüz kırk yıllık parlamenter rejimine ilişkin bir
saldırı yapılmaktadır. Bu saldırıyı biz, inşallah, halkımızla beraberle
püskürteceğiz. Türkiye’nin hak ettiği gibi, laik cumhuriyet ekseni üzerinde
demokrasiyi, insan haklarını taçlandıracağız, bunu yapacak gücümüz var ama
sizlerin, Fetullah Gülen konusunda Cumhuriyet Halk Partisine ders verecek
hiçbir yanınız yok, hiçbir şekilde. 
MURAT
DEMİR (Kastamonu) – Adana mitingini hatırlatırım size. 
LEVENT
GÖK (Devamla) – Başından beri aynı menzile gittiniz, aynı menzilde yürüdünüz ve
bu kadroları sizler yerleştirdiniz. 
OSMAN
AŞKIN BAK (Rize) – Danışmanlara bakın, danışmanlara. 
LEVENT
GÖK (Devamla) – 81 ilin emniyet müdürünün 79’unun FETÖ’cü olduğunu ben mi
söyledim? Sizin İçişleri Bakanınız söyledi. Eğer varsa yanlış Cumhuriyet Halk
Partisinde, Cumhuriyet Halk Partisi bu yanlışların üzerine gider, asla bir tek
yanlışı olmayacak şekilde yoluna devam eder ama siz içinize bakın. Örneğin,
Şaban Dişli, Mehmet Dişli, sorguluyor musunuz bunları? Genel Başkan
Yardımcınız. 
(Mikrofon
otomatik cihaz tarafından kapatıldı) 
LEVENT
GÖK (Devamla) – Mehmet Dişli, darbenin en önemli kilit ismi. 
BAŞKAN
– Teşekkür ederim Sayın Gök. 
GÖKCEN
ÖZDOĞAN ENÇ (Antalya) – Sorgulamadığımızı nereden biliyorsunuz? Sorguluyoruz. 
OSMAN
AŞKIN BAK (Rize) – Suçlanan kişinin Şaban Dişli’yle ne alakası var? 
LEVENT
GÖK (Devamla) – Genel Başkan Yardımcısı Şaban Dişli orada. Bunları
sorgulamadığınız müddetçe, bu hesaplaşmayı yapmadığınız müddetçe Cumhuriyet
Halk Partisi…
GÖKCEN
ÖZDOĞAN ENÇ (Antalya) – Sizin Genel Başkanınızın danışmanı FETÖ’cü diye Genel
Başkanınız mı suçlu? 
OSMAN
AŞKIN BAK (Rize) – Sayın Kılıçdaroğlu’nun kardeşi de bir şeyler söylüyor o
zaman, ne olacak? 
BAŞKAN
– Sayın Gök, teşekkür ederim. 
LEVENT
GÖK (Devamla) – …hiçbir iddia yerini bulmaz. (CHP sıralarından alkışlar) 
GÖKCEN
ÖZDOĞAN ENÇ (Antalya) – Başkanım, söz istiyoruz. 
MEHMET
NACİ BOSTANCI (Amasya) – Levent Bey hukukçudur. Kayıtlara geçmesi için
hatırlatıyorum, suçların şahsiliği diye çok temel bir ilke var. 
BAŞKAN
– Teşekkür ederim. 
LEVENT
GÖK (Ankara) – Doğrudur. Aynı şey bizim için geçerli değil midir? 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı 433) (Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Sayın Turpcu, buradasınız galiba. Sayın Turpcu, sisteme girer misiniz lütfen
soru-cevap bölümünde soru sorabilmeniz için. 
Cumhuriyet
Halk Partisi Grubu adına sekizinci olarak Hatay Milletvekili Sayın Hilmi
Yarayıcı konuşacaktır. 
Buyurun
Sayın Yarayıcı. (CHP sıralarından alkışlar) 
Süreniz
yedi dakika. 
HÜSNÜYE
ERDOĞAN (Konya) – Sayın Başkanım, AK PARTİ’li kadınlar olarak bize de söz
verseydiniz çok mutlu olurduk. 
CHP
GRUBU ADINA HİLMİ YARAYICI (Hatay) – Sayın Başkanım, değerli milletvekili
arkadaşlarım; hepinizi sevgi ve saygıyla selamlıyorum. 
Geçmişte
Başbakanlık Basın Müşavirliği görevinde bulunan bir yazarın sözleriyle, bir
alıntıyla başlamak isterim: “AK PARTİ iktidarının en başarısız olduğu iki alan
varsa bunlardan kesinlikle bir tanesi kültür ve sanat alanıdır.” der.
“Tartışmaları yıllarımızı yedi ama bir arpa boyu bile mesafe alamadık. Ortada
büyük bir hayal kırıklığı, koca bir fiyasko var. Sorumlusu da AK PARTİ’nin
gelmiş geçmiş Kültür Bakanlarıdır.” Çok doğru ve çok yerinde bir tespittir, bu
tespite katılıyorum. 
Sanat
tükürülecek bir şeydi sizin için, öyle tanıştık sanata bakışınızla. Sonrası
geldi zaten. Kurucu lideriniz için bale, belden aşağı bir şeydi ve beğenmediği
heykel de ucube. O nedenle, kültür ve sanat dünyanızda operaya da, baleye de,
müziğe de, resme de, heykele de yer yok. Temsil ettiğiniz zihniyetin
taraftarları Anadolu’nun dört bir yanında heykelleri parçalamakta, sanatçıların
kokteyllerine baskınlar düzenlemektedirler. Kültür Bakanından bu konuyla ilgili
tek bir yanıt göremedik. Zaten görevinizdi de. 
Hadi
yol yaptınız, köprü yaptınız, bunlarla övünüp duruyorsunuz. İstanbul’un
silüetine hançer gibi saplanan Gökkafes hâlâ yerli yerinde duruyor ama.
Sultanahmet’in, Ayasofya’nın muhteşem görüntüsüne bir hançer de siz sapladınız.
Zira, Zeytinburnu’ndaki gökdelenler sizin iktidarınızda yapıldı. Hasılıkelam,
estetik hiçbir değer yaratamadınız. 
Nazilerin
propagandisti Goebbels ne diyor, kesin biliyorsunuzdur: “Kültür lafını duyunca
elim hemen cebime gidiyor.” der. Goebbels’in günümüzdeki hayaleti olarak
duruyorsunuz karşımızda. 
Evet,
on dört yıllık iktidarınızın kültür ve sanat politikası tek kelimeyle kocaman
bir hiçtir ve bu hiçlik bayağılık olarak kendisini topluma dayatmaktadır. Bu
nedenledir ki bugün sanatı ve sanatçıları baskı ve sindirme politikalarıyla
susturmaya çalışıyorsunuz. Siz de çok iyi biliyorsunuz ki özgür düşüncenin
taşıyıcı unsuru kültürdür, sanattır. 
Osmanlı’nın
yıkılışına giden süreçteki sancılarını yaşatıyorsunuz memlekete. Tanzimat
Dönemi’nin meşhur tartışmasıdır “Batı’nın yasalarını taklit edelim; silahını,
teknolojisini alalım ama kültürünü, sanatını, özgür düşünce ortamını asla.” O
dönemin yönetici takımının körlüğü sizde de var. Dedim ya, özgür düşüncenin
taşıyıcı unsuru sanattır, kültürdür. O teknolojiyi, o yasaları üreten o özgür
düşünce ortamıydı. Ve sanat özü itibarıyla muhaliftir, devrimcidir. Muhalif olduğu
için de hışmınızı üzerine çekmektedir. 
İktidarınız
süresince sanat camiasına, darbe yıllarında bile görülmemiş bir hınçla
saldırıyorsunuz, müzisyenlerin parmaklarını kırıyorsunuz, kulak zarını
patlatıyorsunuz. Salonsuz bırakılan sanat kurumları ve sanatçılar, kitapları
yasaklanan yazarlar, filmleri sansürlenen sinemacılar, heykelleri kırılan
heykeltıraşlar, Gezi direnişine destek verdiği için ödenek alamayan tiyatrolar,
tiyatrocular… 
15
Temmuz darbe girişimi sonrası çıkarılan KHK’larla, sanatı hedef tahtasına
oturttunuz, birçok sanatçıyı açığa aldınız, bazılarını da ihraç ettiniz. Bu
sanatçılardan Ragıp Yavuz, 12 Eylül faşist cuntasınca yine mesleğinden
uzaklaştırılmış ve on üç yıl ülkesinden uzak kalmak zorunda kalmıştır. 
Başta
Jiyan TV ve Kürtçe çocuk kanalı Zarok TV olmak üzere Kürtçe yayın yapan
kanalları kapattınız. Darbeyi Kürt çocukları mı yapmıştı Allah aşkına? 
Bunlarla
da yetinmediniz, darbeyi fırsat bilip Hayatın Sesi, İMC TV, Yön Radyo gibi
birçok muhalif televizyon kanalının ekranlarını kapattınız; radyoları kapatmaya
yönelik her türlü girişimde bulundunuz. Evrensel Kültür dergisi başta olmak
üzere birçok derginin ve kültür sanat alanında faaliyet gösteren onlarca
derginin kapısına kilit vurdunuz. Bu faşist uygulamalarla övündünüz bir de.
Bakanınız “Vurduk kilidi geçtik, sıkıysa açsınlar.” dedi. Tebrikler, tıpkı 12
Eylül darbecileri gibi şimdiden tarihe geçtiniz.
Bu
kadar değil tabii ki, Grup Yorum’un “Bağımsız Türkiye” konserlerini peş peşe
yasakladınız. Hıncınızı alamadınız, çalışmalarını yürüttükleri İdil Kültür
Merkezine sürekli baskınlar düzenlediniz, operasyonlar düzenlediniz, gözaltına
altınız, yetmedi 5 kişiyi tutukladınız.
Gezi
direnişi süresince duruşu nedeniyle Levent Üzümcü’nün Şehir Tiyatrolarındaki
görevine son verdiniz. Oyunlarını sergileyebileceği salonlara izin vermeyerek
intikam aldınız. O, yine de sanat tutkusundan vazgeçmedi. 
Sosyal
medya hesapları üzerinden sanatçılar fişlenmekte. Sanat kurumlarına yevmiyeli
oyuncu alırken dahi, sosyal medya hesaplarındaki paylaşımlarına göre iş
veriyorsunuz. “Reise biat varsa iş var; biat yoksa iş yok.” Dönemin özeti
budur.
Madımak
katliamında yakılarak öldürülen yazar Behçet Aysan’a öfkeniz hiç dinmemiş
olmalı ki ne yazık ki kızı Eren Aysan’ı da Kültür Bakanlığından attınız. İnsani
duyguların bile artık size yük olduğu anlaşılıyor. 
Antidemokratik
uygulamalarınızın hangisini sayayım? Hele bir Devlet Tiyatroları Genel
Müdürünüz var ki evlere şenlik. Kendisini uluslararası festivalde devlet
parasıyla turistik gezi yapmasıyla tanırız. Sanatçı yönünü pek bilmediğimiz bu
zat çeşitli illerdeki sahneleri arayarak pek çok sözleşmeli oyuncunun işine son
verilmesini isteyecek kadar kraldan çok kralcılık yapmıştır. Son icraatı, 15
Temmuz darbe girişiminden sonra Devlet Tiyatrolarında yabancı oyunları
repertuvardan çıkarması olmuştur. Yerli oyunlara ağırlık vererek millî
duruşumuzu güçlendirecekmiş, sanki darbeyi yapanlar “Hamlet”i izledikten sonra
darbeye karar vermiş gibi! 
Yaşar
Kemal sizin döneminizde Kültür ve Sanat Büyük Ödülü’nü alırken etkileyici bir
konuşma yapmıştı, Abdullah Gül ve Tayyip Erdoğan da epey alkışlamıştı, şöyle
diyordu: “Dünya bir çiçek bahçesidir, o bahçeden bir çiçeği kopardığınız an bir
rengi, bir zenginliği yok edersiniz, dünyayı çoraklaştırırsınız.” 
Sanat
özgürlüktür, sanat yaratıcılıktır; sanat düşünmenin, sorgulamanın, üretmenin ve
paylaşmanın temelidir; hayatınızın can damarıdır, Türkiye halklarının sesidir,
soluğudur. Bu damarı da kurutursanız bu ülkeyi yaşanmaz bir çöle çevirirsiniz.
Yasakla, sansürle, tek tip sanatla, kültürle çıkacağınız yer bir lalezar değil,
çöl olacaktır. Velhasıl gittiğiniz yol yol değil, bu yoldan geri dönün.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Yarayıcı.
Cumhuriyet
Halk Partisi Grubu adına son olarak Antalya Milletvekili Sayın Devrim Kök
konuşacak.
Buyurun
Sayın Kök. (CHP sıralarından alkışlar)
CHP
GRUBU ADINA DEVRİM KÖK (Antalya) – Sayın Başkan, değerli milletvekilleri;
Kültür ve Turizm Bakanlığı bütçesi hakkında söz aldım. Bu vesileyle hepinizi
saygıyla selamlıyorum.
Sayın
Başkanım, Almanya’da şahsınıza yapılan haksızlığı ve hadsizliği kabul etmemiz
mümkün değildir. Ben bu konuyu kınayarak sözlerime başlamak istiyorum. (AK
PARTİ sıralarından alkışlar)
BAŞKAN
– Çok teşekkür ederim, sağ olun.
DEVRİM
KÖK (Devamla) – Sayın milletvekilleri, kısaca kültür hakkında görüşlerimi ben
de sizlerle paylaşmak istiyorum. Daha sonra, bir Turizm Komisyonu üyesi olarak
ve bir Antalya milletvekili olarak Sayın Bakanıma turizmle alakalı
düşüncelerimi anlatacağım, dinlemelerini istirham ediyorum. 
Şimdi,
değerli milletvekilleri, kültürel ve sosyal kalkınma olmadan ekonomik
kalkınmanın olması mümkün değildir. Türkiye büyük bir tarih ve kültür
birikimine sahip bir ülkedir. Ulusal kültürümüz içindeki dil, din, inanç ve
köken farklılıkları bizim zenginliğimizdir. İleri demokrasinin gereği de bu
farklılıkların ulusal bütünlük içinde özgürce yaşamasını sağlamaktan geçer
ancak sosyal ve kültürel kalkınmayı gerçekleştirmeden Türkiye’nin de ileri
düzeyde demokratikleşmesi mümkün olmayacaktır. Sanata ve sanatçıya saygı
duymayan bir toplumun kendisine de saygısı olmaz. Sanatçı evrenseldir. Sanatçı
yaratıcı ve ayrıcalıklı olmalıdır, sanatçı özgür olmalıdır, sanatçı aykırı
olmalıdır ve bu kimseyi rahatsız etmemelidir çünkü sanatçı yenilikçidir,
yaratıcıdır; dahası, devrimcidir. Gerçek bir sanatçı bağnaz ve tutucu olamaz. 
Bakın
sayın milletvekilleri, bir insan duyduğu bir müzikten, dinlediği bir şiirden,
okuduğu bir kitaptan etkilenip yaşamını yeniden şekillendiriyorsa bunun adı
sanattır, bunun adı devrimdir. Ancak bireyler gelişirse toplumun da gelişmesi
mümkün olacaktır. Bugün ülkemizde cumhuriyetin ilk yıllarındaki sanata ve
sanatçıya verilen değeri görmek maalesef mümkün değil. Eğer Avrupa Rönesans ve
Reform’u yaşamasaydı bugünkü gelir seviyesine, bugünkü refaha, bugünkü kültüre
ulaşabilir miydi? Bu nedenle sanatı ve sanatçımızı gözümüz gibi korumaya
ihtiyaç var. 
Sayın
milletvekilleri, Meclise taşınan bir yasa tasarısıyla arada Devlet Tiyatrosu,
Devlet Opera ve Balesi, Devlet Senfoni Orkestrası, Halk Dansları Topluluğu ve
Devlet Çoksesli Korosu’nun da bulunduğu 50’yi aşkın sanat kurumu kapatılmak
isteniyor. Yılların emek ve özverisiyle oluşturulmuş bu kurumların yok
edilmesi, kültür ve sanat yaşamımıza vurulacak en büyük darbedir. 
Değerli
milletvekilleri, turizm konusunda siyaset yapmak istemiyoruz. Turizm özellikle
bizim bölgemiz için çok önemli. Turizm ve tarım konusu siyaset üstü bir olaydır
bizler için. Maalesef, turizm son otuz yıldır en kötü zamanlarını yaşıyor. 2015
ve 2016’dan sonra 2017 de umut vermiyor. 2015’te Türkiye’ye 36 milyon yabancı
turist geldi, 2016’da bu sayı 25 milyon civarında kaldı, ilk on ayda 11 milyon
turist kaybetmiş olduk. 2017’yi kurtarmak için gelen turist sayısının yüzde 40
artmasına ihtiyaç var ama maalesef bu mümkün değil. Sektör temsilcilerinin en
büyük endişesi, uygulanan yanlış politikalar nedeniyle Avrupa ülkelerindeki
İslamofobinin yerini Türkofobiye bırakması, Türkiye’nin Kuzey Avrupa
ülkeleriyle aynı kategoride değerlendirilmesi. 
Türkiye’de
1.300 tane otel satılığa çıktı, 30 otel borçla battı. En fazla satılık otel,
daha çok Rusya pazarına bağlı turizm faaliyeti yürüten Antalya’da yer alıyor.
Antalya’daki satılık otel sayısı 410. Bunların 120 tanesini 5 yıldızlı oteller
kapsıyor. Sektörde istihdam edilen 10 binlerce çalışanla birlikte 400 bin kişi
ekmeğini kaybetmenin arifesinde. Avrupa ülkeleri, vatandaşlarına, güvenlik
gerekçesiyle Türkiye’ye gidilmemesi yönünde telkinlerde bulunuyor; gelen
turistler de otelden dışarıya çıkmıyor. Şimdiye kadar bir ciddi çözüm
üretilemedi. Birinci örneğim şu: Çok çarpık gelişmeler oluyor maalesef. G20
zirvesi, biliyorsunuz, ülkemizde toplandı. İki günlük bir programdı, bu iki
günlük program için harcanan para 536 milyon lira. Hükûmetin Turizm Eylem Planı
açıklarken verdiği rakam ise 255 milyon TL değerli milletvekilleri. Yani, iki
günlük program için 563 milyon lira, milyarlarca dolar gelir getiren sektörün
kurtuluşu için yapılan yardım ise 255 milyon lira. 
İkincisi
ise Kültür ve Turizm Bakanlığı bütçesi. Bakanlığa ayrılan bütçe 3,5 milyar TL.
Bakanlıklarüstü Diyanet İşleri Başkanlığı için ayrılan bütçe ise 7 milyar TL.
Diyanet Bütçesi Bakanlığın bütçesinin 2 katı. Sayın Cumhurbaşkanına Tunus’tan
alındığı söylenen uçağa ödenen para 79 milyon dolar, turizmin krizden çıkması için
getirilen paketten çok daha fazla bu miktar. Anlaşılan o ki, turizmde yaşanan
kriz bir uçak kadar önem taşımıyor. Bu rakamlar milyonlarca kişinin geçim
kaynağı olan turizm sektörünü Hükûmetin nasıl değerlendirdiğine somut bir örnek
maalesef. 
Turizm
planlanmasındaki çarpıklaşmayla alakalı bir örnek de Antalya’nın Manavgat
ilçesinden vermek istiyorum. Sayın Bakan, burası, Manavagat’ın Ilıca beldesi;
bir turizm merkezidir, cennet bir köşedir. Orada, bütünşehir yasası çıkmadan
önce Meclisin aldığı bir karar var. Bütünşehir yasası çıkmadan, köy tüzel
kişiliğine ait olan bir alanı daha sonradan üniversite yapılması için
ayırmışlar ama bugünlerde orada bir cezaevi yapılma projesi tartışılıyor. Sizi,
lütfen, bu konuya müdahale etmeye çağırıyorum. Bir turizm yerleşkesinde, hemen
yan tarafında 450 tane villanın olduğu ve burada İngiliz vatandaşlarının
çoğunlukla yaşadığı, çok kısa mesafelerde beş yıldızlı otellerin olduğu, sahile
çok yakın bir alanda Allah aşkına hangi mantıkla cezaevi yapılmaya çalışılıyor,
bunu anlamak mümkün değil. Ama sizden istirhamım şudur ki: Turizm Bakanı olarak
bu olaya müdahale ediniz. Yani, cezaevi yapılacak bir sürü alan var, gidilip
farklı bir yerde cezaevi yapılabilir.
Başka
bir konu, bakınız, turizm bu işle geçimini sağlayan insanların sorunu değil
sadece. 2015 yılındaki dış ticaret açığımız 63 milyar dolar, turizm geliri 31
milyar dolar. Başka bir deyişle, dış ticaret açığının yarısını turizmden
karşılıyoruz. İhracat gelirlerinin yüzde 22’si turizmden geliyor. Turizmde
kaybettiğimiz her kuruş turizmle uğraşmayan vatandaşların da aynı zamanda
cebinden çıkıyor.
Sayın
Başkan, süre kısıtlı olduğu için EXPO konusuna da -Sayın Bakan- bir iki
cümleyle değinmek istiyorum. EXPO hepimiz için çok önemli bir projeydi. Yani
sadece Antalya için değil Türkiye için bir imaj projesiydi fakat
beklentilerimizi asla bulamadık. 5 milyon ile 8 milyon arası turist gelecek, 1
milyar euro gelir elde edilecek bir projede fiyaskoyla karşılaştık. 
Maalesef,
EXPO’ya kaç ülke katıldı, kaç tanesinin finansını biz sağladık, ne kadar para
harcandı, bunun hakkında hiç fikir sahibi değiliz. Defalarca bu konuya dair
soru önergesi vermeme rağmen hiç cevap alamadım. En son, Bilgi Edinme
Yasası’ndan yararlanarak Sayın Başbakana gönderdiğim bu soru önergesine cevap
olarak “Devlet gizlilik kararı vardır, bunu açıklayamam.” gibi ilginç bir
yazıyla karşılaştım. Bunun neresi devlet sırrıdır anlamak pek mümkün değil. 
Sayın
Başkan, değerli milletvekilleri; tabii ki bunların çözümü olacak. “Hep
sorunları konuşuyorsunuz ama çözüm öneriniz nedir?” dersiniz diye ben
Antalya’da ve Türkiye’deki turizmin önde gelen isimleriyle konuştum ve onlarla
altı tane üst başlıkta çözüm önerileri oluşturduk. 
Bunlardan
birincisi şu: Bu sezonu, bir defa geçmişi geride bırakalım ama en azından
2017’yi kurtarmak adına yeni bir yol izleyelim; temalı, destinasyon bazlı bir
tanıtım kampanyası yapalım. Türkiye'nin imajını alt bileşenlere mutlaka
bölelim. Buna ihtiyaç var, mümkünse bölge bölge ayırmaya ihtiyaç var. Nedeni
şudur: Doğuda olan bir olay Antalya’da veya İstanbul’da olmuş gibi gösteriliyor
maalesef dış basında ve imajımız topyekûn yok oluyor. Eğer bunları biz bölge
bölge ayırırsak inanın çok ciddi katkı yapacak. Uçaklara yapılan yakıt desteği
mevcut hâliyle yeterli değil. Kişi bazlı sisteme geçmekte hayati önem var. Bu
katkı, turist operatörlerinin getirdiği turist sayısına göre yapılmalı.
Dördüncüsü: Klasik pazarlara verilen teşvikler ile yeni oluşan pazarlara
verilen teşvikler aynı oranda olmamalı, yeni oluşan pazarlardaki 1 euroluk, 2
euroluk fark bile tercih etme noktasında ciddi katkı verecektir. 
Rusya
pazarı bizim için çok önemli. Rusya’yla son gelişmeleri olumlu buluyoruz ama
bunları daha da geliştirmeye ihtiyaç var. 
Yalnız,
Sayın Bakanım, bu konuyla ilgili bizim bir çözüm önerimiz olacak: Rusya’da,
bütün bu gelişmelere rağmen vatandaşların bir beklentisi var. Rus vatandaşları
yetkili bir ağızdan Türkiye'yle ilişkilerin normalleştiğine dair bir açıklama
yapılmasını bekliyor. Sembolik olabilir ama şunda yarar görüyoruz: Eğer Rusya
Federasyonu’nun Türk vatandaşlarına uyguladığı vize kaldırılır ise bu olay
belki sembolik olabilir ama Türkiye'yle Rusya arasındaki ilişkilerin
normalleştiğine dair bir veri olacaktır. Bu, sektörde ciddi bir güveni
kazandıracaktır diye düşünüyoruz.
Altıncısı,
hepsinin toplamı ve en önemlisi de şu; hepimiz şu konuda hemfikiriz diye
düşünüyorum: Turizm çok önemli bir sektör, ülke ekonomisine ciddi katkı
yapıyor, bu denli önemli bir sektör bir defa ulusal bir politikayla,
yürütülmeli. Yani muhalefetiyle iktidarıyla hep beraber, sürdürülebilir, millî,
ulusal bir turizm politikasıyla yürütülmeli. Bakanlar değiştikçe stratejiler
değişmemeli, bakanlar değiştikçe stratejiler, yöntemler değişmemeli,
sürdürülebilir politikalar olmalı. Eğer lütfederseniz ben bir Turizm Komisyonu
üyesi olarak Komisyonun hiç toplanmadığından şikâyetçiyim Sayın Bakanım yani
bundan sonra -bakanlar değişiyor- sıkça bir araya gelelim, bizler katkı yapmak
istiyoruz. Yani ülkenin, özellikle turizm sektörünün bu içinde bulunduğu
durumda çıkış noktasında katkı yapabileceğimize inanıyoruz. Eğer lütfederseniz
gelip bunları size anlatmak isterim.
Konuşmamı
bitirmeden önce, son olarak, “Efendim, turizm ve kültür konusuyla bunun ne
alakası var?” diyeceksiniz ama çok alakası var. Siyasi nezaket gereği,
çerçevesinde anlatmaya gayret ettim ama geçenlerde sayın bakanlardan bir tanesi
şunu söyledi –bu, bütçelerden filan çok önemli bir şey değerli milletvekilleri-
Atatürk’e “külhanbeyi” dedi bakanın bir tanesi. Ya, şimdi, Türkiye
Cumhuriyeti’nde bakansınız, bir bakan ağzından çıkan her söze dikkat etmeli. 
Şimdi,
o sayın bakan gibi olan kafalardan Atatürk’ü anlamasını beklemiyoruz ama hiç
olmazsa öğrenmeye gayret et. Atatürk’ün, bizim Atatürk’ü anlatmamıza ihtiyacı
yok ama şunu ben burada sizlerle paylaşmak istiyorum: 
Bakın,
bu, UNESCO’nun 152 tane ulusun oy birliğiyle alınmış karar metnidir değerli
milletvekilleri. Yani bu karar metnini okumak istiyorum size: “Uluslararası
anlayış ve iş birliği, barış yolunda çaba göstermiş üstün bir kişi, olağanüstü
devrimler gerçekleştirmiş bir devrimci, sömürgecilik ve yayılmacılığa karşı
savaşan ilk önder, insan haklarına saygılı, dünya barışının öncüsü, bütün
yaşamı boyunca insanlar arasında renk, din, ırk ayrımı gözetmeyen eşsiz bir
devlet adamı; modern Türkiye Cumhuriyeti’nin kurucusu.” (CHP sıralarından
alkışlar) Yani Sayın Bakan hiç olmazsa bunları öğrensin. O Bakana bir tek lafım
şu: Atatürk öyle büyük bir liderdir ki askerine Kurtuluş Savaşı’nda ölmeyi
emretti ama hiçbir şehidin babasına “Askerlik yan gelip yatma yeri…” demedi, Atatürk
“Köylü milletin efendisi.” dedi ama hiçbir köylüye “Ananı da al git.” demedi.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Kök.
Birleşime
kırk dakika ara veriyorum.
Kapanma Saati: 18.59
BEŞİNCİ OTURUM
Açılma Saati: 19.43
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye),
Ali Haydar HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Beşinci Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz. 
Komisyon?
Yerinde.
Hükûmet?
Yerinde.
Şimdi,
şahsı adına lehte olmak üzere ilk söz Kahramanmaraş Milletvekili Mehmet İlker
Çitil’e aittir. 
Buyurunuz
Sayın Çitil. (AK PARTİ sıralarından alkışlar)
Süreniz
beş dakika.
MEHMET
İLKER ÇİTİL (Kahramanmaraş) – Teşekkür ediyorum.
Sayın
Başkan, değerli milletvekilleri; 2017 Yılı Merkezi Yönetim Bütçe Kanunu
Tasarısı görüşmelerinin beşinci turunda şahsım adına söz almış bulunmaktayım.
Bu vesileyle sizi ve aziz milletimizi saygıyla selamlıyorum.
Ayrıca,
15 Temmuzda demokrasi destanı yazan ve vatan savunmasında canını veren
şehitlerimizi rahmetle anıyor, yakınlarına ve milletimize de başsağlığı
diliyorum.
Bunun
yanı sıra, yarın idrak edeceğimiz Mevlit Kandili’nin de ülkemize ve tüm İslam
âlemine hayırlar getirmesini yüce Rabb’imden niyaz ediyorum. 
Bugün,
İnsan Hakları Evrensel Bildirisi’nin kabul edildiği gün olan 10 Aralık, İnsan Hakları
Günü olarak kutlanmaktadır. 
İçinde
bulunduğumuz coğrafyaya baktığımızda, bugün insanlığın en doğal ve en temel
hakkı olan yaşam hakkının bile elinden alındığına üzülerek şahitlik ediyoruz,
aynen 15 Temmuzda FETÖ’nün yaptığı, yıllarca PKK’nın yaptığı ve belli bir
süredir DAEŞ’in yaptığı cinayet ve katliamlar gibi. Hemen yanı başımızda,
sınırımızda, Suriye ve Irak’ta, Mısır’da ve Libya’da, Arakan’da, daha doğrusu
dünyanın dört bir yanındaki İslam topraklarında dökülen kanlar da buna bir
örnektir. Orada çocuklar katlediliyor, orada kadınlar katlediliyor, orada
Müslümanlar katlediliyor. Bu böyle bilinmelidir ki hem ülkemiz içerisindeki
terörist faaliyetlere karşı sınır içi, sınır dışı fark etmeksizin
operasyonlarımız kararlılıkla devam edecektir. Aynı şekilde, tüm dünyadaki
mazlum ülkelerin de sesi olmaya devam edeceğiz; yaptığımız yardımları maddi,
manevi olarak da devam ettireceğiz. 
Yine,
âlemlere rahmet olarak gönderilen Kutlu Peygamberimiz’in dünyayı teşrif
edişinin seneidevriyesini idrak edeceğimiz Mevlit Kandili’nin öncesinde, bundan
bin dört yüz yıl evvel Peygamber Efendimiz tarafından tüm insanlık için
bildirilen, yeryüzünün en eski insan hakları beyannamelerinden biri olarak
değerlendirilen, kabul edilen Medine Vesikası’nın, herkes için eşit vatandaşlık,
eşit insan hakları ve eşit ibadet özgürlüğü ilkelerini ihtiva etmesiyle yüce
İslam dinimizin ve Kutlu Peygamberimiz’in insan hak ve özgürlüklerine
yaklaşımının en önemli göstergesi olduğu kanaatindeyim.
Sayın
Başkan, değerli milletvekilleri; bugün bütçeleri üzerinde görüşmelerini
tamamladığımız İçişleri Bakanlığı, Emniyet Genel Müdürlüğü, Jandarma Genel
Komutanlığımız, hepimizin malumu olduğu üzere, yakın zamanda yaşanan 15 Temmuz
darbe ve işgal girişiminde önemli görevler ifa etmişlerdir. Her ne kadar adı
geçen kurumlarımızdan, bu aziz milletin verdiği vergilerle alınan silahları
yine milletimize sıkmaktan imtina etmemiş, vatanını satmaktan ve ihanet
etmekten geri durmamış gafiller çıkmış olsa da, millî iradesine ve
demokrasisine sahip çıkmak adına meydanlara inen kahraman Türk milletimizin
yanında yer alarak omuz omuza mücadele eden sağduyulu askerlerimiz ve
polislerimiz de önemli bir destan yazmıştır. 
Yüzyıllar
boyu bu topraklarda hüküm süren şanlı Türk milleti kendisine yapılan bu ihaneti
de asla unutmayacaktır; aklını kiraya veren, millî ve manevi değerlerimizi
ayaklar altına alan bu ihanet şebekesini de, 15 Temmuz destanını yazan Ömer
Halisdemirleri, Erol Olçakları da asla unutmayacaktır.
Bugün,
hamdolsun, emniyet güçlerimiz içlerindeki hainleri temizlemek ve aklıselim,
vatansever gençlerimizi bünyesine katmak suretiyle daha da güçlü hâle
gelmiştir. Ülkemiz milletiyle, askeri ve polisiyle el ele, yürek yüreğe olmak
suretiyle içimizdeki ve bölgemizdeki tüm ihanet şebekeleri ve adı ne olursa olsun
tüm terör örgütleriyle mücadelesini kararlılıkla sürdürmeye devam edecektir. 
Demokrasi
kulvarında siyaset yapmak yerine çukurları ve dağları işaret eden, bu
topraklarda yüzyıllar boyunca kardeşçe yaşamış milletimizi birbirine düşürmeye
çalışan siyaset anlayışının da artık itibar görmediğini ve istenmediğini de bu
yüce kürsüden ayrıca vurgulamak istiyorum.
AK
PARTİ iktidarlarımızda önem verdiğimiz en önemli parametrelerden biri de
güvenlik politikalarımız olmuştur. Yakın zamanda milletimizin önüne getireceğimiz
Anayasa değişikliğiyle daha güçlü, daha güvenlikli, daha ilerici bir sistem
oluşacak, üniter devlet yapımız daha da sağlamlaşarak bölgesinde güçlü ve söz
sahibi bir ülke olarak yerini en üst seviyelere çıkaracaktır.
İçişleri
Bakanlığımız, Millî Savunma Bakanlığımız, Kültür ve Turizm Bakanlığımızla
birlikte bugün görüşmelerini yaptığımız 7 kurumumuzun hizmetteki etkinliklerini
artıracağına dair kanaatimle bütçe üzerinde lehte görüşümü belirterek 2017 yılı
bütçesinin hayırlı olmasını diliyor, yüce heyetinizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Çitil.
Sayın
milletvekilleri, şimdi Hükûmet adına yapılacak olan konuşmalara geldik. 
İlk
olarak İçişleri Bakanı Sayın Süleyman Soylu konuşacaklar.
Buyurun
Sayın Bakan. (AK PARTİ sıralarından alkışlar)
Süreniz
otuz dakika.
İÇİŞLERİ
BAKANI SÜLEYMAN SOYLU (Trabzon) – Sayın Başkan, çok değerli milletvekillerimiz;
hem Hükûmetimizin hem de İçişleri Bakanlığımızın 2017 yılı bütçesinin hayırlara
vesile olmasını temenni ederek sözlerime başlamak istiyorum. Çalışmalarımızın
ülkemiz, milletimiz, geleceğimiz için inşallah herkesin idealleriyle,
hayalleriyle buluşabileceğini ümit ediyorum.
Yine,
sözlerimin başında, bu ülkenin bağımsızlığı için, bu ülkenin kardeşliği için,
bu ülkenin büyümesi, kalkınması, özgürleşmesi ve hürriyeti için gözünü
kırpmadan fedayıcan eden şehitlerimizi rahmetle anıyor, gazi olanlarımıza
minnetlerimizi ve şükranlarımızı ifade ediyorum. 
Ayrıca,
birkaç gün önce Almanya’da bu Gazi Meclisin Başkan Vekili olan, her birimizin
temsilcisi olan Sayın Ayşe Nur Bahçekapılı Hanımefendi’ye, kendisini medeni
olarak tarif eden, temel hak ve hürriyet tanımlamasını hiç kimseye bırakmayan
ve hem diplomatik nezaketle bağdaşmayan hem de bugün İnsan Hakları Günü
münasebetiyle insan haklarıyla da bağdaşmayan Almanya’nın gösterdiği bu tavrı
kınıyoruz. Bu konuda Sayın Başkanımızdan resmî makamlarca özür dilenmesi
talebimizi tekrar dile getiriyoruz.
BAŞKAN
– Çok teşekkür ederim Sayın Bakanım.
İÇİŞLERİ
BAKANI SÜLEYMAN SOYLU (Devamla) – Bugün tarihî günlerden bir tanesi. 
Meseleyi
kişiselleştirmek istemem ama ben çocukluğumdan beri siyasetin içerisindeyim.
1976’larda, 1977’lerde, 1978’lerde, 1979’larda 8-9 yaşındayken babam beni ilçe
teşkilatlarına, il teşkilatlarına götürürdü yanında. O tozlu tahtaların
üzerinde büyüdüm, hemen hemen her hâlini gördüm. Bir tek idealim vardı
siyasette: Türkiye’nin bir iddiası var ve bu iddiayı tamamlaması lazım. Bu
iddia sadece siyasi partilerle tanımlanabilecek bir iddia değil. Bugün belki de
dünyanın çektiği sıkıntıları ve söylediği sözü herkes tarafından
dinlettirebilecek bir iddia. Evet, parlamenter sistem bizi bir müddet götürdü.
Aksak da olsak, eksik de olsak Allah’a şükürler olsun Türkiye bu Meclis çatısı
altında ve parlamenter sistemin içerisinde bir şeyler yapmaya gayret gösterdi.
Ama, iddiamız ve idealimiz hep şu olmuştu: Dünyayla rekabet edecek güçlü bir
sisteme, ayağımıza çelme takılmayacak güçlü bir sisteme ihtiyacımız vardı.
İnşallah milletimizin kabulü olur da Türkiye iddia ettiği ve hak ettiği yeni
bir sistemle buluşabilme fırsatıyla karşı karşıya kalır. Meseleleri şahıstan,
meseleleri kişiselleşmekten çıkartıp tam köklü bir sistem içerisine oturtursak
hem bu coğrafyanın hakkını tam anlamıyla daha iyi bir noktayla verebiliriz hem
de insanımızı yarına esenlikle ve aydınlık dolu bir günle getirebilme fırsatına
sahip olabiliriz. Allah inşallah hayırlı eder. Ülkemiz için, milletimiz için,
insanlar için gayret gösteren herkese minnetlerimizi ve şükranlarımızı ifade
ediyoruz. Hayırlı ve uğurlu olur inşallah. (AK PARTİ sıralarından alkışlar) 
Saygıdeğer
milletvekilleri, bilişim, ulaşım, teknoloji gibi dinamiklerin belirleyici hâle
geldiği, yaşam tarzlarının değiştiği, insanlığın şehirlere aktığı ve bunlarla
beraber yeni meydan okumaların, tehditlerin ortaya çıktığı, mevcut tehditlerin
şekil değiştirdiği, hatta hibritleştiği bir 21’inci yüzyıl başlangıcına hep
birlikte şahit oluyoruz. Devlet merkezli ve iki kutuplu, askerî güç odaklı,
soğuk savaş dönemine ait tehdit algısı yerini vekâlet savaşlarının sahne aldığı
yeni bir mücadele düzenine bırakmıştır. Bu yeni düzenin başat aktörü olduğu
anlaşılan terör, uluslararası rekabeti, enerji koridorlarını, ekonomiyi,
turizmi, eğitimi doğrudan etkileme potansiyeline sahip olduğu için tehlikeli
bir şekilde giderek araçsallaşmaktadır ve tüm bu faktörlerin etkisiyle
güvenlikçi siyaset bugün bütün dünyada yükselmektedir. Bu, elbette ki doğal bir
siyasal ve sosyolojik reflekstir. Ancak burada kritik nokta devlet dışı bu
aktörlerle kurulacak ilişkiyi düzenlerken demokrasiyi boğmayacak bir dengeyi
tesis edebilmektir. Dünyanın egemen güçlerinin bu noktadaki tercihinin 19’uncu
yüzyıl küresel yönetim anlayışına dönmeye çalışmak olması ise bizim için de,
dünya için de, insanlık için de kaygı vericidir. Bin yıldır üzerinde bulunduğu
coğrafyanın jeopolitik ve jeostratejik önemini giderek daha da arttırdığı için
Türkiye, bu resmin ve küresel güvensizlik ortamının doğrudan muhatabıdır. Bir
taraftan Suriye merkezli büyük göç dalgası hem transit hem de hedef ülke
olması, diğer taraftan DEAŞ, YPG, KCK ve PKK, FETÖ’nün terörist faaliyetleri
yeni bir güvenlik tanımı yapma mecburiyetini her birimiz için ortaya
koymaktadır. 
Değerli
milletvekilleri, bu resim bizi Türkiye'nin güvenlik durumunu doğru okumaya
mecbur bırakmaktadır. Elimizdeki iç güvenlik altyapısı PKK’yla mücadeleye
yönelik olarak oluşturulmuş bir altyapıdır oysa bugün tehdit sayımız artmış ve
farklılaşmıştır. İçeride FETÖ, KCK ve PKK, dışarıda PKK’nın uzantısı YPG ve
diğerleri. Dolayısıyla, Türkiye güvenlik kapasitesini artırmak zorundadır. Bir
de buna DEAŞ’ı eklediğinizde elbette ki sorumluluğumuz daha öte bir noktaya
taşınmaktadır. Uluslararası birliklerin ve sistemlerin dağılmasının
tartışıldığı bir dönemde Türkiye'nin kendi güvenlik projesini ortaya
koyabilmesi gerekmektedir. PKK bizden başkasını tehdit etmiyor. DEAŞ öncelikle
bizi tehdit ediyor. FETÖ yine bizden başkasını tehdit etmiyor. İşte bu yüzden
tehdidin sınırlarımızın ve ulusal çıkarlarımızın ötesinde bertaraf edilmesini
önceleyen, teknolojik, kültürel, ekonomik, siyasi, askerî ve polisiye
yönleriyle proaktif yeni bir güvenlik konseptini hayata geçirmek zorunludur ve
Hükûmetimiz bu yönde adımları sıklıkla atmaktadır. Fırat Kalkanı operasyonu tam
da bugün bu yaklaşımın neticesidir. Özellikle bazı illerimizde hain eylemlerini
sürdüren PKK terör örgütünün faaliyetleri sadece silahlı eylemlerle sınırlı
kalmamıştır; etnikçilik yaparak vatandaşlarımızı baskı altına almaları bir
yana, kamu ihalelerini yönlendirmek, uyuşturucu ticareti yaparak gençlerimizi
zehirlemek, halka hizmet üretmesi gereken belediyeleri ve aynı zamanda
siyaseti, hukuku baskı altına almak gibi bir yelpazede bu devlete ve millete
açıkça ihanet içinde olmaya devam etmiştir. Doğrudan iş birliği içinde olduğu
bütün çıplaklığıyla ortaya çıkmış olan FETÖ yapılanması ise devlet
mekanizmasının içerisinde sızdığı kilit noktalardaki müdahaleleriyle PKK’nın
hamiliğini yapmış ve 15 Temmuzun hem öncesi hem sonrası için harekât planına
PKK’yı da açıkça dâhil etmiştir ancak 15 Temmuz gecesi milletimiz bu oyunu da bozmuştur.
Demokrasiye, millî iradeye sahip çıkması bir yana, 15 Temmuzda bu büyük millet,
bu aziz millet bağımsızlığını ve kardeşliğini tahkim etmiştir. Tankların önüne
set çeken toplumsal seferberlik memnuniyetle görülmektedir ki sadece o geceyle
sınırlı kalmamış, ekonomiye de sirayet etmiştir. Ekonomi cephesinde son
günlerde yaşanan gelişmeler, Sayın Cumhurbaşkanımızın çağrısına milletimizin
verdiği destek 15 Temmuz ruhunda herhangi bir gerileme olmadığını açıkça ortaya
koymaktadır. 
Sayın
Başkan, çok değerli milletvekilleri; 20’nci yüzyılı yüksek enflasyon, ekonomik
krizler, düşük ihracat rakamları, yetersiz altyapı, bürokratik ve askerî
vesayet gibi kronikleşmiş sorunlarla kapatan Türkiye, 21’inci yüzyılın
başlangıcında, 2002’den itibaren AK PARTİ hükûmetleriyle yakaladığı siyasi
istikrar sayesinde bu sorunların büyük çoğunluğunu ülke gündeminden çıkarmayı
başarmıştır. Güçlü siyasi iktidarın ve istikrarın getirisi olarak, gerek askerî
gerekse bürokratik vesayet hukukun üstünlüğü ilkesi temel alınarak çıkarılan
kanunlarla bertaraf edilmiştir. Bugün atılan adım da aslında bu zihniyetin, bu
anlayışın, bu millet talebinin en önemli göstergesi olarak ortada durmaktadır.
AK PARTİ iktidarı dönemince ortaya koyulan demokratik reformlar, ana dilde
ifade, savunma ve eğitim hakkı, DGM’lerin kaldırılması, Anayasa Mahkemesine
bireysel başvuru hakkının tanınması gibi adımlar neticesinde devlet ve vatandaş
arasında güven yeniden tesis edilmiş, demokrasimiz daha da güçlenmiştir. 
Sayın
Başkan, çok değerli milletvekilleri; Bakanlığımız, bu bağlamda, yukarıda
çerçevesini çizmeye çalıştığım, gerek coğrafyamızda gerekse ülke içinde yaşanan
gelişmeler karşısında milletimizin ali menfaatlerini korumak üzere gününden ve
geleceğinden emin Türkiye şeklinde özetleyebileceğimiz vizyonuna ulaşmak için
temel hak ve hürriyetleri esas alarak iç güvenlik, sınır, kıyı ve kara
sularımızın emniyetini sağlamak, etkili sınır yönetimi ve göç politikaları
oluşturmak, kamu hizmetlerinin koordinasyonunu sağlamak, mahallî idarelerin
hizmet standartlarını yükseltmek, nüfus ve vatandaşlık hizmetlerini sağlıklı
bir şekilde sunmak ve sivil toplumu desteklemek görevlerini insan odaklı bir
anlayışla yerine getirme misyonu gereğince güçlü bir motivasyon ve kararlılıkla
çalışmaktadır. Bütün çalışmalarımızda ve vatandaşlarımızla olan ilişkilerimizde
hukukun üstünlüğünü, adaleti ve merhameti, insan haklarına saygıyı, şeffaflığı,
hesap verilebilirliği, etik değerlere olan bağlılığı, katılımcılığı, hızlı,
kaliteli hizmeti ve özgürlük-güvenlik dengesinin sağlanmasını da temel ilkeler
olarak benimsemiş durumdayız. 
Saygıdeğer
milletvekillerimiz, elbette ki şunu ifade etmek istiyorum: Tarihin çok önemli
bir kırılma dönemindeyiz ve bu kırılma dönemini bugün tarif eden biz değiliz,
dünya bu kırılma dönemini tarif ediyor. Hemen güneyimize indiğimizde, aslında
birçok ülkenin orada nasıl planlamalar yaptığını, Türkiye içerisinde nelere
müdahale etmek istediklerini hep beraber görüyoruz. 15 Temmuz gecesi biz
buradayken, sizler, bu milletvekillerimiz burada demokrasi adına bir mücadeleyi
ortaya koyarken Amerika’dan bir İnternet sitesinin Türkiye Cumhuriyeti
Cumhurbaşkanının uçak rotasını acımasızca paylaştığını hep beraber biliyoruz ve
bu Meclis bütün bu anlayışa karşı, Türkiye, milletimiz, insanlarımız bütün bu
anlayışa karşı büyük bir mücadeleyi beraber verdi. Bir taraftan DEAŞ, bir
taraftan PKK, bir taraftan KCK… Biz burada milletvekiliyiz, biz hukukun dışında
değiliz, biz hukukun içerisindeyiz; biz demokrasinin dışında değiliz, demokrasi
bizim için bir atlama tahtası, bir araçsallaştırılmış hiç değildir. Demokrasi,
kurallarına mecbur olduğumuz, uymak zorunda olduğumuz bir sürecin adıdır ama
demokrasinin bir hassasiyeti vardır, hassasiyeti şudur: Demokrasi, bulunan
bütün sistemler içerisinde manipüle edilebilme kabiliyetine sahip bir
sistemdir. Yani, küçük gruplar bir araya gelip, iyi koordine olup iyi bir
teknoloji, iyi bir iletişim kabiliyeti, iyi bir senaryo kabiliyeti
oluştururlarsa demokrasiyi istedikleri gibi manipüle edebilme şansına sahiptir.
Bu demokrasinin en önemli açıklarından bir tanesidir. Siyaset yaparken elbette
ki bunu bilmek durumundayız. 
Biraz
önce burada konuşmalar yapıldı. Elbette ki eleştirileceğiz, bugüne kadar hep
eleştirildik. Eleştirilmek demokrasinin en önemli süreçlerinden bir tanesidir
ama iftira, ama -şunun açıkça altını çizmek istiyorum ki- yalan ve -yine açıkça
altını çizmek istiyorum ki- karalama dil, ihanet aynı zamanda bizim tahammül
edemeyeceğimiz süreçlerden bir tanesidir; bu çok açık. Burada Türkiye Büyük
Millet Meclisi demokrasinin ve hukukun dışında değildir. Bu Meclis burada karar
aldı. Aldığı karar nedir? Evet, birtakım milletvekilleri için dokunulmazlığı
kaldırma kararı aldı. Bu ne demek? Yani, suçu olan milletvekilleri varsa veya
suçu olduğu iddia edilen milletvekilleri varsa bu, yargıya gidecektir. Bundan
ne sizler, ne sizler, ne sizler, ne sizler ne de bu Meclisteki hiç kimse yoksun
değildir, herkes bu karara uymakla mükelleftir. 
Peki,
şunu söylemek istiyorum: Bütün bunun içerisinde, burada bir siyasi partinin,
özellikle, eş başkanlığını yapan, milletin oyuyla buraya gelen bir kişi eğer bu
kararların tamamına itiraz edecek bir anlayış ortaya koyuyor ve burada diyorsa
ki: “Ben mahkemeye gitmeyeceğim, hadi gelsinler. Ne şekilde beni ararlarsa
arasınlar, alırlarsa alsınlar ve ne şekilde beni oraya getirirlerse getirsinler
-ben kendi irademi ortaya koyarak- ben ve hiçbir arkadaşım oraya, mahkemeye
gitmeyeceğiz.” Biz burada niye bulunuyoruz? Biz burada niye yasa yapıyoruz? Biz
burada niçin bu bütçeyi konuşuyoruz?
Peki,
eğer biz bunu söylersek, bizler bunu ortaya koyarsak bugün bizden -yarına ait-
bizim kendi yasalarımızın içerisinde olmamızı bekleyen milletimize ne cevap
veririz ve o millet hangi kurallarla, hangi yasalarla ve hangi anlayışlarla
devam eder? Böyle bir sorumluluğu taşımayan, sadece ve sadece birtakım
manipülatif süreçlerin içerisinden siyaseti bir tarafa itmeye çalışan bir
anlayış Türkiye’yi nereye getirir? Yer değiştirelim, siz gelin; aynı şey sizin
başınıza gelse, hangi siyasi partinin başına gelirse gelsin ne yapacak? Ya devlet
olma anlayışından ya devlet olma kabiliyetinden vazgeçeceksiniz, herkesin her
yerde, istediği gibi, istediği şekilde kendisini ortaya koyabileceği, istediği
kuralı uygulayabileceği bir anlayışı gerçekleştireceksiniz, teslim olacaksınız
yahut da kanunların, kuralların, Anayasa’nın ve buranın verdiği kararların
gereğini yerine getireceksiniz. (AK PARTİ sıralarından alkışlar) Bugün hiç
kimse bundan gocunmasın. Ben çok üzülerek ifade etmek istiyorum. 
Cizre’de
ne oldu arkadaşlar? Sabah konuşan hatibin ifade ettiği “Cizre’de devlet cinayet
yaptı.” Öyle mi? Kime cinayet yaptı? İsmi yok. Kim bunlar? İsmi yok. İsmi
parantez içerisinde. Ne olursunuz saklambaç oynamayalım. Bu ülkede bütün
milletimiz her şeyi net bir durumla bilmektedir. 
Burada
ben resimler getirdim. Nereden bahsettiler biraz önce? Mardin Nusaybin’den.
Şurası Nusaybin, hangi milletvekili bunu savunabilir? Bu millet bize niye yetki
verdi? Bu millet niye bizi buraya gönderdi? Bu millet niye bizden görev
istiyor, şurada şunları dizsinler diye mi? Peki, şunları nasıl
savunabiliyorsunuz? Şu adamı nasıl savunabiliyorsunuz? Bu kim? Bilesiniz ki bu
sadece oradaki askere, oradaki polise, oradaki korucuya kurşun sıkmıyor, bu
ülkenin geleceğine, bu ülkenin birliğine, oradaki Kürt çocuklarının geleceğine,
oradaki Yüksekova Havalimanı’na, orada yaptırılmak istenmeyen Silvan Barajı’na
ve orada toprakların bereketine kurşun sıkıyor. (AK PARTİ sıralarından
alkışlar) Evet, bizim görevimiz bunu tasfiye etmektir, biz bunu tasfiye etmek
zorundayız. Biz oralarda tiyatroların oynanmasını istiyoruz, biz oralarda
çocuklarımızın sinemaya gitmesini istiyoruz, biz oralarda dünyada rekabet
edebilecek çocuklarımızın en iyi atlet olmasını istiyoruz, en iyi
üniversitelerde okumasını istiyoruz. Üniversiteleri terör yuvası yapanlara
karşı bu ülkenin yarınlarına yönelik ilimle, bilimle, terörün inadına
Türkiye'nin zengin ve müreffeh bir ülke olmasını istiyoruz, başka bir hesabımız
yok, kimseyle de bir hesabımız yok. (AK PARTİ sıralarından alkışlar)
Peki,
bütün bunların yanı sıra, size şunu söylemek istiyorum: Siyasetten
bahsediyorsunuz, bahsederken Aydın Muştu’yu hiç düşünüyor musunuz, Aydın
Muştu’nun derdi neydi? Sadece siyaset yapmak. Silahı mı vardı? Hayır, yok.
Peki, Aydın Muştu’nun yanında o bizim güzel kardeşimiz Ahmet Budak’ın acaba
neydi sıkıntısı? Ben Ahmet Budak’ın evine gittim, Allah şahit, hani bazen
diyorum ya bu Kandil’i bitireceğiz diye, o çocuklarının gözündeki korkuyu
gördüm. Kadından bahsediyorsunuz değil mi? Annesi bir çocuğuna şunu söylüyor,
diyor ki: “Evladım, ne olursun şuraya çıkma, babanı öldürdükleri gibi seni de
öldürürler.” Biz kalp sahibi insanlarız, kalbimi PKK’ya da bırakmadım, kalbimi
teröristlere de bırakmadım, Allah’ım biliyor ki bu vicdandan ve bu akıldan
hiçbir zaman vazgeçmeyeceğiz ama o terör örgütlerine de hiçbir zaman fırsat
sağlamayacağız. Neler yapacağımızı görecekler ve nasıl yapacağımızı görecekler.
Peki, Aydın Muştu’nun kızının babasını defnederken ne söylediğini biliyor
muyuz? “Ben ilahiyat fakültesi okuyacağım, bunun karşılığının ne olduğunu biliyorum.
Dinimizi ve güzelliklerimizi ve bu coğrafyanın bütün değerlerini onlara
öğreteceğim.” Bakın, hâlâ eğitimden bahsediyor, hâlâ Allah’ına sığınan, kendi
değerlerine sığınan bir genç kızdan bahsediyorum. 
Dün
Van’daydım, üç gün önce Diyarbakır’daydım ve Mardin’deydim. Eğer biz yanlış
yapmış olsaydık… O insan Sur’da elimi şöyle sıkıyor: “Allah’ını severseniz,
doğru yoldasınız.” diyor. Biz siyaseten milletin bize ne dediğini biliriz. 6-7
Ekim olayları öncesinde, 3, 4, 5 Ekim günlerinde yine bir taraftan Hakkâri’de,
bir taraftan dönüp o bölgenin ne kadar riskli alanı varsa yani riskli alan
olarak belirlediği… Allah’ınızı severseniz, eğilip kulağıma birisi diyor ki:
“Burada sözde mahkemeler oluşturdular, ne olursunuz bize yardımcı olun.” Bir
esnaf diyor ki: “Bıktık para vermekten, ne olursunuz bize yardımcı olun.” Öteki,
bir anne… Allah şahidimdir, Yüksekova’da esnafı tek tek gezdim, esnafı
gezdikten sonra 7 Haziranla 1 Kasım arası yaklaşık 200-250 esnafa: Nasılsınız,
iyi misiniz… Kapıyı kapattım, oturdum tek başıma: Yahu, biz ne yapmalıyız
arkadaş, bize bir anlat Allah rızası için ya, ne yapmalıyız biz, ne etmeliyiz
diye. Bir kadın geldi, dedi ki: “Evladımı benden almaya çalışıyorlar. Ne
olursun, milletvekili misin, nesin, evladımı dağa göndermek istemiyorum.” 18
yaşının altında binlerce çocuk dağa gitti, 18 yaşının altında. Bunlar bizim
evlatlarımız. Bunlar başkalarının evlatları değil ve bunların hiçbirisinin
orada yeri yok. Bu savunulabilir bir şey değildir. Keleşle poz veriliyor ve bu
ifade ediliyor. Bak, Sırrı Süreyya Bey, bunun savunulacak hiçbir tarafı yok,
Keleş bizim işimiz değil. Biz silahtan uzak insanlarız. Keleş güvenliğin
işidir. Keleş ordunun, Keleş diyelim ki polisin, Keleş onların bu milleti
Keleşle karşı karşıya bırakmamak için ortaya koymuş olduğu, bizi huzurla ve
güvenle bırakmak ve karşı karşıya getirebilmek için sağlayacağı ve onu men
edeceği sürecin adıdır. Bize bu yaramaz. 
SIRRI
SÜREYYA ÖNDER (Ankara) – İki dakika önce konuştuk, iki dakika önce. Şimdi
böyle…
İÇİŞLERİ
BAKANI SÜLEYMAN SOYLU (Devamla) – Bize bu yaramaz. Onun arkası, söyleyeceğimiz
söz bellidir. Siz buraya çıkıp o Keleşi orada -sizin bilmeniz veya bilmemeniz
dâhilinde- koyanlara söylenecek tek bir söz var: Halt etmişlerdir, yanlış
yapmışlardır. (AK PARTİ sıralarından alkışlar) Bakın, buralar sizi
alkışlamazlar. Halt etmişler. 
Şunu
çok açık bir şekilde ifade etmek istiyorum: Neymiş? Biz belediyelere el
koymuşuz. Biz belediyelere el koymadık. Devletin kaymakamı oradaydı, devletin
kaymakamı kurallara, kanunlara ve hukuka uygun bir şekilde orayı yönetiyor ve
yönetmeye de devam edecek. 
Yine
bir şey söyleyeyim: Bu belediyelerden -siz de ben de biliyoruz- 6 binin
üzerinde hendek kazıldı. Kim kazdı bu hendekleri? Lojistiklerini nereden
aldılar bunların? Kim yaptı, kim gerçekleştirdi ve nasıl ortaya koyabildi? 
Yine
söylemek istiyorum: Burada, şimdi Diyarbakır Hani ilçe girişi burası. İşte
şurası, biraz önce Ahmet Türk’ün Mardin’de teslim aldığı belediyeyi söylediniz
ya, işte burası da Hani Belediyesinin bundan bir buçuk ay önceki hâli; şimdi de
girişi bu. (AK PARTİ sıralarından alkışlar) 
Şimdi,
yine söylemek istiyorum: Şurası Diyarbakır Havalimanı’nın yolu, eskisi ve
yenisi işte bu. Bu kime yapılıyor? Orada bu havalimanına gitmek isteyen
insanımıza yapılıyor, başka hiç kimseye değil. Orada bu milletin evlatlarına,
bu memleketin evlatlarına yapılıyor. 
İşte,
burası neresi? Mardin Dargeçit. Ne bu Mardin Dargeçit? İşte, bakın, şurası da
yol evin önü, burası da yol evin önü. Şurası meydan, işte, burası da meydan.
Oraya hizmet gidiyor ve gitmeye de devam edecek. 
Bu
da bizim çocuklarımız, yine Mardin Dargeçit’te. İşte, parklar, işte, evlerin
önü, işte, onların aradığı huzur. Hep bunu gerçekleştirebilecek bir anlayışı
ortaya koyuyoruz.
Yine,
size bir fotoğraf göstereceğim. Geçen gün, çok kıymetli Mardin
Milletvekilimizin babasının orada büyük bir alicenaplıkla temelini attığı bir
okulun o temel atma törenine Derik’e gitti. Bu kadar olduğunu bilmiyor idim. O
günden itibaren içim kavruluyor. Bu kavrulmanın geçeceğini kimse zannetmesin,
hiç kimse zannetmesin. İşte, şu çocuk, Muhammet Fatih… 
Şimdi
size bir şey söyleyeceğim: Oraya gittim, 25 yaşında bir kız hâkime hanım var,
bir kız, Ayşe Nur Hanım. “Korkmuyor musun?” dedim, “Şehit olurum.” dedi. 25
yaşında. (AK PARTİ sıralarından alkışlar) Gönlü, yüreği büyük bir kız. 28
yaşında bir savcı var. 
Onlardan
neredeyse yirmi-yirmi beş gün önce orada birisi alçakça şehit edildi. Ona da
hiç yakışmadı. Onu da farklı bir şekle döndürmeye çalışıyor. Hiç yakışmadı o
söylemler biraz önce, hiç. Hem Meclis çatısı altında hem de öteki dünyaya
irtihal etmiş birisinin arkasından söylenmiş bu sözler hiç yakışmadı. 
Ne
yapmış biliyor musunuz, şurayı görüyor musunuz: “Köye Dönüş ve Rehabilitasyon
Projesi” Ben Derik’i bugün bilmiyorum; benim İstanbul’daki en yakın arkadaşlarım,
hayatta zora düştüğüm zaman benimle beraber olan insanlar Deriklilerdir,
Derikli dostlarımdır, onlarla beraber defalarca hep Derik konuşmuşumdur, Derik
düşünmüşümdür. Onlar zeytinin ana vatanının Derik olduğunu iddia ederler hep,
hep öyle söylemişlerdir. İşte, bu Muhammed Safitürk ne yaptı biliyor musunuz?
Gitti orada bir zeytin atölyesi kurdu. Bizim gerçeklerimiz bunlar. Orada
insanlar çalışıyor ve orada sunumunu o kadar güzel ortaya koydu ki
zannedersiniz ki Paşabahçenin en güzel fabrikalarından üretilmiş bir camla ve
sunumla birlikte Derik’te, size, bunu ekonomiye döndürebilecek bir aklı
sağlıyorlar. Sadece öyle mi? Hayır. Tam bir ayda 30 kilometre asfalt yaptı
orada. Sadece öyle mi? Trabzon’un Of ilçesinden bir antrenör getirdi ve orada
çocuklara, o futbol takımının en iyi olabilmesi için, yarına ait o çocukların
geleceğinin huzurlu olabilmesi için, orada tutmak için gayret sarf etti,
projeler ortaya koydu. Sadece o değil, birçok meseleyi ortaya koydu. Niye şehit
ettiler onu? Çünkü… 
Bir
şey söylemek istiyorum, burada söylendiği için ifade edeceğim, dendi ki:
“Yoksulluk.” Neyin yoksulluğu? Evet, “Oraları yoksulluğa mahkûm ediyorsunuz.”
dendi. Biz ediyoruz, öyle mi? Bu ülkenin Cumhurbaşkanı, sabah akşam, o
Yüksekova Havalimanı’nı yapabilmek için gayret sarf edecek, orada barajları
yapabilmek için gayret sarf edilecek… Arkadaş, ben -sizler de iyi bilirsiniz
oraları- Bestler Dereler’e gittim, 6 evladımızı haince, gündüzün gözünde şehit
ettiler orada. O çocuklar orada sınır beklemiyorlardı, o çocuklar yıllarca,
Şırnak’ın gelişmesinin en önemli noktalarından biri olan Şırnak-Van yolunu
yapabilmek için, yapılabilmesini temin edebilmek için, o Şırnak’la Van’ın, o
bölgenin birbirine kavuşabilmesi, ekonomik aktivasyonun ve o bölgedeki o
kardeşliğin daha fazla tesis edilebilmesi için orada bekliyorlardı. Niye şehit
edildiler onlar? O yol yapılmasın diye. Yoksulluğa kim mahkûm ediyor bu
bölgenin insanını? Yoksulluğa kim kimi mahkûm ediyor acaba? 
Bir
şey ifade etmek isterim ve söylemek isterim: Burada, elbette ki bütün bunlarla
birlikte bir fotoğrafı daha size göstereceğim, önemli bir fotoğraf, hem de çok
önemli bir fotoğraf. Şundan sonra yapılan konuşmaların tamamını biliyoruz. Şu,
Diyarbakır’da, şu bombalı saldırıda, 4 Kasımda, sivillerin katledilmesinden sonra
yapılan konuşmaların tamamını ve ne olduğunu biliyoruz, nasıl olduğunu da
biliyoruz; kimin üstlendiğini, niçin gerçekleştirildiğini, nasıl yapıldığını,
aslında hedefin ne olduğunu ve neler olması gerektiğini, hepsini biliyoruz.
Bunun hesabı nasıl verilecek? Bu çocukların günahı neydi, bu insanların günahı
neydi ve bu insanlar bu travmadan nasıl kurtulacaklar?
Yine
söylemek istiyorum, birçok şeyden bahsediyorsunuz, hani diyorsunuz ya: “İşte,
çözüm süreci vardı…” Bizim demokratikleşme süreci olarak ortaya koyduğumuz
süreç. Yine söyleyeceğim size: Biz, şu Meclisin tamamı, hiç kimse bu ülkede bir
terör örgütünün musallat olduğu bir milletin yarına adım atmasını istemez.
Çekilsin gitsin sınırlarımızdan, lanet olsun, defolsun isteriz. 
Burada
bir ülkenin Başbakanı diyor ki: “Baldıran zehri dahi olsa içerim.” Siz de çok
iyi biliyorsunuz, Kürt meselesinin nasıl siyasetçileri götürüp getirdiğini,
nasıl tasfiye ettiğini, nasıl, hangi çatışmaların içerisine çektiğini hepimiz
biliyoruz, bu Meclis de biliyor ama sinsi bir plan ortaya kondu. Bir şey
söyleyeyim, içinizdeki bazılarını kesinlikle bu planın içinde görmüyorum,
hiçbir dahlinizin olmadığını düşünüyorum. 
(Mikrofon
otomatik cihaz tarafından kapatıldı)
KÜLTÜR
VE TURİZM BAKANI NABİ AVCI (Eskişehir) – Devam etsin Sayın Başkan.
MİLLÎ
SAVUNMA BAKANI FİKRİ IŞIK (Kocaeli) – Bizden ilave edebilirsiniz Sayın Başkan. 
BAŞKAN
– Peki, buyurun Sayın Bakan. (AK PARTİ sıralarından alkışlar) 
İÇİŞLERİ
BAKANI SÜLEYMAN SOYLU (Devamla) – Belki de işin püf noktası burasıdır, belki de
Türkiye ilk kez bu rakamı görecek. 
Bakın,
ben size bir şey söyleyeyim, hani diyorsunuz ya: “Yok, Şanlıurfa’daki
evlatlarımızın şehit olması şöyle oldu…” Bese Hozat’ın yazısı ve diğerlerinin
ortaya koyduğu süreçlerin hepsini biliyoruz. Bizi kimse ahmak yerine koymasın,
kimse bizi ahmak yerine koymasın. (AK PARTİ sıralarından alkışlar) Burada
verilen talimatların tamamını biliyoruz. Hani, sizin adınıza barış süreci…
Böyle bir barış marış yok. Bir millet kendi içerisinde bir barış ortaya koymaz,
bir millet ancak kendi içerisinde kardeşlik ortaya koyar, birlik ortaya koyar,
beraberlik ortaya koyar. Şu nedir şu? Şu nedir Allah’ınızı severseniz? Bunları
dağa götürdüler. Siz bunu milletvekili olarak nasıl savunabilirsiniz? 2011, 658
kişi; 2012, 611 kişi; 2013, 2.519 kişi, hazırlık yapılıyor; 2014, 5.312 kişi.
Bunları niçin götürdüklerini bilmiyor muyuz? Kimini “Bu mücadeleyi alacağız.”
diye götürdüler, kimini “Bu bölge bizim, bundan sonra kimse buraya
karışamayacak. Eğer işe girecekseniz…” Oradaki insanlarımızın istihdam
kaygısını, gelecek kaygısını istismar ettiler ve milliyetçilik reflekslerini
istismar ettiler ve neticede 3.572… İşte o 2015 seçimleri var ya, hani 7
Hazirandan önce musluklardan kan akıtılan seçimler, hani insanların teker teker
köylerde tehdit edildiği seçimler, “Eğer oy vermezseniz şöyle yaparız, böyle
yaparız.” diye insanlara o -affedersiniz- sinsi sinsi birtakım… Defalarca
gördüm ben, siz görmediniz mi? Güneydoğuya gidenler görmediler mi şöyle
pusulaları? Ben bu milletin evladıyım, kendi ülkemin içerisinde bir pusulayı,
benim ülkemin insanına racon kesecek hâlini gördükten sonra, Allah şahittir ki,
o gün yemin ettik bunlarla ölümüne mücadele etmeye, başka hiçbir şey değil. (AK
PARTİ sıralarından “Bravo” sesleri, alkışlar) Teröristlerle… Herkesin siyaset
hakkı vardır, herkes siyaset hakkını ortaya koyacaktır.
Size
bir açıklama daha getirmek istiyorum. Hiç, sizi de bu tasalluttan kurtaracağız.
Merak etmeyin, Ahmet Türk’ün şu anda hiçbir sıkıntısı yok, rahat etti. Birçok
ilçe başkanları ve belediye başkanlarınız, her birisi gözaltına…
DİRAYET
TAŞDEMİR (Ağrı) – Darısı sizin başınıza o zaman.
İÇİŞLERİ
BAKANI SÜLEYMAN SOYLU (Devamla) – Başım gözüm üstüne, var ise.
DİRAYET
TAŞDEMİR (Ağrı) – Madem çok rahatsa, buyurun!
İÇİŞLERİ
BAKANI SÜLEYMAN SOYLU (Devamla) – Başım gözüm üstüne. Biz bu ülkede eğer bu
tehditlerden korkmuş olsaydık 15 Temmuzda birileri gibi kaçardık ve bu Meclisin
içerisine gelmezdik; öyle bir korkumuz yok. (AK PARTİ sıralarından alkışlar) 
Hadi,
oraya gidiyoruz, her daim gidiyoruz, ağababalarınıza söyleyin de bir şey
yapsınlar bakalım. Hepimiz gidiyoruz, milletvekillerimiz gidiyor,
arkadaşlarımız gidiyor. Aydın Muştu’nun ölümü bize cesaret verdi, bilesiniz
yani, sadece bunu bilesiniz ve bir şeyi daha ifade etmek istiyorum…
FİLİZ
KERESTECİOĞLU DEMİR (İstanbul) – Sayın Bakan bize mi konuşuyor, Genel Kurula
mı?
BAŞKAN
– Sayın milletvekilleri, lütfen, dinliyoruz.
İÇİŞLERİ
BAKANI SÜLEYMAN SOYLU (Devamla) – Hiç merak etmeyin, sevgili milletvekilleri…
(HDP sıralarından gürültüler)
BAŞKAN
– Cevap verme hakkınız var, daha sonra verirsiniz.
FİLİZ
KERESTECİOĞLU DEMİR (İstanbul) – Sürekli bize dönüyor da…
İÇİŞLERİ
BAKANI SÜLEYMAN SOYLU (Devamla) – Bu tarafa da dönüyorum, merak etme.
Bir
şeyi daha…
BEDİA
ÖZGÖKÇE ERTAN (Van) – Böyle bağırıp çağırarak…
İÇİŞLERİ
BAKANI SÜLEYMAN SOYLU (Devamla) – Hiç merak etmeyin, son cümlelerimi ifade
ediyorum. (AK PARTİ ve HDP sıraları arasında karşılıklı laf atmalar)
BAŞKAN
– Sayın milletvekilleri, lütfen…
İÇİŞLERİ
BAKANI SÜLEYMAN SOYLU (Devamla) – Hiç merak etmeyiniz. (AK PARTİ sıralarından
alkışlar) 
BAŞKAN
– Devam edin lütfen Sayın Bakan.
İÇİŞLERİ
BAKANI SÜLEYMAN SOYLU (Devamla) – Bu bir güvenlik politikası değildir. Bir
taraftan, orada Sayın Başbakanımızın ortaya koymuş olduğu o cazibe merkezlerini
oluşturan paketle, bir taraftan gençlik politikalarımızla… Hakkâri’nin her
noktasına Gençlik ve Spor Bakanımız halı saha yapacak, her noktasında…
SİBEL
YİĞİTALP (Diyarbakır) – Niye şimdiye kadar yapmadınız? 
İÇİŞLERİ
BAKANI SÜLEYMAN SOYLU (Devamla) – Yapıyor.
SİBEL
YİĞİTALP (Diyarbakır) – Neden şimdiye kadar yapmadınız?
FUAT
KÖKTAŞ (Samsun) – Yaptırdınız mı? Yaktınız, yıktınız be!
İÇİŞLERİ
BAKANI SÜLEYMAN SOYLU (Devamla) – Şu ana kadar da yaptı, bundan sonra da
yapacak, hiç merak etmeyin. 
Ve
yine söyleyeyim: Bir taraftan kalkınma politikalarımızla, bir taraftan sosyal
politikalarımızla, bir taraftan, üniversite okuyan gençlerimizin yarına olan
ümitlerini… Derik’te -milletvekillerimiz burada- o çocuklara…
MERAL
DANIŞ BEŞTAŞ (Adana) – Derik adını ağzınıza almayın, Derikli olarak rahatsız
oluyorum.
İÇİŞLERİ
BAKANI SÜLEYMAN SOYLU (Devamla) – …sordum “Ne olmak istiyorsunuz?” diye. Orada
duruyorlardı, okulu beraber açtık. Birisi, ilk söyleyen “Ben edebiyat öğretmeni
olmak istiyorum.” dedi Nabi Hocam.
SİBEL
YİĞİTALP (Diyarbakır) – Şimdiye kadar orada vali, kaymakam yok muydu?
İÇİŞLERİ
BAKANI SÜLEYMAN SOYLU (Devamla) – Demek ki terör örgütü onların ümitlerini
altüst edememiş, hâlâ içlerinde kırıntı var, hem de büyük bir ümit var. “Peki,
sen ne olmak istiyorsun?” dediğimizde, o da dedi ki: “Ben hemşire olmak
istiyorum.” O kızların her birini görseniz, ellerini geleceğe ait o kadar güzel
uzatıyorlardı ki… Ama silaha uzatanlar gibi değil. (AK PARTİ sıralarından
alkışlar) 
Bilmenizi
isterim, sadece güvenlik politikalarıyla değil, elbet sadece bunlarla
çözülemeyeceğini biliyoruz. Hep birlikte, bu Meclisin, buradaki millî iradenin
ortaya koymuş olduğu anlayışla birlikte bu güzel toprak parçalarını…
Tesadüf
değildir, rahmetli Adnan Menderes Muş Havalimanı’na inerken dermiş ki:
“Allah’ım…”
MAHMUT
CELADET GAYDALI (Bitlis) – Muş Havaalanı yoktu ki.
ALİ
ATALAN (Mardin) – Adnan Menderes zamanında Muş Havaalanı yoktu.
İÇİŞLERİ
BAKANI SÜLEYMAN SOYLU (Devamla) – “…bu Muş’u gördüğüm zaman imanımı…”
MAHMUT
CELADET GAYDALI (Bitlis) – Muş’tan devam et. 
BAŞKAN
– Sayın milletvekilleri…
İÇİŞLERİ
BAKANI SÜLEYMAN SOYLU (Devamla) – Onu da yapar geçeriz ya. Onu da yapar
geçeriz, merak etme. (AK PARTİ sıralarından alkışlar) 
FİLİZ
KERESTECİOĞLU DEMİR (İstanbul) – Bugün hiç çalışmamışsınız. 
DİRAYET
TAŞDEMİR (Ağrı) – Metni yanlış hazırlamışlar.
İÇİŞLERİ
BAKANI SÜLEYMAN SOYLU (Devamla) – Sizin için yaparız, siz yıkmaya çalışırsınız,
biz yaparız. (AK PARTİ sıralarından alkışlar) 
Muş’a
indiği zaman dermiş ki: “Allah’ım, şu Muş Ovası’nı gördüğüm zaman imanım tekrar
tazeleniyor. Sen ne büyüksün.” Kıymetli Cumhurbaşkanımız da yıllar sonra Muş’a
indiği zaman, belki de Adnan Menderes’in bunu söylediğinden habersiz, “Bir
şehre bu kadar, bir ovaya bu kadar, bir memlekete bu kadar güzel bahar mı
gelir?” diyor. Bu, bir memleket sevgisinden kaynaklanıyor, başka hiçbir şeyden,
başka hiçbir anlayıştan değildir. (AK PARTİ sıralarından alkışlar) 
Son
cümlem şu, bitiriyorum: Hiç kimsenin endişesi olmasın, o Kandil’in orada
durmasına müsaade etmeyeceğimizi bilmenizi isterim. (AK PARTİ sıralarından
alkışlar) Bizim egemenlik hakkımıza ve bizim huzurumuza, bizim sükûnumuza
oradan bir fitne yuvasının sürekli müdahale edemeyeceğini de bütün dünyaya
göstereceğimizi yakın zamanda göreceğinizi burada, Meclis çatısı altında bir
kere daha ifade etmek istiyoruz. 
Bütün
bunları yaparken yüce Meclisimiz şunu bilsin: Sayın Cumhurbaşkanımız, onun
talimatları doğrultusunda; Sayın Başbakanımız, onun kararlılığı ve Türkiye
Büyük Millet Meclisinin saygıdeğer milletvekilleri, Hükûmetimiz ama tüm bunlar
kadar önemli olan, onlardan daha önemli olan aziz milletimizin ortaya koyduğu
beklenti, istek ve talimatlar doğrultusunda terörle mücadeleyi sadece terörle
mücadele etmek için değil, ülkemizin yarınlarına iddiasını yerine getirebilmek
için başaracağımızdan hiç kimsenin de bir kuşkusu olmasın. Dünyanın ilk 10
büyük devletinden birisi olacağız. (AK PARTİ sıralarından alkışlar) Belki biz
bu Meclis çatısı altında olmayacağız ama başkaları gelecek. İnşallah onların
dualarına mazhar olabilecek işleri Cenab-ı Allah bize nasip eder. 
Bu
vesileyle hepinizi en derin sevgilerimle, saygılarımla ve hürmetlerimle
selamlıyorum. Hayırlı ve uğurlu olur inşallah. (AK PARTİ sıralarından alkışlar)

BAŞKAN
– Teşekkür ederim Sayın Bakan.
SIRRI
SÜREYYA ÖNDER (Ankara) – Sayın Başkan…
BAŞKAN
– Sayın Önder, sizi dinliyorum. 
MEHMET
ERDOĞAN (Gaziantep) – Hangi yüzle konuşacaksın Sırrı?
SIRRI
SÜREYYA ÖNDER (Ankara) – Sayın Bakan adımı geçirerek Keleşlerle ilgili, gerçeğe
aykırı bir beyanda bulundu. 
BAŞKAN
– Buyurun, iki dakika. 
(AK
PARTİ ve HDP sıraları arasında karşılıklı laf atmalar)
BAŞKAN
– Sayın milletvekilleri, lütfen…
MEHMET
ERDOĞAN (Gaziantep) – Hangi yüzle, hangi yüzle?
MEHMET
MUŞ (İstanbul) – Arkadaşlar, Sayın Bakan gerekenleri söyledi. 
BAŞKAN
– Sayın milletvekilleri...
Buyurun,
iki dakika. 
VI.- SATAŞMALARA İLİŞKİN KONUŞMALAR
(Devam)
13.- Ankara Milletvekili Sırrı Süreyya
Önder’in, İçişleri Bakanı Süleyman Soylu’nun 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
SIRRI
SÜREYYA ÖNDER (Ankara) – Bizim yüzümüzün aklığının zekâtını versek hepinize
yeter. (HDP sıralarından alkışlar, AK PARTİ sıralarından gürültüler) Hepinize
yeter.
BAŞKAN
– Sayın önder…
SIRRI
SÜREYYA ÖNDER (Devamla) – Bir dakika, bir dakika. Konuşacağız, dinleyeceksiniz.
BAŞKAN
– Kaba ve yaralayıcı sözler kullanmayın, sarf etmeyin lütfen.
SIRRI
SÜREYYA ÖNDER (Devamla) – Biz elimizi taşın altına koyduk, siz ne yaptınız?
BAŞKAN
– Lütfen…
SIRRI
SÜREYYA ÖNDER (Devamla) – Sürem başladı mı Sayın Başkan?
BAŞKAN
– Ama şimdi, sürenizi başlatıyoruz, siz hakaret ediyorsunuz, tartışma
yaratılıyor, süreniz geçiyor tekrar…
SIRRI
SÜREYYA ÖNDER (Devamla) – Başlatın. Kime hakaret ediyorum? Konuşturacaksanız
cevap verelim. Lütfen, lütfen…
BAŞKAN
– Yapıyorsunuz ama ben de dinliyorum buradan, dinliyorum buradan ben.
SIRRI
SÜREYYA ÖNDER (Devamla) – Süremi başlatın, başlayayım.
BAŞKAN
– Bir buçuk dakika, tamam.
FİLİZ
KERESTECİOĞLU DEMİR (İstanbul) – Bu kadar taraflı bir şey olmaz yani. “Hangi
yüzle?” diyor kürsüye giderken.
SIRRI
SÜREYYA ÖNDER (Devamla) – Şuradaki konuşmanın üzerinden iki saat geçmeden Sayın
Bakan tarafından çarpıtılmasını esefle karşılıyorum.
Benim
burada söylediğim o: Biz -Millî Güvenlik Kurulu, işte, askerî temsilciler var-
kriz yönetmeliğine, gizli olan kriz yönetmeliğine dayanarak gittik, Kandil’le
Keleşlerin altında, onların yattığı sığınaklarda yatarak günlerce, gecelerce
tartışmalar yürüttük. Ben bu faaliyetlerin tümünü, barış içinde, özgürlük,
adalet ve büyük bir müreffeh ülke uğruna, bütün halklar için giderek, bütün
bölge için bu çabaları gösterdim, göstermeye devam edeceğim. Hepsinin
sorumluluğuna müdrikim, hepsinin altına bugün imzamı atıyorum. Kırk yıl
iddianame düzenlenmiş bununla ilgili, dört yüz yıl daha düzenlense bir santim
geri adım atan namerttir kendi adıma. Hepsini barış için yaptık, hepsini bu
ülkenin çocukları için yaptık. 
Burada,
sıkıntı şurada Sayın Bakan: Burada bir İçişleri Bakanı bütçe konuşmasının yüzde
20’sini bize dönerek yapamaz, sıkıntı burada. (AK PARTİ sıralarından
gürültüler) 
FUAT
KÖKTAŞ (Samsun) – Siz de konuşmanızı öyle yaptınız. Teknolojiden aldınız
İçişleri Bakanlığına, Kültürden aldınız İçişlerine.
SIRRI
SÜREYYA ÖNDER (Devamla) – Sıkıntı şurada: Bir an için meselenin silahlı
boyutunu bir kenara bırakıp ezcümle Kürt için ne diyorsunuz? Ortada bir şey
yok.
MURAT
BAYBATUR (Manisa) – Kardeşlik.
SIRRI
SÜREYYA ÖNDER (Devamla) - “Kardeşlik.” dediğin… En büyük savaş kardeşler arasında
olmuş. Bakın, bunu vaktinde sizin sözcüleriniz söylüyordu.
BURCU
ÇELİK ÖZKAN (Muş) – Başkan, müdahale eder misiniz, biz bile duyamıyoruz.
SIRRI
SÜREYYA ÖNDER (Devamla) – Siz diyorsunuz ki: “Biz ağabeyiz, siz küçük
kardeşsiniz. Kürtler bizim zenginliğimizdir.” Niye?
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) – Siz ana para, onlar faizi. Böyle bir anlayışla bir
yere varamazsınız. (HDP sıralarından alkışlar, AK PARTİ sıralarından
gürültüler)
BAŞKAN
– Teşekkür ederim Sayın Önder.
OSMAN
AŞKIN BAK (Rize) – Türk-Kürt kardeştir, PKK kalleştir!
SİBEL
YİĞİTALP (Diyarbakır) – Ya, bırak sloganı. 
BEHÇET
YILDIRIM (Adıyaman) – Barış isteyenler burada, burada. (AK PARTİ ve HDP
sıralarından gürültüler)
BAŞKAN
– Sayın milletvekilleri, Sayın Önder Genel Kurula bir soru sordu ama nereden
geldiğini tam olarak kestiremediğim ama bana göre sol taraftan gelen bir
“Kardeşlik.” cevabı oldu. Ben de bu cevaba bütün yüreğimle katılıyorum. (AK
PARTİ sıralarından alkışlar)
SİBEL
YİĞİTALP (Diyarbakır) – Ya, Başkan, niye böyle davranıyorsunuz? Neden bu kadar
taraflı davranıyorsunuz Başkan? Çok taraflı davranıyorsunuz.
BAŞKAN
– Barışa katılmak taraflı davranmaksa davranacağım.
SİBEL
YİĞİTALP (Diyarbakır) – Onu kastetmiyorum.
BAŞKAN
- Kardeşliğe karşı taraflı davranmaksa davranacağım, lütfen. (AK PARTİ
sıralarından alkışlar, HDP sıralarından gürültüler) 
Sayın
Demirel…
ÇAĞLAR
DEMİREL (Diyarbakır) – Sayın Başkan, Sayın Bakan konuşmasında grubumuza dönerek
birçok konuyu ifade etti. Birkaç şeyi ifade etmek istiyorum sataşmalardan. Bize
bakarak “Kadından bahsediyorsunuz bir de, siz de kadından bahsediyorsunuz.”
diyerek ve bunun gibi birçok konuda grubumuza sataşmada bulundu.
BAŞKAN
– Buyurun iki dakika.
Kim
konuşacak?
Sayın
Önder, iki dakika. (AK PARTİ sıralarından gürültüler)
Sayın
milletvekilleri, lütfen sükûnetimizi bozmayalım.
14.- Ankara Milletvekili Sırrı Süreyya
Önder’in, İçişleri Bakanı Süleyman Soylu’nun 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
SIRRI
SÜREYYA ÖNDER (Ankara) – Bir konuşmanın bile dinlenmesine, iki dakikalık bir
konuşmanın dinlenmesine tahammül edilmezse… (AK PARTİ sıralarından gürültüler)
SALİH
CORA (Trabzon) – Hakaret etmeden konuş.
SIRRI
SÜREYYA ÖNDER (Devamla) – İşte, onun deneyimi…
Sayın
Bakan burada konuşurken bizden çıt çıkmadı, merakla dinledik hele ne diyecek
diye. (AK PARTİ sıralarından gürültüler)
BAŞKAN
– Sayın milletvekilleri, lütfen.
SIRRI
SÜREYYA ÖNDER (Devamla) – Ama bakın, iki dakikalık bir konuşmaya tahammül
edemiyorsunuz, bu en başta ayıp bir şeydir. 
Şimdi
bıraktığım yerden devam edeyim. Sivil siyaset, en az sizler kadar meşru, en az
sizler kadar helal oylarla ve sizden de daha sıkıntılı koşullarla çalışıp
gelmiş vekiller…
Dokunulmazlık
ve gözaltıyla ilgili birkaç şey söylemek istiyorum: Bizim itirazımız
dokunulmazlığın kaldırılmasına değil. Sayın Bakan diyor ki: “Devlet bunu çağıracak,
siz de gelmeyeceksiniz.” Tek tek bütün siyasal partilere sordu, “Siz olsaydınız
ne yapardınız?” diye. Cevabı çok basit Sayın Bakan. Siyasetçilerin,
“tutarlılık” soyadı olmalıdır. Bundan çok değil, bundan bir yıl önce siz “Biz o
mahkemeleri tanımıyoruz.” dediniz. Biz “O mahkemeleri tanımıyoruz.” bile
demedik, biz “Dokunulmazlığın bu kaldırılma biçiminedir itirazımız.” dedik. 
İki:
Bizim hakkımızda düzenlenen fezlekelerin, ne ilginç ki, istatistiğini çıkardık,
sizin hakkınızda fezleke düzenleyen savcılarla bugün KHK’larla açığa aldığınız
savcılar ve yargıçlar, bizim hakkımızda da fezleke düzenleyen savcılar. Size
helal, bize haram olan şey nasıl oluyor, bunun kerametini bir söyleseniz de biz
de bilsek. Bizim itirazımız bunadır. Adil yargılanma koşullarının olduğu her
yerde alnımız açık, başımız dik, her türlü hesabı vermeye hazırız. Varsa
eksiğimiz noksanımız, bedeli de başımız üstüne. (AK PARTİ sıralarından
gürültüler) Ama adil yargılamanın olmadığı… 
Bakın,
içinizde hukukçu arkadaşlar var, size söylesinler. Yargılamaya gitmemek
dünyanın hiçbir yerinde, hele bizdeki meri hukukta, tutuklama gerekçesi
değildir. (HDP sıralarından alkışlar)
BAŞKAN
– Sayın Önder, teşekkür ederiz. 
LEVENT
GÖK (Ankara) – Sayın Başkan…
BAŞKAN
– Sayın Gök’te sıra.
Buyurun
Sayın Gök.
LEVENT
GÖK (Ankara) – Sayın Başkanım, iki hususu zabıtlara geçirmek istiyorum eğer
izin verirseniz.
BAŞKAN
– Buyurun.
LEVENT
GÖK (Ankara) – Şimdi, Sayın İçişleri Bakanı konuşmasında, Cumhuriyet Halk
Partisi Grubundan ifade edilen şu hususlara cevap vermemiştir: Devlet elbette
terörle mücadele edecektir, bunu yapmalıdır, müsamaha da göstermemelidir. Ama
devletin teröre müsamaha gösterdiği dönemler de olmuştur. Örneğin, 16 Eylül
2015 tarihinde Cumhurbaşkanı Recep Tayyip Erdoğan aynen şunu söylüyor: “Çözüm
sürecinde, tabii ki, valilerimiz, kendilerine verdiğimiz talimatlar gereği
ciddi manada bu terör örgütlerine karşı operasyonlara girmiyorlardı. Biz, artık
bu eylemleri görmezden gelmeye ne kadar devam edeceğiz?” derken Sayın İçişleri
Bakanı o terör eylemlerinin ulaştığı safhayı açıklamaktan niçin kaçınmıştır? 
Daha
bir başka tabloyu ifade etmek istiyorum bu konuyla ilgili: Diyarbakır eski
Emniyet Müdür Yardımcısı -ismini burada söylemeyeyim- aynen şu sözleri söylüyor
18 Ocak 2016 tarihinde: Terör örgütünün çözüm sürecinde güçlendiğini;
istihbarat birimlerinin hendeklerin kazıldığından, silahların depolandığından,
örgütün şehri ve kırsalı terk etmediğinden haberdar olduğunu söyledi. Sayın
Bakan, bunlara cevap vermek gerekmez mi? Bunlar açıkta kalan sorulardır. 
Sayın
Başkan, son bir cümlem.
BAŞKAN
– Lütfen...
LEVENT
GÖK (Ankara) – Sayın İçişleri Bakanı konuşmasının başında aynen şu cümleleri
kullandı: “Evet, parlamenter sistem bizi bir müddet götürdü. Aksak da olsa
eksik de olsa bir şeyler yapılmaya çalışıldı. Şimdi, dünyayla rekabet edecek
yeni bir sistemle buluşabilme fırsatıyla karşı karşıyayız.” dedi.
Sayın
Başkan, Sayın İçişleri Bakanım; 15 Temmuz gecesi burada bombaların altında
mücadele ettik, hepimiz vardık, yan yanaydık sığınaklar altında. O sığınaklarda
şu bildiriyi kaleme aldık. Tabii, ortada bir darbe teşebbüsü var, gerçekleşip
gerçekleşmeyeceği belli değil. Bütün partiler mücadele ediyor darbe
gerçekleşmesin diye ama sabaha akıbetimizin ne olacağı belli değil. O anda
herkes birbirine umutla sarılıyor, omuz omuza veriyor ve şu bildiri kaleme
alınıyor, deniliyor ki: “Türkiye Büyük Millet Meclisi, Kurtuluş Savaşı’nı
yöneten, Türkiye'nin demokrasiye geçişini gerçekleştiren demokratik parlamenter
rejimi...” diyerek darbe gecesi, o karanlıkta, sabahın akıbetinde ne olacağını
bilemediğimiz bir zamanda parlamenter rejime vurgu yapılıyor ve onun önemi
belirtiliyor. 
Aradan
beş ay geçiyor. Darbe önlendi, şimdi fırsat; e, fırsat bu fırsattır, öyle mi
Sayın Bakan? 
BAŞKAN
– Sayın Gök, lütfen toparlayabilir misiniz.
LEVENT
GÖK (Ankara) – Öyle mi? Gelinen nokta bu mu olmalıydı?
SEBAHATTİN
KARAKELLE (Erzincan) – Onu sorularda sorarsın.
LEVENT
GÖK (Ankara) – O gün omuz omuza mücadele ederken parlamenter demokrasinin
öneminden bahsedeceksiniz, bugün gelinen noktada “Hadi o bir kenarda kalsın,
şimdi bir başka sistem.” derseniz inandırıcı olamazsınız. (CHP sıralarından
alkışlar) 
BAŞKAN
– Teşekkür ederim Sayın Gök. 
Sayın
Muş…
MEHMET
MUŞ (İstanbul) – Sayın Başkan, hatip konuşmasında yüzlerinin akının zekâtının
grubumuza yeteceğini söyleyerek incitici…
BAŞKAN
– Sayın Muş, duymuyorum sizi. Biraz daha sessiz olursa arkadaşlar…
MEHMET
MUŞ (İstanbul) – Konuşmacı konuşmasında yüzlerinin akının zekâtının
milletvekillerimize yeteceği yönünde incitici ve grubumuza sataşan bir ifade
kullanmıştır. 
BAŞKAN
– Buyurun, iki dakika. (AK PARTİ sıralarından alkışlar) 
15.- İstanbul Milletvekili Mehmet
Muş’un, Ankara Milletvekili Sırrı Süreyya Önder’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Adalet ve Kalkınma
Partisi 317 kişilik bir gruptan oluşarak Meclise geldi. Biri Meclis Başkanı
olarak seçildi ve şu an hizmet ediyor, 316 kişilik parti grubumuz var ve bu
parti grubu Türkiye’yi 21’inci yüzyıla taşıyacak projelerin altına imzasını
atıyor. Bak, tamamınızın yüzde 1’i şuradaki bulunan 316 milletvekilimizin
birisine eşit olmaz, olması için en az kırk fırın ekmek yemeniz lazım. (AK
PARTİ sıralarından alkışlar, CHP ve HDP sıralarından gürültüler) Çünkü, bu grup
hiçbir dönemde terörist cenazesine, terörist…
BAŞKAN
– Sayın Milletvekili, Sayın Muş, lütfen yaralayıcı sözler sarf etmeyelim
birbirimiz hakkında, lütfen. 
ÇAĞLAR
DEMİREL (Diyarbakır) – Hepimiz söz hakkı isteyeceğiz. 
MEHMET
MUŞ (Devamla) – Sayın Başkan, eğer işitmek istemediğiniz bir laf varsa onu
ifade etmeyeceksiniz. Bu grup, terörle mücadelede kendini ortaya koymuştur,
birileri gibi Ankara’nın göbeğinde canlı bomba olup 6 yaşındaki, anne
karnındaki 6 aylık çocuğu katledenlerin, şehit edenlerin cenazesine katılıp boy
göstermemiştir. Bunu gösterenler yüz akından bahsedemezler çünkü bunu
yapanlarda, “yüz akı” diye bir kavram bunlarda olamaz, olsa olsa yüz karası
olur, yüz akı diye bir şey kalmaz. 
Aynı
şekilde, değerli milletvekilleri, bakın, Parlamentoya geldiğimiz günden
itibaren biz legal siyaset noktasında atılacak olan bütün adımları destekledik
ve bu grubun, az önce İçişleri Bakanımızın da değerlendirmelerinde karşı
olduğu, net tavır koyduğu nedir bilir misiniz? Terörist faaliyetler. Burada siz
hiçbir zaman PKK’nın, terör örgütünün sizin üzerinizdeki tahakkümünü bir kere
reddedemediniz, bir kere onlara karşı bir itirazda bulunamadınız Sayın Önder. 
DİRAYET
TAŞDEMİR (Ağrı) – Demek ki tahakküm yok.
MEHMET
MUŞ (Devamla) – Bunu hiçbir zaman bu kürsüden söyleyemediler. Neden
söyleyemiyorlar, biliyor musunuz?
DİRAYET
TAŞDEMİR (Ağrı) – Niye?
MEHMET
MUŞ (Devamla) – Çünkü ipleri onların elinde; istedikleri zaman çekerler. 
DİRAYET
TAŞDEMİR (Ağrı) – Senin ipin kimin elinde?
MEHMET
MUŞ (Devamla) – Bunu söyleyenler…
FİLİZ
KERESTECİOĞLU DEMİR (İstanbul) – Çünkü senin istediğin şeyi burada
konuşmuyoruz.
MEHMET
MUŞ (Devamla) - …ne yüz akından ne de legal siyasetten bize bahsedemezler. (AK
PARTİ sıralarından alkışlar) 
FİLİZ
KERESTECİOĞLU DEMİR (İstanbul) – Senin söylediğini söylemek zorunda değiliz,
kendi siyasetimiz var.
SIRRI
SÜREYYA ÖNDER (İstanbul) – Hatip ismimi de zikrederek ipimizin PKK’nin elinde
olduğunu söyledi. 
BAŞKAN
– Grup adına mı konuşacaksınız?
SIRRI
SÜREYYA ÖNDER (İstanbul) – Hayır, şahsım adına. “Sayın Önder…” dedi. 
FİLİZ
KERESTECİOĞLU DEMİR (İstanbul) – Ben de şahsım adına istiyorum.
DİRAYET
TAŞDEMİR (Ağrı) – Evet, hepimiz istiyoruz. 
BAŞKAN
– Grup… Böyle bir kaide yok. 
SIRRI
SÜREYYA ÖNDER (İstanbul) – Grubu bilmem. 
İLKNUR
İNCEÖZ (Aksaray) – Yani hem şahsı adına hem grubu adına ayrı ayrı sataşmadan
söz talep ediyorlar, buna da bir son vermek lazım.
BAŞKAN
– Bir dakika, bir dakika Sayın Önder, bir dakika. 
Sizin
grup başkan vekiliniz var. Grubunuz adına grup başkan vekiliniz konuşur. 
İLKNUR
İNCEÖZ (Aksaray) – Evet, bir kere istisna, tamam yani. 
ÇAĞLAR
DEMİREL (Diyarbakır) – Şimdi, Sayın Önder’in ismini zikrederek ifade etti.
BAŞKAN
– Ben Sayın Önder’le konuşuyorum Sayın Demirel, lütfen. 
ÇAĞLAR
DEMİREL (Diyarbakır) – Biz ayrıyeten grup adına da söz…
BAŞKAN
– Sayın Önder, lütfen tekrar eder misiniz konuşma gerekçenizi.
MEHMET
MUŞ (Devamla) – Ne dedim size?
SIRRI
SÜREYYA ÖNDER (İstanbul) – Sayın hatip ipimizin PKK’nin elinde olduğunu, ismimi
zikrederek bir kez bu tahakküme itiraz etmediğimizi söyledi.
MEHMET
MUŞ (Devamla) – Grubu söyledim, bütün grubu.
BAŞKAN
– Peki, buyurun. 
İki
dakika…
FİLİZ
KERESTECİOĞLU DEMİR (İstanbul) – Tek tek her birimiz de…
DİRAYET
TAŞDEMİR (Ağrı) – Tek tek söz alacağız.
16.- Ankara Milletvekili Sırrı Süreyya
Önder’in, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına ve Halkların Demokratik Partisine sataşması
nedeniyle konuşması
SIRRI
SÜREYYA ÖNDER (İstanbul) – Şimdi, önce “yüz akı” meselesine gelelim. Ben buraya
gelirken -ben üslup sahibi bir insanım- “Konuşacak yüzü yok, yüzü ak değil.”
diye sizin sıralardan laf atıldı; o, ona karşılık olarak söylenmiş bir şeydir. 
Şimdi,
yine bu fotoğraf meselesine döneceğim. Sayın bakanlar burada, hemen iki dakikalık
bir araştırmayla bulabilirler, dün ben aynısını Sayın Adalet Bakanına verdim. 
Şimdi,
-tekraren söylüyorum- bu miting soruşturma konusu olmuş, Diyarbakır
Başsavcılığı tarafından beraatle sonuçlanmış. Akabinde, benim hakkımda bir suç
duyurusunda bulunulmuş. Bulunan şahsın ismini vermek istemiyorum. Aynı şahıs
-İnternet’e girdim, bir araştırma yaptım ve davanın tek müştekisi var, o şahıs-
hâlen görevdeki İnegöl Millî Eğitim Müdürünün skandal Atatürk paylaşımıyla -ne
olduğunu bilmiyorum- ilgili de müşteki olmuş. Bu arkadaşımız anlaşılan müzmin
bir müşteki. 
İnegöl
Mahkemesi, Atatürk hakkındaki skandal paylaşımından müşteki olmasını “suçtan
doğrudan zarar görmediği” gerekçesiyle reddetmiş. Benim hakkımdakini –suçtan ne
zarar görmüşse yani onunla bunun arasında ne fark varsa bilmiyorum- kabul etmiş
ve fakat o davadan şu an tutuksuz yargılanıyorum. Şey budur. O mitingi
tertipleyenler de tertip komitesi de hepsi gözaltına alındı, beraatle
sonuçlandı. 
Barış
konusundaki ısrarımızı, irademizi tekraren söylüyorum: Bizim ipimiz kimsenin
elinde değildir. Buradaki herkesin hikâyesi bütün ülke tarafından
bilinmektedir.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Önder.
SIRRI
SÜREYYA ÖNDER (Devamla) – Bir demokrasi mücadelesinin, emek mücadelesinin
içinden gelen insanlarız.
Hepinizi
saygıyla selamlarım. (HDP sıralarından alkışlar)
BAŞKAN
– Sağ olun.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın Başkan, şunu ifade edelim ki grubumuzun dışında
bir de bütün şahıslar olarak da bütün milletvekillerini kastederek ifadede
bulundu Sayın Muş. Tutanakları istedim, ona tekrar bakacağız ama bütün
arkadaşlarımızın burada cevap hakkı doğuyor.
BAŞKAN
– Siz grup başkan vekilisiniz Sayın Milletvekili, Sayın Demirel.
ÇAĞLAR
DEMİREL (Diyarbakır) – Biz grup adına cevap vereceğiz ama yerinden de olsa
arkadaşlarımıza söz vermenizi talep ediyoruz…
MEHMET
MUŞ (İstanbul) – Öyle bir şey yok ya, olmaz.
İLKNUR
İNCEÖZ (Aksaray) – Grup adına bütün sataşmalara grup başkan vekili cevap
verebilir.
ÇAĞLAR
DEMİREL (Diyarbakır) - …çünkü bütün arkadaşları töhmet altında bırakan
söylemler içerisinde konuştu. O yüzden, tutanaklar gelecek, tutanaklara ilişkin
cevap vereceğiz ama…
BAŞKAN
– Sayın Demirel, burada sataşmadan dolayı söz verdiğim zaman grup başkan
vekillerine, her grubun bireylerinin teker teker onuruyla veya gururuyla
oynandığı için…
DİRAYET
TAŞDEMİR (Ağrı) – Hepimizi kastederek söyledi.
BAŞKAN
- …grup başkan vekiline söz veriyorum veya veriyoruz. Aynı uygulamayı size de
yapacağız.
ÇAĞLAR
DEMİREL (Diyarbakır) – Tamam Başkan. Biz grup adına alırız ama Sayın Muş’un
burada özür dilemesi gerekiyor. 
MEHMET
MUŞ (İstanbul) – Hiç öyle bir şey yok.
ÇAĞLAR
DEMİREL (Diyarbakır) - Özür dilemezse, tutanaklar gelecek, hepimiz tek tek suç
duyurusunda bulunacağız.
BAŞKAN
– O sizin bileceğiniz iş, ona ben bir şey söyleyemem.
ÇAĞLAR
DEMİREL (Diyarbakır) – Çünkü bu, hepimiz adına, hepimize yönelik bir hakaret…
BAŞKAN
– Siz konuşacak mısınız şimdi?
ÇAĞLAR
DEMİREL (Diyarbakır) – Evet, biz grup adına da konuşacağız.
BAŞKAN
– Buyurun, iki dakika Sayın Demirel.
ÇAĞLAR
DEMİREL (Diyarbakır) – Ama biz tutanakları aldığımızda, tekrar bütün
arkadaşlarımız adına da ifade edeceğiz söylemlerini.
BEHÇET
YILDIRIM (Adıyaman) – O ipi aynen ona iade ediyorum, bana söyledi.
BAŞKAN
– Sayın Yıldırım, lütfen…
Sayın
Demirel, buyurun, siz cevap verin. Cevap verecek misiniz sataşmadan dolayı?
ÇAĞLAR
DEMİREL (Diyarbakır) – Evet vereceğiz.
BAŞKAN
– Buyurun.
ÇAĞLAR
DEMİREL (Diyarbakır) - Filiz Hanım verecek.
BAŞKAN
– Buyurun, Sayın Filiz Kerestecioğlu.
İki
dakika.
17.- İstanbul Milletvekili Filiz
Kerestecioğlu Demir’in, İstanbul Milletvekili Mehmet Muş’un sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
FİLİZ
KERESTECİOĞLU DEMİR (İstanbul) – Savunacak yanı olmayanlar en çok saldırıyla
aslında söz alırlar. 
Şimdi,
bir İçişleri Bakanı gerçekten bu ülkenin tüm halkının, herkesin İçişleri
Bakanıysa öncelikle burada insanları, ölüleri ayırarak konuşmaz, kalkıp sadece
belli ölülerin resimlerini göstermez ve sadece bir gruba yönelik konuşmaz. (AK
PARTİ sıralarından gürültüler)
HÜSEYİN
BÜRGE (İstanbul) – Ölü değil onlar, şehit onlar!
İSRAFİL
KIŞLA (Artvin) – Bu ülkenin askerine, polisine kurşun sıkanları mı göstersin?
FİLİZ
KERESTECİOĞLU DEMİR (Devamla) - Bu ülkede, Suruç’ta kaç tane gencecik insan
öldü. Bu ülkede, Ankara’da, burnumuzun dibinde “barış” diyen insanlar öldü.
Ağzınızdan “IŞİD” lafı çıkmadı deminden beri konuşurken. 
SALİH
CORA (Trabzon) – Taziyeye kim gitti? 
FİLİZ
KERESTECİOĞLU DEMİR (Devamla) - Sizler bakın, FETÖ sizin içinizden çıktı ve
onunla hesaplaşıyor filan değilsiniz siz. 
İSRAFİL
KIŞLA (Artvin) – Hesaplaşıyoruz.
FİLİZ
KERESTECİOĞLU DEMİR (Devamla) - Darbe Araştırma Komisyonunda istediklerinizi
dinliyorsunuz, istemediklerinizi dinlemiyorsunuz. Genelkurmay Başkanını
dinlemiyorsunuz, MİT Başkanını dinlemiyorsunuz, bu Meclisi bombalayan pilotları
dinlemiyorsunuz. Kendiniz çünkü biliyorsunuz ki bu işin siyasi kanadı ortaya
çıkacak. Ama binlerce insanı tutukluyorsunuz. 
Öyle
kalkıp da sürekli, kırk yıldır bu ülkede savaş varken… (AK PARTİ sıralarından
gürültüler)
FUAT
KÖKTAŞ (Samsun) – Savaş yok, terörle mücadele var! 
İSRAFİL
KIŞLA (Artvin) – Teröristle mücadele var!
FİLİZ
KERESTECİOĞLU DEMİR (Devamla) - Biz Mehmet Ağarları da gördük, Mehmet Ağarları
da gördük, 1990’larda onların söylediklerini de gördük. Aynı şekilde tarihe
geçecektir buradaki konuşmacılar da, hiç merak etmeyin, Auschwitz’te nasıl
Klaus Barbieler aynı şekilde tarihe geçtiyse, Rosa Luxemburglar özgürlük
savaşçısı olarak tarihe geçtiyse. 
ŞİRİN
ÜNAL (İstanbul) – Kahrolsun PKK! 
AYŞE
SULA KÖSEOĞLU (Trabzon) – Ne savaşından bahsediyorsunuz ya?
AHMET
TAN (Kütahya) – PKK’yı kınayın, PKK’yı!
HÜSEYİN
BÜRGE (İstanbul) – Bağırsanız da çağırsanız da PKK bitecek!
NİHAT
ÖZTÜRK (Muğla) – Cenazeye kim gitti, cenazeye?
FİLİZ
KERESTECİOĞLU DEMİR (Devamla) - Biz buradan her şeyi kınadığımız hâlde, her
türlü şiddete “Hayır.” dediğimiz hâlde, Ankara’da iki katliam olduğunda da biz
“Evet, bu şiddeti de kınıyoruz.” dediğimiz hâlde siz televizyonlarda üç yüz
saat konuşurken biz sadece beş saat konuşabiliyorsak tabii ki bizim sesimiz
duyulmaz. 
Hepinize
saygılar. (HDP
sıralarından alkışlar)
BAŞKAN – Teşekkür ederim.
MEHMET
MUŞ (İstanbul) – Sayın Başkan, söz almayacağım, kayıtlara girmesini istiyorum. 
DAEŞ
bir terör örgütüdür. 
MERAL
DANIŞ BEŞTAŞ (Adana) – Ezbere konuşmayın ya! Sözünü geri alacaksın! 
MEHMET
MUŞ (İstanbul) – Emniyet birimlerimiz, Silahlı Kuvvetlerimiz DAEŞ’le de nasıl
PKK’yla mücadele ediyorsa aynı kararlılıkla mücadele etmektedir, onun da kökünü
gördüğünüz üzere Suriye sınırından içeriye doğru itmiş vaziyetteyiz. 
SİBEL
YİĞİTALP (Diyarbakır) – Özür dileyeceksin, bizden özür dileyeceksin!
MEHMET
MUŞ (İstanbul) – Aynı şekilde, bu ülkede savaş değil, terörle ve teröristle
mücadele vardır.
İLKNUR
İNCEÖZ (Aksaray) – Aynen öyle. 
BAŞKAN
– Birleşime on dakika ara veriyorum. 
Kapanma Saati: 20.48
ALTINCI OTURUM
Açılma Saati: 21.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Altıncı Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam edeceğiz.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı Merkezî
Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
- Komisyon? Yerinde.
Hükûmet?
Yerinde.
Şimdi,
Hükûmet adına Millî Savunma Bakanı Fikri Işık konuşacaktır.
Buyurun
Sayın Işık, süreniz yirmi bir dakika. (AK PARTİ sıralarından alkışlar) 
MİLLÎ
SAVUNMA BAKANI FİKRİ IŞIK (Kocaeli) – Sayın Başkan, değerli milletvekilleri;
yüce heyetinizi ve ekranları başında bizi izleyen değerli vatandaşlarımızı
saygıyla selamlıyorum. 
Şahsınıza
yönelik gösterilen muameleyi kınadığımızı ifade ediyor, sizlere geçmiş olsun
diyorum. 
BAŞKAN
– Çok teşekkür ederim.
MİLLÎ
SAVUNMA BAKANI FİKRİ IŞIK (Devamla) – Ayrıca, bugün Dünya İnsan Hakları Günü.
İnsan haklarını temel alan bir medeniyetin mensupları olarak iktidarımız döneminde
insan hakları alanında çok önemli kazanımlar elde ettik. Bundan sonra da bu
azim ve kararlılıkla bu alandaki çalışmalarımızı sürdüreceğimizi özellikle
ifade etmek istiyorum.
Sözlerime
başlarken, terörle mücadele ve yurt dışı harekâtlarında ülkemizin ve
milletimizin birliği ve beraberliği için görev ifa ederken şehit olan kahraman
Mehmetçik’imizi, bütün güvenlik güçlerimizi, korucularımızı rahmetle anıyor,
gazilerimize de acil şifalar diliyorum. Terörle mücadele ve yurt dışı
harekâtlarında görev yapan Mehmetçik’imize ve tüm güvenlik güçlerimize de
başarılar diliyor, onları saygı ve sevgiyle selamlıyorum. 
Millî
Savunma Bakanlığı ve Savunma Sanayii Müsteşarlığımızın 2017 Yılı Merkezi
Yönetim Bütçe Kanunu Tasarısı ile 2015 Yılı Merkezi Yönetim Kesin Hesap Kanunu
Tasarısı’nın Gazi Meclisimizin Genel Kurulunda görüşülmesi vesilesiyle
öncelikle Bakanlığımı ve bağlı birimlerini ilgilendiren bazı önemli hususlar
hakkında genel bir durum değerlendirmesi yapmak istiyorum.
Bölgemizin
ve hatta bütün dünyanın zor bir dönemden geçmekte olduğunu biliyoruz. Kimi
ülkelerde geri kalmışlıktan kaynaklanan fakirlik, kimilerinde iklim
değişikliğinin yol açtığı kıtlık, kimilerinde de iç ve dış nedenlerden
kaynaklanan ihtilaflar, bu ciddi sorunlar karşısında başarısız kalan veya çöken
devletler bu döneme damgasını vurmaktadır. Milyonlarca insanın hayatını
derinden etkiledi yaşananlar ve etkilemeye de devam etmekte. Böylesine bir
istikrarsızlık ortamında İkinci Dünya Savaşı’ndan bu yana en büyük kitlesel
göçün yaşanıyor olması tesadüfi değildir. İhtilafların açık silahlı çatışmaya
dönüştüğü ve devletin çöktüğü ülkelerde durum bilhassa vahimdir. Bütün dünyada
bugün 65 milyondan fazla insan zorla evini barkını terk etmek mecburiyetinde
bırakılmıştır. 21 milyon 300 bin kayıtlı göçmen mülteci vardır. Birleşmiş
Milletlerin geçtiğimiz günlerde açıklanan Küresel İnsani Yardım Planı’na göre,
2017 yılında 93 milyon insanın acil yardıma ve korumaya muhtaç olacağı
hesaplanmaktadır. Bu tablo, etrafımızda ne kadar ciddi sorunların yaşanmakta
olduğunu bizlere göstermektedir. Esasen, biz, güneydeki komşularımız
Suriye’deki ve Irak’taki sorunlardan dolayı bu durumu bire bir yaşıyoruz. Bu 2
komşumuzdan 2 milyon 750 bini Suriyeli ve 300 bini Iraklı olmak üzere 3
milyonun üzerinde misafiri ülkemizde ağırladığımızı biliyorsunuz. Bazı cebi
zengin ama gönlü fakir ülkelerin birkaç yüz mülteciyi bile almaktan imtina
ettiği bir dünyada Türkiye kendi tarihine ve insanlığa yakışan şekilde hareket
etmeye devam etmektedir. Ülkemiz, uluslararası camianın gayet yetersiz kalan
yardımları yanında Suriyeli misafirlerimizin ihtiyaçları için milyarca dolar
harcamayı yapmıştır.
Ancak,
karşılaşılan sorunlar milyonlarca sığınmacıdan ibaret de değildir. Libya,
Yemen, Irak ve Suriye gibi ülkelerde devlet otoritesinin kaybolması, özellikle
bu kaybolan devlet otoritesinin yerini muhalif terör örgütlerinin doldurmuş
olması ciddi derecede üzerinde düşünülmesi gereken konulardır. Maalesef, bu
ülkelerde kendi vatandaşlarına zulmeden zalimler ve mezhepçi politika izleyen
art niyetli çevreler biçare insanların çektiği acıları ve yıkımı daha da
büyütmüştür. Bu manzarada, Müslümanlıkla uzaktan yakından ilgisi olmayan DEAŞ
gibi vahşi bir terör örgütü ortaya çıkıp bu ülkelerin topraklarını, şehirlerini
ele geçirebilmiştir. Bu karanlık ortamdan istifade eden PKK, PYD; YPG gibi
diğer terör örgütleri de vekâlet savaşları sahnesinde kendilerine bir yer
edinme hevesine kapılmıştır. 
Burada
belki bir noktanın altını çizmem lazım. Değerli arkadaşlar, AK PARTİ, iktidarda
bulunduğu on dört yıl süresince hiçbir zaman mezhepçi politika gütmemiştir,
hiçbir zaman mezhep ayrışmasını körükleyen, mezhep çatışmasına sebep olan bir
anlayış ortaya koymamıştır; aksine, mevcut, var olan sorunların konuşarak,
diyalog içerisinde çözülmesi için son derece önemli adımları atmıştır. Bunun
kayıtlara geçmesini özellikle arzu ederim. 
Küresel
ve bölgesel bazı güçlerin kendi hesaplarıyla hareket etmesi, uluslararası
barışın ve güvenliğin sağlanmasında asli sorumluluğu bulunan Birleşmiş
Milletler Güvenlik Konseyinin bu temel görevini yerine getirmekte aciz kalması
karşılaşılan manzaranın vahametini artırmıştır. 
15
Temmuz tarihinde FETÖ hainleri tarafından kalkışılan alçakça darbe teşebbüsü
işte böylesine olağanüstü koşulların yaşandığı bir sırada meydana gelmiştir.
Asil milletimiz, bu hain teşebbüsü darbecilerin uçaklarına ve tanklarına karşı
göğsünü siper ederek, Sayın Cumhurbaşkanımızın, Hükûmetimizin, Gazi
Meclisimizin, devletimizin ve özellikle Silahlı Kuvvetlerimizin de birlikte
mücadelesiyle bu hain darbe girişimini boşa çıkarmıştır. 
AHMET
TUNCAY ÖZKAN (İzmir) – Muhalefeti de… Muhalefeti unutma. 
MİLLÎ
SAVUNMA BAKANI FİKRİ IŞIK (Devamla) – Türkiye Büyük Millet Meclisi muhalefeti
de kapsar. “Gazi Meclis” dendiği zaman, bunun içerisine iktidar milletvekilleri
de muhalefet milletvekilleri de girer. (AK PARTİ sıralarından alkışlar) Ayrıca,
gerçekten, 15 Temmuzda ortaya konan tavırdan dolayı muhalefet
milletvekillerimize de özellikle teşekkür ediyorum. 
Türkiye'nin,
çağımızın belası terörle mücadelesi içeride ve dışarıda pek çok cephede eş
zamanlı olarak verilen bir büyük mücadeledir. Esasen, aynı anda hem FETÖ'ye hem
DEAŞ’a hem de PKK/YPG-PYD’ye ve DHKP-C gibi bölgedeki bütün terör örgütlerinin
tamamına karşı mücadele eden tek ülke Türkiye'dir. Burada terör örgütleri arasında
Hükûmetimizin ve Türkiye Cumhuriyeti’nin hiçbir ayrım yapmadığını aslında bu
konuda bize haksız eleştiri getirenler de bilmektedir.
Şimdi,
bize düşen en önemli görev, bir daha ne içeriden ne dışarıdan devletimizin ve
milletimizin birliğine ve bütünlüğüne karşı hain teşebbüslere kalkışılmasını
kimsenin aklına bile getiremeyeceği bir ortamı oluşturmaktır. İşte bu nedenle,
aslında çok daha önceden defalarca niyet edilen ancak bir türlü tam manasıyla
hayata geçirilemeyen kapsamlı bir yeniden yapılanma sürecini başlatmış
bulunuyoruz. Bu yeniden yapılanma sayesinde Türk Silahlı Kuvvetleri asli
vazifesini yerine getirmeye, yani vatan savunmasına, ordumuzun harbe
hazırlığını sağlamaya çok daha rahat ve etkili bir biçimde odaklanabilecektir.
Bu vazifesini öncelikle vatan sathında fakat gerektiğinde hudutlarımızın
ötesinde de yerine getirebilecektir. Nitekim, 15 Temmuz felaketinden kısa bir
süre sonra, 24 Ağustos 2016 tarihinde Fırat Kalkanı harekâtının
başlatılabilmesi bu yeteneğin ve iradenin en somut göstergelerinden birini
teşkil etmiştir. Keza, Irak’taki gelişmeler karşısında hudut bölgemizde alınan
tedbirler de bu bağlamda görülmelidir. Türk Silahlı Kuvvetleri, bünyesine sızan
FETÖ hainlerinin temizlenmesiyle şimdi çok daha güçlüdür.
Sayın
Başkan, değerli milletvekilleri; başlattığımız yeniden yapılanma sayesinde,
ayrıca devam eden pek çok önemli savunma sanayisi yatırımlarının ürünleri
alındıkça Türk Silahlı Kuvvetleri en modern imkân ve yeteneklerle donatılmış
olacak, bugünkünden bile daha tesirli bir güç hâline gelecektir. Neticede güçlü
bir demokrasiye, güçlü bir ekonomiye, güçlü bir ülkeye ve orduya sahip olmamız
dünyanın ve bölgemizin içinden geçmekte olduğu bu şartlarda artık sadece siyasi
bir tercih değil, acil bir zarurettir. Türkiye, dün olduğu gibi bugün de kendi
ulusal güvenliğini sağlamaya muktedirdir ve kararlıdır. Bunun için,
uluslararası hukuktan kaynaklanan haklarını gerektiğinde kullanmakta asla
tereddüt etmemektedir ve ulusal güvenliğimiz bakımından hayati önem arz eden
Suriye ve Irak hudut bölgelerinde herhangi bir terör örgütünün faaliyet
göstermesine, buralarda bir terör koridoru oluşturulmasına veya aleyhimize
herhangi bir oldubittiye rıza göstermemiz beklenmemelidir. İşte, bu nedenlerle
Fırat Kalkanı Harekâtı sayesinde Cerablus, El Rai ve DEAŞ için büyük sembolik
önem taşıyan Dabık’ın tarafımızdan da desteklenen Özgür Suriye Ordusu
güçlerince kurtarılması mühimdir. Bu sayede 2 bin kilometreye yakın bir alan
temizlenmiş olup bu bölgede 200’ün üzerinde meskûn mahal artık özgürdür. Şimdi,
El Bab için de bu operasyonun en zor safhalarından birinin icra edilmekte
olduğunu, kalleşçe yapılan türlü engelleme teşebbüslerine rağmen fedakârca bir
mücadele verildiğini vurgulamak isterim. Bu sabah itibarıyla 2 yerleşim birimi
daha Özgür Suriye Ordusu’nun kontrolüne geçmiştir. 
Fırat
Kalkanı harekâtında şehit olan kahraman askerlerimize ve beraberce verilen bu
mücadelede hayatını kaybeden, şehit olan Özgür Suriye Ordusu mensuplarına
Allah’tan rahmet diliyorum, gazilerimize de şifa dileklerimi ve şükranlarımı
sunuyorum. 
Sayın
Başkan, değerli milletvekilleri; ülkemiz, DEAŞ’la mücadelede uluslararası
alanda ortaya konulan tüm çabalara başından itibaren katkı sağlamaktadır.
DEAŞ’la mücadeledeki öncü rolümüz sahadaki tüm aktörler tarafından teslim
edilmektedir. DEAŞ’la Mücadele Küresel Koalisyonu toplantılarına aktif biçimde
katılıyoruz. Bu meyanda, 15 Aralık 2016 tarihinde Londra’da gerçekleştirilecek
koalisyon toplantısına da inşallah katılacağız. 
Bu
arada, Suriye’de hududumuzda alınan güvenlik tedbirleri meyanında, Sınır Fiziki
Güvenlik Sistemi de bulunmaktadır. Bu proje kapsamında toplam 825 kilometre
duvar yapılması planlanmış olup, bugüne kadar 296 kilometre duvar imalatı
tamamlanmıştır; kalan bölümün yapım ve ihale çalışmaları da devam etmektedir.
Suriye hududumuzun fiziki güvenliği 2017 yılının ilk yarısında tamamen
sağlanacaktır. 
Bu
arada, Sınır Fiziki Güvenlik Sistemi’nden yani duvarımızdan rahatsız olanların
olduğunu biliyoruz. Kimler rahatsız oluyor? Başta terör örgütü PKK ve terör
örgütünün Suriye uzantısındaki PYD ve DEAŞ. Bunun yanında insan kaçakçıları,
mal kaçakçıları bundan rahatsız oluyor, ancak, biz bu duvarı çekerken,
bölgelerdeki insanlarımızın geçişinin sağlanması için de gerekli yerlerden
gerekli kapıları bırakıyoruz. Yani bu duvar, kesinlikle insanlarımızın
arasındaki irtibatı koparmaya değil, terör örgütlerinin ve kaçakçıların
özellikle ve insan kaçakçılarının bölgedeki faaliyetlerini engellemeye
yöneliktir. 
Son
günlerde Suriye’deki insani durumun maalesef daha da kötüye gittiğini birlikte
görmekteyiz. Halep’te, Rusya’nın hava desteğinde rejim kuvvetleri ve Şii
milislerin düzenledikleri son saldırılar neticesinde on binlerce sivil evlerini
terk etmek zorunda kaldı, yüz binlerce sivil şehrin küçük bir bölgesine
sıkıştı. Uluslararası toplum Halep’teki insanlık dramı için acilen tedbir almak
zorundadır. Geçtiğimiz günlerde Birleşmiş Milletler Güvenlik Konseyinde iki
daimî üyenin vetosu nedeniyle Halep’te bir haftalık geçici ateşkesi öngören bir
kararın kabulü bile, maalesef yapılamadı. Halep’teki durumun kısa süre
içerisinde normalleşmesini sağlamak, ülkede siyasi bir çözümü elde edene kadar
Halep’teki insani yardım meselesinin üzerinde yoğunlaşmak mecburiyetindeyiz. Bu
bir insanlık vazifesidir. 
Sayın
Başkan, değerli milletvekilleri; Irak, çok uzun zamandan beri dış müdahalelerle
iyice zayıflatılan devlet yapısından kaynaklanan ciddi sorunlarla karşı
karşıyadır. Irak’taki bu ortam, tıpkı Suriye’de olduğu gibi DEAŞ ve PKK terör
örgütlerinden kaynaklanan tehditleri büyütmüştür. Bu durum, hâliyle ulusal
güvenliğimiz açısından zaruret arz eden bazı tedbirlerin alınmasını gerekli
kılmıştır. Bazı çevrelerce kasıtlı şekilde çarpıtılarak Türkiye aleyhine bir
hava oluşturulmaya çalışılsa da gerçekte, biz, Irak’ın toprak bütünlüğüne,
birliğine ve istikrarına en fazla önem veren ülkeyiz. 
Bu
arada, koalisyon güçlerince desteklenen Irak ordusu ve güvenlik kuvvetleri
tarafından 17 Ekim tarihinden itibaren icra edilmeye başlanan ancak son
günlerde pek de planlandığı gibi gitmediği ortaya çıkan Musul operasyonunun
müteakip safhalarda nasıl yürütüleceği de bölgemizin geleceği açısından büyük
önem taşımaktadır. Musul’un veya Telafer’in DEAŞ’tan temizlenmesi elbette çok
önemlidir. Fakat en az bu kadar önemli olan bir diğer husus da bu iki şehrin
bilahare nasıl ve kimler tarafından yönetileceğidir. Burada meydana gelen her
gelişme ülkemizi doğrudan etkilemektedir. Biz Musul’un Musullulara, Telafer’in
Telaferlilere, Rakka’nın da Rakkalılara ait olduğunu her vesileyle ifade
ediyoruz. Musul vilayetinin demografik yapısının değiştirilmesine tevessül
edilmemesi gerektiğini onun için ısrarla vurguluyoruz. Zira aksi bir durum
sadece Irak’ı değil, ülkemizle birlikte yakın çevremizi de ilave güvenlik
sorunlarıyla ve yeni insani krizlerle karşı karşıya bırakabilecektir. 
Bu
kapsamda, Musul operasyonuna ilişkin çeşitli platformlarda en üst seviyede dile
getirdiğimiz görüşlerimizin operasyona katılan ülkelerce şimdiye kadar büyük
ölçüde dikkate alındığını söyleyebiliriz. Tabiatıyla bundan sonraki gelişmeleri
de yakinen izlemeye ve yönlendirmeye devam edeceğiz. Bu arada özellikle Sincar
Dağı’na PKK terör örgütünün yuvalanmasına ne pahasına olursa olsun müsaade
etmeyeceğiz. Kandil’den sonra Sincar’ın da PKK terör örgütünün yuvası hâline
gelmemesi için gerekli her türlü tedbir alınacaktır, bundan hiç kimsenin
şüphesi ve tereddüdü olmasın.
Sayın
Başkan, değerli milletvekilleri; yakın coğrafyamızda karşılaştığımız bu
sınamalar ve ülkemize yansımaları millî savunmamızın tam bir durumsal
farkındalık içinde ve en yüksek düzeyde temin edilmesinin önemine bir kez daha
işaret etti. Bu nedenle başlattığımız yeniden yapılanma süreci büyük önem
taşımaktadır. Bu konuşmamda özellikle detayına girmemekle birlikte, biraz önce
konuşmamda bahsettiğim, maalesef son yüz elli yıllık tarihini büyük ölçüde darbeler
tarihi olarak nitelendireceğimiz bir ülke konumundayız. Türkiye’de, kim olursa
olsun, hangi odaklardan destek alırsa alsın, hangi aktörler tarafından
yapılırsa yapılsın ve hangi yöntemlerle yapılırsa yapılsın, bir daha hiç
kimsenin darbeye teşebbüs edemeyeceği bir ortamın hazırlanması için pek çok
adımı kararlılıkla attık. O günden bugüne kadar, Türk Silahlı Kuvvetleri
üzerindeki demokratik denetimin artırılması, Türk Silahlı Kuvvetlerinin kendi
asli işine daha fazla odaklanması, gücün dengelenmesi ve demokratik anlayışın
Türk Silahlı Kuvvetlerine tamamen yerleşmesi ve asker-sivil birlikteliğinin
oluşturulması için pek çok adımı aslında peş peşe attık. Bunların detayına
zaman darlığı sebebiyle özellikle giremeyeceğim.
Ancak,
bu arada, Millî Savunma Üniversitesinin Türkiye’nin bundan sonraki askerî
eğitimi ve savunma alanındaki nitelikli insan gücünün yetiştirilmesi için son
derece kritik ve önemli bir adım olduğunu özellikle vurgulamak isterim. Millî
Savunma Üniversitesiyle, artık sadece Türk Silahlı Kuvvetlerinin nitelikli
insan kaynağını oluşturmakla kalmayacağız ama aynı zamanda sivil alanda da
savunma konseptini çalışan nitelikli insanları yetiştireceğiz.
Bu
noktada, özellikle personelimizin özlük haklarına yönelik de bazı çalışmaları
yapıyoruz. Bu konuda, belki kısaca bir cümleyle vurgulamam gereken…
Astsubaylarımızın, uzman ve sözleşmeli er ve erbaşlarımızın bize ilettikleri
taleplerin titizlikle incelendiğini, önümüzdeki süreçte bunlarla ilgili
birtakım adımların atılacağını ifade etmek istiyorum.
Türk
Silahlı Kuvvetlerinden bugüne kadar 5.676 personel, FETÖ terör örgütüyle
irtibatlı olduğu için ihraç edilmiştir. Öte yandan, yapılan itirazlar ve
incelemeler sonucunda, evvelce ilişiği kesilen 39 personel yeniden görevine
iade edilmiştir. Neticede, toplam 16.409 askerî öğrenciyle beraber
değerlendirildiğinde 22.085 kişinin Türk Silahlı Kuvvetleriyle ilişiği
kesilmiştir. 
Sayın
Başkan, değerli milletvekilleri; özellikle NATO’yla ilişkilerimize büyük önem
veriyoruz. Her ne kadar, zaman zaman bazı sorumsuz açıklamalar yapılsa da
Türkiye NATO ittifakına önem vermeye devam edecektir, NATO’nun güçlü bir üyesi
olarak yoluna devam edecektir.
Bu
açıdan, bütçe görüşmeleri vesilesiyle vurgulamak isterim ki NATO’nun bütün üye
ülkelerinin ittifakıyla aldığı kararla, özellikle 2024 yılına kadar savunma
harcamalarını yüzde 2’ye, gayrisafi yurt içi hasılasının yüzde 2’sine çıkarması
bir zorunluluktur. Bunun da yüzde 20’sinin ana silah sistemlerinin tedarikine
ayrılması kabul edilmiştir. Bu noktada Türkiye 2015 yılı itibarıyla 1,67’sini
savunma harcamaları için ayırmıştır ve harcamıştır. Bundan sonra bu hedefe,
yüzde 2 hedefine ulaşmak için hep birlikte gayret etmek durumundayız. 
Sayın
Başkan, değerli milletvekilleri; savunma sanayisinde Türkiye son on dört yılda
gerçekten çok büyük adımlar attı, çok önemli ilerlemeleri kaydetti. Özellikle
HÜRKUŞ-A, HÜRKUŞ-B, müşterek taarruz uçağında Türkiye’nin yer alması, millî
muharip uçak geliştirilmesi, ATAK helikopterinin Türk Silah Kuvvetlerimize
-bugüne kadar 18 tanesi teslim edildi- 2017 sonuna kadar 35 tanesinin teslim
edilmesi, Özgün Helikopter Programı, Genel Maksat Helikopter Projesi gibi pek
çok projeyi ardı ardına hayata geçirmiş bulunmaktayız. Bu projeler
tamamlandığında, inşallah Türk Silahlı Kuvvetlerinin caydırıcı gücü çok daha
fazla artacaktır. Buradaki yerli ve millî savunma sanayisi hedefine adım adım
ilerliyoruz. Göktürk-1 uydumuzu fırlattık, şimdi kendi haberleşme uydumuzu ve
birincisini yaptığımız yer gözlem uydumuzu inşallah önümüzdeki yıllarda,
2019’da fırlatmayı hedefliyoruz.
(Mikrofon
otomatik cihaz tarafından kapatıldı)
MİLLÎ
SAVUNMA BAKANI FİKRİ IŞIK (Devamla) – Sayın Başkan, bir dakikada bitireyim
isterseniz.
BAŞKAN
– Tamam, peki.
Buyurun.
MİLLÎ
SAVUNMA BAKANI FİKRİ IŞIK (Devamla) – Savunma sanayisinde gerçekten pek çok
projeyi hayata geçiriyoruz ve geçireceğiz. İnşallah, cumhuriyetimizin
kuruluşunun yüzüncü yılında, Türkiye savunma sanayisinde kritik teknolojileri
geliştiren ve dışa bağımlılığını minimize etmiş bir ülke konumuna
yükselecektir.
MUSA
ÇAM (İzmir) – Gizli hesaptaki dolar, eurolar ne oldu?
MİLLÎ
SAVUNMA BAKANI FİKRİ IŞIK (Devamla) – Onun cevabını soru-cevapta veririm.
Ben,
2017 bütçemizin ülkemiz için, milletimiz için hayırlı olmasını diliyor, her
birinizi en içten sevgilerimle saygılarımla selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Bakan. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın Başkan, İç Tüzük 60’a göre yerimden söz talep
ediyorum.
BAŞKAN
– Yerinizden bir dakikalık söz mü istiyorsunuz?
ÇAĞLAR
DEMİREL (Diyarbakır) – Söz talep edeceğim, hemen bir konuya açıklık
getireceğim.
BAŞKAN
– Buyurun bir dakika.
IV.- AÇIKLAMALAR (Devam)
10.- Diyarbakır Milletvekili Çağlar
Demirel’in, İçişleri Bakanı Süleyman Soylu’nun 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
beşinci tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Gerçi
İçişleri Bakanımız gitti, burada değil ama birkaç ifadede bulunmak istiyorum
kendi yapmış olduğu konuşmalara dair. Şimdi, tüm Türkiye halkları bizi izliyor
ve dinliyor. İçişleri Bakanlığının bütçesini görüşüyoruz ama İçişleri Bakanlığı
bütçeyle ilgili herhangi bir açıklamada bulunmadı. Bütçeye ilişkin İçişleri
Bakanlığının çok önemli verileri olması gerekirken hiçbir açıklamada bulunmadı.

İkincisi:
Cizre’de ne oldu bitti? Bizim sabah konuşan hatibimize dönerek buna ilişkin
isim vermediğini söyledi. Biz, hatibimiz de dâhil olmak üzere, Sayın Osman
Baydemir başta olmak üzere hepimiz Cizre’de yaşamını yitiren, katledilen bütün
herkesin isimlerini burada tek tek geçmiş dönemlerde söyledik. Sadece Taybet
Ana’yı söyleyebilirim ki bir hafta cenazesi yerde kaldı. Sayın Bakan bunu
görmezden gelerek bir konuşma yaptı. 
(Mikrofon
otomatik cihaz tarafından kapatıldı) 
BAŞKAN
– Tamamlayın, bir dakika daha süre veriyorum.
ÇAĞLAR
DEMİREL (Diyarbakır) – Üçüncüsü: Sayın Başkan, şu anda OHAL’le, kanun hükmünde
kararnamelerle ve kayyumlarla yürütülüyor bu ülke. “Kaymakam o ilçeyi
yönetiyor.” dedi. Evet, doğrudur. Kaymakam atanır, kaymakam ilçede ilçenin
mülki amiridir ama o ilçede, o ilde seçimle işbaşına gelen belediyeler vardır,
belediye eş başkanları vardır. Dolayısıyla, şu anda belediye eş başkanları,
belediye meclis üyesi halkın iradesiyle seçilmişler, ne yazık ki bu süreçte
hepsi cezaevlerinde ve rehin tutuluyor. Neden dolayı tutuklular ya da rehin
tutuluyorlar, hepsi açık ortada, tamamen siyasi düşüncelerinden kaynaklı onlar
şu anda rehin tutuluyor, hiçbiri hizmete ilişkin ya da yaptığı çalışmaya,
belediye çalışmalarına ilişkin değil. Bunu da bir kez daha buradan ifade
ediyorum.
Teşekkür
ediyorum.
BAŞKAN
– Teşekkür ederim Sayın Demirel.
DİRAYET
TAŞDEMİR (Ağrı) - Başkan, bir dakika ben de söz alabilir miyim?
BAŞKAN
- Daha sonra düşünürüz. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/828), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 211 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
- Şimdi Kültür ve Turizm Bakanı Sayın Nabi Avcı konuşacak.
Buyurun
Sayın Bakan. (AK PARTİ sıralarından alkışlar) 
Süreniz
yirmi dakika.
KÜLTÜR
VE TURİZM BAKANI NABİ AVCI (Eskişehir) – Sayın Başkan, değerli milletvekilleri;
Kültür ve Turizm Bakanı olarak hepinizi saygıyla selamlıyorum. Sözlerime
başlamadan önce ben de Sayın Başkanımıza yapılan muameleyi bir kere daha sizler
gibi şiddetle kınıyorum. 
BAŞKAN
– Teşekkür ederim Sayın Bakanım. 
KÜLTÜR
VE TURİZM BAKANI NABİ AVCI (Devamla) – Bakanlığımız ve bağlı kuruluşlarımızın
2016 yılında gerçekleştirdiği ve 2017 yılında planladığı faaliyetleri sizlerle
paylaşmak üzere huzurunuzdayım. Yalnız, sözlerime geçmeden önce, sunumuma
geçmeden önce bu yıl doğumunun yüzüncü yılını kutladığımız Cemil Meriç’i ve
ölümünün yüzüncü yılında andığımız Tanburi Cemil Bey’i rahmetle anıyorum.
Kendileriyle ilgili pek çok etkinlikler düzenliyoruz, düzenleniyor, sizleri de
fırsat buldukça bu etkinliklerde görmek istediğimizi bir kere daha arz
ediyorum. 
Sayın
Başkan, değerli milletvekilleri; 2016 yılı hem uluslararası toplum hem de
Türkiye için insanlık sınavının verildiği bir dönem oldu. Türkiye olarak bu
sınavdan, uluslararası terörün mağdur ettikleri, savaşların mağdur ettikleri
mazlumlara sahip çıkma bakımından başarıyla geçerken uluslararası toplum ne
yazık ki bütün bu gelişmeler karşısında iyi bir sınav veremedi. 2016 yılında
küresel teröre karşı insanlık olarak maalesef ortak bir duruş ve ortak bir
söylem ve dolayısıyla ortak bir eylem geliştiremedik. Terörizmin bütün dünyada
turizm sektörünü hedef alması şaşırtıcı değil. Son yıllarda artan terör, bütün
insanlığı hedef alırken birçok ülkede turizm sektöründe durgunluğa sebep oldu. 
Ayrıca,
yurt içinde ve yurt dışında Türkiye aleyhine yapılan algı operasyonları da
ülkemizin turizm sektörünü olumsuz biçimde etkiledi. Bunu bizlerin kuruntusu ve
hatta paranoyası olarak görmemek gerekir çünkü son zamanlarda yaşadığımız pek
çok olay bu algı operasyonunun derinden derine işletilmekte olduğunu
kanıtlıyor. 
Türkiye,
2016 yılında, sadece konvansiyonel diyebileceğimiz terör biçimlerine maruz
kalmadı; devlet kurumlarına sızmış yeni bir terör yapılanması olan FETÖ darbe
girişimine de tanık olduk ancak milletimiz, 15 Temmuzda bu menfur darbe
girişimi karşısında gerçekten tarihe geçecek bir kahramanlık destanına imza
attı. Darbe girişimi sonrası şehir meydanlarında düzenlenen demokrasi
şölenleri, aleyhte yürütülen algı operasyonlarının aksine, ülkemizde hayatın
normalleşmesinin de hem kanıtı hem tetikleyicisi oldu. 
2016
yılı sektör açısından, turizm açısından Rusya’yla geçici bir kriz döneminin
yaşandığı ama bununla beraber, sorunun çözümü yönünde karşılıklı olarak
gerçekten önemli ve kalıcı adımların atıldığı bir yıl da oldu. Nitekim, geçen
hafta biz de Sayın Başbakanla birlikte Rusya’ya yaptığımız ziyarette,
muhataplarımızla özellikle turizm alanındaki ilişkilerimizi geçmişten de
ileriye taşımak için ne tür önlemler almamız gerektiği konusunda görüşmelerde
bulunduk ve gayet olumlu bir atmosfer içinde yürüdü bu görüşmelerimiz. Yine,
geçtiğimiz günlerde, Antalya’da düzenlenen Uluslararası Resort Turizm
Kongresi’nde, 2016 yılında yaşanan gelişmeler nedeniyle başka ülkelere kayan
turistlerin, ülkemizi gittikleri ülkelerde diğer ülkelerle kıyaslama fırsatı
yakaladıklarını, Türkiye'nin hizmet kalitesi ve altyapı yönünden mukayeseli
üstünlüğünü gördüklerini ve 2017 yılında tekrar Türkiye’ye gelmelerinin beklendiğini
bizzat yabancı tur operatörleri ifade ettiler. Bunların büyük bir kısmı sektör
basınına da yansıdı. Bu anlamda, 2016 yılı tüm bu olumsuzlukların fırsata
dönüştürülmesine ve Türkiye'nin turizmdeki gücünü kanıtlamasına inşallah vesile
olacak. 
Burada
bizim 2016’da yaşadıklarımızdan çıkardığımız en önemli ders, benden önce
konuşan hemen hemen bütün grup temsilcisi arkadaşlarımın da vurguladığı gibi,
turizmimizi deniz, kum, güneş parantezinden çıkarıp ülkemizin sahip olduğu
diğer potansiyel turizm alanlarına da açmamız gerektiği. Bunun için,
Türkiye'nin gerçekten çok ciddi bir birikime ve potansiyele sahip olduğunu önce
kendimiz gördük, sonra yavaş yavaş Türkiye’yle iş yapmakta olan kurumlar da,
operatörler de bunları görmeye başladılar. 
Dünyanın
en çok turist çeken 6’ncı, Avrupa’nınsa 4’üncü ülkesi olan Türkiye'nin turizm
sektöründe dünya genelinde yaşanan olumsuzluklardan ve bölgesel gelişmelerden
en az düzeyde etkilenmesi amacıyla etkin tedbirler de aldık, almaya da devam
ediyoruz. Nitekim, bu kapsamda, toplam maliyeti 543 milyon lira olan Turizm
Acil Eylem Planı destek paketini, hatırlayacaksınız, benden önceki Bakan
arkadaşım Mahir Ünal Bey 2016 yılı içerisinde başlatmış, uygulamaya koymuştu.
Biz de aynı programı takviyelerle sürdürüyoruz. 
Turizm
sektöründe küresel gelişmelere anında cevap veren bir refleksle hareket eden
Bakanlığımız, kültürel değerlerimizi ön plana çıkararak kültür ekonomisi ile
turizm sektörünü buluşturmak için etkin tedbirler alıyor. Ayrıca, illerimizdeki
kültür girişimcileri ve kültür endüstrilerini de hibe ve kredilerle
destekleyerek istihdam ve hayat kalitesini artırmayı hedefliyoruz. 
Bu,
2016’da yaşadığımız sıkıntılardan çıkardığımız derslerden bir tanesi, dediğim
gibi, ürün çeşitliliğimizi artırmak ama aynı zamanda, hedef pazarlarımızı da
genişletmekti. Daha önce, biraz da işlerin olurunda gidiyor olmasının verdiği
rehavetle, sektör, Rusya, İngiltere, Almanya gibi belli başlı pazarlarla
yetinen bir rutine kapılmıştı. Ama 2016’da yaşadığımız sıkıntılar bize
pazarımızı Japonya’dan Latin Amerika’ya kadar, Çin’i, Hindistan’ı, Arap
dünyasını, İran’ı, Kuzey Afrika’yı ve hatta Afrika’yı içine alacak şekilde
genişletmemiz gerektiğini gösterdi ve gerçekten, sektörümüz de Bakanlığımızla
çok uyumlu bir iş birliği içerisinde bu pazarlara açılmaya başladı, bu
pazarlara yönelik tanıtım faaliyetlerine gerçekten etkin önem vermeye başladı.
Zira, Türkiye, bugün bütün insanlığın yararlanabileceği zengin bir kültürel
hafızaya ve birikime sahip. Bunu hakikaten kuru bir övünme olarak
anlamayacağınızdan eminim. Evet, Türkiye deniz, kum, güneş bakımından gerçekten
dünyanın en şanslı ülkelerinden biri ama bu imkânlar pekâlâ başka ülkelerde de
var ama Türkiye'nin ayrıcalığı, özelliği şurada: Türkiye, aynı zamanda,
gastronomi bakımından da çok ayrıcalıklı bir ülke, henüz yeterince
potansiyelimizi değerlendirmemiş olsak da dağ turizmi bakımından da, kış
turizmi bakımından da gerçekten çok büyük potansiyellere sahip bir ülke. Kongre
turizmindeki başarılarımızı zaten İstanbul geçmişte çok yakından yaşadı, inşallah,
gelecekte daha da artırmış olarak yaşayacak. Sağlık turizminde çok büyük bir
potansiyel olduğunu bu vesileyle bir kere daha gördük ve Sağlık Bakanlığımızla
iş birliği içerisinde Türkiye'nin sağlık turizmi alanındaki potansiyelini
değerlendirmek için yeni projeler geliştiriyoruz, inşallah önümüzdeki yıl
içerisinde bunları sevinçle sizlerle ve kamuoyumuzla paylaşacağız. Ayrıca,
termal turizm, özellikle dinî miras alanlarının, 3 semavi dinin kutsal
mekânlarının veya kutsal saydığı mekânların toplandığı bir ülke olmak hasebiyle
Türkiye gerçekten çok zengin birikime sahip bir ülke. Dolayısıyla, inşallah bu
potansiyelimizi uygun tanıtım stratejileriyle de desteklersek Türkiye
önümüzdeki yıllarda, 2017’den başlayarak turizm alanında çok önemli mesafeler
kat edecek. “Uygun tanıtım stratejileri” derken yine gerek iktidar partisinden
gerek muhalefet partisinden arkadaşlar bu konudaki strateji önerilerini haklı
olarak vurguladılar, aklın yolu bir. Evet, geçmişte ülkeler, Türkiye de dâhil
olmak üzere pek çok ülke tanıtımlarını genel bir ülke imajı üzerinden
yapıyorlardı, biz de öyle yaptık yıllarca, Türkiye’yi “Deniz, kum, güneş
ülkesi.” filan diye tanıttık ama şimdi artık bunun alt bileşenlerini,
Türkiye’de hem yöresel olarak hem ürün çeşitliliği olarak ne tür imkanlara
sahip olduğumuzu tanıtım mecralarına da, tanıtım ürünlerimize de yani tanıtım
stratejimize de yansıtmamız gerekiyor. Nitekim, grubumuz adına konuşan
arkadaşlarımız da bunun ne kadar stratejik bir karar dönüşümü olduğunu
vurguladılar, ben de o vesileyle bir kere daha çok teşekkür ediyorum
arkadaşlarımıza.
Şimdi
birkaç rakamı sizlerle paylaşmak istiyorum. Bakanlığımızın 2016 yılı bütçesi
ile 2017 yılı için öngörülen bütçe ödenekleri özetle şöyle: 2016 yılı bütçesi
bağlı ve ilgili kuruluşlar dâhil 2 milyar 777 milyon 769 bin lira idi, yatırım
bütçesi de bunun içerisinde 759 milyon 970 bin lira idi. 2016 yılı bütçesinin
yüzde 27’si yatırım, yüzde 73’ü ise cari bütçeden oluşuyordu. 2017 yılı bütçesi
nispi bir artışla bağlı ve ilgili kuruluşlar dâhil 3 milyar 459 milyon 754 bin
lira olarak öngörülüyor. Önce, Allah bereket versin, Allah devlete, millete
zeval vermesin. (AK PARTİ sıralarından alkışlar) Biz bu bütçeyle de inşallah
çok güzel işler yaparız. Tabii, gönül ister ki bu bütçe en azından Millî Eğitim
bütçemizin yarısı kadar olsa; tabii, buna hiçbirimiz hayır demeyiz ama
devletimizin imkânlarını da biliyoruz.
LEVENT
GÖK (Ankara) – İnşallah CHP iktidarında olacak bu Sayın Bakan.
KÜLTÜR
VE TURİZM BAKANI NABİ AVCI (Devamla) – Dolayısıyla, 2017 yılı bütçesi 864
milyon 688 bin lira olarak planlandı. 2017 yılı bütçesinin yüzde 25’i yatırım,
yüzde 75’i ise cari bütçeden oluşuyor. Bakanlığımız bütçesinin genel bütçeden
aldığı pay 2016 yılında yüzde 0,49 iken 2017 yılında yüzde 0,55’e ulaşmıştır. 
Bu
kapsamda bu bütçeyle biz neler yaptık, neler yapıyoruz, şimdi onları da kısaca
sizlerle paylaşmak istiyorum. 
Bakanlığımıza
bağlı 198 müze ve 138 ören yeriyle 220 özel müzeyi 2016 yılı Ekim itibarıyla 16
milyon kişi ziyaret etti. Bizim bu müze ziyaretlerine ayrıca bir önem ve
öncelik vermemiz gerekiyor çünkü on beş gün önce Antalya’da Antalya Arkeoloji
Müzesi’nde, ki bütünlüğü zedelenmemiş antik heykeller bakımından dünyanın en
zengin müzesidir, orada Perge kazılarından yeni çıkartılan 8 büyük heykelin
tanıtım töreninde de söyledik. Antalya’ya gelen 12 milyon turistten biz ancak
60 binini Arkeoloji Müzesi’ne götürebiliyoruz. Oysa orada gerçekten bu 12
milyon turistin en az üçte 1’inin ilgi duyacağı ciddi bir kültürel miras söz
konusu. Sadece yabancı misafirlerimiz için değil kendi vatandaşlarımız ve
özellikle çocuklarımız, gençlerimiz, öğrencilerimiz açısından da bu müze
ziyaretlerini teşvik edici tedbirler almamız gerekiyor. Nitekim bu bağlamda on
beş gün önce Millî Eğitim Bakanlığımızla bir protokol imzalayarak hem müzelerimizi,
ören yerlerimizi öğretmenlerimizin ve öğrencilerimizin daha çok
yararlanabileceği eğitim öğretim mekânları hâline de getirmek konusunda bir iş
birliği protokolü imzaladık hem de Bakanlığımıza bağlı korolarda, orkestralarda
görev yapan sanatçılarımız ilkokullarda, ortaokullarda, liselerde gençlerimizin
sanatsal faaliyetlerine gönüllü olarak katkıda bulunacaklar bu protokol
gereğince. 
Benzer
bir protokolü de inşallah yakında Gençlik ve Spor Bakanlığımızla imzalayacağız.
Onlarla da gençlerimizin boş vakitlerini geçirebilecekleri sosyal mekânlar
konusunda iş birliği yapmayı, hatta gençlerin “kitapkafe” dediği, biz eskilerin
“kıraathane” demeyi tercih ettiğimiz mekânların çoğaltılması, önce
standartlarının belirlenmesi, sonra bu standartlara uygun düzenleme yapan
işletmelere çeşitli desteklerin -gerek Gençlik ve Spor Bakanlığı tarafından
gerekse Kültür ve Turizm Bakanlığı tarafından- teşviklerin verilmesi konusunda
bir ön mutabakatımız var. 
Dediğim
gibi bu eğitime ve gündelik hayata bitişik “yaşayan müze” bakış açısıyla 2016
yılında 3 adet yeni müze açtık. İnşallah, 27 Yeni Müze Yapımı ve Yenileme
Projesi’ne ek olarak -sürem azaldığı için rakamlara girmeyeceğim- müzelerde çok
ciddi sayısal ve niteliksel artış hedefliyoruz. 
Sevindirici
bir olay, UNESCO Dünya Miras Listesi’ndeki varlık sayımız Ani Arkeolojik
Alanı’yla 16’ya yükselmişti. On beş gün önce Etiyopya’nın başkenti Addis
Ababa’da yapılan UNESCO Somut Olmayan Kültürel Miras Hükümetlerarası Komite
Toplantısı’nda gerek Türkiye olarak gerek Azerbaycan ve diğer komşularımızla
birlikte verdiğimiz projeler doğrultusunda lavaş, Somut Olmayan Kültürel Miras
Listesi’ne dâhil edildi. Ermenilerle de bu arada bir kısmi uzlaşma yaparak
-çünkü onlar da kendi ulusal miraslarından sayıyorlar lavaşı- böylece turizmin ve
kültürün barışa hizmet edebilme yeteneğini orada da görmüş olduk. İyi bir
gelişme oldu. 
Onun
dışında nevruz zaten listedeydi ama nevruzun kapsamını genişleten bir karar
tasarısı alındı. 
Sevindirici
bir gelişme de çini sanatımızla ilgili. Addis Ababa’da on beş gün önce yapılan
toplantıda, UNESCO toplantısında geleneksel çini sanatımız da dünya miras
listesine kaydedilmiş oldu. Bu vesileyle, Kütahya’da bir ay önce “Çininin
Picassosu” olarak adlandırılan rahmetli Sıtkı Olçar ustanın eserlerinden oluşan
bir müzenin de gayriresmî açılışını yaptık. Kütahya’ya yolunuzu düşerse, gerek
bu müzeyi gerek aynı sokakta, Sanat Sokağı’nda açtığımız diğer müzeleri ve gezi
alanlarını mutlaka izlemenizi, gezmenizi özellikle tavsiye ederim. 
Yurt
dışında da, Amerika’da “Kral Midas’ın Altın Çağı” sergisini açtık. “Kur’an
Sanatı: Türk ve İslam Eserleri Müzesi’nden Hazineler” adlı büyük bir sergi
açtık. Bu sergiye katkıda bulunan özel teşebbüsümüze de ayrıca çok teşekkür
ediyorum.
Yine,
Paris’te UNESCO Genel Merkezinde “Matrakçı Nasuh” sergisini açtık. O da
gerçekten büyük ilgi gördü. 
Doğrusu,
konuşmamın ancak beşte birini sizlerle paylaşabildim. Vakit de bitiyor. Hızlıca
birkaç başlığı daha vurgulayayım.
Kütüphanelerle
ilgili çok ciddi çalışmalarımız var. Gezici kütüphane sayımızı 2017’de
artırıyoruz. 
Bir
arkadaşımız şoför sıkıntısından söz etti. Şimdi, orada kadrolu değil, yerelde
sözleşmeli olarak istihdam ediyoruz. Sürekli sıkıntı yok ama bazen sözleşme
yenileme aşamalarında aksamalar olabiliyor.
KAMİL
AYDIN (Erzurum) – Dağıtıcı uzman eleman da yok.
KÜLTÜR
VE TURİZM BAKANI NABİ AVCI (Devamla) - Ama gezici kütüphanelerimiz çok işlevsel
ve gerçekten gençlerimiz, çocuklarımız tarafından da çok beğeniliyor. 
Şehir
kütüphanelerimizi daha çok yaşayan mekânlar hâline getirmeye gayret ediyoruz. 
Onun
dışında, kültür hanları oluşturmak için bir proje hazırladık, bir prototip
hazırladık. Özellikle orta boy şehirlerimiz için, içinde sergi salonları,
konferans salonu, konser salonu olan, kütüphanesi olan kültür hanları
oluşturuyoruz. 
Sinemada
çok büyük atılımlar yaptık. Türkiye’de 2002 yılında 9 tane film çevrilmişti.
Geçen yıl 139 tane film çevrildi ve bunların büyük bir bölümüne de Kültür
Bakanlığı desteği verildi, veriliyor. Desteğimizi çok artırdık. 
Devlet
Tiyatrolarıyla ilgili bir yanlış anlama var. Devlet Tiyatroları bu yeni sezona
başlarken “Türkiye Devlet Tiyatroları perdelerini Türk eserleriyle, Türk
yazarlarıyla açıyor.” diye başladı ve onun üzerinden bir dezenformasyon
kampanyası başlatıldı. 
(Mikrofon
otomatik cihaz tarafından kapatıldı) 
KÜLTÜR
VE TURİZM BAKANI NABİ AVCI (Devamla) – Efendim, iki dakika müsaade eder
misiniz?
BAŞKAN
– Sayın Bakan, bir dakika vereyim. 
KÜLTÜR
VE TURİZM BAKANI NABİ AVCI (Devamla) – Bu yanlış. Evet, Türk eserleriyle
başladık ama 65 tane de yeni yabancı eser var bu yılki repertuvarımızda. Hatta,
geçen ay Rusya Moskova’da “Dostoyevski Günleri” düzenlendi, Devlet
Tiyatrolarımız o günlere Dostoyevski’nin “Yeraltından Notlar” oyunuyla katıldı
ve seyirciler tarafından en beğenilen yabancı performans seçildi. Devlet
Tiyatrolarında, tabii, biz istiyoruz ki daha çok Türk oyunu oynansın, daha çok
Türk yazarının oyunları sergilensin ama dünya edebiyatının klasiklerine de yüz
çevirmiş falan değiliz. 
Ben,
yüce Meclisimize ve Plan ve Bütçe Komisyonumuza bize sağladığı imkânlar için
çok teşekkür ediyorum. Bütün arkadaşlarım adına, çalışma arkadaşlarım adına çok
teşekkür ediyorum. Bütçeyi hazırlayan ve bu planlamaları yapan, bu çalışmaları
gerçekleştiren bütün mesai arkadaşlarıma ayrı ayrı çok teşekkür ediyorum. 
Hepinize
saygılar sunuyorum, bütçemizin hayırlı olmasını diliyorum. (AK PARTİ
sıralarından alkışlar) 
BAŞKAN
– Teşekkür ederim Sayın Bakan. 
ERHAN
USTA (Samsun) – Kısa söz talebim var. 
BAŞKAN
- Sayın Usta, sisteme girin. 
Bir
dakikalık söz talebiniz mi var? 
ERHAN
USTA (Samsun) – Evet. 
BAŞKAN
– Buyurun. 
IV.- AÇIKLAMALAR (Devam)
11.- Samsun Milletvekili Erhan Usta’nın,
15 Temmuz darbe girişimiyle alakaları olmayan tutuklu askerî okul öğrencileri
ile alım işlemleri durdurulan sözleşmeli/muvazzaf astsubayların
mağduriyetlerine ilişkin açıklaması
ERHAN
USTA (Samsun) – Teşekkür ediyorum Sayın Başkan. 
Sayın
Millî Savunma Bakanımın dikkatine sunmak üzere bir konuyu arz edeceğim. Şimdi,
Sayın Bakan, aslında bu askerî okul öğrencileriyle ilgili büyük bir dram yaşanıyor.
Mesela bizi aileler ziyaret ediyor. Kimler bunlar? Hava Harp Okulu velileri
var. Mesela bunların çocukları Yalova’da kamptayken alınıyor götürülüyor.
Hakikaten, ben mesela buna inandım yani hiçbir şekilde darbeyle alakası olmayan
çocuklar bunlar. Nereye gittiklerini de bilmiyor, tatbikat diye götürüyorlar.
Hatta, şöyle enteresan şeyler var: Bir kısım öğrencilere otobüs yetmediği için
onlar Yalova’da kalıyor. Şimdi o çocuklar tutuklu değil, götürülen çocukların
şu anda hepsi tutuklu. Aileler çok mağdur. 
Polatlı
Topçu ve Füze Okulunda yine tatbikat diye götürülüyor. Diğer taraftan, yine
Kara Harp Okulunda sözleşmeli subay adayları, bunlar da mesela 16 Temmuzda
Afyon’a gideceklermiş. O gece buradan geliyorlar, bunlar da bir şekilde o
olayların içerisine katılıyor. Hiçbir şekilde olaylara girişmemiş genç çocuklar
bile şu anda tutuklu. 
Bunun
haricinde, mesela, sözleşmeli muvazzaf dış kaynaktan astsubaylar var. Şimdi,
mesela, Kara Kuvvetleri Komutanlığında bunların devam eden bir süreci var.
Bunların alımı yapılmış, tam prosesleri sürerken, hatta 15 Temmuz darbesinden
sonra bile belge isteniyor fakat sonradan KHK’larla bunların alınmayacağı ifade
ediliyor. Hâlbuki bu arkadaşların talebi şu: “Yani bize güvenlik soruşturması
yapılsın, içimizde FETÖ’cü varsa onlar ayıklansın. Niye ‘tamamını almayacağız’
diye devlet bu tür uygulamalar yapıyor?” diye soruyorlar. Bu tür
mağduriyetlerin üzerine gitmek lazım.
Burada
mağdur yarattığımız zaman hakikaten FETÖ’yle mücadele zarar görüyor. O yüzden
bunlarda çok dikkatli olmak gerekiyor. Bu dramlara bir el atmakta, bir müdahale
etmekte fayda var, aileler çok mağdur durumda.
Teşekkür
ederim.
BAŞKAN
– Teşekkür ederim.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Şimdi, şahsı adına aleyhinde olmak üzere Mardin Milletvekili Sayın Ali Atalan
konuşacak.
Süreniz
beş dakika. 
Buyurun
Sayın Atalan. (HDP sıralarından alkışlar) 
ALİ
ATALAN (Mardin) – Sayın Başkan, değerli milletvekilleri; hepinizi saygıyla
selamlıyorum.
Dikkatinizi
biraz daha spesifik, özgün bir konuya çekmek istiyorum, gerçi bağlantısı vardır
konumuzla ilgili. Belki bazılarınız biliyordur, Millî Güvenlik Kurulunun son
toplantısında Ezidilerin bilinen kadim yerleşim bölgesi Sincar’a yani Şengal’e
yönelik gerekirse müdahale edilebileceğinden söz edilmiştir. Dün Sayın
Dışişleri Bakanı, bugün de Sayın Savunma Bakanı demin aynı şekilde
operasyonların yapılabileceğini ima ettiler. 
Değerli
arkadaşlar, biliyorsunuz, 3 Ağustos 2014 yılında IŞİD tarafından binlerce
Ezidi’nin hunharca katledildiği ve binlerce kadın ve çocuğun da aynı şekilde
kaçırılıp başına neler getirildiği hepinizce malum. Bu soykırım dünyayı
harekete geçirmiş, Birleşmiş Milletler ve Avrupa Parlamentosu gibi kuruluşlar
bunu jenosit olarak tanımlamışlar.
Nadia
Murad gibi, IŞİD elinden kurtulan bir Ezidi kızı Birleşmiş Milletler tarafından
iyi niyet elçisi seçilmiş ve Avrupa Parlamentosu tarafından da Saharov Ödülü’ne
layık görülmüştür. Ama nedense AKP Hükûmeti şimdiye kadar bu soykırıma yönelik
herhangi eleştirel bir söz söylemiş değildir ve kınamış değildir. Konuyla
ilgili Meclise kanun teklifi vermişiz, maalesef hâlen Komisyonda bekletiliyor,
umarım yakın bir zamanda gündeme alınır ve kanunlaşır. 
Doğrudur,
Ezidiler kendi geleneksel direniş mazisine uygun ve saldırılara karşı savunmak
amacıyla kendilerini örgütlemişler. Ayrıca, bu örgütlülük hem Irak Merkezî
Hükûmeti tarafından hem de Kürdistan Bölgesel Hükûmeti tarafından da resmen
tanınmış ve kabul edilmiştir. Bunun neresi kötüdür ve neresi tehlikelidir? 
Bir
Ezidi milletvekili olarak şimdi soruyorum ve net yanıt bekliyorum Hükûmetten:
Ezidilerin size ne kötülüğü olmuş ve şu anda ne kötülüğü vardır? Gerek Osmanlı
İmparatorluğu döneminde gerekse cumhuriyet tarihinde, yaşadıkları halklarla ve
inançlarla birlikte barış içinde yaşamış, hiç kimseye zararı dokunmamıştır.
Bilmiyorum acaba AKP’li milletvekillerinin bazıları biliyor mu, Türkiye’den
Avrupa’ya göç eden, genellikle hâlen vatandaş olan 100 bine yakın Ezidi
yaşamaktadır. 
Bakın,
bu zihniyetin ne kadar tehlikeli ve çağ dışı bir zihniyet olduğunu göstermek
açısından yaşanmış iki örnek vermek istiyorum. Ezidilik Türkiye’de hâlen bir
din olarak kabul edilmemektedir çünkü Diyanet İşleri Başkanlığı bir rapor
hazırlamış, Ezidilik bir din değilmiş. Sayısı, az önce dediğim gibi, 100 bini
bulan kendi yurttaşının dinini kabul etmiyor ama ilginçtir, listede Taoizm ve
Hinduizm vardır. Kürtçenin, Kürtçe dilinin tutanaklara “x” olarak geçmesi gibi
Ezidilerin de kimlik hanesine “x” olarak yazılıyor. Yani “bilinmeyen” yani
“dinsiz” anlamına gelecek bir işaret. İşte maalesef realitemiz budur; acıdır
ama bir gerçektir. Bilinmeyen dil ve dinlerin yaşandığı, belki dünyada tek ülke
biziz. Konuya ilişkin Diyanetten de maalesef hâlen cevap almış değiliz; yazı
yazdık, dört aydır bekliyoruz. Umarım Sayın Bakan bu konuda yardımcı olur.
Sayın Cumhurbaşkanının “Devletin dini olmaz.” deyişi burada maalesef boşa
gitmiştir.
Bir
kere, böyle bir kurumun yani Diyanet İşlerinin kimin inancının, hangi inancın
bir din olarak tanımlanacağına, din olup olmadığına karar verme yetkisi ve hakkı
da yoktur. Laiklik bu devletin, soruyorum, neresinde kalmıştır?
Bakın,
Ezidilik dini Irak’ta…
(Mikrofon
otomatik cihaz tarafından kapatıldı) 
BAŞKAN
– Sayın Atalan, teşekkür ederim. 
ALİ
ATALAN (Devamla) – Ben teşekkür ederim. Sağ olun. (HDP sıralarından alkışlar) 
BAŞKAN
– Sayın milletvekilleri, beşinci turdaki konuşmalar tamamlanmıştır.
Şimdi
soru-cevap işlemine geçiyoruz.
Süremiz
yirmi dakika; bu sürenin on dakikası sorulara, diğer on dakikası ise cevaplara
aittir.
Sayın
Gürer…
ÖMER
FETHİ GÜRER (Niğde) – Teşekkürler Sayın Başkan.
Uzman
jandarmaların okulda geçen sürelerinin hizmetten sayılması düşünülmekte midir?
Uzman jandarmaların statülerinde değişiklik ve kadro düzenlemesi yapılacak
mıdır?
Kolluk
kuvvetlerinin özlük haklarını iyileştirme, göstergelerinde yükseltme ve
emeklilerin özlük haklarında iyileştirme düşünülmekte midir?
2016
Nisan ayında yapılan, Mayısta sonuçları belli olan, taahhütname imzalayan, Kara
Kuvvetleri Komutanlığında 2017 Şubat ayında eğitime başlamayı uman
muvazzaf/sözleşmeli astsubay adaylarının, 29 Ekimde, kanun hükmündeki
kararnamenin 6’ncı maddesiyle tüm işlemleri iptal edilmiştir. Bu adayların
durumları ne olacaktır? İncelemeyle, hak kazananların mağduriyetinin önlenmesi
düşünülmekte midir?
5’inci
sorum: Niğde Bor ilçesinde “askerî fabrika” olarak halkın tanımladığı tesis
neden geliştirilmemektedir, kapatılacak mıdır?
6)
Niğde Bor’a askerî birlik getirileceği yönünde Sayın Bakanımızın bir açıklaması
olmuştu. 2017 yılında Niğde’nin Bor ilçesine askerî birlik getirilmesi düşünülüyor
mu?
Teşekkür
ederim.
BAŞKAN
– Teşekkür ederim.
Sayın
Aydın…
KAMİL
AYDIN (Erzurum) – Teşekkür ederim Sayın Başkan. 
Sayın
Savunma Bakanım, benim de üyesi olduğum Savunma Komisyonuna gelen şikâyet ve
talepler ağırlıklı olarak gerek yurt içinde gerek yurt dışında terörle ağır
mücadele sürecine giren Türk Silahlı Kuvvetleri mensuplarının özlük haklarıyla
ilgili iyileştirmeler konusunda ve bir de yine, aynı kurum içerisinde çalışan
sivil personelin birtakım talepleri doğrultusunda birtakım çalışmaların artık
zamanı geldiği kanısındayız çünkü hummalı bir dönemden geçiyoruz. Bunu
öncelersek bunlara hem moral, motivasyon açısından hem de ailelerine yıllardır
bekledikleri o gazi olup da yara alıp da terörle mücadelede her türlü sıkıntıya
göğüs gerip de henüz gazilik unvanı dahi alamayan kardeşlerimizin büyük
beklentilerine cevap vermiş oluruz. Özellikle sivil çalışanların da… İnanın,
bazı durumlarda sivil personel statüsüne tabi oluyorlar, bazı durumlarda askerî
personel gibi algılanıyorlar. Bu anlamda bir çelişki söz konusu. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
İçişleri Bakanı, mülki idare amirlerinin özlük haklarını ne zaman hâkim, savcı
maaşları seviyesine çıkaracaksınız? Polislerin ek göstergelerini ne zaman
3600’e yükselteceksiniz? Yine, sözleşmesi biten uzman jandarma ve erbaşların
istihdamını kolaylaştıracak yeni bir düzenleme yapacak mısınız?
Sayın
Turizm Bakanı, Bakanlığınız döneminde turizm bitti. 2016 yılında turist sayısı
yüzde 40, turizm geliri yüzde 50 eksildi. 2017 için de turizmcinin umudu yok.
Biz göstermelik destekler istemiyoruz, biz turizm sektörünün çalışmasını
istiyoruz çünkü turizm sektörü çalışmayınca Muğla’da hayat duruyor, ekonomi
duruyor, istihdam bitiyor. Turizmcilerin sesini duyun, yoksa 2017 bütçesinde
hedeflediğiniz gelirleri gerçekleştiremezsiniz. 
Teşekkür
ediyorum. 
BAŞKAN
– Teşekkür ederim.
Sayın
Çamak…
HÜSEYİN
ÇAMAK (Mersin) – Teşekkür ederim Sayın Başkan.
10
Aralık İnsan Hakları Evrensel Beyannamesinin kabul edilmesinin 68’inci yılı.
Ülkeler artık savaşarak bir yere varamayacaklarını maalesef milyonlarca insanın
hayatını kaybetmesinden sonra anladı. Şu an ülkemiz dâhil, tüm dünyada maalesef
benzeri bir süreci tekrar yaşamaktayız. 
Aşırı
söylemlerle her geçen gün birbirimizle biraz daha düşmanlaşmak yerine insanlık
paydasında bir arada yaşama iradesini göstermeliyiz. Farklılıklarımızı artık
birbirimize karşı tehdit olarak görmekten kurtulmalıyız. 
“İncinsen
de incitme.” sözünü kılavuz alan birisi olarak, daha demokratik ve özgür bir
ülke özlemiyle hepinizi saygıyla selamlıyorum.
Teşekkür
ederim.
BAŞKAN
– Teşekkür ederim.
Sayın
Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Soylu, emniyet araçlarına Osmangazi ve Yavuz Sultan Selim köprülerinden geçişin
yasaklandığı doğru mudur? Gerekçesi nedir?
İkincisi:
IŞİD tarafından kaçırılan 2 askerimizle ilgili çalışmalar yapılmakta mıdır? Ne
aşamadadır? 3 askermiş galiba, onunla ilgili bilgi istiyoruz.
Sayın
Avcı, Devlet Tiyatrolarının kapatılmasını öngören TÜSAK yasa tasarısı tamamen
gündemden kalktı mı? Bir daha…
KÜLTÜR
VE TURİZM BAKANI NABİ AVCI (Eskişehir) – Gelmedi ki, gündeme gelmedi.
NURHAYAT
ALTACA KAYIŞOĞLU (Bursa) – Tamam, sorayım.
Sanatçılarımızın
özlük haklarıyla ilgili düzenleme yapacak mısınız yeniden? Bir de, İstanbul
Basınköy’de Yaşar Kemal’in evinin müze olmasıyla ilgili -geçen bütçede de
gündeme gelmişti- çalışmalar başladı mı, müze olacak mı?
Teşekkürler.
BAŞKAN
– Teşekkür ederim.
Sayın
Yalçınkaya…
MUHAMMET
RIZA YALÇINKAYA (Bartın) – Sayın Kültür Bakanım, ülkemizin onayladığı Dünya
Kültürel ve Doğal Mirasının Korunmasına Dair Sözleşme’ye göre UNESCO Dünya
Miras Listesi için Bakanlığınız tarafından önerilen “Ceneviz Ticaret Yolu’nda
Akdeniz’den Karadeniz’e Kadar Kale ve Surlu Yerleşimleri” adıyla 2013 yılında
UNESCO Dünya Miras Geçici Listesi’ne eklenmiş bulunan Karadeniz’in incisi
Amasra’da termik santral kurulmasına olumlu görüş vermenizi ülkemiz kamuoyuna
ve dünya ülkelerine nasıl açıklamayı düşünüyorsunuz?
BAŞKAN
– Sayın Çam…
MUSA
ÇAM (İzmir) – Teşekkür ederim.
Sanayi
Bakanımıza soruyorum: Sayın Bakanım, Konya Milletvekilimiz Sayın Hüsnü Bozkurt,
burada, Bakanlığınızda dolar ve euro hesaplarıyla ilgili bir konuşma
gerçekleştirdi. Özellikle Savunma Sanayiinin gizli hesaplarında bozdurulan euro
ve dolar miktarı ne kadardır? Neye göre bunları gizli hesaplarda tuttunuz?
Toplam tutar ne kadardır, bunu öğrenmek isteriz.
İçişleri
Bakanımıza soruyorum: Sayın Bakanım, olağanüstü hâli gerekçe göstererek birçok
yerde temel hak ve özgürlükler rafa kaldırılmış durumda. OHAL’i bahane ederek
birçok ilde yasal olarak yapılması gereken basın açıklamaları, mitingler dâhil
olmak üzere yaptırılmıyor ve engelleniyor. Bu hafta sonu KESK’in eğitimle
ilgili mitingleri vardı, engellendi. OHAL’i gerekçe yaparak olağanüstü
sıkıyönetim ilan etmenize gerek yok. 
İkinci
bir sorum, Sayın Bakan, yine size. 15 Temmuz 2016 tarihinden günümüze kadar
ülkemizde dini referans alan terör örgütlerine yönelik kaç operasyon
gerçekleştirilmiştir, operasyonların sonuçları ne olmuştur?
(Mikrofon
otomatik cihaz tarafından kapatıldı)
MUSA
ÇAM (İzmir) – Özellikle güvenlik güçlerimizle ilgili 3.600…
BAŞKAN
– Teşekkür ederim.
Sayın
Yıldırım…
BEHÇET
YILDIRIM (Adıyaman) – Teşekkürler Başkanım.
15
Temmuz darbe girişiminden bugüne kadar tutuklanan milletvekillerinin, belediye
eş başkanlarının, parti il ve ilçe başkanlarının, parti yöneticilerinin
yargılama dosyalarını hazırlayan kaç savcı, kaç hâkim FETÖ’den tutuklandı,
açığa alındı ya da ihraç edildi?
Bir
ikinci sorum: Müjgan Ekin 24 Ekim saat 15.00’te Ankara Batıkent’ten Kızılay’a
giderken ticari taksiye biniyor, bindiği taksinin önü kesilerek kendilerini
polis olarak tanıtan kişilerce gözaltına alınıyor. Ailesinin Ankara Emniyet
Müdürlüğüne, cumhuriyet savcılığına başvurusu var. Bir diğer vatandaşımız
Taşkın Yasak 1 Aralıkta gündüz saat 14.00 sıralarında Diyarbakır Gaziler
semtinde gözaltına alınıyor, haber yok. Bu 2 kişinin akıbetinin tarafınızdan
yanıtlanmasını istiyorum.
BAŞKAN
– Sayın Tor…
FAHRETTİN
OĞUZ TOR (Kahramanmaraş) – Sorum Sayın İçişleri Bakanımızadır. Vatan
savunmasında cansiparane şekilde zor şartlarda görev yapan emniyet mensubu
kardeşlerimizin en önemli sorunlarından biri fazla çalışma süreleridir. 657
sayılı Devlet Memurları Kanunu’na göre aylık çalışma süresi yüz altmış saat
olarak belirlenmesine rağmen polis memurlarımız fiilen iki yüz kırk ila üç yüz
saat arasında çalışmaktadırlar ve bu fazla çalışmaları karşılığında fazla mesai
ücreti veya idari izin alamamaktadırlar. 2014 yılında Kamu Denetçiliği Kurumu
çalışma saatleriyle alakalı önemli bir karar vermesine rağmen bu kararın gereği
yerine getirilmemiştir. Sorum: Bakanlık olarak polislerimizin çalışma süreleri
ve fazla çalışma süreleriyle ilgili bir çalışmanız var mıdır? Fazla çalışma
sürelerini tatminkâr bir ücret veya bire bir idari izin olarak değerlendirmeyi
düşünüyor musunuz?
İkinci
sorum da: 15 Temmuz darbe gecesi büyük gayret gösteren emniyet personelinin bir
kısmının taltif edildiği hâlde…
(Mikrofon
otomatik cihaz tarafından kapatıldı)
BAŞKAN
– Teşekkür ederim.
Sayın
Ahrazoğlu…
MEHMET
NECMETTİN AHRAZOĞLU (Hatay) – Yıllardır terörle ilgili dile getirdiğimiz endişe
ve önerilerimize sert tepkiler veren ve kabul etmeyen AKP milletvekillerine,
gerçekleri gözler önüne seren ve alkışlatarak dinleten İçişleri Bakanımıza
teşekkür ediyorum.
Sorum
Millî Savunma Bakanımıza: 670 sayılı Kanun Hükmünde Kararname’yle, 15 Temmuzda
şehit ve gazi olanlar ile diğer şehit ve gazilerimiz arasında farklılıklar
yaratılmıştır. Bu konudaki farklılıkları gidermeyi düşünüyor musunuz? 15 Temmuz
şehitlerimiz ve gazilerimize verilen 5 katın, diğerlerine de verilmesine
yönelik herhangi bir çalışmanız var mıdır?
Diğer
bir sorum Turizm Bakanımıza. Sayın Bakanım, Hatay yöresine turizm amaçlı
ayrılan kaynak miktarı oldukça azdır. Bunu artırmayı düşünüyor musunuz? Bir de
Hatay’da atıl durumda bulunan kamuya ait tesisler vardır, bunların turizme
kazandırılmasıyla ilgili bir çalışmanız oldu mu?
BAŞKAN
– Teşekkür ederim.
Sayın
Bakanlar, buyurun.
İÇİŞLERİ
BAKANI SÜLEYMAN SOYLU (Trabzon) – Çok teşekkür ediyorum.
Özellikle,
uzman jandarma özlük hakları konusunda, 1989’da açılan uzman jandarma okulu
2012 yılında kapatılarak uzman jandarmaların teminine son verilmiştir.
Kadroların kapatılması ve teminlerinin sonlanmasıyla birlikte, uzman
jandarmaların mali ve özlük haklarına ilişkin çeşitli vasıtalarla yaptıkları
başvurularda büyük bir artış gözlenmektedir. Uzman jandarmalıktan astsubaylığa
geçiş şartları, Uzman Jandarma Kanunu ve Uzman Jandarma Atama ve Sicil
Yönetmeliği’yle düzenlenmiştir. Bu şartlar: Fakülte, yüksekokul veya
yüksekokullardan, meslek yüksekokullarından mezun olmak, 28 yaşından gün
almamış olmak, sicil notlarının ortalaması yüzde 90 ve yukarısında olmak,
yönetmelikte öngörülen sınavlarda başarılı olmak ve yönetmelikle düzenlenen
ahlaki disiplin şartlarını taşımaktır.
Hâlen
Jandarma Genel Komutanlığında 20.691 uzman jandarma görev yapmaktadır;
bunlardan 6.807’si eğitim şartlarını karşılamaması sebebiyle, kalanların
2.067’si sicil şartını karşılamaması sebebiyle, kalanların 8.803’ü ise 31 yaşın
üzerinde olması sebebiyle astsubaylığa geçirilemeyecek durumdadır. Astsubaylığa
geçiş şartlarını taşıyan, teklifi yapılan astsubaylığa geçiş yaşının 31’e
yükseltilmesi hâlinde -ki bunu yükselteceğiz- 3.014 uzman jandarma mevcuttur.
Uzman jandarmaların özlük haklarına ilişkin olarak da 2002 yılından günümüze
kadar ek göstergeleri 2.200’den 3 bine yükseltilmiş, yan ödeme kararnamesiyle
maaşlarda artış yapılmış, ön lisans ve üzeri eğitim görmüş personelin 1’inci
derecenin 4’üncü kademesine kadar yükselebilmesine imkân sağlanmıştır. Aynı
zamanda, bunların bir bölümüyle ilgili, Adalet Bakanlığının da ortaya koyduğu
yeni bir çözüm söz konusudur. O çözümün de özellikle yani 676 sayılı KHK’yla,
Adalet Bakanlığı bünyesinde ceza infaz koruma memuru olarak istihdam
edilmelerine yönelik “3269 sayılı Uzman Erbaş Kanunu’na tabi olarak en az iki
yıl süreyle uzman erbaş statüsünde çalıştıktan sonra 20/10/2016 tarihine kadar
kendi istekleriyle sözleşmelerini feshetmiş olup, sözlü sınavın son başvuru
tarihi itibarıyla 35 yaşını doldurmamış olanlardan yaş ve merkezî sınav şartı
hariç, infaz ve koruma memuru olarak istihdam edilebilmeleri...” Yani hem bize
ait bir 31 yaş büyütmesi olacak hem de bu arada Adalet Bakanlığı da bu konuda
yeni bir süreç ortaya koyacaktır. 
Yine,
bunun yanı sıra, özellikle fazla mesai ücretleri konusunda Emniyet
teşkilatımızdan sizin de sorduğunuz gibi bir talep gelmektedir. Şu açıktır:
Bugüne kadar taltif müessesesiyle belki bu getirildi ama bir aydan beri biz de
bu “Fazla mesai ücretleri konusunda ne yapabiliriz?”in üzerinde çalışıyoruz.
İçişleri Bakanlığı olarak, Emniyet teşkilatı olarak “fazla mesai ücretleri”
olarak nitelendirilmesinin daha doğru olabileceği kanaatini taşıyoruz çünkü
taltif müessesesiyle aslında belki bu biraz dengelenmeye çalışılmış ama sürekli
bir taltif müessesesiyle beraber bunu getirmek, taltifi kendi mecrasından,
orijininden çıkarıp sürdürülebilir bir hâle getirmenin de doğru olmadığı
kanaatindeyiz. Taltif daha istisnai olmalıdır ama fazla mesai… Burada fazla
mesai haklarının koruyuculuğunu ortaya koyabilmelidir düşüncesi içerisindeyim. 
Yine,
bunun yanı sıra “Bu savcı ve hâkimler, bu tutuklanan belediye başkanları ve
milletvekilleri ne kadar FETÖ’cüdür?” Bunlarla ilgili doğrusu bir araştırma yapmış
değiliz ama bunlarla ilgili de araştırmayı yapabiliriz düşüncesi içerisindeyim.
ÖMER
FETHİ GÜRER (Niğde) – Astsubaylığa hak kazanan çocuklar vardı ya… Astsubaylığa
hak kazanıp da başlamayan çocuklarla ilgili bir şey var mı? 
İÇİŞLERİ
BAKANI SÜLEYMAN SOYLU (Trabzon) – Yine “Emniyet araçlarına Osmangazi ve Yavuz
Selim Köprülerinden bir geçiş niye yasaklanmıştır?” Bu konuda şunu
söyleyebilirim: Yani, bunun nasıl bir anlamı olduğunu, inanın, ben de biliyor
değilim. Yani, şimdi arkadaşlarımıza da söyledim, bunu ben de okudum ama yarın
sabah İstanbul’da tüm mülki amirlerle ve tüm Emniyet camiasıyla yaklaşık on-on
iki saatlik bir toplantımız var, ben de bunu, bu soruyu oraya saklamış idim
yani “Neden böyle bir şeye gerek duydunuz?” Muhakkak, belki arkadaşların
düşündükleri ve bize yansımayan bir şey vardır, onu gidip kendileriyle bir
değerlendirme yapacağım ama mantıksız bir şeyin de sürdürülebilmesinin bir
anlamı olduğunu düşünmüyorum. 
Ben
diğerlerine isterseniz… 
“Bu
olağanüstü hâller niçin mitingleri engelliyor?” Şimdi, bakınız, bu önemli,
özellikle muhalefet partisindeki arkadaşlarımın bunu cankulağıyla dinlemesini
isterim. DEAŞ, PKK ve yurt dışından FETÖ, sürekli olarak, kalabalık yerlere,
özellikle siyasi parti mitingleri ve bunun yanı sıra da bu tip sendikal
örgütlenmelerin ortaya koyduğu mitinglere -buralarda- eylem yapacağına yönelik
ihbar ortaya koymaktadır. 
ÖMER
FETHİ GÜRER (Niğde) – AKP yapıyor ama…
İÇİŞLERİ
BAKANI SÜLEYMAN SOYLU (Trabzon) – Bunu bütün siyasi partilere yapıyorlar. Ama,
şunu söyleyeyim: Bu bir engelleme için değil. Yani, biz, özellikle siyasi
partilerimizin hayatın olağan akışı içerisinde yapabilmeleri gereken her şeyi,
sivil toplum örgütlerimizin yapabilmeleri gereken her şeyi yapmalarını
istiyoruz, bizim görevimiz de bu zaten ama bazen öyle bir tablo ortaya
getiriliyor ki yani bir taraftan DEAŞ… Mesela on beş yirmi gün bir durdular,
şimdi yine bu süreç içerisinde de çok ciddi ve üst üste bu konuda ihbarlar
alıyoruz, özellikle kalabalık ve toplu yerlere. 
Takdir
edersiniz ki 15 Temmuzdan sonraki bu süreçte ülkenin içerisinde bulunduğu
durumu farklı bir noktaya çevirmek istiyorlar. Biz de bu konuda, tüm bunlarla
değerlendirme yaparak… Birçoğuna da veriyoruz. Bugüne kadar Cumhuriyet Halk
Partisinin istediği hiçbir miting konusunda en ufak bir engellememiz söz konusu
değildir. Tam tersi, arkadaşlarımız her yerde onlarla beraber irtibatta
bulunarak… Çünkü bu bizim ortak derdimiz, siyasi hayatımızı tehdit ediyorlar.
Siyasi hayatımızı tehdit ettikleri için de bu konuda hem onların tehdidine pabuç
bırakmamamız lazım yani buna göre siyasi hayatı kısıtlamamamız lazım hem de hep
beraber karşı tedbirleri almamız lazım. 
KESK’e
de birtakım yerlerde veriyoruz ama bazı yerlerde veremiyoruz. Onun da kendine
ait biraz önce bahsettiğim sebepleri var. 
Şu
soruya da cevap verip kapatıyorum. DEAŞ: 2016’da yapılan operasyonlarda 3.321
gözaltı ve 1.289 tutuklama ve hâlâ her gün Türkiye’nin her noktasında FETÖ,
PKK, DEAŞ konusundaki hassasiyetimiz ve bunların ülkemizin huzurunu bozması
konusundaki güvenlik görevlilerimizin ve yargının ortaya koymuş olduğu süreç
devam etmektedir. 
Teşekkür
ediyorum. 
MİLLÎ
SAVUNMA BAKANI FİKRİ IŞIK (Kocaeli) – Sayın Başkan, ben de sorularıyla katkıda
bulunan arkadaşlarımıza teşekkür ediyorum. 
Sayın
Gürer’in bu astsubay adaylarıyla ilgili konuda… Bu son dönemde özellikle FETÖ
mensubu kişilerin bu seçmelerde çok ciddi rol aldığını bildiğimiz için bunların
adaptasyonunu yapmadık fakat hiç kimsenin de hak kaybına uğramamasına özellikle
dikkat ettik. 
Bor’a
askerî birlik getireceğiz, onu daha önce de açıklamıştık. 
Askerî
fabrikayla ilgili… Askerî fabrikalara bağlanmadan önceki kararda bir değişiklik
yok. 
Sayın
Aydın, özellikle Türk Silahlı Kuvvetleri personelinin özlük haklarının
iyileştirmesiyle ilgili konuşmamda da ifade ettim, bu konuda çalışmamız sürüyor
ancak gazilerle ilgili, Sayın Cumhurbaşkanımızın başkanlığında toplanan
Bakanlar Kuruluna verdiği talimat gereği, çok kapsamlı bir çalışma yapıyoruz
gazilerle ilgili. Özellikle bu çalışmayı tamamladıktan sonra bu çalışmanın sonuçlarını
sizlerle ve kamuoyuyla paylaşacağız.
Bir
sayın milletvekilimizin, özellikle 2 asker konusundaki sorusunda… 1 askerimizin
ağır yaralı olduğunu, 1 askerimizin de yaralı olduğunu biliyoruz, DEAŞ’ın
elinde olduğunu değerlendiriyoruz. Bu askerlerimizin kurtarılması için de
çalışmalar aralıksız olarak sürdürülüyor. 
Ben
şimdilik bu kadarla Sayın Bakanımıza devredeyim.
MEHMET
EMİN ADIYAMAN (Iğdır) – Sayın Bakan, bir buçuk yıl önce 1 askerimiz kaçırıldı…
KÜLTÜR
VE TURİZM BAKANI NABİ AVCI (Eskişehir) – Sayın Başkan, Sayın Yalçınkaya’nın,
Amasra’da yapılması planlanan termik santralle ilgili, sorusuyla ilgili not
şudur: 
Santral
yapılmak istenen alana ilişkin ÇED başvurusu üzerine yapılan incelemede 2863
sayılı Kanun kapsamında herhangi bir taşınır veya taşınmaz kültür varlığına
rastlanılmadığına ilişkin görüşümüz, 29 Mayıs 2013 tarihinde Çevre ve
Şehircilik Bakanlığına iletilmiştir. Yani Çevre ve Şehircilik Bakanlığı bize,
“Buraya santral yapılsın mı?” diye sormuyor, bize “Bu bölgede tarihî ve
kültürel taşınır taşınmaz bir kültür varlığı var mı?” diye soruyor, biz de
“Yaptığımız inceleme neticesinde bir taşınır taşınmaz kültür varlığı yok.”
diyoruz. 
Daha
sonra, söz konusu alana ilişkin 2014 yılında 1/25.000 ölçekli çevre düzeni plan
değişikliği talebi iletiliyor, bunun üzerine alan tekrar yerinde inceleniyor ve
herhangi bir kültür varlığına rastlanmadığına ilişkin Bakanlık görüşü
bildiriliyor. Amasra Kalesi bu kapsamın dışında zaten.
İkinci
bir soru da “Yaşar Kemal’in Bakırköy’deki evini müze yapmayı düşünüyor musunuz?”
Şimdi,
özel mülklerin özel müze olarak açılması mümkün…
(Mikrofon
otomatik cihaz tarafından kapatıldı) 
BAŞKAN
– Sayın Bakan, bir dakika daha vereyim size.
MİLLÎ
SAVUNMA BAKANI FİKRİ IŞIK (Kocaeli) – Efendim, belki birer soruya daha kısaca…
BAŞKAN
– Öyle mi? Peki.
MUSA
ÇAM (İzmir) – Savunma Bakanımıza da bir soru sormuştuk.
İÇİŞLERİ
BAKANI SÜLEYMAN SOYLU (Trabzon) – Sayın Bakanımızdan sonra yani sorulan soru
var.
BAŞKAN
– Buyurun Sayın Bakan.
MİLLÎ
SAVUNMA BAKANI FİKRİ IŞIK (Kocaeli) – Ben sadece bir soru, özellikle Sayın
Çam’ın, Savunma Sanayiinin gizli hesapları… Savunma Sanayiinin hiçbir şekilde
gizli hesabı yok. 
MUSA
ÇAM (İzmir) - Var, var. 
MİLLÎ
SAVUNMA BAKANI FİKRİ IŞIK (Kocaeli) – Sayıştay raporundaki ifade bir teknik
hatadan kaynaklanıyor. Bu hatayı Sayıştay yaptığını kabul etti. Sonuçta
hesaplar denkleştirildi. Savunma Sanayii Müsteşarlığına ait kesinlikle bir
gizli hesap yok.
MUSA
ÇAM (İzmir) – Sayın Bakan, 3 milyon gözüküyor, bozdurduğunuz para miktarı çok
yüksek.
MİLLÎ
SAVUNMA BAKANI FİKRİ IŞIK (Kocaeli) – Hayır, işte, teknik hata. Bir başka
kalemde gözüken şeyi görmemiş Sayıştay, ona göre bir rapor yazmış, sonra da
düzelttiler.
ZEKERİYA
TEMİZEL (İzmir) – Sayın Bakan, niye bizim haberimiz yok bu düzeltmeden? Burada
kesin hesabını görüşeceksiniz.
BAŞKAN
– Sayın Soylu…
İÇİŞLERİ
BAKANI SÜLEYMAN SOYLU (Trabzon) – Gözaltına alınan 2 kişiden ve haber
alınamadığı iddia edilen 2 kişiden bahsediliyor. Bana hemen isimlerini
verirseniz ben onlarla ilgili araştırmayı yaparım. Yani böyle bir şey olması
mümkün değil. Gerekli cevabı hemen size takdim ederiz.
BAŞKAN
– Teşekkür ederim.
ŞERAFETTİN
TURPCU (Zonguldak) – Sayın Başkan…
BAŞKAN
- Sayın Turpcu, bir şey mi söyleyeceksiniz?
MUHARREM
ERKEK (Çanakkale) – Sayın Bakan, IŞİD’in elindeki askerlerimizin sağlık durumu
nasıl? Sağlık durumu nasıl IŞİD’in elindeki askerlerin? 
MİLLÎ
SAVUNMA BAKANI FİKRİ IŞIK (Kocaeli) – İşte, söyledim biraz önce.
BAŞKAN
- Sayın milletvekilleri, bir dakika…
Sayın
Turpcu, bir şey mi söyleyecektiniz?
Bir
dakika yerinizden söz vereyim.
MEHMET
EMİN ADIYAMAN (Iğdır) – Sayın Bakanım…
BAŞKAN
- Sayın Adıyaman, birazcık bir arkadaşımızı, milletvekilimizi dinleyelim, daha
sonra siz de şey yaparsınız.
BAŞKAN
– Buyurun Sayın Turpcu.
ŞERAFETTİN
TURPCU (Zonguldak) – Sayın Kültür ve Turizm Bakanımız, Zonguldak gibi bir il
iktidarınız sayesinde emeklilerin sayısının 150 bine yükseldiği, çalışan
sayısının 125 binlere düştüğü bir il hâline gelmiştir. 
Bu
bağlamda, bir: İki bin beş yüz yıllık Teios Antik Kenti yeterli ödenekler
ayrılarak gün yüzüne çıkarılması ve ziyarete hazır hâle getirilmesiyle ilgili
Bakanlığınızın bir çalışması var mıdır, ödeneklerin artırılmasıyla ilgili? 
İki:
Çaycuma’nın Kadıoğlu köyünde bulunan Zeugma mozaikleri kalıntılarının turizme
kazandırılması çalışmalarıyla ilgili bir çalışma yapmayı düşünüyor musunuz?
Üç:
Zonguldak ilimiz Alaplı ilçesi Gümeli beldesinde yer alan, Türkiye’nin en
yaşlı, dünyanın ise en yaşlı 5 ağacından biri olan 4.112 yaşındaki porsuk
ağacının tohumunun ilk filizlendiği zamanın Bronz Çağı olduğu hesaplanmaktadır.
Dünyada nadir bulunan anıt nitelikli bu tip ağaçların koruma altına alınıp
turlar düzenlenmesinin bölgenin tanıtımı açısından…
(Mikrofon
otomatik cihaz tarafından kapatıldı)
BAŞKAN
– Teşekkür ederim.
Sayın
milletvekilleri…
MEHMET
EMİN ADIYAMAN (Iğdır) – Sayın Başkan… 
SİBEL
YİĞİTALP (Diyarbakır) – Sayın Başkan…
MAHMUT
TANAL (İstanbul) – Sayın Başkan…
BAŞKAN
– Sayın milletvekilleri, böyle bir uygulamamız yok yalnız. Lütfen… Şimdi buraya
dizilmeye başladı. Sayın Turpcu özel bir, ayağa kalkarak söz istedi, ona söz
verdim ama şimdi böyle sayın milletvekilleri sırayla söz almaya başladı.
Lütfen…
Sadece
Adıyaman’a söz vereceğim, onu da söz verdiğim için. Ondan sonra oylamalara
geçiyorum. 
Buyurun
Sayın Adıyaman. 
MEHMET
EMİN ADIYAMAN (Iğdır) – Teşekkür ederim Sayın Başkan. 
Sayın
Savunma Bakanına… 2 askerle ilgili açıklama yaptınız ama bir buçuk yıl önce
Sefer Taş isimli bir asker Gaziantep sınırında kaçırılmıştı. Çeşitli sitelerde
ya da işte, Sputnik gibi Rus haber ajansında IŞİD’in elinde, Rakka’da tutuklu
olduğu… Ailesi son derece yoksul, bildiğim kadarıyla sizlerle iletişime geçecek
maddi güçleri de yok, imkânları da yok ama bu bir buçuk yıl içinde hiçbir haber
alınamadı. En azından, sağ mıdır? Bu konuda bir istihbari bilgi verirseniz
ailesi muhtemelen mutlu olacaktır. 
Teşekkür
ediyorum. 
BAŞKAN
– Sayın Bakan zaten kendisi söyledi. Bu tip vakalar varsa isimlerini
bildirirseniz gereğini yapacağını zaten kendisi belirtti. 
Teşekkür
ederim sayın milletvekili arkadaşlarım. 
İÇİŞLERİ
BAKANI SÜLEYMAN SOYLU (Trabzon) – Sayın Başkanım, bu çok insani bir mesele.
Bakanlığa gelir gelmez bu konuda hem kaçırılan asker hem de kaçırılan
sivillerle ilgili özel bir çalışma grubu oluşturduk. Hem ailelerine ulaşıyoruz
hem mağduriyetlerini gideriyoruz hem de diğer taraftan, bunlarla ilgili hani,
zaman geçilir de bir unutulmayla karşı karşıya kalmasın diye sürekli istihbarat
tazelemeye çalışıyoruz. Bu aileye de ulaşıp gereğini yerine getiririz. 
SİBEL
YİĞİTALP (Diyarbakır) – Sayın Bakan, Sur’la ilgili yasak devam ediyor çatışma
bitmiş olmasına rağmen. Bu konuyla ilgili aktaracağınız bir şey…
İÇİŞLERİ
BAKANI SÜLEYMAN SOYLU (Trabzon) – Bitiyor, bitiyor. 
BAŞKAN
– Nokta koymak zorundayım, süremizi çok aştık. Yazılı cevap verirseniz memnun
olacağım. 
KÜLTÜR
VE TURİZM BAKANI NABİ AVCI (Eskişehir) – Bir cümle…
BAŞKAN
– Peki, bir cümle. 
KÜLTÜR
VE TURİZM BAKANI NABİ AVCI (Eskişehir) – Bu, Zonguldak Alaplı, Gümeli köyündeki
4.112 yaşındaki ağaç... Sadece o ağaç değil, 2.000 yaşında ve 1.000 yaşında adi
porsuk ağaçları koruma altında. 
Filyos’la
da ilgili çalışma devam ediyor. 
Çinilerle
ilgili durumu arkadaşlar daha sonra bildirecekler. 
MAHMUT
TANAL (İstanbul) – Sayın Başkan, bir cümle söyleyeceğim. 
BAŞKAN
– Teşekkür ederim. 
Sayın
milletvekilleri, şimdi sırasıyla beşinci turda yer alan bütçelerin bölümlerine
geçilmesi hususunu ve bölümlerini ayrı ayrı okutup oylarınıza sunacağım. 
İçişleri
Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10) İÇİŞLERİ BAKANLIĞI
1) İçişleri Bakanlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 4.366.570.000
BAŞKAN
– Kabul edenler… Etmeyenler… Kabul edilmiştir.
 02 Savunma Hizmetleri 1.211.514.000
BAŞKAN
– Kabul edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 6.502.000
BAŞKAN
– Kabul edenler... Etmeyenler... Kabul edilmiştir.
 06 İskân ve Toplum Refahı
Hizmetleri 250.000.000
BAŞKAN
– Kabul edenler... Etmeyenler... Kabul edilmiştir
 GENEL
TOPLAM 5.834.586.000
BAŞKAN
– Kabul edenler... Etmeyenler... Kabul edilmiştir.
İçişleri
Bakanlığı 2017 yılı merkezî yönetim bütçesinin bölümleri kabul edilmiştir.
İçişleri
Bakanlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum…
II.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan, yoklama talep ediyoruz.
BAŞKAN
– Yoklama talebi var.
Sayın
Demirel, Sayın Taşdemir, Sayın Kerestecioğlu, Sayın Adıyaman, Sayın Yıldırım,
Sayın Gaydalı, Sayın Atalan, Sayın Acar Başaran, Sayın Yiğitalp, Sayın Özgökçe,
Sayın Önder, Sayın Ataş, Sayın Danış Beştaş, Sayın Öcalan, Sayın Becerekli,
Sayın Pir, Sayın Yıldırım, Sayın Doğan, Sayın Dora, Sayın Çelik Özkan.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı
Merkezî Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2015 Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Kabul edenler...
Etmeyenler... Kabul edilmiştir.
2) İçişleri Bakanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 12.605.435.969,55
Bütçe Gideri 7.278.495.868,62
Ödenek Üstü Gider 14.645,86
İptal Edilen Ödenek 5.220.787.282,73
Ertesi Yıla Devredilen Ödenek 5.203.652.321,98
BAŞKAN
– (A) cetvelini kabul edenler... Etmeyenler... Kabul edilmiştir.
İçişleri
Bakanlığı 2015 yılı merkezî yönetim kesin hesabının bölümleri kabul edilmiştir.
Emniyet
Genel Müdürlüğü 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10.82) EMNİYET GENEL MÜDÜRLÜĞÜ
1) Emniyet Genel Müdürlüğü 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 345.244.250
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 22.384.357.750
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 5.361.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 802.848.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 23.537.811.000
BAŞKAN
– Kabul edenler... Etmeyenler... Kabul edilmiştir.
Emniyet
Genel Müdürlüğü 2017 yılı merkezî yönetim bütçesinin bölümleri kabul
edilmiştir.
Emniyet
Genel Müdürlüğü 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Emniyet Genel Müdürlüğü 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 12.413.059.383,74
Bütçe Gideri 18.603.257.622,24
Ödenek Üstü Gider 6.889.675.490,71
İptal Edilen Ödenek 697.144.049,09
Ertesi Yıla Devredilen  644.463.506,68
BAŞKAN
– (A) cetvelini kabul edenler... Etmeyenler... Kabul edilmiştir.
Emniyet
Genel Müdürlüğü 2015 yılı merkezî yönetim kesin hesabının bölümleri kabul
edilmiştir.
Jandarma
Genel Komutanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10.81) JANDARMA GENEL KOMUTANLIĞI
1) Jandarma Genel Komutanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 179.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 9.371.714.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 2.846.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 9.374.739.000
BAŞKAN
– Kabul edenler... Etmeyenler... Kabul edilmiştir.
Jandarma
Genel Komutanlığı 2017 yılı merkezî yönetim bütçesinin bölümleri kabul
edilmiştir.
Jandarma
Genel Komutanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Jandarma Genel Komutanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 7.183.944.549,18
Bütçe Gideri 7.348.304.783,88
Ödenek Üstü Gider 728.998.557,52
İptal Edilen Ödenek 563.983.713,14
Ertesi Yıla Devredilen Ödenek 564.146.872,44
BAŞKAN
– (A) cetvelini kabul edenler... Etmeyenler... Kabul edilmiştir.
Jandarma
Genel Komutanlığı 2015 yılı merkezî yönetim kesin hesabının bölümleri kabul
edilmiştir.
Kamu
Düzeni ve Güvenliği Müsteşarlığı 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
10.84.) KAMU DÜZENİ VE GÜVENLİĞİ
MÜSTEŞARLIĞI
1) Kamu Düzeni ve Güvenliği Müsteşarlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 17.857.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 17.857.000
BAŞKAN
– Kabul edenler... Etmeyenler... Kabul edilmiştir.
Kamu
Düzeni ve Güvenliği Müsteşarlığı 2017 yılı merkezî yönetim bütçesinin bölümleri
kabul edilmiştir.
Kamu
Düzeni ve Güvenliği Müsteşarlığı 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Kamu Düzeni ve Güvenliği Müsteşarlığı 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 22.433.000,00
Bütçe Gideri 10.421.356,73
İptal Edilen Ödenek 12.011.643,27
Ertesi Yıla Devredilen Ödenek 405.888,00
BAŞKAN
– (A) cetvelini kabul edenler... Etmeyenler... Kabul edilmiştir.
Kamu
Düzeni ve Güvenliği Müsteşarlığı 2015 yılı merkezî yönetim kesin hesabının
bölümleri kabul edilmiştir.
Sahil
Güvenlik Komutanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
10.83) SAHİL GÜVENLİK KOMUTANLIĞI
1) Sahil Güvenlik Komutanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 649.761.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 649.761.000
BAŞKAN
– Kabul edenler... Etmeyenler... Kabul edilmiştir.
Sahil
Güvenlik Komutanlığı 2017 yılı merkezî yönetim bütçesinin bölümleri kabul
edilmiştir
Sahil
Güvenlik Komutanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Sahil Güvenlik Komutanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 553.029.930,08
Bütçe Gideri 458.161.838,91
İptal Edilen Ödenek 94.864.945,13
Ertesi Yıla Devredilen Ödenek 87.075.641,55
BAŞKAN
– (A) cetvelini kabul edenler... Etmeyenler... Kabul edilmiştir.
Sahil
Güvenlik Komutanlığı 2015 yılı merkezî yönetim kesin hesabının bölümleri kabul
edilmiştir.
Göç
İdaresi Genel Müdürlüğü 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
10.85) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 349.852.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 349.852.000
BAŞKAN
– Kabul edenler... Etmeyenler... Kabul edilmiştir.
Göç
İdaresi Genel Müdürlüğü 2017 yılı merkezî yönetim bütçesinin bölümleri kabul
edilmiştir.
Göç
İdaresi Genel Müdürlüğü 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
2) Göç İdaresi Genel Müdürlüğü 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 190.612.500,00
Bütçe Gideri 176.967.476,62
İptal Edilen Ödenek 13.645.023,38
BAŞKAN
– (A) cetvelini kabul edenler... Etmeyenler... Kabul edilmiştir.
Göç
İdaresi Genel Müdürlüğü 2015 yılı merkezî yönetim kesin hesabının bölümleri
kabul edilmiştir.
Millî
Savunma Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
09) MİLLÎ SAVUNMA BAKANLIĞI
1) Millî Savunma Bakanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 337.910.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 28.347.564.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 12.057.000
BAŞKAN – Kabul edenler…
Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 4.588.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 28.702.119.000
BAŞKAN
– Kabul edenler... Etmeyenler... Kabul edilmiştir.
Millî
Savunma Bakanlığı 2017 yılı merkezî yönetim bütçesinin bölümleri kabul edilmiştir.
Millî
Savunma Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Millî Savunma Bakanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 32.958.072.754,88
Bütçe Gideri 22.723.973.456,12
Ödenek Üstü Gider 11.674.030,28
İptal Edilen Ödenek 10.022.045.208,24
Ertesi Yıla Devredilen Ödenek 10.204.040.537,34
BAŞKAN
– (A) cetvelini kabul edenler... Etmeyenler... Kabul edilmiştir.
Millî
Savunma Bakanlığı 2015 yılı merkezî yönetim kesin hesabının bölümleri kabul
edilmiştir.
Savunma
Sanayi Müsteşarlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
40.28) SAVUNMA SANAYİ MÜSTEŞARLIĞI
1) Savunma Sanayi Müsteşarlığı Merkezî Yönetim Bütçesi
ÖDENEK CETVELİ



Kodu


Açıklama


(TL)



 02 Savunma Hizmetleri 62.851.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 62.851.000
BAŞKAN
– Kabul edenler... Etmeyenler... Kabul edilmiştir.
(B)
cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 156.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 100.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 62.595.000
BAŞKAN – Kabul
edenler… Etmeyenler… Kabul edilmiştir.
 TOPLAM 62.851.000
BAŞKAN – Savunma
Sanayi Müsteşarlığı 2017 yılı merkezî yönetim bütçesinin bölümleri kabul
edilmiştir.
Savunma
Sanayi Müsteşarlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Savunma Sanayi Müsteşarlığı 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 61.150.500,00
Bütçe Gideri 57.268.918,70
İptal Edilen Ödenek 3.881.581,30
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 49.643.000,00
Tahsilat 60.865.324,12
Ret ve İadeler 432,69
Net Tahsilat 60.864.891,43
BAŞKAN
– (B) cetvelini kabul edenler… Etmeyenler… Kabul edilmiştir.
Savunma
Sanayi Müsteşarlığı 2015 yılı merkezî yönetim kesin hesabının bölümleri kabul
edilmiştir.
Kültür
ve Turizm Bakanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
21) KÜLTÜR VE TURİZM BAKANLIĞI
1) Kültür ve Turizm Bakanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 619.237.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 690.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 29.240.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 954.975.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 14.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 1.855.598.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 3.459.754.000
BAŞKAN
– Kabul edenler... Etmeyenler... Kabul edilmiştir.
Kültür
ve Turizm Bakanlığı 2017 yılı merkezî yönetim bütçesinin bölümleri kabul
edilmiştir.
Kültür
ve Turizm Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Kültür ve Turizm Bakanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.682.253.541,42
Bütçe Gideri 2.316.148.884,18
Ödenek Üstü Gider 1.088,05
İptal Edilen Ödenek 365.928.597,42
Ertesi Yıla Devredilen Ödenek 260.550.686,97
BAŞKAN
– (A) cetvelini kabul edenler... Etmeyenler... Kabul edilmiştir.
Kültür
ve Turizm Bakanlığı 2015 yılı merkezî yönetim kesin hesabının bölümleri kabul
edilmiştir.
Devlet
Opera ve Balesi Genel Müdürlüğü 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.16) DEVLET OPERA VE BALESİ GENEL
MÜDÜRLÜĞÜ
1) Devlet Opera ve Balesi Genel Müdürlüğü 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 25.515.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.300.000
BAŞKAN – Kabul edenler…
Etmeyenler… Kabul edilmiştir.
 07 Sağlık Hizmetleri 349.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 257.726.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 286.890.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 4.005.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 281.279.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.606.000
BAŞKAN – Kabul
edenler… Etmeyenler… Kabul edilmiştir.
 TOPLAM 286.890.000
BAŞKAN
– Kabul edenler... Etmeyenler... Kabul edilmiştir.
Devlet
Opera ve Balesi Genel Müdürlüğü 2017 yılı merkezî yönetim bütçesinin bölümleri
kabul edilmiştir.
Devlet
Opera ve Balesi Genel Müdürlüğü 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2)Devlet Opera ve Balesi Genel Müdürlüğü 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 241.730.400,00
Bütçe Gideri 234.236.040,96
İptal Edilen Ödenek 7.494.359,04
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 240.355.000,00
Tahsilat 237.359.684,24
Ret ve İadeler 3.153,00
Net Tahsilat 237.356.531,24
BAŞKAN
– (B) cetvelini kabul edenler… Etmeyenler… Kabul edilmiştir.
Devlet
Opera ve Balesi Genel Müdürlüğü 2015 yılı merkezî yönetim kesin hesabının
bölümleri kabul edilmiştir.
Devlet
Tiyatroları Genel Müdürlüğü 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.15) DEVLET TİYATROLARI GENEL
MÜDÜRLÜĞÜ
1) Devlet Tiyatroları Genel Müdürlüğü 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 25.593.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 4.000.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 207.699.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 237.292.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 8.028.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 228.892.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 372.000
BAŞKAN – Kabul
edenler… Etmeyenler… Kabul edilmiştir.
 TOPLAM 237.292.000
BAŞKAN
– Kabul edenler... Etmeyenler... Kabul edilmiştir.
Devlet
Tiyatroları Genel Müdürlüğü 2017 yılı merkezî yönetim bütçesinin bölümleri
kabul edilmiştir.
Devlet
Tiyatroları Genel Müdürlüğü 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Devlet Tiyatroları Genel Müdürlüğü 2015 Yılı Merkezî
Yönetim Kesin Hesabı
BAŞKAN
– (A) cetvelinin genel toplamını okutuyorum:
(A) CETVELİ






(TL)



Toplam Ödenek 210.594.500,00
Bütçe Gideri 204.101.581,76
İptal Edilen Ödenek 6.492.918,24
BAŞKAN
– (A) cetvelini kabul edenler… Etmeyenler… Kabul edilmiştir.
Kesin
hesap (B) cetvelini okutuyorum:
(B) CETVELİ






(TL)



Bütçe Geliri Tahmini 199.583.000,00
Tahsilat 209.036.177,88
Ret ve İadeler 390,00
Net Tahsilat 209.035.787,88
BAŞKAN
– (B) cetvelini kabul edenler… Etmeyenler… Kabul edilmiştir.
Devlet
Tiyatroları Genel Müdürlüğü 2015 yılı merkezî yönetim kesin hesabının bölümleri
kabul edilmiştir.
Türkiye
Yazma Eserler Kurumu Başkanlığı 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.53) TÜRKİYE YAZMA ESERLER KURUMU
BAŞKANLIĞI
1) Türkiye Yazma Eserler Kurumu Başkanlığı 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 11.133.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.900.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 19.041.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 33.074.000
BAŞKAN
– Kabul edenler... Etmeyenler... Kabul edilmiştir.
(B)
cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 694.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 32.330.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 50.000
BAŞKAN – Kabul
edenler… Etmeyenler… Kabul edilmiştir.
 TOPLAM 33.074.000
BAŞKAN
– Kabul edenler... Etmeyenler... Kabul edilmiştir.
Türkiye
Yazma Eserler Kurumu Başkanlığı 2017 yılı merkezî yönetim bütçesinin bölümleri
kabul edilmiştir.
Türkiye
Yazma Eserler Kurumu Başkanlığı 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye Yazma Eserler Kurumu Başkanlığı 2015 Yılı
Merkezî Yönetim Kesin Hesabı
BAŞKAN
– (A) cetvelinin genel toplamını okutuyorum:
(A) CETVELİ






(TL)



Toplam Ödenek 30.074.145,00
Bütçe Gideri 27.611.781,57
İptal Edilen Ödenek 2.462.363,43
BAŞKAN
– (A) cetvelini kabul edenler… Etmeyenler… Kabul edilmiştir.
Kesin
hesap (B) cetvelini okutuyorum:
(B) CETVELİ






(TL)



Bütçe Geliri Tahmini 27.236.000,00
Tahsilat 29.637.508,52
BAŞKAN
– (B) cetvelini kabul edenler… Etmeyenler… Kabul edilmiştir.
Türkiye
Yazma Eserler Kurumu Başkanlığı 2015 yılı merkezî yönetim kesin hesabının
bölümleri kabul edilmiştir.
Sayın
Gök, buyurun. 
Bir
dakika…
IV.- AÇIKLAMALAR (Devam)
12.- Ankara Milletvekili Levent Gök’ün,
İstanbul’da 2 büyük patlama olduğuna dair haberlerle ilgili İçişleri Bakanının
Meclise bilgi vermesini talep ettiğine ilişkin açıklaması 
LEVENT
GÖK (Ankara) – Teşekkür ederim Sayın Başkan.
Sayın
Bakan, İçişleri Bakanımız biraz önce ayrıldı ama burada diğer görevlilerimiz de
var. 
Sayın
Başkan, İstanbul’da 2 patlama olduğuna dair şu anda bize ulaşan bilgiler var ve
bu, haberlere de düşmeye başladı. 2 büyük patlama olduğuna dair gelen bilgiler
konusunda Sayın Bakan Meclisimizi bilgilendirirse biz de bu düşen bilgiler
konusunda aydınlanmış oluruz. Onu sormak istedim Sayın Başkan. Söz verdiğiniz
için teşekkür ederim. 
Sayın
Bakanın kendisine ulaşan bilgiler doğrultusunda kısa bir açıklamaları olursa
eğer, bunu memnuniyetle karşılarız. Sağ olun.
BAŞKAN
– Sayın Kerestecioğlu, aynı konuda mı?
FİLİZ
KERESTECİOĞLU DEMİR (İstanbul) – Aynı konuda, aynı şekilde…
BAŞKAN
– Buyurun.
13.- İstanbul Milletvekili Filiz
Kerestecioğlu Demir’in, İstanbul’da 2 büyük patlama olduğuna dair haberlerle
ilgili İçişleri Bakanının Meclise bilgi vermesini talep ettiğine ilişkin
açıklaması 
FİLİZ
KERESTECİOĞLU DEMİR (İstanbul) – Aynı şekilde bilgiler geliyor, o nedenle biz
de eğer bir bilgi aldılarsa aydınlatılmayı istiyoruz. 
BAŞKAN
– Sayın Bakan, bir bilginiz var mı? (Gürültüler)
Sayın
milletvekilleri, lütfen…
14.- İçişleri Bakanı Süleyman Soylu’nun,
İstanbul Beşiktaş’ta yaşanan patlamada yaklaşık 20 yaralı olduğuna ve
bilgilerin teyidini aldıktan sonra kamuoyuyla paylaşacaklarına ilişkin
açıklaması
İÇİŞLERİ
BAKANI SÜLEYMAN SOYLU (Trabzon) – Maçın hemen çıkışında, Bursaspor taraftarının
dağıldığı çıkışta, Bursaspor taraftarı dağıldıktan sonra bizim oradaki Çevik
Kuvvet polisimizin olduğu noktada bir bombalı araç olduğu değerlendiriliyor
arkadaşlar tarafından. Şu anda 20’ye yakın yaralı var, ölü yani şehit sayısı
konusunda bir bilgimiz yok, inşallah olmayacağını ümit ediyoruz. Arkadaşlarımız
olay yerindeler, zaten anında oradan bilgi veriyorlar. İnşallah, büyük bir şey
olmaz ama söylenen -2 ayrı patlama da olabilir, tek patlama da olabilir-
birincisi, hemen otelin altında bir yerde bir patlama yani onun hemen
yukarısında bulunan otelin altında bir patlama, bir de tam “Beleştepe” denilen
yani eski İnönü Stadı’nın hemen üzerinden maç seyretmeye yönelik olarak
nitelendirilmiş bir yer vardır “Beleştepe” orada olduğu söyleniyor ama bu
bilgiler şu anda teyitli bilgiler değil. Bu bilgilerin tam teyidini aldıktan
sonra kamuoyuna bilgi veririz.
ERKAN
HABERAL (Ankara) – Yaralılar polis mi, sivil mi efendim?
İÇİŞLERİ
BAKANI SÜLEYMAN SOYLU (Trabzon) – Yaralılar polis.
LEVENT
GÖK (Ankara) – Polis aracına mı yönelik bir saldırıdır bu? 
İÇİŞLERİ
BAKANI SÜLEYMAN SOYLU (Trabzon) – Yani, Çevik Kuvvet otobüsüne yönelik bir
saldırı ama tabii, orası kalabalık bir alandır maç bittikten sonra fakat
Bursaspor taraftarının tahliye olduğu söyleniyor, tahliye olduktan sonra
yapılmış bir şey. 
LEVENT
GÖK (Ankara) – Kaç dakika önce aşağı yukarı olay?
İÇİŞLERİ
BAKANI SÜLEYMAN SOYLU (Trabzon) – Bize gelen haber on beş dakika, yirmi dakika
önce gibi bir şey.
Şimdi
arkadaşlar tam değerlendirecekler. İnşallah, kötü bir şey yoktur ama kamuoyunu
bilgilendireceğiz. 
Geçmiş
olsun.
BAŞKAN
– İnşallah, kötü bir şey yoktur. Hepimize geçmiş olsun gerçekten.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe
Kanunu Tasarısı (1/774) ile Plan ve Bütçe Komisyonu Raporu (S. Sayısı 433)
(Devam)
2.- 2015 Yılı Merkezi Yönetim Kesin
Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu (S. Sayısı: 434) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2017 Yılı Merkezî
Yönetim Bütçesi
2) İçişleri Bakanlığı 2015 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2017 Yılı
Merkezî Yönetim Bütçesi
2) Emniyet Genel Müdürlüğü 2015 Yılı
Merkezî Yönetim Kesin Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2017 Yılı
Merkezî Yönetim Bütçesi
2) Jandarma Genel Komutanlığı 2015 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
(Devam)
1) Kamu Düzeni ve Güvenliği Müsteşarlığı
2017 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2015 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2017 Yılı
Merkezî Yönetim Bütçesi
2) Sahil Güvenlik Komutanlığı 2015 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2017 Yılı Merkezî
Yönetim Bütçesi
2) Göç İdaresi Genel Müdürlüğü 2015 Yılı
Merkezî Yönetim Kesin Hesabı
F) MİLLÎ SAVUNMA BAKANLIĞI (Devam)
1) Millî Savunma Bakanlığı 2017 Yılı
Merkezî Yönetim Bütçesi
2) Millî Savunma Bakanlığı 2015 Yılı
Merkezî Yönetim Kesin Hesabı
G) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2017 Yılı
Merkezî Yönetim Bütçesi
2) Savunma Sanayi Müsteşarlığı 2015 Yılı
Merkezî Yönetim Kesin Hesabı
Ğ) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2017 Yılı
Merkezî Yönetim Bütçesi
2) Kültür ve Turizm Bakanlığı 2015 Yılı
Merkezî Yönetim Kesin Hesabı
H) DEVLET OPERA VE BALESİ GENEL
MÜDÜRLÜĞÜ (Devam)
1) Devlet Opera ve Balesi Genel Müdürlüğü
2017 Yılı Merkezî Yönetim Bütçesi
2) Devlet Opera ve Balesi Genel Müdürlüğü 2015
Yılı Merkezî Yönetim Kesin Hesabı
I) DEVLET TİYATROLARI GENEL MÜDÜRLÜĞÜ
(Devam)
1) Devlet Tiyatroları Genel Müdürlüğü 2017
Yılı Merkezî Yönetim Bütçesi
2) Devlet Tiyatroları Genel Müdürlüğü 2015
Yılı Merkezî Yönetim Kesin Hesabı
İ) TÜRKİYE YAZMA ESERLER KURUMU
BAŞKANLIĞI (Devam)
1) Türkiye Yazma Eserler Kurumu Başkanlığı
2017 Yılı Merkezî Yönetim Bütçesi
2) Türkiye Yazma Eserler Kurumu Başkanlığı
2015 Yılı Merkezî Yönetim Kesin Hesabı
BAŞKAN
– Sayın milletvekilleri, böylece beşinci turda yer alan kuruluşların bütçeleri
ve kesin hesapları kabul edilmiştir. Hayırlı olmalarını temenni ediyorum. 
Sayın
milletvekilleri, beşinci tur görüşmeleri tamamlanmıştır.
Programa
göre, kuruluşların bütçe ve kesin hesaplarını sırasıyla görüşmek için 11 Aralık
2016 Pazar günü saat 11.00’de toplanmak üzere birleşimi kapatıyorum; iyi
geceler diliyorum. 
Kapanma Saati: 23.53




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim
Tutanağı’na eklidir.


(x) Bu bölümde hatip tarafından Türkçe olmayan
bir kelime ifade edildi.




