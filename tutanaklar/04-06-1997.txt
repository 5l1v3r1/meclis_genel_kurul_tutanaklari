


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 28         YASAMA YILI : 2


T. B. M. M.

TUTANAK DERGİSİ

102 nci Birleşim

4 . 6 . 1997  Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Tekirdağ Milletvekili Fevzi Aytekin'in,
Trakya yöresinde faaliyette bulunan süt birlikleriyle
ilgili sorunlara ilişkin gündemdışı
konuşması ve Tarım ve Köyişleri
Bakanı Musa Demirci'nin cevabı

2. -Hatay Milletvekili Levent Mıstıkoğlu'nun,
Hatay yöresindeki çiftçilerin iskân uygulamaları
ve destekleme alımlarından kaynaklanan sorunlara
ilişkin gündemdışı konuşması
ve Tarım ve Köyişleri Bakanı Musa Demirci'nin
cevabı

3. -Tarım ve Köyişleri Bakanı
Musa Demirci'nin; Tekirdağ Milletvekili Fevzi Aytekin'in,
Trakya yöresinde faaliyette bulunan süt birlikleriyle
ilgili sorunlara ve Hatay Milletvekili Levent Mıstıkoğlu'nun,
Hatay yöresindeki çiftçilerin iskân uygulamaları
ve destekleme alımlarından kaynaklanan sorunlara
ilişkin güdemdışı konuşmalarına
cevabı

4.-Hatay Milletvekili Mehmet Sılay'ın,
Bergama'da işletme hazırlığı süren
altın madenine ilişkin gündemdışı
konuşması

B)TEZKERELER VE ÖNERGELER

1.-Konya Milletvekili Veysel Candan'ın (6/517)
esas numaralı sözlü sorusunu geri aldığına
ilişkin önergesi (4/196)

C)GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Malatya Milletvekili AyhanFırat ve 24 arkadaşının,
İstanbul Büyükşehir Belediyesince yapılan
reklam işleri ihalesinde usulsüzlük ve yolsuzluk
olup olmadığının araştırılması
amacıyla Meclis araştırması açılmasına
ilişkin önergesi (10/193)

2.-Balıkesir Milletvekili İ. Önder
Kırlı ve 25 arkadaşının, muhtarların
sorunlarının araştırılarak alınması
gereken önlemlerin belirlenmesi amacıyla Meclis araştırması
açılmasına ilişkin önergesi (10/194)

IV.-ÖNERİLER

A)DANIŞMA KURULU ÖNERİLERİ

1.-Gündemdeki sıralamanın yeniden
yapılması ile 4.6.1997 Çarşamba ve
 10.6.1997  Salı günlü birleşimlerde sözlü
soruların görüşülmemesine ve (10/17)
esas numaralı Meclis Araştırması Komisyonunun
312 sıra sayılı raporunun gündemdeki
yeri ve görüşme gününe ilişkin
Danışma Kurulu önerisi

V.-SEÇİMLER

A)KOMİSYONLARA ÜYE SEÇİMİ

1.-(10/18, 27, 30, 68, 113, 170) esas numaralı
Meclis Araştırması Komisyonuna üye seçimi

2. -(10/185, 186) esas numaralı Meclis Araştırması
Komisyonuna üye seçimi

VI. -KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1.-926 sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2. -Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
:132)

3.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılamasına İlişkin
492 Sayılı Kanun Hükmünde Kararname ve
Millî Eğitim, Kültür,Gençlik ve Spor
Komisyonu Raporu (1/218) (S. Sayısı :164)

4.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim,Kültür,Gençlik
ve Spor Komisyonu Raporu (1/71, 1/111) (S. Sayısı
:168)

5.-Afyon İli Dinar İlçesinde
Meydana Gelen Deprem Afetinden Zarar Görenlerin Gelir, Kurumlar
ve Geçici Vergilerinin Terkini Hakkında Kanun Tasarısı
ve Plan ve Bütçe Komisyonu Raporu (1/301) (S. Sayısı
:178)

6.- Amasya Milletvekili Ahmet İyimaya ve 4
Arkadaşının; Seçimlerin Temel Hükümleri
ve Seçmen Kütükleri Hakkında Kanunda Değişiklik
Yapılmasına İlişkin Kanun Teklifi ve
Anayasa Komisyonu Raporu (2/729) (S. Sayısı :316)

VII.-SORULAR VE CEVAPLAR

A) YAZILI SORULAR VE CEVAPLARI

1.-Denizli Milletvekili Hilmi Develi'nin, Denizli-Güney
İlçesi -Hamidiye Köyü içmesuyu
projesine ilişkin sorusu ve Devlet Bakanı Bekir Aksoy'un
yazılı cevabı (7/2620)

2.-Balıkesir Milletvekili Hüsnü
Sıvalıoğlu'nun;

-Büyük Menderes Millî Parkına,

İstanbul Milletvekili Bülent Akarcalı'nın;

-Büyük Menderes Millî Parkında
meydana gelen yangına,

İlişkin soruları ve Çevre
Bakanı M. Ziyattin Tokar'ın yazılı
cevabı (7/2636, 2647)

3.-Gaziantep Milletvekili Mustafa R. Taşar'ın,
Gaziantep İli İslahiye İlçesinin öğrenci
yurdu ihtiyacına ilişkin sorusu ve Millî Eğitim
Bakanı Mehmet Sağlam'ın yazılı
cevabı (7/2729)

4.-Bursa Milletvekili Yüksel Aksu'nun,
bir RTÜK üyesi tarafından hazırlanan sözlüğe
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/2748)



I.-GEÇEN TUTANAK ÖZETİ

TBMM Genel Kurulu saat 15.00'te açıldı.

Manisa Milletvekili Hasan Gülay'ın, tütün
üreticilerinin bugün içinde bulundukları
ekonomik duruma ilişkin gündemdışı
konuşmasına Devlet Bakanı Nafiz Kurt,

Gaziantep Milletvekili Ünal Yaşar'ın,
yerel yönetimlerin problemlerine ilişkin gündemdışı
konuşmasına da İçişleri Bakanı
Meral Akşener,

Cevap verdi.

Muğla Milletvekili Zeki Çakıroğlu,
Bodrum Sualtı Arkeoloji Müzesiyle ilgili uygulamalara
ilişkin gündemdışı konuşma
yaptı.

İstifa eden ve istifası kabul edilen
Işılay Saygın'dan boşalan Devlet Bakanlığına,
yeni bir atama yapılıncaya kadar, Sağlık
Bakanı İsmail Karakuyu'nun,

İngiltereye gidecek olan Devlet Bakanı
Abdullah Gül'ün dönüşüne kadar,
Devlet Bakanlığına Devlet Bakanı Lütfü
Esengün'ün,

Litvanya, Estonya ve Letonya'ya gidecek olan Devlet
Bakanı Ayfer Yılmaz'ın dönüşüne
kadar, Devlet Bakanlığına, Devlet Bakanı
H.Ufuk Söylemez'in,

Almanya, İsveç ve Norveç'e gidecek
olan Devlet Bakanı Lütfü Esengün'ün
dönüşüne kadar, Devlet Bakanlığına,
Devlet Bakanı Ahmet Cemil Tunç'un,

Vekâlet etmelerinin uygun görülmüş
olduğuna,

Litvanya, Estonya ve Letonya'ya gidecek olan Cumhurbaşkanı
Süleyman Demirel'in dönüşüne kadar,
Cumhurbaşkanlığına, TBMM Başkanı
Mustafa Kalemli'nin vekâlet edeceğine,

İlişkin Cumhurbaşkanlığı
tezkereleri;

Bursa Milletvekili Ertuğrul Yalçınbayır'ın,
Adalet Komisyonu üyeliğinden istifa ettiğine ilişkin
önergesi ile,

Polonya'dan bir parlamento heyetinin ülkemizi
ziyaretlerine,

Avrupa Konseyi Parlamenter Meclisi Türk Grubunda
boş bulunan asıl ve yedek üyelikler için,
DYP Grubunca, asıl üyeliğe Balıkesir Milletvekili
Abdülbaki Ataç'ın, yedek üyeliğe ise
Yozgat Milletvekili Yusuf Bacanlı'nın aday gösterildiklerine,

Kuzey Atlantik Asamblesi TürkGrubunda boş
bulunan asıl üyelik için, DYPgrubunca, Elazığ
Milletvekili MehmetAğar'ın aday gösterildiğine,

İlişkin Başkanlık tezkereleri,

Genel Kurulun bilgisine sunuldu.

Batman Milletvekili Alaattin Sever Aydın ve
24 arkadaşının, Batman İlinin ekonomik,
sosyal ve kentsel sorunlarının araştırılarak
alınması gereken tedbirlerin belirlenmesi amacıyla
bir Meclis araştırması açılmasına
ilişkin önergesi (10/92) Genel Kurulun bilgisine sunuldu;
önergenin gündemdeki yerini alacağı ve öngörüşmelerinin,
sırasında yapılacağı açıklandı.

Arnavutluk Meclis Başkanının,
Türkiye Büyük Millet Meclisinden bir heyeti 29
Haziran 1997 tarihinde yapılacak seçimlere gözlemci
olarak davetine icabet edilmesine ilişkin Başkanlık
tezkeresi ve

Genel kurulun 3.6.1997 Salı günkü
birleşiminde, sözlü soruların görüşülmemesinin
ve Doğu ve Güneydoğu Anadolu'da boşaltılan
yerleşim birimleri konusundaki (10/25) esas numaralı
Meclis araştırması önergesinin öngörüşmelerinin
tamamlanmasına kadar çalışma süresinin
uzatılmasına ilişkin Danışma
Kurulu önerisi,

Kabul edildi.

Erzincan Milletvekili Mustafa Kul'un, 2108 Sayılı
Muhtar Ödenek ve Sosyal Güvenlik Yasasının
Bir Maddesinin Değiştirilmesi Hakkında (2/225),

Niğde Milletvekili Akın Gönen'in,
Radyo ve Televizyonların Kuruluş ve Yayınları
Hakkında Kanunda Değişiklik Yapılmasına
Dair (2/460),

Kanun tekliflerinin İçtüzüğün
37 nci maddesine göre doğrudan gündeme alınmasına
ilişkin önergelerinin, yapılan görüşmelerden
sonra kabul edildikleri açıklandı.

İstanbul Milletvekili Algan Hacaloğlu
ve 9 arkadaşının, Doğu ve Güneydoğu
Anadolu'da boşaltılan yerleşim birimleri nedeniyle
göç eden yurttaşlarımızın
sorunlarının araştırılarak alınması
gereken tedbirlerin tespit edilmesi amacıyla bir Meclis
araştırması açılmasına
ilişkin önergesinin (10/25) yapılan öngörüşmelerden
sonra kabul edildiği açıklandı.

Kurulacak komisyonun :

9 üyeden teşekkül etmesi,

Çalışma süresinin, başkan,
başkanvekili, sözcü ve kâtip seçimi
tarihinden itibaren üç ay olması,

Gerektiğinde Ankara dışında
da çalışması,

Kabul edildi.

Sözlü sorular ile kanun tasarı ve
tekliflerini görüşmek için, 4 Haziran 1997
Çarşamba günü saat 15.00'te toplanmak üzere,
birleşime 18.14'te son verildi.

Yasin Hatiboğlu

Başkanvekili

 Ali Günaydın Fatih Atay

 Konya Aydın

 Kâtip Üye Kâtip Üye



II. -GELEN KÂĞITALAR

4.6.1997 ÇARŞAMBA

Rapor

1.-Kocaeli Milletvekili Necati Çelik ve 38
Arkadaşının, Zorunlu Tasarruf Kesintilerinin
Değerlendirilmesi Konusunda Anayasanın 98 inci, İçtüzüğün
104 ve 105 inci Maddeleri Uyarınca Bir Meclis Araştırması
Açılamasına İlişkin Önergesi
ve (10/17) Esas Numaralı Meclis Araştırması
Komisyonu Raporu (S. Sayısı :312) (Dağıtım
tarihi :4.6.1997) (GÜNDEME)

Sözlü Soru Önergeleri

1.-Gaziantep Milletvekili Mustafa R. Taşar'ın,
Diyanet İşleri Başkanlığında
boş bulunan bazı kadrolara ilişkin Başbakandan
sözlü soru önergesi (6/561) (Başkanlığa
geliş tarihi :3.6.1997)

2. -Gaziantep Milletvekili Mustafa R. Taşar'ın,
Ayasofya'nın ibadete açılıp açılmayacağına
ilişkin Başbakandan sözlü soru önergesi
(6/562) (Başkanlığa geliş tarihi :3.6.1997)

3.-Gaziantep Milletvekili Mustafa R. Taşar'ın,
K.K.T.C.'nin ECO'ya üye yapılması için
girişimde bulunulup bulunulmayacağına ilişkin
Başbakandan sözlü soru önergesi (6/563) (Başkanlığa
geliş tarihi :3.6.1997)

4.-Gaziantep Milletvekili Mustafa R. Taşar'ın,
hakkında soruşturma açılan Diyanet
görevlilerine ilişkin Başbakandan sözlü
soru önergesi (6/564) (Başkanlığa geliş
tarihi :3.6.1997)

5.- Gaziantep Milletvekili Mustafa R. Taşar'ın,
hac ibadetine ilişkin Başbakandan sözlü
soru önergesi (6/565) (Başkanlığa geliş
tarihi :3.6.1997)

6.-Gaziantep Milletvekili Mustafa R. Taşar'ın,
ordudan ilişikleri kesilen subay ve astsubaylara ilişkin
Başbakandan sözlü soru önergesi (6/566) (Başkanlığa
geliş tarihi :3.6.1997)

7.-İzmir Milletvekili Metin Öney'in,
Sosyal Hizmetler İzmir İl Müdürlüğünde
görev yerleri değiştirilen personele ilişkin
Devlet Bakanından sözlü soru önergesi (6/567)
(Başkanlığa geliş tarihi :3.6.1997)

8.-İzmir Milletvekili Metin Öney'in,
İzmir İlindeki birimlerde yapılan personel
atamalarına ilişkin Maliye Bakanından sözlü
soru önergesi (6/568) (Başkanlığa geliş
tarihi :3.6.1997)

9.-İzmir Milletvekili Metin Öney'in,
İzmir İlindeki birimlerde yapılan personel
atamalarına ilişkin Çalışma ve
Sosyal Güvenlik Bakanından sözlü soru önergesi
(6/569) (Başkanlığa geliş tarihi :3.6.1997)

Yazılı Soru Önergeleri

1.-Ankara Milletvekili Hikmet Uluğbay'ın,
trafik polislerince dövüldüğü iddia edilen
bir şahsa ilişkin İçişleri Bakanından
yazılı soru önergesi (7/2842) (Başkanlığa
geliş tarihi :2.6.1997)

2.-İzmir Milletvekili Zerrin Yeniceli'nin,
İzmir Buca S.S.K. Hastanesi ihalesine ilişkin Çalışma
ve Sosyal Güvenlik Bakanından yazılı
soru önergesi (7/2843) (Başkanlığa geliş
tarihi :2.6.1997)

3.-İzmir Milletvekili Hakan Tartan'ın,
trafik kazalarına ilişkin İçişleri
Bakanından yazılı soru önergesi (7/2844)
(Başkanlığa geliş tarihi :3.6.1997)

4.-İzmir Milletvekili Hakan Tartan'ın,
belediyelere yapılan yardımlara ilişkin Başbakandan
yazılı soru önergesi (7/2845) (Başkanlığa
geliş tarihi :3.6.1997)

5.-İzmir Milletvekili Birgen Keleş'in,
Foça'daki arkeolojik kazıların durdurulmasının
nedenine ilişkin Başbakandan yazılı
soru önergesi (7/2846) (Başkanlığa geliş
tarihi :3.6.1997)

6.-Gaziantep Milletvekili Mustafa R. Taşar'ın,
Jandarma Genel Komutanlığı birliklerine gönderildiği
iddia edilen namaz ibadetiyle ilgili bir genelgeye ilişkin
Başbakandan yazılı soru önergesi (7/2847)
(Başkanlığa geliş tarihi :3.6.1997)

7.-Gaziantep Milletvekili Mustafa R. Taşar'ın,
Türk Cumhuriyetlerine yapılan matbaa yardımlarına
ilişkin Başbakandan yazılı soru önergesi
(7/2848) (Başkanlığa geliş tarihi :3.6.1997)

8.-Aydın Milletvekili Cengiz Altınkaya'nın,
Başbakanlık Müsteşar Yardımcısının
görevden alınmasının nedenine ilişkin
Başbakandan yazılı soru önergesi (7/2849)
(Başkanlığa geliş tarihi :3.6.1997)

Meclis Araştırması
Önergeleri

1.-Malatya Milletvekili Ayhan Fırat ve 24
arkadaşının, İstanbul Büyükşehir
Belediyesince yapılan reklam işleri ihalesinde usulsüzlük
ve yolsuzluk olup olmadığının araştırılması
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/193)
(Başkanlığa geliş tarihi :3.6.1997)

2.-Balıkesir Milletvekili İ. Önder
Kırlı ve 25 arkadaşının, muhtarların
sorunlarının araştırılarak alınması
gereken önelemlerin belirlenmesi amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/194)
(Başkanlığa geliş tarihi :3.6.1997)


BİRİNCİ OTURUM

Açılma Saati: 15.00

4 Haziran 1997 Çarşamba

BAŞKAN: Başkanvekili Yasin
HATİBOĞLU

KÂTİP ÜYELER: Fatih
ATAY (Aydın), Ali GÜNAYDIN (Konya)

 


BAŞKAN - Çalışmalarımızın
hayırlara vesile olmasını Cenabı Allah'tan
niyaz ederek Türkiye Büyük Millet Meclisinin 102
nci Birleşimini açıyorum.

Sayın milletvekilleri, toplantı yetersayımız
vardır; çalışmalara başlıyoruz.

Üç değerli arkadaşıma
gündemdışı söz vereceğim; konuları
hakkında Yüce Kurulu bilgilendirecekler.

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Tekirdağ Milletvekili Fevzi Aytekin'in,
Trakya yöresinde faaliyette bulunan süt birlikleriyle
ilgili sorunlara ilişkin gündemdışı
konuşması ve Tarım ve Köyişleri
Bakanı Musa Demirci'nin cevabı 

BAŞKAN - İlk sırada, Demokratik
Sol Parti Tekirdağ Milletvekili Sayın Fevzi Aytekin;
buyurun efendim. (DSP sıralarından alkışlar)

Sayın Aytekin'in gündemdışı
söz istemi, Tekirdağ'ın ilçelerindeki sorunlarla
ilgili.

FEVZİ AYTEKİN (Tekirdağ) - Sayın
Başkan, değerli milletvekilleri; Tekirdağ'ın
ilçelerindeki süt birlikleri hakkında gündemdışı
söz almış bulunmaktayım; sözlerime
başlarken, Yüce Meclisi saygıyla selamlıyorum.

İlimizin, Malkara, Hayrabolu ve Marmara Ereğlisi
İlçelerinde, kaymakamlar başkanlığında
kurulan süt birlikleri vardır. Bugün, Marmara
Ereğlisi Süt Birliği, maalesef, faaliyetlerini durdurmuştur.
Malkara ve Hayrabolu Süt Birlikleri faal durumda olmalarına
karşın, köylünün ihtiyacına
parasal yönden cevap verememektedirler. Baştan, bu
birlikler çok iyi niyetli kurulmuşlardır;
ama, zamanla, işletmecilik yozlaştığından,
özellikle Malkara İlçemizde büyük
sorunlar yaşanmaktadır.

İlçedeki sağılır
hayvan sayısının özendirilip teşvik
edilmesiyle cazip hale getirilen, daha sonra, serbest piyasa ekonomisi
kurallarına uymayan, süt fiyatları cazipliği
karşısında üreticinin çeşitli
yollarla borçlanarak hayvan edinmesine karşın,
SEK'in özelleşmesiyle reel rakamların ve devlet
kuruluşu olan SEK'in neden zarar ettiğinin fark edilmesi
karşısında, süt ineklerinin, kasap vitrinlerini
süslemesinin yanlış uygulamalardan kaynaklandığını
biliyoruz.

Değerli arkadaşlarım, süt inekçiliğiyle
ilgili teşvikin ve süt piyasasının pembe
gözlükle izlendiği kuşkusunun yanı
sıra, Malkara Köylere Hizmet Götürme Birliğinin
alacağı komisyon, üreticinin durumundan ve çıkarlarından
daha mı önemlidir?

Yem işletmesinin faaliyete geçmesinden
önce beyan edildiği gibi, piyasada bulunan yemlerden
hem kaliteli hem de fiyat olarak çok ucuz olacağı
ve ödemede kolaylık sağlanacağı ifade
edildiği halde, tarihlere göre diğer firmalarla mukayese
edildiğinde hiç de öyle olmadığını
görmekteyiz.

Malkara köy yollarının 300 kilometresinin
Malkara Köylere Hizmet Götürme Birliği tarafından
yapıldığı söylenmektedir. İlgili
köylerden, kaç kez, ne kadar, köy yolu asfaltlama
katkı payı alınmıştır
ve alınan bu katkı paylarının ne kadarı
bu hizmete harcanmıştır, belli değildir.


Malkara Birlik Süt ve Süt Ürünleri
Anonim Şirketinin kuruluşunda ortaklık paylarının
yüzde 40'ının Malkara Köylere Hizmet Götürme
Birliğinin, yüzde 60'ının ise özel
sektörün olması karşısında,
Malkara Köylere Hizmet Götürme Birliği Anonim
Şirketinin geçerliliğinin ne kadar gerçekçi
olacağı merak konusudur. 55 milyon dolarlık
ve günde bin ton süt işleme kapasiteli bir fabrikanın
-Türkiye piyasasında etkin yeri olan SEK'in günlük
250 ton ilâ 350 ton işleme kapasiteli olduğu düşünüldüğünde-
biraz hayal ürünü olduğunu söylemek mümkün
değil midir? Ayrıca, bu yatırımın
gerçekleştiği varsayımından hareketle,
elde edilecek ürünün reklam, promosyon ve pazarlama
ağını oluşturmak pek de kolay değildir.


Ayrıca, Anonim Şirket ortaklarının,
bu yatırımın gerçekleşmesi konusunda
herhangi bir tasarılarının mevcut olup olmadığı
da belli değildir. Yüzde 60 sahibi ortakların
zaten bu işin makine ticaretini yaptıkları
doğru mudur? Söylendiği gibi, atıl teknolojik
özelliklere sahip makineleri, sadece, Birlik Başkanının,
video kamera tespitiyle kabullenmiş olduğu, herhangi
bir bilirkişi heyetinin oluşturulmayıp, o haliyle
satın alındığı, yüzde 60
sahibi ortakların elde ettikleri kâr marjının
onlar için yeterli olduğu doğru mudur?

Öte yandan, Malkara Köylere Hizmet Götürme
Birliklerinin SEK ile olan alışverişlerinde,
iddia edildiği gibi, üreticinin parasının
geç ödenerek repoya yatırıldığı
acaba doğru mudur? 

(Mikrofon otomatik cihaz tarafından kapatıldı)

BAŞKAN - Efendim, zatıâliniz,
2 dakikada toparlayabilir misiniz?

FEVZİ AYTEKİN (Devamla) - Evet efendim.

BAŞKAN - Buyurun.

FEVZİ AYTEKİN (Devamla) - Değerli
arkadaşlarım, Birliğin, mevcut, doğru dürüst
bir denetleme mekanizması var mıdır acaba?!
Kararların, Birlik Başkanı tarafından
tek adam zihniyetiyle alınıp, daha sonra yönetim
kurulu üyelerine imzalatıldığı söylenilmektedir.


Değerli arkadaşlarım, Malkaramızın
çeşitli köylerinde, bir hafta önce, şiddetli
dolu ve yağmur neticesinde, ürünlerin büyük
hasara uğradığını öğrenmiş
bulunmaktayız. Bu köylülerimizin -ürünlerinin
hasarıyla mağdur olan köylülerimizin- mağduriyetlerinin
bir an önce giderilmesi için yetkilileri göreve
davet ediyoruz ve bunların da takipçisi olacağımızı
belirtiyoruz. 

Değerli arkadaşlarım, Demokratik
Sol Partinin Programında "kalkınma köylüden
başlayacaktır" denilmektedir. Bu da gösteriyor
ki, "Milletin efendisi köylüdür" diyen
Gazi Mustafa Kemal Atatürk'ün bu sözüne karşılık,
biz, parti olarak, yüzde 45 nüfusu temsil eden köylülerin
kalkınmasını en ön planda tutmaktayız.
Onlar, ekonomik özgürlüğüne kavuşmadıkça,
siyasal özgürlüklerine de kavuşamazlar. Bunun
için, biz, tüm Demokratik Sol Parti milletvekilleri
olarak, bu özgürlüklerini alacakları ana
kadar var gücümüzle çalışacağız.
Onların mutluluğu bizim mutluluğumuz olacaktır.
İlgililerin bu konuya daha duyarlı davranmalarını
bekler; Yüce Heyeti saygıyla selamlarım. (DSP
sıralarından alkışlar)

BAŞKAN - Sayın Aytekin, teşekkür
ediyorum efendim.

TARIM VE KÖYİŞLERİ BAKANI
MUSA DEMİRCİ (Sıvas) - Sayın Başkan,
cevap...

BAŞKAN - Sayın Bakanım, sizin
konunuzu alakadar eden bir görüşme daha var, zamandan
tasarruf açısından acaba uygun görür
müsünüz... 

TARIM VE KÖYİŞLERİ BAKANI
MUSA DEMİRCİ (Sıvas) - Evet.

2. -Hatay Milletvekili Levent Mıstıkoğlu'nun,
Hatay yöresindeki çiftçilerin iskân uygulamaları
ve destekleme alımlarından kaynaklanan sorunlara
ilişkin gündemdışı konuşması
ve Tarım ve Köyişleri Bakanı Musa Demirci'nin
cevabı 

BAŞKAN - Anavatan Partisi Hatay Milletvekili
Sayın Levent Mıstıkoğlu, Hatay'daki çiftliklerle
ilgili konuşacaklardır.

Buyurun. (ANAP sıralarından alkışlar)

LEVENT MISTIKOĞLU (Hatay) - Sayın Başkan,
değerli milletvekilleri; Hatay İlimiz, 1960 yılında,
iskâna tabi iller arasına alınmış
ve 1960 yılından beri, çeşitli nedenlerle
arazileri baraj altında kalan veya başka amaçlarla
göçe mecbur olan vatandaşlarımız,
1960 yılından beri Hatay İlinde iskân
edilmeye başlanmıştır; ancak, 1960 yılında
iskâna açılan Hatay İlimizin nüfusu,
o zamanlar, 450-460 bin civarında idi. Daha sonra, 1970'lerde
600 bin civarında olan Hatay nüfusu, şu anda,
yapılan istatistiklere göre, tahminen 1,5 milyon civarındadır.
1,5 milyon nüfusa sahip ilimizin, artık iskâna
açılacak bir karış toprağı
kalmamıştır. 

Bu iskâna tabi tutulan vatandaşlarımıza,
Hatay İlimizde Hazineye ait 16 bin dönüm arazi,
Köy Hizmetlerine tahsis edilerek dağıtılmış
olup, Hataylı çiftçilerin kullandığı
araziler 10'ar dönüm olarak alınmış
-alınmaya devam etmekte- ve çiftçilerimizden
alınan bu araziler, iskân edilen vatandaşlarımıza,
bazılarına 15 dönüm, bazılarına
25 dönüm olarak dağıtılmaktadır.
En son, Suvatlı ve Saçaklı köylerinden
10'ar dönüm araziler alınarak, Hatay Merkez İlçe
Hasanlı Köyüne yerleştirilen 229 ailenin
143'üne 15'er dönüm olarak tahsis edilmiş
ve bu araziler dağıtılmıştır.
Bu arazilerin dağıtılması sırasında,
bu arazileri yıllardır eken ve geçimini sadece
bu 10 dönümle sağlamaya çalışan
Hatay çiftçileri büyük rahatsızlık
duymuş, devlet yetkilileri ile Hatay'ın köylüleri
arasında istenmeyen olaylar çıkmasına
ramak kalmıştır. Bundan sonra kalan 86 aileye
ise, Şenbük, Bakraz, Maraşboğazı ve
Topboğazı Köylerinde yaşayan, bu arazileri
kullanan vatandaşlarımızın arazileri
alınarak dağıtılmak istenmiştir.
Ancak, buraya iskâna tabi tutulan vatandaşlarımız
da bizim vatandaşımızdır, Türk
vatandaşıdır. Bu vatandaşlarımızın
da geçimlerinin sağlanması gerektiği konusunda
hepimiz hemfikiriz; ama, Hataylı çiftçilerin,
10'ar dönümle geçimlerini sağlayan çiftçilerin
ellerinden bu araziler alınırken, topraksız
kalan bu vatandaşlarımıza devlet eliyle birtakım
imkânlar veya krediler sağlanması gerektiğine
inanıyoruz. 

Bu konuda, bu işin son olmasını
dilerken, 1 300 civarındaki vatandaşımızın
daha Hatay'a iskân edilmek üzere olduğu ve bunlarla
ilgili ihalelerin yapılıp, inşaatlarının
başladığını görüyoruz.


Hatay'da artık iskâna açık
arazi kalmamıştır; Hatay çiftçisini
doyuracak, Hatay çiftçisini, Hatay insanını
geçindirecek kadar geniş arazi yoktur; bunun için,
Hatay'ın artık iskâna kapatılması
gerekmektedir. Bu konuda Hatay milletvekillerinin bütün
hepsiyle varmış olduğumuz ortak görüş
ilgili makamlara da iletilmiştir. Bunun neticesinin çabuklaştırılması
ve bu arazileri kullanan vatandaşlarımıza
bunların tapularının verilmesi için,
1995 yılında çıkarılan 4070
sayılı Hazineye Ait Tarım Arazilerinin Satışı
Hakkında Kanunun, bir maddesinin değiştirilmesi
ve bir ek madde eklenmesi konusundaki teklifimiz komisyonlarda
beklemektedir. Bu konuda ilgililerin desteğini istiyoruz.


Ayrıca, Hatay İlindeki çiftçilerimize
-Türkiye'deki çiftçilerimize de olduğu
gibi- 1996 yılının sekinci ayından
beri, maalesef, ilaç destekleme paraları  ödenmemektedir.
1996 yılının sekizinci ayından bugüne
yaklaşık dokuz ay geçmiştir. Dokuz aydır
bu paralarını alamayan çiftçilerimiz,
her gün mazota, traktöre, gübreye, elektriğe
ve tarım girdilerine gelen büyük zamlarla, büyük
sıkıntı çekmektedirler ve çiftçilerin
ekonomik durumu gittikçe geriye gitmektedir. 

Buğday hasadının başladığı
ilimizde Toprak Mahsulleri Ofisi alıma başlamış;
ancak, ellerinde fiyat baremleri olmadığı gerekçesiyle,
buğdaya, maalesef -analizlerini yaparak- fiyat vermemekte
ve buğdayı alıp emanete koymaktadır...

(Mikrofon otomatik cihaz tarafından kapatıldı)

BAŞKAN - Sayın Mıstıkoğlu,
ne kadar eksüre istiyorsunuz? 

LEVENT MISTIKOĞLU (Devamla) - 2 dakika... 

BAŞKAN - Buyurun.

LEVENT MISTIKOĞLU (Devamla) - Teşekkür
ederim Sayın Başkanım.

Bu durum, buğday alımı yapan ve
buğday piyasasını hareketlendiren tüccarı
maalesef devreye sokmamakta, çiftçinin buğdayına
fiyat kesilmemesi, tüccarın düşük
fiyatla çifçinin buğdayını alması
için tüccara büyük fırsat sağlamaktadır.

Bu yıl, Hatay'ın Antakya, Yayladağı
ve Altınözü tütün piyasasında
başfiyatın 500 bin lira olacağı açıklanmıştır;
ancak, 180 bin liraya kadar tütün alınmış
ve tütün üreticisinin eline geçen ortalama
fiyat, bu yıl maalesef 270 bin lira civarında olmuştur.
Geçen yıl 250 bin lira başfiyat uygulanan
tütünde, çiftçinin eline geçen
tütün paralarının ortalama fiyatı
200 bin liraydı. Bu konuda da, tütün üreticimiz,
maalesef, Hatay'da mağdur edilmiştir. Bu konuyla ilgili
değerli yöneticilerimizin, tütün çiftçisinin
bu mağduriyetinin giderilmesi yönünde de çalışmalar
yapmalarını bekliyoruz. 

Ayrıca, yine Hatay'ın birçok
ilçesinde -yani, Altınözü olsun, Merkez
İlçesi olsun- tütün desteklemesi, tütün
üreticisine verilmiş; ama, Yayladağı İlçesindeki
tütün üreticisine, bugüne kadar, tütün
desteklemesi ödenmemiştir. Bu konuda, ilgililerin,
çiftçilerimizin sıkıntılarına
bir an önce çare bulmalarını, çiftçilerin
tütün ve ilaç desteklemelerini bir an önce
ödemelerini ve Hatay'ın tüm milletvekillerinin
büyük gayret gösterdiği, tarım yapılan
Hazine arazilerinin kullanan çiftçilere satılması
yönündeki kanun teklifinin, sizlerin desteğiyle
bu Meclisten bir an önce çıkarılmasını
arz ediyorum. 

Hepinize saygılar sunuyorum. (Alkışlar)


BAŞKAN - Sayın Mıstıkoğlu,
teşekkür ediyorum efendim.

3. -Tarım ve Köyişleri Bakanı
Musa Demirci'nin; Tekirdağ Milletvekili Fevzi Aytekin'in,
Trakya yöresinde faaliyette bulunan süt birlikleriyle
ilgili sorunlara ve Hatay Milletvekili Levent Mıstıkoğlu'nun,
Hatay yöresindeki çiftçilerin iskân uygulamaları
ve destekleme alımlarından kaynaklanan sorunlara
ilişkin gündemdışı konuşmalarına
cevabı 

BAŞKAN - İki sayın milletvekilimizin
gündemdışı beyanlarına cevap vermek
üzere, Tarım ve Köyişleri Bakanımız
Sayın Musa Demirci...

Buyurun Sayın Bakan.

TARIM VE KÖYİŞLERİ BAKANI
MUSA DEMİRCİ (Sıvas) - Sayın Başkan,
değerli milletvekilleri; Tekirdağ Milletvekilimiz Sayın
Fevzi Aytekin ve Hatay Milletvekilimiz Sayın Levent Mıstıkoğlu'nun
yapmış oldukları gündemdışı
konuşmalara cevap arz etmek istiyorum; bu vesileyle, hepinizi
saygıyla, sevgiyle selamlıyorum.

Sayın milletvekilleri, Tekirdağ Milletvekilimizin
biraz önce söyledikleri gibi, Malkara'da, Köylere
Hizmet Birliği adı altında bir birlik kurulmuştur.
Bu birlik, yıllardan beri, gerçekten, o yöredeki
çiftçilerimize hizmet etmektedir. Bu birlikler,
bilhassa kaymakamların başkanlığı
altında Türkiye'nin muhtelif yörelerinde kurulduğu
gibi, işte, Malkara'da da kurulmuştur. Ancak, son
yıllarda, geçtiğimiz 1995 yılında
başlamak suretiyle, burada bin ton kapasiteli bir süt
fabrikası yapılmaktadır; ancak, hangi sebepten
bilinmez, bu süt fabrikası, bin ton kapasiteli olmasına
rağmen -belki, Türkiye'nin en büyük fabrikası-
yüzde 40'ı Köylere Hizmet Birliğinin uhdesinde
kalmak suretiyle, yüzde 60'ı, şu anda fabrikayı
yapan özel sektöre devredilmiştir. Bu, tabiî,
Köylere Hizmet Birliğinin gayesi içerisinde mütalaa
edilemez, olmaması lazım; ancak, böyle bir
yola gidilmiş. 

Tabiî, bilhassa, göreve geldikten sonra,
o yörede, özel sektörle yaptığımız
toplantılarla, süt fiyatlarında yapmış
olduğumuz ayarlamalardan dolayı, bu damızlık
hayvanlar kesime gitmediler; süt üretiminde de fevkalade
bir artış oldu. Bu bakımdan, Trakya yöresinde,
bugün -Türkiye'deki kültür ırkı
bakımından, saflık oranı bakımından
söylüyorum- hayvanların yüzde 98'i saf ırk
ve süt miktarı da bundan dolayı fazla; ancak,
tabiî, Köylere Hizmet Birliğinin, bilhassa politikasını
iyi ayarlayamaması, yatırımlarını,
elinde avucunda ne varsa hepsini götürüp böyle,
bu fabrikaya yatırmasından ve fabrikayı bir
an evvel açmamış bulunmasından dolayı
da sütler elde kaldı ve dolayısıyla,
Köylere Hizmet Vakfı, götürdü, bu sütleri,
piyasaya da satamadığı için, Mamsan Fabrikasında
süttozuna çevirdi. Süttozları, tabiî,
Türkiye'de, biliyorsunuz, en son başvurulması
gereken bir konudur; çünkü, süttozu yaptığınız
takdirde, süttozlarını değer fiyatına
satamazsınız, fevkalade sıkıntı
meydana gelir. İşte, o yöredeki, Malkara yöresindeki
çiftçilerimizin sıkıntısı,
bu idareden kaynaklanan bir sıkıntıdır;
o bakımdan, ben, buraya, genel müdürlüklerimizden
yetkili elemanları gönderdim, inceleme yapıyorlar
-Tekirdağ Milletvekilimiz Sayın Nihan Beye de teşekkür
ediyorum; onlar da sizin gibi konunun üzerinde duruyorlar-
bu konuyu bir kararnameyle çözeceğiz. Tahmin ediyorum,
şu anda, elde birikmiş olan 600-700 ton civarında
süttozu var. Bunu nasıl çözeceğiz;
Türkiye'ye 1996 yılında gelen süttozu
miktarı 6 500 ton; bunlar sıfır gümrükle
de geldiğine göre, öyleyse, biz, süttozu ithal
edenlere, Türkiye'deki süttozundan da almayı
mecbur koşmak suretiyle -böyle bir kararname gönderdik-
konuyu çözeceğiz.

Diğer konuya gelince: Efendim, bildiğiniz
gibi, geçtiğimiz hafta Malkara ve civarında
büyük bir dolu yağışı oldu ve
dolayısıyla, 35 bin dekar sahada hasar meydana geldi.
Vilayetin emriyle, tarım il müdürlüğü
ve ilçe müdürlüğündeki bütün
arkadaşlarımız seferber olmuş ve dolayısıyla,
şu anda, hasar tespitlerinin tamamı yapılmıştır.
Tabiî, bu mevsim, iklimin fazla değişiklik arz
ettiği bir mevsim olduğu için, Türkiye'nin
muhtelif yerlerinde -aşağı yukarı yirmi
vilayetimizin muhtelif yerlerinde- dolu yağışları
olmuştur. Bu bakımdan, çalışmalar
devam ediyor. Biz, zarar gören bu çiftçilerimizin
borçlarını -bankaya olan, tarım kredi
kooperatiflerine olan borçlarını- faizsiz
olarak erteleyeceğiz, kendilerine tohumluk yardımı
yapacağız. Muhtelif yörelerde hayvanlar bakımından
bir zayiat varsa, bunun yüzde 75'i nakit olarak karşılanmak
suretiyle, inşallah, çiftçilerimizin bu problemleri
halledilmiş olacak. 

DSP olarak çiftçinin yanında
olduğunuzu söylediniz, teşekkür ediyorum;
bütün milletvekillerimizin de çiftçinin
yanında olması gerekir; ancak, şunu da bilin
ki, Refahyol Hükümeti olarak, çiftçinin,
köylünün yanındayız; açıklamış
olduğumuz taban fiyatları ve aldığımız
tedbirler de, bunu göstermektedir.

Hatay Milletvekilimiz Sayın Levent Mıstıkoğlu,
daha çok Bakanlığımızı
alakadar eden ilaç desteklemelerinin alınamadığından
söz ettiler. Tahmin ediyorum ki, 1997 yılı
içerisinde, çiftçilerimize 1 trilyon lira
civarında ilaçtan dolayı destek yapacağız;
bunun 400 milyarını şu anda Ziraat Bankası
şubelerine gönderdik ve çiftçilerimiz,
bu ilaç desteklerini alacaklardır; geriye kalanlarını
da sene sonuna kadar göndereceğiz. 

Toprak Mahsulleri Ofisinin alımları
devam etmektedir. Biliyorsunuz, baremler, Urfa yöresinde,
Çukurova yöresinde ve Hatay yöresinde geçtiğimiz
hafta tespit edildi. Bu tespit edilen baremler bölgelere
fakslandı; ancak, tespit edilmeden önce de, bütün
Toprak Mahsulleri Ofislerine "çiftçilerimizin
malını emanet olarak alınız ve bilahara,
bu baremler tespit edildiği zaman, paralarının
üstünü vereceğiz" diye bir duyuruda bulunduk.
O bakımdan, şu anda çiftçilerimizin
herhangi bir sıkıntısı olmayacak ve
Toprak Mahsulleri Ofisi tarafından çiftçilerimizin
alacakları peşin olarak ödenecektir. 

Benim, bilhassa, Sayın Mıstıkoğlu'nun
gündemdışı yapmış olduğu
konuşmaya arz edeceğim cevap budur. Diğer konularda
-tabiî, hangi konuları konuşacağını
bilemediğim için ve kendileri daha çok Köy
Hizmetleriyle, Tekelle alakalı konuları da gündeme
getirdikleri için- vereceğim yuvarlak cevaplar belki
kendisini tatmin etmeyebilir. O bakımdan, ben, bu kadarla
yetiniyor, hepinizi saygıyla selamlıyorum. Sağ
olun. (RP ve DSP sıralarından alkışlar)

BAŞKAN - Sayın Bakan, benim yörem
olan Çorum, malum pancar yöresidir. İnşallah,
pancarda da, köylümüzün yüzünü
güldürürüz. 

Teşekkür ediyorum.

4.-Hatay Milletvekili Mehmet Sılay'ın,
Bergama'da işletme hazırlığı süren
altın madenine ilişkin gündemdışı
konuşması 

BAŞKAN - Refah Partisi Hatay Milletvekili Sayın
Mehmet Sılay, Bergama altın madenciliğiyle ilgili
olarak Yüce Kurula bilgi sunmak üzere, buyurun efendim.
(RP sıralarından alkışlar) 

MEHMET SILAY (Hatay) - Sayın Başkan,
değerli milletvekili arkadaşlarım; Bergama'da
işletme hazırlığı süren altın
madeni, altı yıldır Türk kamuoyunun
gündeminde ve değişik spekülatif haberlerle
yer almaktadır. Bu işletmenin milletimizin faydasına
mı zararına mı olduğunu, en doğru
şekilde, bilim adamlarından, konunun uzmanlarından,
dünyada mevcut olan, halen aynı metodla işletilmekte
olan benzeri altın madenleriyle ilgili denetim belgelerinden
ve Bergama maden ocağı hakkındaki resmî
raporlardan   öğrenebiliriz. 

Genel olarak madencilik, kırsal kesimde faaliyet
gösteren ve yine bildiğiniz gibi, işsizlere iş
sahası açarak büyük kentlere göçü
önleyen ve bölgesel kalkınmaya katkıda
bulunan bir sektördür. Ancak, madencilik, büyük
sermaye ister ve riski yüksektir; uluslararası fiyat
hareketlerinden hızla etkilenir ve geri ödeme süresi
uzundur. Bu nedenle, sermayenin kolayca yönelebileceği
bir yatırım alanı değildir. 

Değerli milletvekilleri, Türkiye, zengin
maden yataklarına sahip, ancak, bu madenler, Türk
ekonomisine kazandırılmadığı sürece
millet olarak, zengin bir hazinenin fakir bekçilerinden
farkımız kalmaz. Türkiye Cumhuriyeti hükümetlerinin
hemen hepsinin programlarında, ülke ekonomisine kaynak
sağlayacak olan madenciliğimizin geliştirilmesi
kararı vardır.

Bergama'da altın üretiminin insan sağlığına
ve çevreye vereceği iddia edilen zararın şüyuu
vukuundan daha büyük boyutta olmuştur ve güncelliğini
korumaktadır. Bergama altın madeni, Türkiye'nin
bu konudaki vitrinidir; eğer başarılı
olursa, işletmeye hazır 6 adet altın madeni
ile fizibilitesi hazır -Artvin'den Hatay'a kadar- 14 altın
madeni ruhsatı mevcut olup, işletmeye açılacaktır.


Şüphesiz, bir insanın hayatı,
Bergama'nın tüm madenlerinden daha değerli; ama,
Türkiye'de, siyanür metoduyla, Kütahya tesislerinde,
tam on yıldan beri, çevreye ve insan sağlığına
en ufak bir zarar gelmeden gümüş madeni üretilmektedir.
Yine, ülkemizde, siyanür çözeltisinden halen
tekstil sanayiinde, eczacılıkta, gıda teknolojisinde,
tarım ilaçlarında ve çelik üretiminde
faydalanılmaktadır.

Yine, altın madeni projelerine, beş
ayrı bakanlık uzmanlarınca incelendikten
sonra gerekli izin veriliyor. Bugün bütün dünyada
ince taneli ve düşük dereceli cevherden altının
çıkarılması, sadece siyanürleme
yöntemiyle mümkündür.

Dünya altın üretiminin yüzde
75'ini tekelinde bulunduran Amerika, Kanada, Avustralya ve Güney
Afrika'da siyanürleme metodu kırk yıldır
kullanılmakta. Avrupa ülkelerinden Fransa, İspanya,
Portekiz ve Romanya'da aynı yöntem kullanılıyor.
Siyanürleme yöntemiyle çalışan altın
madenlerinde ölümle sonuçlanan bir tek vaka bugüne
kadar yok.

Bakanlıkların ilgili uzmanları,
çevreden yalıtılmış kapalı
bir sistem içerisinde cevherin siyanürle muameleye
sokulması yöntemini incelemiş ve izin vermiştir.
Altının alınmasıyla oluşan atık
maddelerin zararsız şekilde tabiata kazandırılması,
atık havuzlarında doğal bozundurmayla veya kimyasal
maddeler kullanılarak mümkün. Bergama'da her
iki metot kontrollü olarak kullanılacaktır.
Sızıntı ve muhtemel deprem riskine karşı
bile iki kat kil ve "jeomembran" denilen plastik tabakayla
izole edilmiştir. Çalışma sırasında
düzenli olarak açılan kuyulardan yeraltı
suları, su tahlilleriyle denetlenecek, toz ve gürültü
ölçümüyle belirlenen sınırların
aşılmaması sağlanacak. Maden ocağının
faaliyeti sona erdiğinde de tüm çalışma
alanı, Bergama'nın iklim ve toprağına
uygun meyve ağacı ormanıyla örtülecektir.
Bu, devletimizin kefil olduğu bir şartnamedir.

İşte, biz, bu ön bilgilerle, şantiye
ve hafriyat aşamasında gelişen olayları
yerinde görmek ve Çevre Komisyonu adına tarafsız
ve özgür tespitlerde bulunmak üzere, Bergama'nın
Ovacık Köyü sırtlarında açılmakta
olan Türkiye'nin ilk altın madenine gittik.

Değerli milletvekilleri, gergin bir ortamda davullarla
ve alkışlarla karşılandık; şiir
ve sloganlarla, aleyhte kışkırtılmış
masum köylülerden başka dışarıdan
bindirilmiş kıtalar halinde gelen provokatörleri
gördük.

ALİ RIZA BODUR (İzmir) - Yalan söylüyorsun!

MEHMET SILAY (Devamla) - Köylüler doğru
olarak bilinçlendirilmemiş; ama, karşı
şartlandırılmış ve kışkırtılmıştı.
Bilimsel gerçekler...

 (Mikrofon otomatik cihaz tarafından kapatıldı)

İRFAN GÜRPINAR (Kırklareli) -
Sen geldin, orada ne söyledin arkadaş? Halka ne söyledin?

HASAN GÜLAY (Manisa) - Bu bilgileri firmadan
mı aldın?

MEHMET SILAY (Devamla) - Şimdi ifade edeceğim.


ALİ RIZA BODUR (İzmir) - Sayın
Başkan, yerimden söz istiyorum. 

BAŞKAN - Efendim, lütfen... 

Lütfen toparlayın... Lütfen toparlayın...

MEHMET SILAY (Devamla) - Köylüyer, doğru
olarak bilinçlendirilmemiş; ama, karşı
şartlandırılmış ve kışkırtılmıştı.
Bilimsel gerçekler ve uluslararası hak ve hukuk
ayaklar altındaydı. Sadece aşırı
sol görüşlü iki üç kişiden
ibaret kışkırtıcıların
eylemleri izinsiz mitinglere dönüşüyordu,
şiddet eylemlerine dönüşüyordu. Hatta
eylemler, daha önce örneğine rastlanan küçük
çapta bir halk hareketinin provası niteliğindeydi.

Değerli milletvekilleri, hafızalarınızı
yoklayın. Bugün "madene hayır" diyen
mantık, vaktiyle boğaz köprüsüne de
"hayır" diye bağırmıştı.
Bu kışkırtılmış kitleye
siyanürle değil; sütle, bal şerbetiyle, içtiğimiz
suyla altın madeni çıkarılacağı
söylense ve mümkün olsa, aynı bağnaz
ve şartlanmış mantıkla yine hayır
diyeceklerdir.

ALİ RIZA BODUR (İzmir) - Sayın
Başkan,  Bergama halkına hakaret edemez; bu adam,
yalan söylüyor.

MEHMET SILAY (Devamla) - Güvenlik önlemlerinin
alınıp, provokatörlerin yargı önüne
çıkarılmaları toplumsal barış
için şarttır...

ALİ RIZA BODUR (İzmir) - Hükümetsiniz
haydi çıkarın...

MEHMET SILAY (Devamla) - Madenlerimiz, yurdun neresinden
çıkarılırsa çıkarılsın,
70 milyonun hakkıdır ve ortak malıdır.


Değerli milletvekilleri, umuru devlette süreklilik
esastır ve bugün devlet verdiği ruhsata sahip
çıkmak zorundadır. Türkiye Büyük
Millet Meclisinin Bergama düğümünü halkın
ve devletin lehine çözeceği inancı içerisinde
Yüce Heyetinizi saygıyla selamlıyorum. 

ALİ RIZA BODUR (İzmir) - Sayın
Başkan, yerimden söz istiyorum. 

BAŞKAN - Bir dakika efendim. 

HASAN GÜLAY (Manisa) - Sayın Başkan,
bilgileri firmadan mı almış?

BAŞKAN - Efendim, bir dakika müsaade buyurun.
Bir dakika bana bir izin verin.

ALİ RIZA BODUR (İzmir) - Sayın
Başkan, yerimden söz istiyorum.

BAŞKAN - Sayın Bodur, ben zatıâlinizi
duydum; izin verir misiniz bana...

Sayın Sılay, teşekkür ediyorum.


Sayın Bodur, buyurun efendim.

ALİ RIZA BODUR (İzmir) - Sayın
Başkan, değerli hatip... (RP sıralarından
gürültüler) 

BAŞKAN - Efendim, bir dakikanızı
rica ediyorum. (RP sıralarından gürültüler)


Sayın milletvekilleri... Sayın milletvekilleri,
rica ediyorum... Bir değerli üye, yerinden bir görüş
ifade edecek. 

Buyurun efendim.

ALİ RIZA BODUR (İzmir) - Sayın
Başkan, değerli hatip Yüce Meclisi yanıltmaktadır;
Yüce Meclisi yanlış, âdeta o firmanın
ağzıyla bilgilendirmektedir. Orada, halk adına
bu siyanürlü yöntemle altın elde edilmesine
karşı çıkan 16 köyün halkıdır;
onlara, kadına, kıza, çoluğa çocuğa
provokatör demek, sol militan demek sayın milletvekiline
yakışmamaktadır. Kaldı ki, Yüce
Danıştay, bu konuda yöre halkının
verdiği dava dilekçesine olumlu yaklaşmıştır;
şimdi, Çevre Bakanlığının
görevi Danıştay kararını uygulamaktır.


Arz ediyorum. (CHP sıralarından alkışlar)

BAŞKAN - Teşekkür ediyorum.

ZERRİN YENİCELİ (İzmir)
- Sayın Başkan...

İRFAN GÜRPINAR (Kırklareli) -
Sayın Başkan...

BAŞKAN - Efendim, hayır... Lütfen...
Ben, herkese... 550 sayın üye var.

İRFAN GÜRPINAR (Kırklareli) -
Yerimden Sayın Başkan.

BAŞKAN - Efendim, yerinizden; anladım.

Demokratik Sol Parti Grubundan da, bir sayın
üyeye...

İRFAN GÜRPINAR (Kırklareli) -
Sayın Başkan, ben Çevre Komisyonu üyesi
olarak oraya gittim, çok yanlış bir bilgi
veriyor; o açıdan...

BAŞKAN - Buyurun.

İRFAN GÜRPINAR (Kırklareli) -
Sayın Başkanım, Çevre Komisyonu üyesi
olarak biz oraya beş kişi gittik; Sayın Sılay
da vardı orada. Sayın Sılay orada on bin
kişinin içerisinde, Bergamalıların
haklı davasının savunucusu olacağına
dair, namusu ve şerefi üzerine söz verdi.

MEHMET SILAY (Hatay) - Halkın ve devletin
malını savunmaya...

İRFAN GÜRPINAR (Kırklareli) -
Evet; o sözü kimlere verdiniz; orada alkış
aldınız... O günden bugüne ne değişiklik
oldu ki, siz fikrinizi değiştirdiniz; bunu, kamuoyunun
takdirine sunuyorum.

ZERRİN YENİCELİ (İzmir)
- Sayın Başkan...

BAŞKAN - Buyurun efendim. Lütfen, yerinizden
iki cümle.

ZERRİN YENİCELİ (İzmir)
- Sayın Başkan, ben, bu haftasonu oradaydım;
bütün köyleri dolaştım. Burada, halka
ve çevreye rağmen bu uygulama yanlış;
çünkü, bölge çok hareketli ve ben
görüştüm, halkla toplantılar yaptım;
bunu isteyen bir kişiye rastlamadım. Burada kamuoyuna
yanlış bilgi veriliyor; yani, halk bunu istemiyor.

BAŞKAN - Teşekkür ediyorum efendim.

TEMEL KARAMOLLAOĞLU (Sıvas) - Sayın
Başkan, burada, müsaade ederseniz bir konuyu da ben
dile getireyim; hemen yarım dakikalık bir konu...

BAŞKAN - Buyurun efendim.

TEMEL KARAMOLLAOĞLU (Sıvas) - Bu konu
teknik bir konudur. Arkadaşımız da kendi kanaatlerini
dile getirmiştir. Burada yanlış bir anlamayla,
sanki, grubu bağlayan bir konuşmaymış gibi
bir intibaın doğmamasını da gündeme
getirmeyi lüzumlu görüyorum.

ALİ RIZA BODUR (İzmir) - Doğurur...

BAŞKAN - Efendim, grup adına gündemdışı...
(CHP sıralarından gürültüler)

Hayır doğurmaz efendim. (CHP sıralarından
"Doğurur" sesleri)

Efendim, müsaade buyurun... (CHP sıralarından
gürültüler)

ALİ RIZA BODUR (İzmir) - Doğurur...

BAŞKAN - Sayın Bodur, müsaade buyurun...

Efendim, gündemdışı konuşmalar
ferden istenir...

ATİLÂ SAV (Hatay) - Sayın Başkan...

BAŞKAN - Buyurun Sayın Sav.

ATİLÂ SAV (Hatay) - Anayasanın
138 inci maddesinin üçüncü fıkrasını
da hatırlatmak gerekiyor sayın hatibe; o dava, henüz
sonuçlanmamıştır; Danıştayda
devam etmektedir; Meclis kürsüsünden beyanda bulunmak
hatalıdır.

Arz ederim.

BAŞKAN - Efendim, gündemdışı
konuşmalar kişisel talebe bağlıdır
ve konuşanlar kendi adlarına konuşurlar; hiçbir
konuşmacı, grubu adına konuşmuş
olmaz. Bu konuda bir beyan yok. 

Değerli arkadaşlarım, böylece,
gündemdışı görüşmeler
tamamlanmıştır. 

Sözlü soru önergesinin geri alınmasına
dair bir önerge vardır; okutuyorum:

B)TEZKERELER VE ÖNERGELER

1.-Konya Milletvekili Veysel Candan'ın
(6/517) esas numaralı sözlü sorusunu geri aldığına
ilişkin önergesi (4/196) 

Türkiye Büyük Millet Meclisi
Başkanlığına

Gündemin sözlü sorular kısmının
134 üncü sırasında yer alan (6/517) esas
numaralı soru önergeme yazılı cevap
aldığımdan, önergemi geri alıyorum.

Gereğini arz ederim. 

Saygılarımla.

  Veysel Candan

  Konya

BAŞKAN - Sözlü soru önergesi
geri verilmiştir.

Değerli milletvekilleri, 2 adet Meclis araştırması
önergesi vardır; ayrı ayrı okutacağım
ve bilgilerinize sunacağım.

C)GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Malatya Milletvekili AyhanFırat ve 24
arkadaşının, İstanbul Büyükşehir
Belediyesince yapılan reklam işleri ihalesinde usulsüzlük
ve yolsuzluk olup olmadığının araştırılması
amacıyla Meclis araştırması açılmasına
ilişkin önergesi (10/193) 

Türkiye Büyük Millet Meclisi
Başkanlığına

Bilindiği üzere, bazı belediyelerimizde
gerek şehiriçi belediye otobüslerinde ve gerekse
otobüs duraklarında muhtelif firmalara ait ilanların
yer aldığı malumlarıdır. Bu ilanlar,
bazı yerleşim birimlerinde doğrudan doğruya
belediyelerce alınırken, bazı yerlerde de,
belediyece yapılan ihale neticesi, belli süreler için,
firmalarca yapılmaktadır. 

İstanbul Büyükşehir Belediyesinde
de otobüs ve otobüs duraklarındaki reklam işleri
için açılan ihale MAGİC firmasınca
kazanıldığı ve ihale süresinin de
5 yıl olduğu bazı basın organlarında
yer almıştır. 

İstanbul Büyükşehir Belediyesinde
27 Mart 1994 seçimlerini Refah Partisi adayı kazanmıştır.
Belediye, takriben, seçimden birbuçuk ay sonra reklam
ihalesi yapıyor ve bu ihaleyi MAGİC (MAGİC
Tanıtım ve İletişim Reklam Ajansı)
firması kazanıyor. 

Belediyenin bu ihaleden yıllık tahmini
gelirinin 200 milyar Türk Lirası civarında
olduğu söylenmektedir; ancak, MAGİC Firmasının
yıllık bu işten aldığı reklam
geliriyse 3 trilyon liranın üzerinde. 

İhaleyle ilgili duyurunun diğer reklam
şirketlerine ulaşmamış olduğu ve
hatta, daha önce bu ihaleleri alıp, reklam işini
yapmış olan KAMERA VE BTA firmalarının
da bu ihaleden haberdar olmadığı söylenmektedir.


Ayrıca, daha önce bu ihaleler 3 yıl
için yapılırken, bu defa 5 yıl gibi
uzun bir süre için yapılmıştır
denilmektedir. 

MAGİC Firması ihaleden çok kısa
bir süre önce kurulmuştur. 

Firma, Kültür Bakanı İsmail
Kahraman'ın damadına ve aile efradına aittir.


İşte, yukarıda esas hatlarıyla
belirttiğimiz hususların tam manasıyla açıklığa
çıkarılabilmesi ve İstanbul Büyükşehir
Belediyesinin, İETT'nin bu ihale nedeniyle ne miktarda
bir gelir kaybına uğradığının
ve ihalenin yasal prosedüre uygun yapılıp yapılmadığının
ve buna benzer başka ihaleler de olup olmadığının
tespiti için Anayasanın 98 ve Meclis İçtüzüğünün
104 ve 105 inci maddeleri gereğince bir Meclis araştırması
açılmasını saygıyla arz ederiz.


  1. Ayhan Fırat (Malatya)

  2. İsmet Atalay (Ardahan)

  3. Ercan Karakaş (İstanbul)

  4. Mustafa Yıldız (Erzincan)

  5. Mehmet Sevigen (İstanbul)

  6. Haydar Oymak (Amasya)

  7. Eşref Erdem (Ankara)

  8. Birgen Keleş (İzmir)

  9. Ahmet Güryüz Ketenci (İstanbul)

10. Fatih Atay (Aydın)

11. Yılmaz Ateş (Ankara) 

12. Yusuf Öztop (Ankara)

13. Aydın Güven Gürkan (İzmir)

14. Ali Şahin (Kahramanmaraş)

15. Bekir Kumbul (Antalya)

16. Ali Rıza Bodur (İzmir)

17. Nezir Büyükcengiz (Konya)

18. Ahmet Küçük (Çanakkale)

19. Şahin Ulusoy  (Tokat)

20. Altan Öymen (İstanbul)

21. Yahya Şimşek (Bursa)

22. Zeki Çakıroğlu  (Muğla)

23. Celal Topkan (Adıyaman)

24. Algan Hacaloğlu  (İstanbul)

25. İrfan Gürpınar (Kırklareli)


BAŞKAN - Bilgilerinize sunulmuştur.

Önerge gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır.

Bir başka Meclis araştırması
önergesi vardır; okutuyorum:

2.-Balıkesir Milletvekili İ. Önder
Kırlı ve 25 arkadaşının, muhtarların
sorunlarının araştırılarak alınması
gereken önlemlerin belirlenmesi amacıyla Meclis araştırması
açılmasına ilişkin önergesi (10/194)


Türkiye Büyük Millet Meclisi
Başkanlığına

Muhtarlık, yaklaşık ikiyüz
yıl önce yaşamımıza girmiş
bir kurumdur. Cumhuriyet öncesinde atamayla göreve gelen
muhtarlar, 1924 yılından bu yana, 442 sayılı
Yasa gereği, köy ve mahallelerde seçilerek göreve
gelmektedir. Demokratik işlerlik içinde seçilerek
geldikleri için, muhtarlarımız, bir yandan
halkın temsilcisidir; ama, öte yandan, devleti temsil
ettikleri için kamu görevlisi statüsünde
görev yapmakta, özellikle köylerde mülkî
amir konumunda bulunmaktadırlar. 

Muhtarlar mülkî amirdirler; ama, yetkileri
köy halkına karşı kısıtlı,
yönetim kadrolarına karşı hiç
yoktur. Çeşitli devlet kurumlarının
kapılarında yalvar yakar köylerinin sorunlarına
çözüm bulmak için bekletilir, zaman zaman
horlanırlar. Ne yazık ki, seçimle gelen bu
mülkî amirleri, çoğu kez, tüm atanmış
kamu görevlileri, emirlerinde bir personel gibi görmüş
ve nitelemişlerdir. 

Kentlerimizdeki muhtarların durumu da farklı
değildir. Günümüzde kentlerin hızla
büyümesi; 10-15 bin nüfusun yaşadığı
mahalleler oluşması; bunların ihtiyaçları,
bu ihtiyaçların karşılanmasında
yetersizlikler, belediyelerle doğan sorunlar; bunların
çözümünde elleri kolları bağlı
kalmaları; ekonomik yetersizlik ve bağımlılıkları;
çoğu yerde belediye başkanlarının
oyuncağı haline getirilmek istenmeleri karşısında,
muhtarlık kurumunun yeniden gözden geçirilmesi
ve örgütlenmesi gerektiği kuşkusuzdur. Merkezî
yönetim anlayışından yerinden yönetim
anlayışına yönelik, çağdaş,
idarî yapılanmada muhtarlıkların yerinin
belirlenmesi, sorumlulukları yanında yetkilerinin
artırılması, olanakları genişletilmiş,
kent bütçesinde payı belirlenmiş semt
belediyelerine dönüştürülmesi düşünülmelidir.


Gerçekte halk, köy ve mahallesinde kendisini
yönetmek için seçtiği muhtarlardan her
türlü hizmeti beklemekte, muhtarlarımızın
ise yasal hiçbir güç ve olanağı
bulunmamaktadır. Nutuklarda göklere çıkarılan,
demokrasinin ilk ayağı olarak vurgulanan muhtarlarımızın
hizmetleri için hükümetlerin biçtiği
değer iç karartıcıdır. Muhtarlarımıza
çeşitli yasalarla yüklenen görev ve sorumluluklar
her gün artarken, bunları hangi olanaklarla yerine
getirecekleri düşünülmemekte, sorunları
ele alınmamakta, ekonomik ve sosyal durumlarında
iyileştirme yapılmamaktadır. Bugün, muhtarlarımıza
asgarî ücreti dahi çok görüyoruz;
onları, 6-7 milyona çalıştırıyoruz.
Oysa, bu para, bırakınız muhtarlığın
kırtasiye, posta, telefon, aydınlatma, yakacak,
yol giderlerini, emekli olmayan muhtarlarımızın
Bağ-Kur primlerini bile karşılamıyor.
Anayasa angaryayı yasaklamış; ama, pervasızca,
muhtarlarımızı, Anayasaya aykırı
çalıştırıyoruz. Bu uygulama,
tek kelimeyle rezalettir ve muhtarlarımız buna layık
değildir. 

Bütün bu nedenlerle, Anayasanın
98, İçtüzüğün 104 ve 105 inci
maddeleri gereğince, muhtarlık kurumunun çağdaş
toplumdaki işlevi, sorunları ve bu sorunların
çözümü için, Türkiye Büyük
Millet Meclisince Meclis araştırması açılmasını
diliyoruz.

Saygılarımızla.

  1. İ. Önder Kırlı (Balıkesir)

  2. Ayhan Fırat (Malatya)

  3. Mustafa Yıldız (Erzincan)

  4. İsmet Atalay (Ardahan)

  5. Atilâ Sav (Hatay)

  6. Ercan Karakaş (İstanbul)

  7. Mehmet Sevigen (İstanbul)

  8. Eşref Erdem (Ankara)

  9. Aydın Güven Gürkan (İzmir)


10. Birgen Keleş (İzmir)

11. Yılmaz Ateş (Ankara)

12. Yusuf Öztop (Antalya)

13. Ali Şahin (Kahramanmaraş)

14. Bekir Kumbul (Antalya)

15. İrfan Gürpınar (Kırklareli)

16. Şahin Ulusoy (Tokat) 

17. Ali Rıza Bodur (İzmir)

18. Nezir Büyükcengiz (Konya)

19. Fatih Atay (Aydın)

20. Ahmet Küçük (Çanakkale)

21. Yahya Şimşek (Bursa)

22- Altan Öymen (İstanbul)

23- Zeki Çakıroğlu (Muğla)

24- Ahmet Güryüz Ketenci (İstanbul)

25- Celal Topkan (Adıyaman)

26- Algan Hacaloğlu (İstanbul)

BAŞKAN - Bilgilerinize sunulmuştur. 

Önerge gündemde yerini alacak ve Meclis
araştırması açılıp açılmaması
hususundaki öngörüşme, sırasında
yapılacaktır. 

Danışma Kurulunun önerileri vardır;
okutup, ayrı ayrı oylarınıza sunacağım.

IV.-ÖNERİLER

A)DANIŞMA KURULU ÖNERİLERİ

1.-Gündemdeki sıralamanın yeniden
yapılması ile 4.6.1997 Çarşamba ve
 10.6.1997  Salı günlü birleşimlerde sözlü
soruların görüşülmemesine ve (10/17)
esas numaralı Meclis Araştırması Komisyonunun
312 sıra sayılı raporunun gündemdeki
yeri ve görüşme gününe ilişkin
Danışma Kurulu önerisi  

Danışma Kurulu Önerisi

 No. 73 4.6.1997

Danışma Kurulunun 4.6.1997 Çarşamba
günü yaptığı toplantıda aşağıdaki
önerilerin Genel Kurulun onayına sunulması
uygun görülmüştür.  

  Uluç Gürkan

  Türkiye Büyük Millet Meclisi

  Başkanı Vekili 

 Temel Karamollaoğlu Murat Başesgioğlu

 RP Grubu Başkanvekili ANAP Grubu Başkanvekili


 Mehmet Gözlükaya Hasan Hüsamettin
Özkan

 DYP Grubu Başkanvekili DSP Grubu Başkanvekili


Nihat Matkap

CHP Grubu Başkanvekili

Öneriler:

"1. Gündemin 'Kanun Tasarı ve Teklifleriyle
Komisyonlardan Gelen Diğer İşler' kısmının
52 nci sırasında yer alan 178 sıra sayılı
kanun tasarısının bu kısmın
5 inci sırasına, 150 nci sırasında
yer alan 316 sıra sayılı kanun teklifinin
6 ncı sırasına, 110 uncu sırasında
yer alan 268 sıra sayılı kanun tasarısının
7 nci sırasına, 3.6.1997 tarihli gelen kâğıtlarda
yayımlanan ve bastırılıp dağıtılan
329 sıra sayılı Türkiye Cumhuriyeti
ile İspanya Krallığı Arasında
Yatırımların Karşılıklı
Teşviki ve Korunması Anlaşmasının
Onaylanmasının Uygun Bulunduğuna Dair Kanun
Tasarısının 48 saat geçmeden gündemin
'Kanun Tasarı ve Teklifleriyle Komisyonlardan Gelen Diğer
İşler' kısmının 8 inci sırasına
alınması ve görüşülmesi, 9
uncu sırasında yer alan 238 sıra sayılı
kanun teklifinin..."

HİKMET ULUĞBAY (Ankara) - 232 olacak...

"...232 sıra sayılı kanun
teklifinin 9 uncu sırasına, 5 inci sırasında
yer alan 146 sıra sayılı kanun tasarısının
10 uncu sırasına, 35 inci sırasında
yer alan 120 sıra sayılı kanun tasarısının
11 inci sırasına, 36 ncı sırasında
yer alan 123 sıra sayılı kanun tasarısının
12 nci sırasına, 38 inci sırasında
yer alan 138 sıra sayılı kanun tasarısının13
üncü sırasına, 39 uncu sırasında
yer alan 140 sıra sayılı kanun tasarısının
14 üncü sırasına, 40 ıncı
sırasında yer alan 141 sıra sayılı
kanun tasarısının 15 inci sırasına,
41 inci sırasında yer alan 142 sıra sayılı
kanun tasarısının 16 ncı sırasına,
45 inci sırasında yer alan 157 sıra sayılı
kanun tasarısının 17 nci sırasına,
47 nci sırasında yer alan 160 sıra sayılı
kanun tasarısının 18 inci sırasına,
59 uncu sırasında yer alan 190 sıra sayılı
kanun tasarısının 19 uncu sırasına,
61 inci sırasında yer alan 191 sıra sayılı
kanun tasarısının 20 nci sırasına,
64 üncü sırasında yer alan 202 sıra
sayılı kanun tasarısının 21
inci sırasına, 65 inci sırasında yer
alan 204 sıra sayılı kanun tasarısının
22 nci sırasına, 66 ncı sırasında
yer alan 205 sıra sayılı kanun tasarısının
23 üncü sırasına, 67 nci sırasında
yer alan 207 sıra sayılı kanun tasarısının
24 üncü sırasına, 75 inci sırasında
yer alan 218 sıra sayılı kanun tasarısının
25 inci sırasına, 78 inci sırasında
yer alan 222 sıra sayılı kanun tasarısının
26 ncı sırasına, 80 inci sırasında
yer alan 224 sıra sayılı kanun tasarısının
27 nci sırasına, 81 inci sırasında
yer alan 225 sıra sayılı kanun tasarısının
28 inci sırasına, 86 ncı sırasında
yer alan 234 sıra sayılı kanun tasarısının
29 uncu sırasına, 89 uncu sırasında
yer alan 237 sıra sayılı kanun tasarısının
30 uncu sırasına, 90 ıncı sırasında
yer alan 239 sıra sayılı kanun tasarısının
35 inci..."

HİKMET ULUĞBAY (Ankara) - 31 inci...

"...31 inci sırasına alınması;
gündemdeki diğer işlerin sıralarının
buna göre teselsül ettirilmesi ve Genel Kurulun 4.6.1997
Çarşamba günkü (bugünkü) birleşiminde
sözlü soruların görüşülmemesi
önerilmiştir."

BAŞKAN - Sayın Uluğbay, bir şeyi
işaret buyuruyordunuz.

HİKMET ULUĞBAY (Ankara) - 31 inci sıra,
35 inci sıra olarak okunmuştur.

KÂTİP ÜYE FATİH ATAY (Aydın)
- 31 diye düzelttik efendim.

HİKMET ULUĞBAY (Ankara) - Düzeltilmesi
için uyardım zaten ben de.

BAŞKAN - Efendim, iki tarafa da teşekkür
ediyorum; maksat hâsıl olmuştur. 

KÂTİP ÜYE FATİH ATAY (Aydın)
- Duymadınız mı düzelttiğimizi?

HİKMET ULUĞBAY (Ankara) - Beyefendi, Türkiye
Büyük Millet Meclisinde esas olan zabıttır.
O nedenle, zapta yanlış geçmesini önlemek
için ben buradan müdahale ediyorum; oradan bana karşı
tavır koyuyorsunuz...

BAŞKAN - Sayın Uluğbay... 

KÂTİP ÜYE FATİH ATAY (Aydın)
- Düzelttik efendim; 31 diye düzelttik. 

HİKMET ULUĞBAY (Ankara) - Muhatabım
siz değilsiniz, Başkandır.

BAŞKAN - Efendim, Sayın Uluğbay,
rica ediyorum efendim. Her iki tarafın da maksadı
bir.

HİKMET ULUĞBAY (Ankara) - O zaman, arkadaşımız
beni muhatap almasın.

BAŞKAN - Efendim, Sayın Uluğbay...

ALGAN HACALOĞLU (İstanbul) - Arkadaşımız
dediğiniz de milletvekili; Divan Üyesi. 

BAŞKAN - Efendim, birinci öneriyi oylarınıza
sunuyorum: Kabul edenler... Kabul etmeyenler... Birinci öneri
kabul edilmiştir.

İkinci öneriyi okutuyorum: 

2.- 4.6.1996 tarihli Gelen Kâğıtlarda
yayımlanan ve bastırılıp dağıtılan
(10/17) esas numaralı Meclis Araştırması
Komisyonunun, 312 sıra sayılı zorunlu tasarruf
kesintilerinin değerlendirilmesi konusundaki raporunun, gündemin
"Özel Gündemde Yer Alacak İşler"
kısmında yer alması ve görüşmelerinin,
Genel Kurulun 10.6.1997 Salı günkü birleşiminde
yapılması ve bu birleşimde, sözlü
soruların görüşülmemesi önerilmiştir.


BAŞKAN - Öneriyi oylarınıza
sunuyorum: Kabul edenler... Kabul etmeyenler... Öneri kabul
edilmiştir.

Değerli milletvekilleri, gündemin "Seçim"
bölümüne geçiyoruz. 

V.-SEÇİMLER

A)KOMİSYONLARA ÜYE SEÇİMİ

1.-(10/18, 27, 30, 68, 113, 170) esas numaralı
Meclis Araştırması Komisyonuna üye seçimi


BAŞKAN - Ülke kaynaklarının
tespit edilmesi ve değerlendirilmesi konusunda, Genel Kurulun
13.5.1997 tarihli 92 nci Birleşiminde kurulan (10/18,27,30,68,113,
170) esas numaralı Meclis Araştırması
Komisyonu üyeliklerine siyasî parti gruplarınca
gösterilen adayların listesi bastırılıp
sayın üyelere dağıtılmıştır.


Şimdi, listeyi okutup oylarınıza
sunacağım:

Ülke kaynaklarının tespit edilmesi
ve değerlendirilmesi konusunda kurulan Meclis Araştırması
Komisyonu üyelikleri aday listesi:

(9)

 Adı Soyadı  Seçim Çevresi

  RP (3)

 Azmi Ateş  İstanbul

 Zeki Ünal  Karaman

 Mustafa Ünaldı  Konya

  ANAP (2)

 H. İbrahim Özsoy  Afyon

 Adil Aşırım  Iğdır

  DYP (2)

 Yaman Törüner  Afyon

 Halil Yıldız  Isparta

  DSP (1)

 Mehmet Büyükyılmaz  Adana

  CHP (1)

 Ali Topuz  İstanbul

BAŞKAN - Listeyi oylarınıza sunuyorum:
Kabul edenler... Kabul etmeyenler... Kabul edilmiştir. 

Meclis Araştırması Komisyonuna
şeçilmiş bulunan sayın üyelerin,
5.6.1997 Perşembe günü saat 11.00'de, doktorluk
binası, dördüncü kat, 405 nolu Meclis araştırması
komisyonu toplantı salonunda toplanarak, başkan,
başkanvekili, sözcü ve kâtip seçimini
yapmalarını rica ediyorum. 

2. -(10/185, 186) esas numaralı Meclis
Araştırması Komisyonuna üye seçimi


BAŞKAN - Flash Televizyonuna yapılan
saldırı ve kapatma olaylarıyla ilgili iddiaları
araştırmak amacıyla, Genel Kurulun, 13.5.1997
tarihli 92 nci Birleşiminde kurulan (10/185,186) esas numaralı
Meclis Araştırması Komisyonu üyeliklerine
siyasî parti gruplarınca gösterilen adayların
listesi basılıp sayın üyelere dağıtılmıştır.


Şimdi, listeyi okutup, oylarına sunacağım:

Flash Televizyonuna yapılan saldırı
ve kapatma olaylarıyla ilgili iddiaları araştırmak
amacıyla kurulan Meclis Araştırması
Komisyonu üyelikleri aday listesi:

(9)

 Adı Soyadı  Seçim Çevresi
 

  RP (3)

 Feti Görür  Bolu

 İsmail Yılmaz  İzmir

 Remzi Çetin  Konya

  ANAP (2)

 Uğur Aksöz  Adana

 Yusuf Pamuk  İstanbul 

  DYP (2)

 İ. Cevher Cevheri  Adana

 İlyas Yılmazyıldız 
Balıkesir

  DSP (1)

 Hayati Korkmaz  Bursa

  CHP (1)

 Yahya Şimşek  Bursa

BAŞKAN - Okunan listeyi oylarınıza
sunuyorum: Kabul edenler... Kabul etmeyenler... Liste okunduğu
şekliyle kabul edilmiştir. 

Sayın milletvekilleri, Meclis Araştırması
Komisyonuna seçilmiş bulunan sayın üyelerin,
5.6.1997 Perşembe günü saat 14.00'te, ana bina,
zemin kat, PTT karşısındaki 170 nolu Meclis
araştırması komisyonları toplantı
salonunda toplanarak, başkan, başkanvekili, sözcü
ve kâtip seçimini yapmalarını rica
ediyorum. Komisyonların toplantı yer ve saatleri
ayrıca ilan tahtalarına da asılmıştır.


Sayın milletvekilleri, değişen oranlar
nedeniyle, Kamu İktisadî Teşebbüsleri
Komisyonunda, bağımsız sayın milletvekillerine
1 üyelik daha düşmektedir. 

Aday olmak isteyen bağımsız milletvekillerinin,
10 Haziran 1997 Salı günü saat 19.00'a kadar
yazılı olarak Başkanlığa müracaat
etmelerini rica ederim.

Sayın milletvekilleri, biraz önce aldığımız
karar gereğince, gündemin "Kanun Tasarı ve
Teklifleriyle Komisyonlardan Gelen Diğer İşler"
bölümüne geçiyoruz.

VI. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1.-926 sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)  

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakeresine başlayacağız.

Komisyon?.. Yok.

Hükümet?.. Yok.

SÜLEYMAN HATİNOĞLU (Artvin) - Hükümet
yok.

BAŞKAN - Sayın Hatinoğlu...

SÜLEYMAN HATİNOĞLU (Artvin) - Ama
yok; bitmiş, tükenmiş.

BAŞKAN - Efendim, kâinatta hiçbir
şeyin yeri boş kalmaz, bir şey doldurur.

SÜLEYMAN HATİNOĞLU (Artvin) - Doldururuz,
merak etmeyin.

BAŞKAN - Efendim, 1 inci sıradaki işi
görüşmek üzere Komisyon hazır değil.


Müzakere ertelenmiştir.

2. -Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
:132) 

BAŞKAN - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararnameyle
ilgili tasarının müzakeresine başlayacağız.

Komisyon?.. Yok.

Müzakere ertelenmiştir.

3.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılamasına İlişkin
492 Sayılı Kanun Hükmünde Kararname ve
Millî Eğitim, Kültür,Gençlik ve Spor
Komisyonu Raporu (1/218) (S. Sayısı :164) 

BAŞKAN - Millî Eğitim Bakanlığının
Teşkilat ve Görevleri Hakkındaki 492 sayılı
Kanun Hükmünde Kararnameyle ilgili tasarının
müzakeresine başlayacağız.

Komisyon?.. Hazır değil.

Müzakere ertelenmiştir.

4.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim,Kültür,Gençlik
ve Spor Komisyonu Raporu (1/71, 1/111) (S. Sayısı
:168) 

BAŞKAN - 625 Sayılı Özel
Öğretim Kurumları Kanununa ilişkin 326 Sayılı
Kanun Hükmündeki Kararnameyle ilgili tasarının
müzakeresine başlayacağız. 

Komisyon?.. Hazır değil.

Müzakere ertelenmiştir. 

5.-Afyon İli Dinar İlçesinde
Meydana Gelen Deprem Afetinden Zarar Görenlerin Gelir, Kurumlar
ve Geçici Vergilerinin Terkini Hakkında Kanun Tasarısı
ve Plan ve Bütçe Komisyonu Raporu (1/301) (S. Sayısı
:178) (1) 

BAŞKAN - Biraz önce alınan karar
gereğince, her ne kadar, gündemin 52 nci sırasında
ise de, 5 inci sıraya alınmış olmakla
müzakere edilmeye hak kazandı bu konu.

Afyon İli Dinar İlçesinde Meydana
Gelen Deprem Afetinden Zarar Görenlerin Gelir, Kurumlar ve
Geçici Vergilerinin Terkini Hakkında Kanun Tasarısı
ve Plan ve Bütçe Komisyonu raporunun müzakeresine
başlıyoruz.

Sayın Komisyon?.. Hazır.

Sayın Hükümet?.. Hazır.

Raporun okunup okunmaması hususunu oylarınıza
sunacağım: Raporun okunmasını kabul edenler...
Raporun okunmamasını isteyenler... Raporun okunması
kabul edilmemiştir.

Tümü üzerinde grupları adına
söz talebi yok.

HALİL İBRAHİM ÖZSOY (Afyon)
- Var efendim.

HİKMET ULUĞBAY (Ankara) - Var efendim,
Sayın Temizel konuşacak.

BAŞKAN - Afedersiniz efendim.

NİHAT MATKAP (Hatay) - Sayın Başkan,
çok hızlı gidiyorsunuz; sormadınız.

BAŞKAN - Sorarım efendim; hatadan dönmek
fazilettir, eğer yanlış bir adım attıysak
döneriz.

MEHMET GÖZLÜKAYA (Denizli) - DYP Grubu
adına, Sayın Nuri Yabuz...

BAŞKAN - Anavatan Partisi Grubu adına,
bu konunun tümü üzerinde görüşlerini
ifade etmek üzere Sayın Halil İbrahim Özsoy;
buyurun. (ANAP sıralarından alkışlar)


Sayın Özsoy, süreniz 20 dakikadır.

ANAP GRUBU ADINA HALİL İBRAHİM
ÖZSOY (Afyon) - Sayın Başkan, değerli milletvekilleri;
Afyon İli Dinar İlçesinde Meydana Gelen Deprem
Afetinden Zarar Görenler ile Isparta İli Senirkent
İlçesinde Meydana Gelen Sel Felaketinden Zarar Görenlerin
Gelir, Kurumlar ve Geçici Vergilerinin Terkini Hakkında
178 sıra sayılı Kanun Tasarısı
üzerinde Anavatan Partisi Grubu adına söz almış
bulunuyorum; bu vesileyle, hepinizi Grubum ve şahsım
adına saygıyla selamlarım. 

Değerli milletvekilleri, zamanın Başbakanı
Sayın Mesut Yılmaz tarafından 22.4.1996 tarihinde
Meclis Başkanlığına sunulan kanun tasarısının
 bir sene iki ay gibi uzun bir zaman aradan sonra da olsa, Genel
Kurulda görüşülmesi nedeniyle -diğer
kanun tasarılarının ne kadar beklediğini
göz önüne alırsak- yine de, Dinar ve yöre
halkını, Senirkent halkını şanslı
addetmek mecburiyetindeyiz. Her şeyden önce, bu kanun
tasarısını hazırlayarak Meclise sunan
zamanın Başbakanı Sayın Mesut Yılmaz
ve kabine arkadaşlarına  Afyonlular adına,
Afyon  Milletvekili olarak, minnet ve şükranlarımı
sunmak isterim. 

Geç de olsa, Genel Kurulda görüşülmeye
başlanan bu kanun tasarısı, afete uğrayan
yöre halkı için, vergi mükellefleri için
ve çalışanlar için hayatî önem
arz etmektedir. Tasarının gerekçesinde ifade
edilen sosyal devlet anlayışı gereklerini,
gönül isterdi ki devletimiz, afete uğrar uğramaz
o yöreye götürmeliydi. 

Değerli milletvekilleri, hepinizin bildiği
üzere, 1 Ekim 1995 akşamı Dinar, Evciler, Başmakçı,
Dazkırı ve Kızılören yörelerinde
meydana gelen ve 97 vatandaşımızın
vefatıyla sonuçlanan deprem, hepimizi derinden yaralamıştır.

Yörede 10 bine yakın konut, işyeri
ve resmî  kurum ve kuruluş yerle bir olmuştur.
Esnaf ve sanatkârın işyeri ve atölyeleri,
ticaret erbabının dükkân ve mağazalarıyla,
sanayicinin fabrika ve satış yerlerindeki maddî
zararlar her türlü tahminin üzerindedir. 

Bu arada şunu da ifade edeyim ki, 52 nci Hükümet
tarafından ihale hazırlıkları yapılan
ve 53 üncü Hükümet tarafından ihale
edilen, daha sonra da Sayın Cumhurbaşkanımızın
yakın ilgileriyle bir kısmı bitirilerek hak
sahiplerine teslim edilen konut ve işyerleri için,
tüm emeği geçenlere de, bir Afyon Milletvekili
olarak teşekkürlerimi sunmak isterim. 

Dinar ve yöresinde konut ve işyerlerinin
yapımıyla, afetzedelerin yaraları kısmen
de olsa sarılmıştır. Şimdi de,
bu kanunu çıkararak vergi mükelleflerinin yaralarını
sarmaya çalışacağız. Ancak, bu
kanun tasarısında, sadece Dinar ve Senirkent'teki
vergi mükellefleri, çalışanları
kapsam içerisine alınmaktadır. Aynı
depremin, Evciler İlçesinde büyük tahribat;
Başmakçı, Dazkırı ve Kızılören
İlçelerimizde de kısmen tahribat yaptığı
bir gerçektir. Oradaki mükellefler de mağdur edilmemeliydi.
Devletin "hizmette eşitlik" prensibi gözönüne
alınırsa, Evciler ve diğer ilçelerin
mükelleflerine ve çalışanlarına
büyük haksızlık yapılacağı
kanaatindeyiz.

Değerli milletvekilleri, Dinar ve Senirkent'teki
terkini istenen vergi miktarlarını inceleyecek olursak,
şu tabloyu görmüş oluruz: 1 Ekim 1995 tarihi
itibariyle, Dinar'da, toplam mükellef sayısı
1 967; Gelir Vergisi mükellefi sayısı 981;
Kurumlar Vergisi mükellefi sayısı 97; diğerleri
ise, 889'dan ibarettir. Tahakkuk eden vergi miktarı ise;
 yine, 1 Ekim 1995 tarihi itibariyle, 210 614 866 000 liradır.
26.12.1996 tarihi itibariyle tahakkuk eden vergi miktarı
545 milyar 468 milyon liradır. Senirkent İlçemizde
ise, vergi mükellefi sayısı 983 olup, bunun
643 tanesi Götürü Vergiye tabidir. 

Dinar'da, işyeri afete maruz kalıp da,
terkin talebinde bulunan mükellef sayısı 619,
işlemi sonuçlanan mükellef sayısı
359, Bakanlık incelemesinde bulunan mükellef sayısı
9, işlemi devam eden mükelellef sayısı
ise 190'dır; henüz işlemine başlanmamış
mükellef sayısı ise 61'dir. Verdiğim rakamlardan
da anlaşılacağı üzere, 619 mükellef,
6183 sayılı Kanunun 115 inci maddesine göre
terkini talebinde bulunmuştur. Takibe alınan mükellef
dosya sayısı depremden evvel 10 binin üzerindeyken,
şimdi, bu sayı 30 binleri bulmaktadır. 

Sayılardan anlaşılacağı
üzere, bölge esnaf ve ticaret erbabının
hali perişandır. Bu arada, deprem bölgesinde
çalışan ve vergi muafiyeti ve sakatların
Gelir Vergisi indirimi, Gelir Vergisi Kanununun 31 inci maddesindeki
oranın 1 kat artırılması doğrudur,
yerinde bir görüştür ve bu görüşü
Grup olarak desteklediğimizi ifade etmek isterim. 

Değerli milletvekilleri, sosyal devlet olmanın
gereği olarak, afete maruz kalan yörelerdeki esnaf, sanatkâr,
sanayiciyle, ticaret erbabının yeniden eski haline
dönmesi ve yeniden vergi mükellefi olarak devam etmesi,
bu kanun tasarısının bir an evvel çıkmasına
bağlıdır. 

Ancak, bir yörede yara sararken, aynı
yörede mağdur yaratmaya da hakkımız yoktur.
Depremden zarar gören Evciler ve diğer ilçelerin
vergi mükelleflerini de bu kanun kapsamına almak mecburiyeti
vardır. Bu konuda  bir önerge vermiş bulunuyoruz.
Bu önergede, bu kanun kapsamına Evciler, Başmakçı,
Dazkırı ve Kızılören ilçelerini
de ilave ediyoruz ve onların yaralarının
da sarılmasına sebep olmak istiyoruz. 

Saygıdeğer milletvekilleri, önergemize
ve bu kanunun bir an evvel çıkmasına destek
vereceğinize inanıyor, Grubum adına hepinizi
saygıyla selamlıyorum. (ANAP sıralarından
alkışlar)

BAŞKAN - Sayın Özsoy teşekkür
ediyorum.

Demokratik Sol Parti Grubu adına, Sayın
Temizel; buyurun efendim. (DSP sıralarından alkışlar)

DSP GRUBU ADINA ZEKERİYA TEMİZEL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
Dinar ve Senirkent'te meydana gelen tabiî afetlerden sonra,
yöre halkına, bazı vergi avantajlarının
tanınmasıyla ilgili olarak gündemimizde bulunan
yasa tasarısı üzerinde Demokratik Sol Parti
Grubu adına söz almış bulunuyorum; sözlerime
başlarken hepinizi saygıyla selamlıyorum.

Değerli milletvekilleri, yine, konuşmaya
başlamadan önce, küllenmiş acıları
yeniden deşecek de olsa, gerek Dinar'da gerekse Senirkent'te
yaşamlarını kaybedenlere Tanrıdan rahmet
diliyor, ayrıca, ülkemizin, bu tür felaketlerle
karşılaşmamasını Tanrıdan
niyaz ediyorum. 

Değerli arkadaşlar, önünüzde
bir yasa tasarısı var, tasarının başlığına
ve içeriğine bakan hiçbir milletvekilinin, bir
doğal afetle karşılaşmış ve
varlıklarını kaybetmiş insanlara sağlanan
vergi avantajlarına, vergi ayrıcalıklarına
karşı çıkması düşünülemez;
nitekim, tasarı, komisyonlarda görüşülürken
de herhangi bir muhalefetle karşılaşmadı,
burada da, büyük bir ihtimalle herhangi bir engellemeyle
karşılaşmayacak ve yasalaşacak. Ancak,
doğal bir afetle karşılaşan, canlarını,
varlıklarını kaybeden bu insanlara sağlanacak
olan bir ayrıcalığın, o şekilde
yapılması gerekir ki, bu ayrıcalık,
ne yapanları rencide etsin ne de bu ayrıcalıkla
bazı insanlara daha fazla ayrıcalık sağlansın.
Zaten yeteri kadar rahatsızlık çekmiş
olan bu insanlar, yapılan haksızlıklarla,
bu yapılan düzenlemeyle, bir defa daha rencide edilmesin,
rencide olmasınlar.

Değerli arkadaşlar, burada, sık
sık dile getiriyoruz, bir yasanın adil ve hakkaniyetli
bir yasa olarak kabul görmesi için iki temel koşula
sahip olması gerekmektedir; bunlardan bir tanesi, yasanın,
ihtiyaç duyanlara, ihtiyaç duyulan zamanda uygulanacak
şekilde hazırlanması ve yürürlüğe
sokulmasıdır. Eğer, bir yasa, zamanında
yürürlüğe konulmamışsa, çıkartılamamışsa,
hiç çıkartılmayan bir yasa kadar rencide
edicidir, rahatsızlık vericidir ve hakkaniyete aykırıdır.


Dinar depremi, hepinizin hatırladığı
gibi, 1 Ekim 1995 tarihinde meydana geldi; Senirkent faciasının
tarihi de, 13 Temmuz 1995; tabiî afetlerden zarar görenlere
vergi ayrıcalıkları sağlanmasıyla
ilgili yasa tasarısının tarihi ise, 22 Nisan
1996 ve 4 Haziran 1997 tarihinde de Genel Kurulda görüşülüyor.
Bu yasaların öngördüğü tüm
yükümlülükler, vergi mükelleflerince,
büyük bir ihtimalle yerine getirildi. Şimdi ne
olacak; eğer, bu yasa çıkar ise, daha önce
alınmış olan, bu kişiler tarafından
verilmiş olan vergiler iade edilecek. Bu iade yükümlülüğünün
hem idareye hem de vergi mükelleflerine ne kadar büyük
külfetler getireceğini sizlerin takdirine sunmak istiyorum.
1996 yılı mart ve nisan aylarında getirilen
mükellefiyetlerle ilgili olarak alınan vergileri bugün
iade ederseniz, 1996 yılının mart ayından
beri kümülatif enflasyonu da hesaplarsanız, yüzde
100'leri aşmış enflasyon karşısında,
aslında, bu insanlara hiçbir şey iade etmiyorsunuz,
sadece, biraz önce dediğim gibi, belirli külfetleri
bu insanların üzerine yüklemiş oluyorsunuz.


Ücretlilere ve sakatlara özel indirim yükseltilmesi
suretiyle sağlanan ayrıcalığın ise,
hiçbir ayrıcalığı kalmadı,
hiçbir anlamı kalmadı; çünkü,
yasa tasarısına göre, Dinar ve Senirkent'te
afet sırasında sürekli olarak ve fiilen çalışan
hizmet erbabının ücretlerinin vergisinin hesaplanmasında,
1 kat fazlasıyla uygulanacak olan özel indirimin süresi
31.12.1997 tarihinde sona eriyor; yani, 6 ay sonra. Ücret
erbabı için bu işlemi geriye -yürütmenin
imkânsızlığını takdir edersiniz-
yürütemeyeceğinize göre, dolayısıyla,
bu ücretler üzerinden ödenen vergilere enflasyonu
uyguladığınız takdirde, ücretliler
açısından bu işin anlamsızlığı
da kendiliğinden ortaya çıkar.

Değerli arkadaşlar, yapılan bir
düzenlemenin zamanında yapılmaması,
-biraz önce belirttim- hiç yapılmaması
kadar adaletsiz ve hakkaniyete aykırıdır.
Dolayısıyla, şu anda çıkarılacak
düzenlemenin de adaletli ve hakkaniyete uygun bir düzenleme
olarak algılanmaması için zamanın
ötesinde başka bazı nedenler de vardır.
Çünkü, yasa tasarısı, bu yasadan
yararlanacak olan insanlara aynı koşullarda aynı
avantajları sağlamamaktadır. Bir yasanın
adaletli olabilmesi için aynı durumda olan insanlara,
aynı avanajları sağlaması gerekir. Halbuki,
bu yasa aynı durumda olan insanlara değil, farklı
durumda olan insanlara aynı avantajları sağlamaktadır.
Dolayısıyla, farklı durumda olanlara aynı
avantajları sağladığınız zaman
adaletli bir yasa yapmış olmazsınız.

Değerli arkadaşlar, bu yasaya oy verecek
hatta bu yasanın çıkmasını
izleyen insanların, bu yasanın sağlayacağı
avantajlardan sadece ve sadece tabiî afetten zarar görenlerin
yararlanacağını düşündüğünü
biliyorum. Yani, burada herkes diyor ki, Dinar ve Senirkent'te
bir tabiî afet olmuş, afetten bazı insanlar
zarar görmüş, biz de o zarar gören insanlara
belirli ayrıcalıklar sağlıyoruz. Halbuki,
değerli arkadaşlar, olay düşündüğünüzden
farklıdır. Yasa tasarısının
1 inci maddesinin ilk o upuzun cümlesini okuduğunuz zaman
görürsünüz ki, yasa tasarısından
sadece depremden veya sel felaketinden zarar gören insanlar
değil, o kentte yaşayan zarar görmemiş insanlar
da dahil olmak üzere tüm insanlar yararlanmaktadır.
Bunu bir defa daha dikkatinize sunuyorum; yani, getirmiş
olduğumuz yasa tasarısının avantajlarından
veya ayrıcalıklarından depremden zarar görenler
değil, depremden zarar görmeyenler de yararlanmaktadır.
Dolayısıyla, Dinar ve Senirkent'teki, daha önce
hiçbir zarar görmemiş, Gelir ve Kurumlar Vergisi
mükelleflerine de, doğmuş olan, hatta ödenmiş
olan vergilerinin terkin edilmesi, dolayısıyla iade
edilmesi olanağını sağlıyorsunuz.
Buradaki tüm milletvekillerine şunu açıkça
soruyorum; deprem ve sel felaketinden zarar görmüş,
varını yoğunu kaybetmiş bir insanla, tabiî
afetten zarar görmemiş bir insana aynı avantajı,
aynı ayrıcalığı sağlarsanız,
adaletli ve hakkaniyetli davranmış olur musunuz;
olmazsınız. Buna Allah da rıza göstermez,
kulun da rıza göstermemesi gerekir. Eğer, siz,
depremden zarar görenlere, onların zararlarını
telafi edecek, işyerleri zarara uğrayanların
yeniden kendilerini toplamaları için, onlara kaynak
aktarmak istiyorsanız, buna bu Parlamentonun, bu Büyük
Millet Meclisinin itirazı yok, bunu yapalım; ama,
hem depremden zarar görene hem de hiç zarar görmeyene
aynı ayrıcalığı sağlıyorsanız,
o durumda, buna, bizim ötemizde başka insanların
da itirazı olur. Onların itirazı olacağını,
burada çok açık olarak kabul etmeniz gerekir.


Belki, o imkânı, hem zarar görene
hem zarar görmeyene değil de, elimizde bulunan imkânın
tamamını zarar görenlere vermiş olsak,
onların yeniden kendilerini toparlamalarına, işlerini
daha iyi olarak yeniden kurmalarına, kısacası,
dertlerine çare bulunmasına olanak sağlarsınız;
ama, öyle değil de, bundan bir zarar görmemiş
ve oldukça iyi durumda olan vergi mükelleflerinin
-ki buradaki matrah farkını da dikkate almıyoruz
zaten- yani, bu koşullar altında, milyarlarca lira
matrah beyan eden birisinin terkiniyle, hayat standardı
esasına göre vergi veren birisinin terkinini de aynı
kaba koyuyorsunuz; hiç zarar görmemiş, milyarlarca
lira vergi verme konumunda olan bir insanın vergisini de
terkin ediyorsunuz, orada işyeri yıkılmış,
hayat standardı esasına veya götürü
olarak vergilendirilen bir kişiye de aynı avantajı
sağlıyorsunuz. 

Deprem ve tabiî afette, birçok insan,
varlığını kaybetmiş ise, mal satın
aldığı insanların, iş yaptığı
insanların da satış güçleri azalmıştır.
Bunların alım güçleri nedeniyle, bunlara
da bir ayrıcalık tanınması, hakkaniyete
uygundur deniyorsa, o takdirde, bununla ilgili olarak yapılacak
düzenlemenin şekli farklıdır. O zaman
dersiniz ki, Dinar'da deprem olmuştur; dolayısıyla,
depremden birkısım insanlar zarar gördüğü
için, diğer insanların da satış
veya alışveriş gücü azalmıştır.
O takdirde, Dinar'da depremden zarar görmemiş olanlara
da bir yıl boyunca, iki yıl boyunca veya belirli
bir süre hayat standardı esasını uygulamayalım...
Bu olur; ama, daha önceden ödedikleri vergilerini terkin
etmeye kalkarsanız bu olmaz.

Değerli arkadaşlar, Afet İşleri
Genel Müdürlüğünden aldığımız
bilgilere göre, Dinar'da 295'i ağır, 237'si orta
ve 168'i de az hasarlı olmak üzere toplam 700 işyeri;
Senirkent'te -ağır işyeri hasarı bize
pek bildirilmedi; ama, belki ağır hasarlı da
vardır. Boyutları düşünüldüğünde,
demek ki o kadar fazla hasar olmadığı ortaya
çıkıyor- orta hasarlı 6 işyeri
var. 

Şimdi, hasar gören bu işyerlerine
her türlü ayrıcalığı sağlayalım,
tamam. Hatta, işyerlerini yeniden yapma karşılığında
harcayacakları tutarı enflasyona da endeksleyerek,
enflasyon muhasebesini de uygulayarak amorti edinceye kadar üç
yıl mı sürüyor, beş yıl mı
sürüyor, bu insanlardan vergi de almayalım. Yapılması
gereken bu; ama, hem zarar görene hem de zarar görmeyene
aynı imkânı sağlamayalım. Bu halde,
afetten zarar görmüş insanları, o afetten
zarar görmemiş insanlara göre birazcık
daha rencide etmiş, birazcık daha yaralamış
olursunuz tabiî.

Değerli arkadaşlar, Maliye Bakanlığından
aldığımız verilere göre, Dinar'daki
Gelir Vergisi mükellefi sayısı 2 364, Kurumlar
Vergisi mükellefi sayısı da 105'tir. Şimdi,
700 işyerinden sadece 295'i ağır, 237'si orta
derecede hasar görmüş. Bunlara yapabileceğimiz
her şeyi yapalım; ama, geri kalan iki bine yakın
mükellefin bundan herhangi bir zarar görmediğini
düşünür ve onlara da aynı imkânı
tanırsanız, burada, gerçekten doğru bir
şey yapmış olmazsınız. Senirkent'te
de 6 işyerinden bahsediyorum, buna karşılık
toplam 350 civarında bir yükümlüden. Halbuki,
bu insanlardan alınan vergiyle geri kalan insanlara çok
daha büyük olanaklar sağlarsınız,
bunu çok rahat bir şekilde götürebilirsiniz.


Değerli arkadaşlar, burada size bir şey
daha hatırlatmak istiyorum. Türkiye Büyük
Millet Meclisi, bir tabiî afetten sonra, her zaman, o bölgede
olan o insanların, Gelir ve Kurumlar Vergisi yükümlülüklerinin,
vesairenin kaldırılması veya vergilerinin
terkin edilmesiyle ilgili bir yasa tasarısıyla karşı
karşıya gelir. Halbuki, bizim, Türk vergi sistemimizin,
tabiî afetlerden zarar gören vergi yükümlülerinin,
vergilerinin terkinine ilişkin hükümlerini Maliye
Bakanlığının uygulayıp uygulamadığını
sormak burada kimsenin aklına gelmez. 

Vergi Usul Kanunumuzun 115 inci maddesi vardır.
115 inci maddeyi sizlere aynen okuyorum: "Yangın,
yer sarsıntısı, yer kayması, su basması,
kuraklık, don, muzir hayvan ve haşarat istilâsı
ve bunlara benzer afetler yüzünden :

1. Varlıklarının en az üçte
birini kaybeden mükelleflerin bu afetlerin zarar verdiği
gelir kaynakları ile ilgili bulunan vergi borçları
ve cezaları;

2.  Mahsullerini kaybedenlerin vergi borçları
ve vergi cezaları Maliye Bakanlığınca
kısmen veya tamamen terkin olunur."

Demek ki, Vergi Usul Kanunu, Maliye Bakanlığına,
eğer bir kişi depremden zarar görmüşse,
varlığını kaybetmişse bunların
vergilerini terkin etme olanağını tanıyor.


Geliyoruz, 6183 sayılı Amme Alacaklarının
Tahsil Usulü Hakkındaki Kanunun 105 inci maddesine:
"Yangın, yer sarsıntısı, yer
kayması, su basması, kuraklık, don, zararlı
hayvan ve haşarat istilası ve bunlara benzeyen afetler
yüzünden zarara maruz kalan varlıklarını
ve mahsullerininin en az üçte birini kaybedenler adına
tahakkuk ettirilmiş ve afetlerin zarar verdiği gelir
kaynakları ile ilgili amme alacakları Bakanlar Kurulu
kararıyla terkin olunur." 

Yani, Bakanlar Kurulu, bu kanun tasarısını
hazırlayıp, Parlamentoya gönderip, neredeyse
iki yıl süründüreceğine, depremden zarar
gören bu insanların vergilerini oturur, terkin eder
ve bu işi bitirirdi. 

Şimdi, bu insanların hepsi beyannamelerini
verdiler, vergilerini ödediler, belki vergilerini ödemek
için krediler kullandılar; şimdi onlara iade
ediyorsunuz, enflasyonla erimiş olan bir rakamı bunlara
vermeye çalışıyorsunuz. Yasanın
uygulanması nerede kaldı? Yasa yok. 

Değerli arkadaşlar, size okuduğum iki
tane yasa maddesinin uygulamada bazı zorluklar çıkardığı,
dolayısıyla, uygulamada, depremden zarar görenlerin,
özellikle bu üçte birin hesaplanması falan
nedeniyle bazı sorunlar yarattığı bir
gerçek. Ancak, şimdiye kadar, nedense, bu maddelerle
ilgili olarak, Türk vergi sistemi, depremden zarar gören
insanların bu tür vergi yükümlülüklerini
hemen anında müdahale etmek suretiyle çözen
bir sisteme kavuşturulmadı. Onun yerine, ne zaman
bir deprem olsa veya bir tabiî afetle karşılaşılsa,
hemen apar topar bir vergi tasarısı hazırlanıyor,
basın toplantıları yapılıyor
ve Parlamentoya sevk ediliyor, iki yıl, üç
yıl süründürülüyor olay. Sağlıklı
bir düzenleme, devletin, böyle bir olay karşısında,
anında olaya müdahale edebileceği yasal olanaklara
kavuşturulmasıdır; ama, nedense, şimdiye
kadarki hükümetlerin, devleti böyle bir olanağa
tam olarak kavuşturmak yerine, tabiî afet üzerinden
sanki siyasî bir çıkar sağlayacaklarmış
gibi, toplumun önünde yepyeni bir şeyler yapıyormuş
gibi beyanda bulunmalarına veya onu tercih etmelerine bütün
toplumun tanık olduğunu görüyoruz.

Değerli arkadaşlar, devletin, vatandaşın
uğradığı felaketlerden siyasî çıkar
sağlamaya çalışan bir devlet anlayışı
içerisinde olmasını, Demokratik Sol Parti
olarak, biz, kabul etmiyoruz. Devlet, vatandaşın
uğradığı felaketlerden siyasî çıkar
peşinde koşmaz veya onun peşinde dolaşmaz.
Sadece ve sadece, işin gereği neyse, onunla ilgili yasal
düzenlemeler yapılır. Devlet de, öyle
bir durumla karşı karşıya kalındığında,
kendiliğinden harekete geçer ve bu düzenlemeleri
yapar. Böylece de "devlet bunu yaptı diye"
hiç kimsenin belki haberi de olmaz böyle bir olaydan;
ama, devletin saygınlığı ve etkinliği
kendiliğinden ortaya çıkar. 

Değerli arkadaşlar, başından
beri bir şeyin altını çizmeye çalıştım;
  Türkiye Büyük Millet Meclisinde, tabiî
afete uğramış olan Dinar ve Senirkent'te, afetten
zarar görenlere yapılacak olan yardımın,
 kesinlikle ve kesinlikle, kimse karşısında
olmaz; ama, bu düzenlemeyle, zarar görmeyen insanlara
çok büyük ayrıcalıklar sağlarken,
belki de, zarar görenlere, ihtiyaçları olanlara
sağlamamış oluyorsunuz; kesin olarak sağlamamış
oluyorsunuz. Onun için, yaptığınız
bu düzenleme, Dinarlıları ve Senirkentlileri
-özellikle, tabiî afetten zarar görenleri- bir
defa daha yaralayacaktır. Bunu, özellikle dikkatinize
sunmak istiyorum. 

Dinar ve Senirkent afetleriyle ilgili olarak getirilen
tasarının arkasına, Plan ve Bütçe
Komisyonunda bir madde daha eklendi. Bu maddenin, ne tabiî
afetlerle ilgisi var ne de tasarının sevk ediliş
amacıyla ilgisi var.  Bu, küçük sanayi
siteleriyle ilgili olarak birtakım işlevler üstlenmiş
olan kurumların, bunlara verdikleri hizmetlerle ilgili
olarak, Kurumlar Vergisinden muaf olmalarını içeren
bir maddedir. 

Değerli arkadaşlar, eğri oturup doğru
konuşmak gerek. Burada, belki de oybirliğiyle, bütün
eksikliklerine rağmen, çıkarmaya çalıştığımız
bir yasa tasarısı var; onun dışında
da birden bire nereden geldiği belli olmayan başka bir
madde daha var. 

Türk vergi sisteminin eksiklikleri, sadece orta
ve küçük sanayi sitelerine elektrik, havagazı
vesaire sağlayan işletmelerin sorunundan mı ibaret;
onlara vergi muafiyeti tanınmasından mı ibaret;
hayır. Şu anda, hayat standardı nedeniyle,
özellikle özel indirimler nedeniyle, Türk vergi
sisteminden inim inim inleyen binlerce insan var. Dolayısıyla,
sadece ve sadece bir tek önergeyle, bir grubun sorununu çözüyor,
başka sorunların tartışılmasına
olanak tanımıyorsanız, bunu yasa yapma açısından
dürüst bir anlayış olarak görmediğimizi
ifade ediyorum. Yapılacak düzenleme gerekli olabilir;
doğrudur da; ama, Dinar ve Senirkent fekaletlerinin, belki
de duygusal akımı içerisinde, böyle
bir maddenin geçirilmeye çalışılmasını
da gerçekten, doğru bulmadığımızı,
sizlere, burada ifade etmek istiyor; tasarının,
bu açılar içerisinde değerlendirileceği
umuduyla, hepinize saygılar sunuyorum. (DSP sıralarından
alkışlar) 

BAŞKAN - Sayın Temizel, teşekkür
ediyorum. 

Cumhuriyet Halk Partisi Grubu adına, Sayın
Yıldız; buyurun. (CHP sıralarından
alkışlar) 

CHP GRUBU ADINA MUSTAFA YILDIZ (Erzincan) - Sayın
Başkan, değerli milletvekilleri; Afyon İli Dinar
İlçesinde Meydana Gelen Deprem Afetinden Zarar Görenlerin
Gelir, Kurumlar ve Geçici Vergilerinin Terkini Hakkında
Kanun Tasarısı ve Plan ve Bütçe Komisyonu
Raporu üzerinde Cumhuriyet Halk Partisi Grubunun görüşlerini
açıklamak üzere söz almış
bulunmaktayım; konuşmama başlamadan önce,
Yüce Meclise, Grubum ve şahsım adına
saygılar sunuyorum.

Değerli milletvekilleri, doğal afete maruz
kalanların korunması ve kollanması gerektiğine
yürekten inanıyoruz. Bu, zaten, sosyal devlet anlayışının
da bir gereğidir. Yaraların sarılması,
yurttaşlarımızın uğradıkları
maddî kayıpların kısmen de olsa giderilmesi,
sorunlara çözüm getirilmesi bağlamında,
Türkiye Büyük Millet Meclisinin görevidir.


Cumhuriyet Halk Partisi olarak, sosyal demokrasiye
ve sosyal devlet ilkelerine inanan bir parti olarak, bu tasarının
-(b) fıkrasında belirtilen ücretlilere getirilen
iyileştirmeyi yeterli görmemekle birlikte- doğal
afete uğramış yurttaşlarımız
için getirilen 1 inci maddesine aynen katılıyoruz.

Afyon İlimizin Dinar İlçesi,
gerçekten de, 1995 yılı içerisinde,
ciddî bir doğal afetle karşı karşıya
kalmıştır; pek çok yurttaşımız
yaşamını yitirmiştir. Cumhuriyet Halk
Partisi Grubu olarak, bu yurttaşlarımıza Allah'tan
rahmet, geride kalan yakınlarına başsağlığı
diliyoruz; aynı şekilde, Isparta ilimizin Senirkent
İlçesindeki doğal afet nedeniyle yaşamını
yitirenlere de rahmet diliyoruz. 

Sayın Başkan, değerli milletvekilleri;
getirilen tasarının 1 inci maddesi, doğal afete
uğrayan bölgedeki işadamlarımızı
korumaya yöneliktir. Gerçekten de doğal afet bölgesindeki
işadamlarımız, ciddî maddî kayıplarla
karşı karşıya kalmışlardır.


Yüce Heyetinizin de malumu olduğu üzere,
gerek Dinar, gerekse Senirkent, küçük esnaf ve
sanatkârlarımızın yoğun olduğu
ilçelerimizdir. Bu kişilerden ayrıca vergi
istemek, bir anlamda bu insanları cezalandırmak
olur. Bu nedenle, tasarının getirdiği süreli
vergi ayrıcalığı yerindedir ve sosyal
bir devlette olması gereken uygulama da budur. Çünkü,
bu yurttaşlarımız, 1995, 1996 ve 1997 yıllarında
adlarına tahakkuk edecek vergilerin terkin edilmesiyle,
birikimlerini, işyerlerinin onarımına, yenilenmesine
veya büyütülmesine harcayacaklardır. Böylece,
afet bölgesi bir anlamda ekonomik olarak desteklenmiş
olacaktır. Hatta, Hükümetin bunun da ötesine
geçerek, esnaf ve sanatkârları destekleyen
Halk Bankası aracılığıyla, bu
insanlara düşük faizli kredi olanaklarını
zorlaması çok daha yerinde olacak diye düşünüyorum.
Çünkü, belli bir süre için getirilen
vergi ayrıcalığı, afete uğrayan esnaf
ve sanatkârların ekonomik durumunu düzeltmeye
yeterli değildir.

Sayın milletvekilleri, ülkemiz, bir deprem
bölgesidir. Nitekim, çoğu kez bu acılar
yaşanmıştır; bundan sonra da yaşanabileceği,
hepimiz tarafından kabulü gereken acı bir gerçektir.
Her bahar mevsiminde, istenilmeyen sel felaketleri ya da yangınlar
da yaşanagelmektedir. Her felaket sonrasında, hükümetler
bu tasarı benzeri çalışmalara girmektedir;
ancak, ne yazık ki, çeşitli nedenlerle, bu
tür öncelikli tasarılar zamanında yasalaşamamakta
ve bugün olduğu gibi anlam ve değerini yitirmektedir.

Belirttiğim bu nedenlerle, bu gibi durumlarda
doğal afetlerden zarar gören vatandaşların
acılarının dindirilmesine katkıda
bulunulması bakımından, tasarıyla
getirilen hükümlerin bölge ve afet türü
belirtilmeden, daha genel bir ifadeyle, Gelir ve Kurumlar Vergisi
Kanunlarında sürekli olarak yer alan hükümler
halinde getirilmesinin ve bu kanunlarda yer almasının
daha doğru olacağını düşünüyorum.
Böylece, hükümetler, her doğal afette, benzeri
tasarı hazırlama telaşına kapılmayacaklardır.
Öte yandan, afetlerden zarar gören vatandaşlar,
bu gibi hükümlerden zamanında yararlanabilecek,
neleri alabileceklerini öğrenmiş bulunacaklardır.


Değerli milletvekilleri, afet bölgesinde
hizmet veren ücretlilerin afetten zarar görmemesi, etkilenmemesi
olanaksızdır. Bu açıdan bakıldığında,
tasarıda, ücretlilerle ilgili bir düzenlemeye
yer verilmesi olumludur; ancak, ülkemizde, ücretlerin
yetersizliği herkesçe bilinen bir gerçektir.
Bu gerçeğin yanında, ücretlerin vergilendirilmesinde,
matrahtan indirilmesi öngörülen ve eskiden uygulanan
en az geçim indiriminin de yerini alan özel indirim
uygulamasında dikkate alınan tutarlar, günün
koşullarında tamamen sembolik hale gelmiştir.
Bu sembolik tutarların 1 kat fazla uygulanması,
ücretlilere, kayda değer bir yarar sağlamayacaktır.
Bu durumda, tasarının ücretlilere ilişkin
hükmü göstermelik olmaktan öteye gitmeyecektir.
Söz konusu hükmün biraz olsun anlam kazanabilmesi
için, afet bölgesinde faaliyet gösteren ücretlilerin
özel indirim tutarlarının en az üç
kat artırılmasının uygun olacağını
düşünüyorum. 

Sayın Başkan, değerli milletvekilleri;
az önce de ifade ettiğim gibi, biz, Cumhuriyet Halk Partisi
olarak, görüşülmekte olan tasarının
1 inci maddesini destekliyoruz; ancak, bu tasarının
Plan ve Bütçe Komisyonunda ilave edilen 2 nci maddesine
karşıyız. Nitekim, Hükümetin de
böyle bir teklifi yoktur; çünkü, bu tasarı,
doğal afete uğrayan insanlarımızı
korumaya yöneliktir; bu nedenle de, sorumluluğu vardır;
sosyal ve insanî boyutu ağırlık kazanmaktadır.
Böyle bir tasarıya, konuyla hiç ilgisi olmayan
ve bazı insanlara vergi ayrıcalığı
sağlayan maddeler ilave edilmesi doğru değildir. Hele
hele, bunun, yangından mal kaçırırcasına,
böyle bir tasarıya monte edilmesi hiçbir anlam
taşımamaktadır. 

Sayın Başkan, değerli milletvekilleri;
Tasarıya Plan ve Bütçe Komisyonunda ilave edilen
ve bazı kişi ve kuruluşlara vergi muafiyeti
getirilmek istenilen 2 nci madde aynen şöyledir:

"Madde 2- 3.6.1949 tarih ve 5422 sayılı
Kurumlar Vergisi Kanununun 7 nci maddesine aşağıdaki
25 inci bent eklenmiştir. 

25. Organize sanayi bölgeleri ile küçük
sanayi sitelerinin altyapılarını hazırlamak
ve buralarda faaliyette bulunanların arsa, elektrik, gaz,
buhar ve su gibi ortak ihtiyaçlarını karşılamak
amacıyla, kamu kurumları ve kamu kurumu niteliğindeki
meslek kuruluşları ile gerçek ve tüzelkişilerce
birlikte oluşturulan ve kazancının tamamını
bu yerlerin ortak ihtiyaçlarının karşılanmasında
kullanan iktisadî işletmelerdir."

İşte bunlara, bu 25 inci bentle, Senirkent'te
ve Burdur'daki tabiî afete maruz kalan vatandaşlarımız
gibi muafiyet getirilmektedir. 

Bu madde, herşeyden önce, açık
ve net değildir. Belli kişi ve kurumlara ayrıcalık
tanımaktadır. Bu kişi ve kurumların
veya bunların ortaklıklarının elde
ettikleri tüm kazançlar Kurumlar Vergisinden istisna
edilmektedir. Bu, herşeyden önce Anayasaya aykırıdır;
çünkü, Anayasaya göre, hiçbir kişi
ve kuruma imtiyaz veya ayrıcalık tanınamaz.
Oysa, getirilmek istenilen düzenlemeyle, açıkça,
bazı kişi ve kurumlara ayrıcalık tanınmaktadır.
Örneğin, bu maddenin yasalaşması halinde
şöyle bir uygulama ortaya çıkabilir:
Bir şahıs, sermayesinin yüzde 99'u kendisine,
yüzde 1'i de bir meslek kuruluşuna ait olan bir şirket
kurup, organize sanayi bölgesinde arsa satışı
yapabilir ve bu kişinin elde ettiği trilyonluk kârların
sadece yüzde 1'i meslek kuruluşlarına, yüzde
99'u ise kendisine ait olacaktır; ancak, bu kârlar
için vergi istisnası nedeniyle vergi ödemeyecektir.
Böyle bir yasa maddesi, vergicilikte uygulanan eşitlik
prensiplerine ters düşmektedir. Maddede, her ne kadar
elde edilen kazancın tamamının bu yerlerin
ortak ihtiyaçları için harcanacağı
ifade ediliyorsa da, bu ortak ihtiyaçların neler
olduğu belirtilmemektedir; çünkü, bu tür
kapalı ve her yöne çekilebilen ifadeler, ileride
çok daha vahim sonuçlar doğurabilir. Aslında,
bu maddeyle vergisiz bir alan yaratılmaktadır ve
böyle bir uygulama da sakıncalıdır.


Sayın Başkan, değerli milletvekilleri;
tasarının 2 nci maddesi, içeriği itibariyle,
önümüze konulan bir bombadır ve ileride
nereye kadar gideceği de belli değildir; çünkü,
istisnaî kazançların faaliyet alanları
"arsa, elektrik, gaz, buhar ve su gibi" denilerek, yani
sonuna "gibi" sözcüğü eklenerek sınırsız
bir olanak verilmektedir. Yarın, bu organize sanayi bölgeleri
için özel olarak elektrik üreten firmalar ortaya
çıkacak ve vergisiz bir alanda faaliyet göstereceklerdir.
Oysa, verginin genel olması, tabana yayılması
ve dolayısıyla istisna ve muaflıkların
sınırlı olması gerekmektedir. 

Bu nedenlerle, tasarıya Plan ve Bütçe
Komisyonunda eklenen 2 nci maddenin tasarıdan çıkarılarak,
mevcut vergi sistemi içinde yeniden düzenlenmesini
ve bir vergi yasa tasarısı olarak Yüce Meclise
sunulmasını, vergide genellik ve eşitlik prensipleri
açısından zorunlu görüyoruz.

Değerli milletvekilleri, bu duygu ve düşüncelerle
Yüce Meclise saygılar sunuyorum. (CHP sıralarından
alkışlar)

BAŞKAN - Sayın Yıldız,
teşekkür ediyorum.

Refah Partisi Grubu adına, Sayın Hazer;
buyurun. (RP sıralarından alkışlar)

RP GRUBU ADINA OSMAN HAZER (Afyon) - Sayın
Başkan, saygıdeğer milletvekilleri; Afyon İli
Dinar İlçesi ile Isparta İli Senirkent İlçesinde
meydana gelen tabiî afetlerde zarar gören halkımızın
vergilerinin terkini hususundaki kanun tasarısı
için, Grubum adına söz almış bulunmaktayım;
hepinizi saygıyla selamlıyorum.

Sözlerime başlamadan evvel, ANAP sözcüsünün
konuşmasına cevap vermeden geçemeyeceğim.
ANAP sözcüsünün ifadesi şöyle:
"52 nci Hükümet proje yaptı, 53 üncü
Hükümet ihale etti, sonrasını Cumhurbaşkanı
takip etti." Nasıl oluyor da, 54 üncü Hükümet
öncesinin çalışmaları hükümetlerin
oluyor da, 54 üncü Hükümet zamanında
yapılanlar Sayın Cumhurbaşkanının
oluyor, bunu anlamak mümkün değil. 

HALİL İBRAHİM ÖZSOY (Afyon)
- Kaç günlük Hükümettiniz teslim edilirken
Osman Bey?..

OSMAN HAZER (Devamla) - 1995 yılı içinde
Afyon İli Dinar İlçesinde meydana gelen deprem
ve Isparta İli Senirkent İlçesinde meydana
gelen sel felaketi neticesinde, halkımızın
yaralarının sarılması, felaketlerden
zarar gören vatandaşlarımızın
zararlarının telafisi yönünde bugüne
kadar pek çok çalışmalar yapılmıştır.
Bütün bunlar sosyal devlet anlayışının
bir gereğidir. Bu amaçla, Maliye Bakanlığı
tarafından hazırlanan taslak, Bakanlar Kurulunda
11.4.1996 tarihinde karara bağlanmıştır.


Burada, Hükümet olarak gayemiz, felaketin
meydana geldiği yılda bu ilçelerde faaliyette
bulunan mükelleflerin vergilerinin terkinini sağlamaktır.
Böylece, Dinar ve Senirkent İlçelerinde ekonomik
hayatın yeniden canlandırılması, belli
bir süre içerisinde öngörülen vergi
muafiyeti yoluyla desteklenmektedir. Ayrıca, bu ilçelerde
çalışanların ücretlerine uygulanan
özel indirim ve sakatlık indirimi tutarı artırılmak
suretiyle, bunların geçim imkânlarının
iyileştirilmesi hedeflenmektedir. Tabiî ki, aynı
sıkıntıları Dazkırı
İlçesi, Başmakçı İlçesi,
Evciler İlçesi ve Kızılören İlçesi
için de söylemek mümkündür ve bu ilçelerde
de aynı çalışmaları, aynı
vergi indirimini, vergi terkinini uygulamak zorunludur. 

Tasarı, 13. 12.1996 tarihinde Plan ve Bütçe
Komisyonunda görüşülmüş, Dinar
depreminin yanında, Isparta İli Senirkent İlçesinde
meydana gelen sel felaketinde zarar görenlerin de ilave edilmesinin
uygun olacağı karara bağlanmıştır.
Böylece, kanun tasarısı, içeriğinde
yapılan bu düzenlemeyle "Afyon İli Dinar
İlçesi ve Isparta İli Senirkent İlçesinde
Meydana Gelen Tabiî Afetlerde Zarar Görenlerin Gelir,
Kurumlar ve Geçici Vergilerinin Terkini ile 5422 Sayılı
Kurumlar Vergisi Kanununun 7 nci Maddesine Bir Bent Eklenmesi
Hakkında Kanun Tasarısı" olarak yeniden
düzenlenmiştir.

Bu süre içerisinde, tasarı, Mecliste
görüşülememiştir. Konuyla ilgili olarak,
vatandaşlarımız, zaman zaman bize müracaatlarında
mağduriyetlerini dile getirmişler, tasarının
bir an önce görüşülmesi hususunda yardım
istemişlerdir. Bu çerçevede, gerekli yerlerle
görüşmemiz neticesinde, tasarı, Meclis
gündeminde öne alınmış ve bugün
huzurlarınıza sunulmuştur. Tasarının
öne alınmasıyla ilgili olarak bize yardımcı
olan Refah Partisi Grup Başkanvekillerine, Doğru Yol
Partisi Grup Başkanvekillerine, diğer siyasi parti grup
başkanvekillerine ve milletvekili arkadaşlarımıza,
huzurlarınızda teşekkürü bir borç
biliyorum. 

Gerek Dinar'da gerekse Senirkent'te olsun, vergilerini
ödeme konusunda esnafımız, tüccarımız
gerçekten zor durumdadır. Felakete maruz kalan halkımızın
mağduriyetlerinin dikkate alınarak, tasarının
kanunlaşması yönünde, hangi siyasi partiye
mensup olursa olsun, bütün milletvekili arkadaşlarımın
olumlu oy kullanacaklarına inanıyor, hepinizi saygıyla
selamlıyorum. (RP ve DYP sıralarından alkışlar)

BAŞKAN - Sayın Hazer, teşekkür
ediyorum.

HALİL İBRAHİM ÖZSOY (Afyon)
- Sayın Başkan, bir açıklamada bulunmak
istiyorum.

BAŞKAN - Buyurun efendim.

HALİL İBRAHİM ÖZSOY (Afyon)
- Sayın Başkan, sayın konuşmacı,
benim ifade ettiğim cümleleri saptırarak, güya
54 üncü Hükümete teşekkürü
unuttuğumu ifade ettiler. Aslında, kim olursa olsun,
emeği geçen herkese ben teşekkür ettim.
Arz ederim.

BAŞKAN - Ben de zatıâlinize teşekkür
ediyorum efendim.

Tasarının tümü üzerinde,
Doğru Yol Partisi Grubu adına, Sayın Nuri Yabuz;
buyurun efendim. (DYP sıralarından alkışlar)

DYP GRUBU ADINA NURİ YABUZ (Afyon) - Sayın
Başkan, Türkiye Büyük Millet Meclisinin değerli
milletvekilleri; Afyon İli Dinar İlçesinde
meydana gelen deprem afetinden zarar görenler ile Isparta
İli Senirkent İlçesinde meydana gelen sel
felaketinden dolayı, bu yörede oturanların,
Gelir, Kurumlar ve Geçici Vergilerinin terkini hakkındaki
kanun tasarısıyla ilgili olarak, Doğru Yol Partisi
Grubunun görüşlerini belirtmek üzere huzurlarınızdayım;
bu vesileyle, hepinizi saygıyla selamlarım.

Sayın milletvekilleri, Afyon'da, 1.10.1995
tarihinde, merkezi Dinar İlçemiz olmak üzere,
6,1 ölçeğinde şiddetli bir deprem olmuştur.
Bu depremde, 94 vatandaşımız hemen, bilahara
da 3 vatandaşımız olmak üzere toplam
97 vatandaşımız hayatını kaybetmiş;
civarındaki birçok ilçede ve köyde büyük
tahribatlar, yıkımlar olmuştur. 

Ben, hemen, yine, sözlerimin başında,
bu yıkımı, tahribatı ve bozulan ekonomik
ve sosyal şartları düzeltmek için hizmeti
geçen, başta Sayın Cumhurbaşkanımız
Süleyman Demirel olmak üzere, bu kanun tasarısını
önce hazırlayan -ama, seçim münasebetiyle
kadük olan- 52 nci Hükümete, yine, bu tasarıyı
hazırlayan 53 üncü Hükümete, 54 üncü
Hükümete, emeği geçen bütün bakanlara,
milletvekillerine, bölgenin, hassaten, Sayın Valisine,
Kaymakamına, güvenlik birimi amirlerine ve tüm
kamu çalışanları ile kadirşinas,
yardımsever Türk Halkına ve başta Kızılayımıza,
yöre insanları ve şahsım adına
şükranlarımı arz etmeyi burada bir görev
addediyorum.

Değerli arkadaşlarım, bu kanun tasarısı
neden hazırlanmıştır? Elbette, deprem,
yıkımla birlikte, bölgedeki ekonomik hayatı
da son derece menfi bir şekilde etkilemiştir; burada
gruplar adına konuşan değerli konuşmacı
arkadaşlarım, bunu son derece açık
bir şekilde anlatmışlardır. Yine, konuşmacılardan
bir tanesi, burada bir ayırım yapmak zorunda olduğumuzu;
evi, işyeri, atölyesi, fabrikası yıkılan
ile yıkılmayanın bir tutulmasının,
eşitliğe ters, insan vicdanını, kamu vicdanını
yaralar şekilde bir muamele olacağını
söylemiştir. Buna katılmamak mümkün
değildir; ama, sadece işyeri yıkılan veya
dükkânı yıkılan veya atölyesi
yıkılan bir insanın zarara uğradığını
düşünmek mümkün değildir. Deprem,
o yörede, olduğu yöredeki ekonomik ve ticarî
hayatı büyük ölçüde tahribata
uğratmıştır. Hesaplarını
normal ticarî hayata, normal gündelik şartlara
göre ayarlayan sanayicilerimiz, işadamlarımız
büyük zorluklar görmüşler, kendileri
icrayla muhatap olmuşlardır ve bu yüzdendir
ki, bu yöre insanlarının, bilhassa ticaret
erbaplarının içerisinden birçoğu
civar illere, ülkemizin diğer yörelerine göç
etmek zorunda kalmıştır.

Yine, hepimiz, üzülerek, bu deprem sonrası
görsel ve yazılı medyada vuku bulan birtakım
hadiseleri ilgiyle izledik. Yörenin bazı insanları
televizyonlara çıkarıldı; hassaten
"devlet nerede", "ilgililer nerede", "yandık,
bittik, mahvolduk" diye bağırtıldı.
Bunların iyi niyetle söylenenlerine iştirak
etmemek mümkün değil. Elbette, deprem, Cenabı
Allah'ın insanlara vermiş olduğu en büyük
felaketlerden biri ve bu cümleden olmak üzere, bütün
ülkeme, bütün dünyaya Cenabı Allah'ın
böyle bir felaket vermemesini huzurlarınızda
niyaz ediyorum; ama, gelin görün ki, konuşturulan
ve o yöreden olmadığına inandığım
birkısım insanlar, kasıtlı olarak
devleti arıyordu; ama, bu felaketten çok az bir
süre geçmiş olmasına rağmen, yöredeki
imar hareketlerinin, inşa edilen yeni yerleşim yerlerinin,
işyerlerinin, yeni açılan birtakım
işletmelerin, birtakım kurumların ne kadar
düzenli bir şekilde yapıldığını,
eğer Dinar'ı teşrif eder veya deprem yöresini
teşrif eder görürseniz, Türkiye Cumhuriyeti
Devletinin ne kadar büyük olduğunu, ülke insanının
ne kadar hayırlara vesile olduğunu, bu Hükümette
çalışan bütün Bayındırlık
ve İskân Bakanlarının, Maliye Bakanlarının
ve ilgili tüm bakanların, ülke insanına
felakette göstermiş olduğu değeri hemen anlamanız
mümkündür. Mutlulukla ifade ederim ki, o yöre,
o ilçelerimiz, bugün bir şehir havasına
girmiştir. O gün ağlayan, bağıran insanlarımız,
bugün, devletin büyüklüğünü,
devleti yönetenlerin büyüklüğünü
hayırla yâd etmektedir ve bunu yaparken de, hiçbir
siyasî fark ortaya koymadan yapmaktadır. 

Sözlerime, Afyon Dinar merkezinde, Evciler'de,
Dazkırı'da, Başmakçı'da, Kızılören'de
zarara sebep olan depremden sonra neler yapıldığını
sizlere anlatmaya ve bu hizmetleri bazı kategorilerde toplamaya
çalışarak devam edeceğim. 

Sözlerimin başında söylediğim
gibi, bu depremde önce 94, sonra 3 ölüm daha olmuş
ve toplam 97 hemşerimiz hayatını kaybetmiş,
250 vatandaşımız da ağır sayılabilecek
şekilde yaralanmıştır. Konutsuz kalan
depremzedelerin yeniden konut sahibi olabilmeleri için,
hemen yapılan çalışmalar sonucunda
Dinar merkezde 5 grup, diğer ilçe, kasaba ve köylerde
14 grup olmak üzere toplam 19 grup halinde deprem konutları
ihale edilmiştir. Sayın Cumhurbaşkanımızca
da, 27.4.1996'da, bu konutların temeli atılmıştır.


O günlerde söylenildiği gibi, o günlerde
söylenildiği zaman hiç kimsenin inanmadığı
bu yapım işlemi Cumhuriyet Bayramına kadar
tamamlanmış; Sayın Cumhurbaşkanımızın,
ilgili bakanlarımızın ve daha önce hizmeti
geçenlerin teşrifleriyle yapılan büyük
bir törenle de hak sahiplerine bu konutların tapuları
verilmiştir. 

7269 sayılı Kanuna göre hak sahipliği
ve Borçlanma Kanunu gereği olarak orta derecede zarar
gören evlerin, 1997 yılı içerisinde,
yani, içinde bulunduğumuz bu yıl içerisinde
iyileştirme çalışmalarına başlanılmıştır.


Bu yörede meydana gelen bu fekalete sadece Bayındırlık
ve İskân Bakanlığımız, sosyal
yardımlaşma ve dayanışma kurumlarımız
değil, ilin il Encümeni, İl Özel İdaresi
ve İller Bankası gibi birçok kurumumuz da,
yardım için ellerini  uzatmışlardır.


Dinar bölgemizde, sadece, İller Bankasınca,
belediye vasıtasıyla yapılan 1 288 yapım
işlemi devam etmektedir. Yine, Dinar İlçemiz
ve civarındaki ilçelerimizde, istimlak işleri
için 1 trilyon 300 milyar lira harcanmıştır.
Mutluyum ki, bu istimlak işlerinde son derece akılcı
bir yol takip edilmiş, ayrık nizamda depreme dayanıklı
yapılar yapılırken, şehrin genişlemesi
öngörülmüş, modern bir şehirde
olması icap eden sosyal tesisler ve yeşil sahalar
için yer ayrılmıştır. 

Yine, bu yörede, Sosyal Yardımlaşma
ve Dayanışmayı Teşvik Fonu, vatandaşımıza
631 903 620 000 lira yardım etmiştir. Deprem olduğu
günden itibaren, ilk hafta içerisinde Dinar'a ve bölgeye
altyapı çalışmaları için
5 milyar 280 milyon lira intikal ettirilmiştir. Diyanet
Vakfından yapılan yardımlar vardır.
Ben kalem kalem saymak istemiyorum. Hemen anında yapılan
bu yardımlar, o günkü rakamlarla ifade etmek
gerekirse 42 025 500 000 lira tutarındadır.  Sadece
Başmaklı İlçesinde, Sosyal Yardımlaşma
ve Dayanışmayı Teşvik Fonundan 861 milyon
lira temin edilmiş, 15 aileye 320 metrekarelik seralar yapılmıştır.


Kızılhaç vasıtasıyla,
150 vatandaşımızı istihdam edecek halı
ve kilim atölyesi yapılmıştır.
Yine, bu ilçelerde, çeşitli ailelerin, en
azından asgarî şartlarda insanca geçimini
sağlayabilecek birtakım yardımlar yapılmıştır.
Bunların hepsini tek tek sayarsam, burada bir günü
alacak hizmetler vardır. 

En sonunda, bölge insanı içerisinde
ekonomik yapısı bozulan, zarara uğrayan esnafımız
için, gerek Halk Bankası vasıtasıyla
gerek Ziraat Bankası vasıtasıyla büyük
krediler sağlanmış, halkımızın
üzerindeki bu sıkıntı mümkün
olduğu kadar giderilmeye çalışılmıştır.


Evet, geç kalan bir kanun tasarısı
önümüzdedir. Bu, felakete maruz kalan insanımızın,
ticaret erbabının üzerindeki yükleri hafifletmeye
matuf bir tasarıydı; bugün konuşulması
gerçekten geç; ama, kimsenin, haklılığına
itiraz edeceğini zannetmiyorum. 

Bu, sadece bir yöreye yapılacak bir yardım
değildir. Türk Milletinin bir felaket karşısında,
birlikteki dayanışmasının, meseleleri,
burada beraber, aynı yürek, aynı mantık
çerçevesi içerisinde mütalaa edebilmesinin
de bir başarısı olacaktır. 

Bu kanun tasarısının içerisinde
mütalaa edilmesini istediğimiz, Dazkırı,
Başmakçı ve Evciler İlçelerimizle
ilgili olarak bir önerimiz vardır. O öneri gündeme
geldiği zaman, şahsım adına görüşlerimi
arz etmeye çalışacağım. 

Bu tasarıya destek vereceğinize emin olarak
huzurunuzdan ayrılıyorum. Bu vesileyle, Yüce
Meclisimize en derin saygılarımı arz ediyorum.
(DYP sıralarından alkışlar)

BAŞKAN - Sayın Yabuz, teşekkür
ediyorum. 

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkan,
bir bilgi arz edeceğim efendim.

BAŞKAN -  Bulunduğunuz yerden buyurun Sayın
Komisyon Başkanı.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkan,
değerli milletvekili arkadaşlarım; bu tasarı
Plan ve Bütçe Komisyonundan geldi ve iki konuda tenkit
gördü. 

DSP Grubu temsilcisi tarafından, sadece zarar
görenlerin, bu meseleden istifade etmesi lazım geldiği
hususu beyan edildi. Bu, Komisyonumuzda görüşüldü,
müzakere edildi; ancak, zarar görenlerin ne kadar zarar
gördüğü, kimlerin görüp, kimlerin
görmediği hususunun tespitinin zor olması sebebiyle;
bir.

İki; oradaki bütün ilçenin
veya o grubun iktisadî hayatı bir zarara uğramıştır.
Yani, bir kısmı elbette zarar görmüştür;
ama, bizatihi zarar görmeyenler de, dolaylı olarak
bir ekonomik zafiyete girmiştir. Bu suretle, ekonomik zafiyetin
giderilmesi bakımından ve bir de ayrılmasının
güçlüğü bakımından "sadece
zarar görenler" tabiri yer almamıştır.
Bunu beyan etmek durumundayım.

Bu tasarının  2 nci maddesinde yer
alan 5422 sayılı Kurumlar Vergisi Kanununun 7 nci
maddesinin yirmibeşinci bent olarak eklenmesine gelince;
bilindiği üzere, ülkemizde, bölgeler ve iller
düzeyinde, planlı ve programlı sanayi bölgelerinin
kurulmasının sağlanması, düzenli
şehirleşmenin temini, uygun altyapı tesisleriyle
çevrenin korunması ve sanayinin belkemiği olan
orta ve küçük işletmelerin teşvik
edilerek geliştirilmesi için, organize sanayi bölgeleri
ile küçük sanayi siteleri kurulmaktadır.
Gerek organize sanayi bölgelerinin kurulması gerekse
küçük sanayi sitelerinin kurulması beş
yıllık planlarımızda yer almış
ve her hükümet de bunların sayısını
çoğaltma arzusunda olmuş, hatta, bunun için
de, sübvanse etmiş, yani, yüzde 20 ilâ yüzde
50 civarında faiz uygulaması yapmıştır;
bu, gerçek anlamda bir sübvansiyondur. Yani, reel
faizlerin yüzde 100'lerde olduğu bir yerde, enflasyonun
yüzde 80 olduğu bir ülkede veya bir ekonomide yüzde
20 gibi bir faiz uygulaması negatif bir uygulamadır.
Bunun manası şudur: Devlet, zaten, bütçesinden
toplamış olduğu vergilerle buraya bir katkıda
bulunuyor ve bu şekilde devam etmekdedir.

Bu genel bilgiyi verdikten sonra, şimdi, Sayın
CHP sözcüsünün belirttiği hususa geliyorum:
Bilindiği gibi, organize sanayi bölgeleri, bir müteşebbis
heyet tarafından yürütülmektedir ve bu müteşebbis
heyetin başkanı da validir. Ayrıca, oradaki
ticaret odaları ve sanayi odaları da temsilci bulundurmaktadır.
Bunlar, bu organize sanayi bölgesinin arsasının
alınması, altyapısının yapılması
ve diğer ihtiyaçlarının giderilmesi hususunda,
fiilen, parayı sarf eden kuruluşlardır. Ancak,
bunlar, bu arsaları satarken, vermiş olduğu hizmetleri
satarken, maliyetinin üzerine yüzde 5 gibi bir kâr
koymaktadırlar. Tabiî, bu yüzde 5 kârdan
da bir vergi tahakkuk ediyor. Bu vergilerini götürüp
devlete yatırıyorlar; ancak, bir süre sonra,
biraz evvel belirttiğim gibi, çok düşük
bir faizle, devlet bunu onlara iade ediyor. Bu, zaman alıyor
tabiî. Geri verilince ne oluyor; plana giriyor, programa
giriyor, çok uzun seneler alıyor. 1970'lerde temeli
atılmış, yapımına başlanılmış
olan organize sanayi bölgeleri, küçük sanayi
siteleri bugün hâlâ bitmemiştir. Halbuki,
biraz evvel beyan ettiğim gibi, organize sanayi bölgeleri
de küçük sanayi siteleri de bir ülkenin
düzenli ve disiplinli kalkınmasında, çarpık
şehirleşmenin önlenmesinde ve maliyetlerin düşmesinde
fevkalade önemli tesislerdir, altyapılardır.


Şunu mutlaka beyan etmek istiyorum: Dikkat
edilmesi lazım gelen husus, bunlardan hiçbir kimseye
menfaat sağlanmadığıdır. Bu, bir
kamu tüzelkişiliği niteliğindeki müteşebbis
heyetin yahut da oradaki şirketin kârından
alınmamaktadır ve bunun kontrolü de devlettedir.
Yoksa, hiçbir kimseye buradan bir menfaat sağlanmamaktadır.
Bilakis, benim kanaatim odur ki, işlerin süratlenmesi
ve devlet sübvansesinin miktarını azaltma bakımından,
bunlar, devletin gelir gider hesabında müsbet etki
yapan bir uygulamadır. O bakımdan, hiçbir
kimseye, buradan menfaat sağlanmamaktadır. Menfaat
sağlanan yer, bir kamu tüzelkişiliğidir ve
işlerin hızlandırılması yönünde
de fevkalade önemlidir; bu bir. 

Bir diğer husus da, bu kanun tasarısı
görüşülürken, biraz evvel üzerinde
durduğumuz, tabiî felakete duçar olmuş
iki ilçemize vergi muafiyeti sağlanırken, niye
 bu madde buraya eklendi; çünkü, ikisi de Gelir
Vergisiyle alakalıydı. Dolayısıyla,
bir Kurumlar Vergisi muafiyetiydi, bu nedenle doğrudan doğruya
da bir ilgisini gördük doğrusu.

EKREM PAKDEMİRLİ (Manisa) - Başlıkla
uyum sağlamıyor. 

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Efendim, ilk geldiği
şekliyle olabilir. Zaten, burada bir redaksiyon yetkisi
de alınıyor zannediyorum. Şimdi, önergelerle
değişir mi, değişmez mi, onu da bilemiyorum.
Eğer, öyle olursa, zaten başlık değişiyor,
bu konuda, Başkanlık, bir yetki de alıyor;
ancak, şunu beyan edeyim ki: Bu, hiçbir kimseye bir
menfaat sağlamadığı gibi, düzenli,
süratli, çevreyi bozmayan ve hakikaten işi de
uzatmayan bir işin yapılması için getirilmiştir.
Bu hususun belirlenmesinde fayda mülahaza ettiğim için
bu bilgileri sunmayı bir vazife bildim. 

Teşekkür ediyor, saygılar sunuyorum.

BAŞKAN - Sayın Komisyon Başkanı,
zannediyorum "bu yasa hiç kimseye menfaat sağlamıyor"
ifadenizden kastınız "zarar görmeyen hiç
kimseye" şeklindedir herhalde.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
arz edeyim.

BAŞKAN - Yalnız, lütfen kısa
arz eder misiniz?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Bir grup sözcüsünün
konuşmasından "belli kimselere menfaat sağlıyor"
anlamında bir algılamam oldu, ben de, belli bir
kimseye değil, bu, bir nevi, kamunun tümüne menfaat
sağlayan bir uygulamadır, onu beyan etmeye çalıştım;
eğer, yanlış anlaşıldıysa
düzeltiyor, saygılar sunuyorum. 

BAŞKAN -Teşekkür ediyorum.


Sayın Korkmazcan kişisel söz talebinde
bulunmuşlardı; buyurun. (ANAP sıralarından
alkışlar) 

HASAN KORKMAZCAN (Denizli) -Sayın Başkan,
değerli milletvekili arkadaşlarım; Afyon İli
Dinar İlçesinde Meydana Gelen Deprem Afetinden Zarar
Görenlerin, Gelir, Kurumlar ve Geçici Vergilerinin
Terkini Hakkında Kanun Tasarısı üzerinde
verdiğimiz bir önergenin ön izahını
yapmak için kişisel söz almış bulunuyorum,
hepinizi saygıyla selamlarım.

Değerli arkadaşlarım, Dinar'da vuku
bulan deprem afeti, aynı gün Denizli'nin Çivril
ve Bozkurt ilçelerinde de hissedilmiş, oralarda da
bazı kasabalarımız depremden zarar görmüşlerdir;
ancak, Dinar'da 97 vatandaşımızın,
hemşerimizin hayatını kaybetmiş olması
ve depremin merkez üssünün Dinar'da yer almış
bulunması dolayısıyla, bu çevre kasabalardaki
afet, yeterli ölçüde dikkat çekmemiştir.
Depremden sonra Dinar halkının yardımına
ilk koşan -kendi uğradıkları felakete
rağmen- insanlar da, yine bu bölgedeki vatandaşlarımız
olmuştur. 

Değişik zamanlarda yapılan düzenlemelerde,
bu kesimdeki kişiler unutulmuştur. Bugünkü
tasarıda da, maalesef, Çivril İlçesindeki,
Honaz İlçesindeki ve Bozkurt İlçesindeki
afetzedeler unutulmuştur. Biz, bunu telafi etmek amacıyla,
arkadaşlarımızla birlikte bir önerge
hazırlamış bulunuyoruz.

Aynı şekilde, bu tasarıda, Isparta'nın
Senirkent İlçesinde afete maruz kalanlarla ilgili
vergi terkini  öngörülmüştür; ama,
Sütçüler İlçesi unutulmuştur.
Birbirine yakın zamana rastlayan bu afetlerde zarar gören
vatandaşlarımızın hepsinin birden devletin
şefkatli eline ihtiyacı vardır. Kaldı
ki, bizim, bu kanun tasarısında amaçladığımız
husus, devlet tarafından yardım yapılması
da değil, gerçekten meydana gelmiş olan bir ekonomik
zararın giderilmesinden ibarettir. Bu sebeple, önergemizde
fazla genişletmeye de yer vermemek bakımından,
biz, Çivril İlçesine bağlı Irgıllı
ve Gümüşsu Kasabası; Honaz İlçesine
bağlı Kaklık Kasabası; Bozkurt İlçesine
bağlı Dutluca Kasabasındaki vergi mükelleflerinin
vergilerinin terkin edilmesini kapsayacak bir tarzda, daraltılmış
şekilde önergemizi hazırladık. 

Bu arada, yine, Isparta İlimize bağlı
Sütçüler İlçesi ve çevresinde...

ERKAN MUMCU (Isparta) - Keçiborlu İlçesinde...

HASAN KORKMAZCAN (Devamla) -... Keçiborlu
İlçesinde afete maruz kalmış olanların
da, bu vergi terkininden yararlanmasını öngördük.
Önergemizde, değişik partilere mensup kıymetli
milletvekili arkadaşlarımızın imzası
bulunmaktadır. Esasen, bu kanunu, Yüce Meclis, bütün
mensuplarıyla, oybirliğiyle çıkarmak
düşüncesindedir. Bizim önergemizin de, bu
tasarıyı tamamlayıcı olduğunun,
her biriniz tarafından dikkate alınacağına
inanıyorum.

Komisyon Başkanımızla ve Hükümet
temsilcisi Sayın Bakanımızla da görüştük,
onlar da, teknik anlamda katılamasalar dahi, önergeyi
uygun buluyorlar. 

Konuyu takdirlerinize arz ediyor, saygılar
sunuyorum. (ANAP sıralarından alkışlar)

BAŞKAN - Sayın Korkmazcan, teşekkür
ediyorum. 

Başka söz talebi?..

ATİLLA MUTMAN (İzmir) - Sayın
Başkan, ben de söz istiyorum.

BAŞKAN - Kişisel söz talebinde bulunan
Sayın Mutman, buyurun.

ATİLLA MUTMAN (İzmir) - Sayın
Başkan, sayın milletvekilleri; bir milletvekili olarak,
Sayın Korkmazcan'ın yaklaşımını
aynen benimsiyorum. 

Biliyorsunuz, biz de, İzmir'de, altı
ay önce sel felaketi yaşadık ve 300 esnafımızın
işyeri tarumar oldu, malları ve işyerindeki
zarar çok üst seviyedeydi. Şimdi, onunla ilgili,
biz de, Demokratik Sol Parti olarak, her şeyden önce
İzmir milletvekilleri olarak bir önerge veriyoruz;
bunun da desteklenmesini Yüce Meclisten diliyor, saygılar
sunuyorum. (DSP sıralarından alkışlar)

BAŞKAN - Sayın Mutman, teşekkür
ediyorum. 

Sayın milletvekilleri, tasarının
tümü üzerindeki görüşmeler tamamlanmıştır.


Maddelere geçilmesi hususunu oylarınıza
sunuyorum: Kabul edenler... Kabul etmeyenler... Kabul edilmiştir.

1 inci maddeyi okutuyorum:

Afyon İli Dinar İlçesi
ve Isparta İli Senirkent İlçesinde Meydana
Gelen Tabiî Afetlerden Zarar Görenlerin Gelir, Kurumlar
ve Geçici Vergilerinin Terkini ile 5422 Sayılı
Kurumlar Vergisi Kanununun 7 nci Maddesine Bir Bent Eklenmesi
Hakkında Kanun Tasarısı

MADDE 1.- a) Deprem afetine maruz kalan Afyon ili
Dinar İlçesi ile sel felaketine uğrayan Isparta
İli Senirken İlçesinde 1995 yılı
içinde gelir veya kurumlar vergisi mükellefi olanların
1995 ve 1996 yıllarına ilişkin olarak verilmesi
gereken yıllık gelir ve kurumlar vergisi beyannameleri
ile bu yıllara ilişkin yıllık beyanname
veren kurumların Gelir Vergisi Kanununun 94 üncü
maddesinin birinci fıkrasının 6 numaralı
bendinin (b) alt bendine göre yapılan gelir vergisi
kesintisine ilişkin muhtasar beyannameye göre tahakkuk
eden veya edecek gelir, kurumlar ve geçici vergisi ile
götürü usule tabi gelir vergisi mükelleflerinin
1996 ve 1997 yılları içinde adlarına
tahakkuk eden veya edecek gelir vergisi terkin edilir. Tahakkuk
eden ve edecek gelir ve kurumlar vergisi üzerinden hesaplanan
fon payları için de aynı işlem yapılır.
Ayrıca bu mükelleflerin 1995 yılı gelir
ve kurumlar vergilerine mahsuben ödemiş oldukları
geçici vergiler iade edilir, ödenmemiş olarlar
ise, tahakkuktan terkin edilir. Bu mükelleflerin Dinar ve
Senirkent ilçeleri dışındaki yerlerden
elde etmiş oldukları gelirlere isabet eden vergiler
bu madde kapsamı dışındadır.


b) Gelir Vergisi Kanununun 31 inci maddesinde yer
alan özel indirim ve sakatlık indirimi hadleri, Afyon
İli Dinar İlçesi ile Isparta ili Senirkent
İlçesinde afet tarihlerinde sürekli olarak
fiilen çalışan hizmet erbabının
bu ilçelerde fiilen çalıştıkları
süre içinde elde ettikleri gerçek ücretlerinin
vergilendirilmesinde 31.12.1997 tarihine kadar bir kat artırımlı
olarak uygulanır.  

BAŞKAN - Madde üzerinde görüşlerini
ifade etmek üzere, Demokratik Sol Parti Grubu adına,
Sayın Mutman; buyurun. (DSP sıralarından
alkışlar)

Süreniz 10 dakikadır. 

DSP GRUBU ADINA ATİLLA MUTMAN (İzmir)
-Sayın Başkan, sayın milletvekilleri;
hepinizi saygıyla selamlayarak sözlerime başlıyorum.

Biliyorsunuz, şubat ayında, doğal
afetlerle ilgili bir araştırma komisyonu kurulmuştu.
Meclisimizdeki tüm partiler bu komisyonun kurulmasını
desteklemişlerdi. 

Komisyon olarak çok ciddî çalışmalarda
bulunuyoruz ve  özellikle, Türkiye'nin son yıllarda
doğal afete maruz kalmış yörelerini ziyaret
ediyoruz; inceleme, araştırma çalışmalarını
devam ettiriyoruz. Bu ay sonuna doğru, Komisyonumuz, raporunu
Meclisimize sunacak; konu, Meclisimizde enine boyuna tartışılacak
ve sanıyorum, sunduğumuz rapordan sonra, Meclisimiz,
raporun gereğini, partiler vasıtasıyla yerine
getirecek. 

Şimdi, Türkiye'de doğal afet gerçeğine
değinmek istiyorum. Sözcümüz Sayın Temizel
tarafından belirtildiği gibi, başta, yasalarımız,
çok parçalı, çok değişik
zamanlarda çıkmış. Genelde, afetler
olduktan sonra, afet bölgelerinden gelen baskılar
neticesinde kısmî  yasa tasarıları
Meclise gelmiş ve yasalarımız çıkmış.
Çok dağınık bir şekilde bekleyen
bu yasaların tek bir yasa haline dönüştürülmesi,
Meclisimiz için çok önemli bir çalışma
olmalıdır. 

Böyle, her afet neticesinde, yöre milletvekilleri
ve bu konuda çok hassas olan milletvekilleri, devamlı,
yasa çıkarmak için, gündemi, Meclisi,
işgal edecek noktaya girmemelidirler. Bu, önemli bir
noksanlık ve Komisyonumuzun da önemli bir saptamasıdır.
Komisyonumuz, Afyon-Dinar'a yaptığı ziyaret
esnasında, yöre halkının ve yerel yöneticilerin
bu konudaki serzenişlerine de tanık olmuştur.


Bunun ötesinde, biliyorsunuz, sorunları
kökünden çözmek için ciddî
bir afet politikasına ihtiyaç vardır. Genelde,
bugüne kadar, devletimiz, yara sarma çalışmalarında
çok başarılı işler yapmıştır;
fakat, doğal afetler olmadan önce can ve mal kaybını
aza indirmek için gerekli çalışmalar
yeterince yapılamamıştır. İşte,
Komisyonumuzun öncelikle üzerinde durduğu konu,
yerel yönetimlerimizin, doğal afet olayları öncesinde
eksikliklerini hissettikleri tespitleri yapmak ve aynı
zamanda, yasal bazda belli noksanlıklar varsa onu raporumuzda
sunmak; parti temsilcileri olarak, daha sonra, o yasaların
Meclisten acilen çıkması gibi görevlerimizi
icra etmektir. 

Değerli Arkadaşlarım, Türkiye
topraklarının yüzde 95'i doğal afet bölgesidir.
Özellikle, Türkiye'nin yüzde 44'ü birinci
derece deprem bölgesidir ve nüfusumuzun yüzde 55'i
birinci derece deprem bölgesinde yaşıyor; yani
"Alp-Himalaya" dedikleri kuşakta. Biliyorsunuz,
bugün, İran-Horasan'da meydana gelmiş olan büyük,
şiddetli bir deprem hattı üzerinde bulunan bölgeleri
içeriyor Türkiye. Bunların başında,
Erzincan, Erzurum, Kütahya, Isparta, Afyon, İzmir,
Kocaeli ve Sakarya geliyor. 

Türkiye'de son 60 yıl içerisinde
yapılmış olan istatistiklere göre, doğal
afetlerin yol açtığı ekonomik zarar,
gayri safî millî hâsılamızın
yüzde 1'ini teşkil ediyor. Tabiî, buna, stok,
üretim ve işsizlik kaybı da eklendiğinde,
bu oran yüzde 3'lere ve 4'lere çıkıyor.


Şimdiye kadar yaptığımız
çalışmalarda şu önemli tespitleri
yaptık: Doğal afetlerde, genelde zararların
yüksek olmasındaki nedenler, hızlı nüfus
artışı ve göçlerdir. Tabiî,
bu, sosyolojik bir olgu; uzun vadede çözülmesi
gereken önemli bir sorun; fakat, onun ötesinde, tabiî,
bunun bir devamı olarak, denetimsiz şehirleşme
ve sanayileşme, yoğun kaçak yapılaşma
ve maalesef, belediyelerimizin, denetimlerinde çok eksik
kaldığı, denetim mekanizma sisteminin yeterince
işleyememesi. En azından, bir yapı sigortası,
Batılı ülkelerde gündemde olmasına
rağmen, ülkemizde, fennî mesuliyet sisteminden
vazgeçilmemiş; yapı sigortası denetim
mekanizması, maalesef, gündeme gelmemiştir.
Bu, büyük eksiklik olarak saptamalarımızın
arasında bulunuyor. 

Tabiî, ülke halkımız, özellikle
vatandaşlarımız, afet olaylarına karşı
çok deneyimsiz. Bu konuda, medyamızın, doğal
afet olayları ve gerçeği konusunda halkımızı
bilgilendirmesine ihtiyaç duyulmaktadır. 

Dinar ve Senirkent'te çok acı olaylar
yaşandı; fakat, Dinar'da mevcut olan yapılara
baktığınız zaman ve özellikle depremde
yıkılmış olan yapılara baktığınız
zaman, çoğunun ne ruhsatı ne de yasallığı
söz konusu. Tabiî ki, göreve gelmiş olan
yerel yöneticiler, bu ciddî denetlemeyi, maalesef,
zamanında yapmamışlar. Bunun neticesinde,
orada, maddî ve manevî hasar büyük olmuş.
Aynı şekilde, Senirkent'te sel felaketinin, özellikle
heyelan felaketinin nedeni, çevresinde yeşil dokunun
yok olmasıdır. Biliyorsunuz, Senirkent sel felaketinden
sonra, Devlet Su İşlerinin başlattığı
ve Dünya Bankasından kredisini aldığı
bir proje var; bu, çok önemli bir proje. 

Özet olarak şunu belirtmek istiyorum;
genelde, Erzincan'da yaptığımız çalışmalarda;
Trabzon'da Karadeniz'e özgü heyelan bölgesi olarak,
o yörede yaptığımız incelemelerde;
İzmir'de yaptığımız, çeşitli
doğal türlere meydan verecek incelemelerde, öncelikle,
yerel yönetimlerin koordinasyonsuzluğunu da tespit ettik;
bu da çok önemli bir faktör; yani, doğal
afet meydana geldikten itibaren, yerel yöneticiler, yörel
yöneticiler, maalesef, büyük bir yetki karmaşası
içerisinde bulunuyorlar ve kurtarma çalışmalarına,
sivil savunma teşkilatımızın da yetersizliğinden
gerekli önem verilmiyor ve o esnada isabetli çalışma
yapılmamasından dolayı kayıplarımız
biraz daha fazla oluyor. 

Değerli milletvekilleri, bu doğal afetler
Türkiye'nin gerçeği ve dünyada en sık
doğal afetlerin rastlanabildiği ülkelerin başında
Türkiye yer almakta. Toprakların da yüzde 96'sı
afet bölgesi olarak tespit edilmiş.

Şurada bir gerçek daha var; Türkiye'de
mevcut olan yapı stoğunun yüzde 96'sı,
maalesef, ne yapı yönetmeliklerine ne de afet yönetmeliklerine
uygun. Uzmanlar, Türkiye'de, herhangi bir bölgemizde
6,5-7 şiddetinde bir depremin meydana gelmesi halinde, Allah
korusun, çok büyük facianın olacağı
belirtilerek, özellikle büyük şehirlerde;
İstanbul, İzmir, Bursa ve Kocaeli gibi büyük
şehirlerimizde yüzbinlerce insanımızın
hayatını yitirmesi söz konusu olacak denmektedir.


Türkiye'nin mazisine baktığınız
zaman, milattan önce ve milattan sonra, Anadolu'da, zaman
zaman büyük deprem faciaları yaşanmış.
Mesela, Efes antik kentinin, en son yangından batmasından
önce, iki üç kez, deprem nedeniyle batmış
olduğunu, biz, bu komisyon içerisinde bulunmadan önce
bilmiyorduk; yani, olay çok ciddî.

Biz, Meclis olarak, Hükümet olarak, yerel
yönetimler ve genel yönetimler olarak, özellikle
yara sarma çalışmalarından önce
ciddî tedbirleri almamız gerekir. Eğer yasalarda
belli noksanlıklar varsa -var- onu da Meclis gündemine
biz getireceğiz. Bütün bunları bir araya
getirelim, dökümünü yapalım, gerekli
tedbirleri alalım ve uygulamakta da kesin aksaklık
göstermeyelim ve bundan sonra olabilecek doğal afetlerin
faciaya dönüşmesini engelleyelim.

Değerli arkadaşlarım, hepinize saygılar
sunuyorum. (Alkışlar)

BAŞKAN - Teşekkür ediyorum Sayın
Mutman.

Anavatan Partisi Grubu adına Sayın
Erkan Mumcu, buyurun. (ANAP sıralarından alkışlar)

ANAP GRUBU ADINA ERKAN MUMCU (Isparta) - Sayın
Başkan, değerli milletvekilleri; görüşülmekte
olan ve 53 üncü Hükümet döneminde Başbakan
Mesut Yılmaz tarafından Türkiye Büyük
Millet Meclisi Başkanlığına sunulan kanun
tasarısının 1 inci maddesi hakkında
Anavatan Partisinin görüşlerini sunmak üzere
huzurlarınızdayım. Bu vesileyle Yüce
Heyetinizi saygılarımla selamlıyorum.

Sayın Başkan, değerli milletvekilleri;
ben, Isparta milletvekili olarak, daha ziyade, tasarıyla
ilgili olarak biraz önce, değişik gruplara mensup
arkadaşlarımız tarafından da imzalanmak
suretiyle Meclis Başkanlığına sunulan
önergelerdeki eksik kalan hususlara değinmek istiyorum.


Evvelemirde, tasarı, bir teselli babında,
birtakım yaraların sarılması noktasında
-tamamen sarılması her ne kadar mümkün
değilse bile-  fevkalade isabetlidir. Bazı kişilere,
kurumlara doğrudan zarar görmemiş oldukları
gibi bir iddiayla yarar sağlayacağı ya da menfaat
sağlayacağı yolundaki itirazların, gerçeklerle
bağdaşır olduğunu düşünmüyorum.
Zira, arkadaşlarımızın itiraz ettikleri
hususlar, teorik olarak belki doğru olsa bile, bölgeyi
bilen arkadaşlarımız kolaylıkla karar
vereceklerdir ki, fiilen böyle bir imkân yoktur; yani,
bölgede ne herhangi bir organize sanayi bölgesi içinde
arsa spekülasyonu yapmak ve dolayısıyla vergiden
kaçmak mümkündür ne de benzeri şekilde
menfaat temin edici mahsurlarının fiilen gerçekleşmiş
olması mümkündür. 

Değerli arkadaşlar, bilhassa, Senirkent
felaketi olduğu günün gecesinde, ben, Senirkent
İlçesindeydim ve orada herkes kaderine razıydı,
isyankâr değildi ve en çok ifade edilen söz
"Allah devlete, millete zeval vermesin" sözüydü.


Değerli arkadaşlar, bu söz bir mana
ifade ediyor; ifade ettiği mana şu: Devlet, en zor zamanlarımızda
bizimle beraberdir, devlet bunun için vardır, biz,
bunun için devletimize hizmet ederiz; dolayısıyla,
devletimize minnetarız. 

Doğrusunu isterseniz, o gün felaket vuku
bulduğunda, felaket olduğunda, devletimiz, bütün
birimleriyle oradaydı. Bu vesileyle, özellikle, Isparta
Valisine huzurlarınızda teşekkür etmek
istiyorum, değerli daire amirlerine çok teşekkür
etmek istiyorum; devletin tüm personeline çok teşekkür
ediyorum. Gerçekten, felakete uğramış
insanlarımıza yardım etmek noktasında
devlet ciddiyetine, devlet sorumluluğuna yakışır
bir şekilde cansiparâne mücadele ettiler. Aynı
şeyi, Dinar depreminde de müşahede ettik. Dolayısıyla,
 bu, devlet-millet bütünleşmesinin güzel
bir göstergesiydi. Şimdi görüşülmekte
olan kanun tasarısı dolayısıyla başka
bir bütünleşmenin örneğini verme fırsatıyla
karşı karşıyayız; umuyorum ki,
bütün parti gruplarının desteğiyle,
inşallah, devlet-millet bütünleşmesi noktasında
bir adım daha, en azından, sembolik bir adım
daha atılmış olacaktır.

Değerli arkadaşlar, biraz sonra gündeminize
gelecek olan değişiklik önergelerinde, Isparta'nın
Sütçüler İlçesi ile Isparta'nın
Keçiborlu İlçesinin de felakete uğramış
olduğunu ve bu vesileyle, kanun kapsamına alınması
gerektiğini ifade ediyoruz. 

Bilmeyen arkadaşlarım için ifade
etmek istiyorum; Dinar ve Keçiborlu İlçeleri
sınır komşusudurlar ve bunu haritada ayırmak
mümkün olsa bile, gerçekte merkez üssü
Dinar olan deprem gerçekleştiğinde, bu, siyasî
coğrafyaya göre değil, oradaki duruma göre gerçekleşmiştir
ve Keçiborlu'nun özellikle, Aydoğmuş, Kaplanlı,
Kozluca bölgelerinde ciddî bir tahribata yol açmıştır.
Depremin, sadece fizikî tahribata yol açmış
olması bir tarafa, bölgenin ekonomik yapısında
meydana gelen zararlardan da Keçiborlu İlçesi
doğrudan etkilenmiştir. 

Yine, Senirkent felaketinin olduğu gün -biliyorsunuz
aşırı yağış dolayısıyla
meydana gelen bir sel felaketiydi- aynı felaketten Isparta'nın
Sütçüler İlçesi de ciddî
bir şekilde zarar görmüştür. Tabiî,
Dinar'da ve Senirkent'te meydana gelen felaketin büyüklüğü,
can kayıplarının olması dolayısıyla
kamuoyunun dikkati, can kayıplarının fazla
olduğu bölgelerde yoğunlaşmıştır;
insanlarımız, daha çok, buralar hakkında
bilgi sahibi olmuşlardır; ama, tabiî, aynı
tarihte, Isparta'nın Senirkent İlçesinde
sel felaketi olduğunda, Sütçüler İlçesinde
de çok ciddî zararlar olmuştur, özellikle,
maddî hasarlar olmuştur; yine, Dinar depreminin gerçekleştiği
tarihte, Isparta'nın Keçiborlu İlçesinde
de çok ciddî zararlar meydana gelmiştir.

Özellikle Keçiborlu İlçesi
için ilave etmek istediğim, dikkatlerinize sunmak istediğim
bir husus var: Isparta'nınKeçiborlu İlçesi,
bölgede faal bulunan Etibank'a bağlı kükürt
tesislerinin de kapatılmasından sonra bir ikinci
felaketi, en azından felaket dolayısıyla
tahakkuk eden ekonomik sonuçları kaldıramayacak
durumdadır. 

Şimdi, hepiniz biliyorsunuz ki, burada, görüşmekte
olduğumuz kanun tasarısının muhtevası;
bölgede zarar gören insanlara, Gelir Vergisi ve Kurumlar
Vergisinden muafiyet ya da terkin şeklinde ifade edilen
bir imtiyaz sağlamaktır, bir hak sağlamaktır.


Değerli arkadaşlar, buralarda ticarî
faaaliyet göstermeye çalışan insanların,
haddizatında, devlete vergi verebilme imkânına
sahip olmadıkları çok açık
bir gerçektir. 

Biraz önce, yine, Grubumuz adına söz
alan Halil İbrahim Özsoy Beyefendinin ifade ettiği
gibi, Senirkent İlçesinde, toplam 983 vergi mükellefi
vardır; bunlardan 643'ü götürü usulde
vergiye tabidir. 

Hepinizin bildiği gibi, götürü
usulde vergi, herhangi bir beyan usulüne bağlı
olmaksızın, döneme ilişkin standart bir
verginin verilmesini ifade eder; gerçi, çok düşük
bir miktardır; ama, bu düşüklük, ancak,
tahakkuk bakımından; yani, devletin tahsilatı
bakımındandır. Ödeyen insanlar bakımından
baktığınızda, bu rakam küçük
bir rakam değildir; otomatik olarak vergilendirilmesi; yani,
643 mükellefin götürü mükellef olduğu
bir bölgede, vergi yılı için otomatik
olarak vergilenmesi çok adilane bir şey değildir.


Aynı şey, Keçiborlu ve Sütçüler
için de söz konusudur. Sütçüler'de,
vergi mükellelefi sayısının 300'ü
bile bulmadığını rahatlıkla söyleyebilirim.
Devletin ciddî ekonomik kaybı yoktur. Zaten, buradaki
vergi mükellefinin vergi verebilmeye takatleri yoktur, güçleri
yoktur. 

Bu vesileyle, biraz sonra gündeminize gelecek
olan önerge konusunda da, bu insanların yaralarını
saracak tarzda, önergenin kabulü cihetinde oy kullanmanızı;
konuşmamın başında da ifade ettiğim
gibi, devlet millet kaynaşması noktasında,
fevkalade yararlı ve sembolik bir anlam ifade edeceği
düşüncesini takdirlerinize arz ediyorum.

Saygılarımı sunuyorum. (ANAP
sıralarından alkışlar)

BAŞKAN - Sayın Mumcu, teşekkür
ediyorum.

MEHMET GÖZLÜKAYA (Denizli) - Sayın
Başkan, madde üzerinde konuşmak istiyorum.

BAŞKAN - Madde üzerinde zatıâliniz
mi efendim?..

MEHMET GÖZLÜKAYA (Denizli) - Evet.

BAŞKAN - Doğru Yol Partisi Grubu adına,
Sayın Gözlükaya; buyurun efendim.

DYP GRUBU ADINA MEHMET GÖZLÜKAYA (Denizli)
- Sayın Başkan, değerli milletvekilleri; görüşmekte
olduğumuz kanun tasarısının 1 inci maddesi
üzerinde, Doğru Yol Partisi Grubu adına söz
almış bulunuyorum; hepinizi saygıyla selamlıyorum.

Tabiî ki, depremden zarar gören bütün
vatandaşlarımızın yaralarını
sarmak için bu kanun tasarısı geldi, biz,
Doğru Yol Partisi Grubu olarak bu tasarıyı aynen
destekliyoruz. Yalnız, tabiî ki, bu tasarıda
eksik olan birtakım hususlar vardı, zarar gören
birçok beldemizin ki, örneğin; Denizli'de Çivril'e
bağlı Irgıllı, Gümüşsu,
Honaz'a bağlı Kaklık, Bozkurt'un Dutluca'sı
ve Isparta'nın Sütçüler'i gibi birtakım
beldeler vardı, diğer illerimizde de, sanıyorum,
bu gibi zarar gören vatandaşlarımız,
beldelerimiz var, bunlar tasarıda yer almamış.
Bunun üzerine, haklı olarak bütün milletvekilleri
kendi yöreleriyle ilgili olarak önergeler verdiler.
Biz, bu önergeleri, bizim verdiğimiz önergeyle birlikte
destekliyoruz; ancak, bu, Komisyonu, Hükümeti ve hatta
Meclisi birtakım sıkıntılara maruz
bırakabilir düşüncesiyle, Komisyonun, bu
tasarıyı geri çekmesini -1 inci maddeyi veya
tasarının tümünü geri çekmesini,
o takdirlerine bağlı- talep ediyoruz, bunun üzerine,
bu önergeleri de kapsayacak şekilde ciddî bir
düzenleme yapılsın. Zaten, gruplar adına,
tasarının tümü üzerindeki konuşmalar
da bitti, önümüzdeki günlerde de herhangi
bir konuşma yapmayalım ve bu tasarı sağlıklı
bir şekilde geçsin diyorum.

Hepinize saygılar sunuyorum. (DYP sıralarından
alkışlar)

BAŞKAN - Sayın Gözlükaya teşekkür
ederim.

NİHAT MATKAP (Hatay) - Sayın Başkan,
Grup adına, Haydar Oymak, 1 inci madde üzerinde kısa
bir konuşma yapmak istiyor.

BAŞKAN - Cumhuriyet Halk Partisi Grubu adına,
Sayın Oymak; buyurun.

CHP GRUBU ADINA HAYDAR OYMAK (Amasya) - Sayın
Başkan, değerli milletvekilleri; konuşmama başlamadan
önce, hepinizi saygıyla selamlıyorum.

Değerli milletvekilleri, görüştüğümüz
kanun tasarısı, Dinar ve çevresindeki yerlere
ilişkin, Dinar depremi ve vergi mükellefiyetine ilişkin;
onların uğradıkları zararları
nispeten de olsa telafi etme amacına dönük güzel
bir tasarı. Bu tasarıyı destekliyoruz; ama,
depreme maruz kalan bölgelerimiz, yerlerimiz, sadece Dinar
ile sınırlı değil biliyorsunuz. Dinar
depreminden sonra da, Dinar depreminden önce de, Türkiye'nin
deprem kuşağında bir yer olması nedeniyle,
oldukça sık ve değişik yörelerde
depremler yaşadık. O nedenle, aslında, depremden
zarar görenlerin zararlarının telafisiyle ilgili
genel bir kanun çıkmalı. Nitekim, Dinar depreminden
sonra, 1995 yılında böyle bir kanun çıktı;
ama, vergiye ilişkin konular, orada, yeterince derç
edilmedi; o nedenle bu ihtiyaç çıktı
ve Bakanlar Kurulu da böyle bir düzenlemeye gitmiş.

Şimdi, benim arzum ve talebim şu: Sayın
Doğru Yol Partisi Grup Başkanvekilinin sözlerinden
de şunu anlıyorum ve memnuniyetimi belirtmek istiyorum;
bu tasarı, geri çekilecek ve diğerlerini de
kapsayacak bir aşamaya getirilecek. Aslında, gönül
isterdi ki, bu tip teklif veya tasarılarla ilgili olarak;
daha önceden diğer gruplara da bildirilerek komisyonlarda
görüş sağlansın ve çok önceden,
özellikle Genel Kurulda hangi gün görüşüleceği
kararlaştırılsın. Şimdi, bakıyoruz,
bugün saat 11.00'de Danışma Kurulu toplanıyor
ve alelacele bu kanun tasarısı Meclisin gündemine
getiriliyor.

Değerli arkadaşlar, önemli, bütün
grupları yakından ilgilendiren ve insanî boyutu
ağır basan bir tasarının böyle oldu
bittiye gelmesini doğru karşılamadığımı
öncelikle belirtmek istiyorum. Maddenin geri çekilmesi,
bu olumsuzluğu bir anlamda gidermeye dönük bir davranıştır;
o nedenle, doğru bir davranıştır, memnuniyetimi
ve teşekkürlerimi iletmek istiyorum.

Değerli arkadaşlar, Türkiye'de, 1960-1996
yılları arasında çok sayıda
deprem oldu. Bayındırlık ve İskân
Bakanlığına bağlı Tabiî Afetler
Genel Müdürlüğü bugüne kadar 174
bin konut yapmış; Varto depreminden zarar görenler
de dahil olmak üzere, devletin hâlâ 30 bin konut
borcu var; yani, depremden zarar gören insanlarımızın
zararı maalesef tam telafi edilememiş durumda. Bu
konuya da Genel Kurulun dikkatini çekmek istiyorum. 

Örneğin; 1996 yılında Çorum
ve Amasya İllerimizde de deprem afeti yaşandı
ve 70'e yakın köyümüz -bunun çoğunluğu
Amasya İlinde olmak üzere- bu depremden zarar gördü.
Her iki İlimizde 1 500'ün üzerinde ağır
hasarlı konutlarımız var; bunların
bir kısmı telafi edildi. 28 Şubat 1997 tarihinde
yine o bölgede, tekrar  4.9 şiddetinde bir deprem yaşandı.
Bu deprem nedeniyle de birçok ev yeniden hasar gördü;
hasar tespit çalışmaları bitirildi,
telafisi, için devlet, elinden geleni yapma gayreti içinde.

Değerli arkadaşlarım, böyle
bir konuda, gerçekten, şu bölge bu bölge
ayırımı yapılmaksızın,
Türkiye'nin her coğrafyasında zarar gören
insanlarımızın bu zararlarının,
eşitlik ilkesi göz önünde bulundurularak
telafisi esastır. Bu geri çekme nedeniyle, bu anlayışın
sergileneceğini umut ediyorum; hepinize saygılar sunuyorum.

Teşekkür ediyorum. (CHP sıralarından
alkışlar)

BAŞKAN - Sayın Oymak, teşekkür
ediyorum.

MUSTAFA KÖYLÜ (Isparta) - Sayın
Başkan, söz istiyorum.

BAŞKAN - Var efendim, söz isteğinizi
kaydettim; yalnız, Grup adına mı?..

MUSTAFA KÖYLÜ (Isparta) - Şahsım
adına...

BAŞKAN - Kişisel...

Grup adına var mı efendim?..

İzninizle, ben, bir hususu arz edeyim...

İSMAİL KÖSE (Erzurum) - Sayın
Başkan, ben de şahsım adına söz
istiyorum.

BAŞKAN - Sayın Köse...

Efendim, anlaşılıyor ki -Başkanlığa
gelen önergelerden de anlaşılıyor- gerçekten,
tabiî afetler konusunda ülkemizin muhtelif yerlerinde,
yörelerinde zararlar hâsıl oldu. Çorum
ve Amasya'da hâsıl olan bu zararlar, Hükümetimiz
tarafından -ki, tüm hükümetler o çabayı
göstermiştir- gerçekten, çok kısa
bir sürede telafi edildi, dört beş ay gibi kısa
bir süre içerisinde evlerine girdiler, ancak, bu tedavi
etmeyi, bu tasarıda da devam ettirelim diye düşünüyoruz.
Başkanlık olarak, bendenizin de Komisyondan ricası;
eğer, bu maddeyi önergelerle birlikte çeker, yeniden
gözden geçirirse, hem biz memnun oluruz hem Genel
Kurul rahat ve vicdan huzuru içerisinde bir çalışma
yapmış olur diye düşünüyorum.


TEMEL KARAMOLLAOĞLU (Sıvas) - Grup adına
söz istiyorum.

BAŞKAN - Zatı âlinize Grup adına
söz veriyorum. 

Refah Partisi Grubu adına Sayın Karamollaoğlu;
buyurun efendim. 

MURAT BAŞESGİOĞLU (Kastamonu) -
Komisyon geri çekecekse, konuşmasına gerek
yok.

BAŞKAN - Efendim, belki, çekmenin faziletini
anlatacak; durun bakalım!..

RP GRUBU ADINA TEMEL KARAMOLLAOĞLU (Sıvas)
- Sayın Başkan, aslında, çekilecek;
yalnız, bir iki konuyu hemen kısaca arz edeceğim.


ERKAN MUMCU (Isparta) - Sayın Başkan,
bu insanların ne kadar beklemeye tahammülü var;
yani, sonuçta, görüştüğümüz
şey, vergi muafiyeti. 

BAŞKAN - Efendim, maddeyi geri çekmek
demek, belki yarım saatlik, belki bir saatlik bir iştir,
günler değil efendim, üzülmeyin. 

ERKAN MUMCU (Isparta) - Yani, bunu, tekrar, yeni
bir prosedüre tabi tutmaya gerek yok. 

BAŞKAN - Buyurun Sayın Karamollaoğlu.

TEMEL KARAMOLLAOĞLU (Devamla) - Hayır,
hayır...

Sayın Başkan, sayın milletvekili
arkadaşlarım; bir defa şunu hemen belirteyim;
meydana gelen tabiî afetlerle ilgili olarak, Hükümetlerin
almış olduğu başka önlemler var zaten;
orada zarar gören ev sahipleri için, mülk sahipleri
için başka önlemler alınıyor;
ancak, bu konu, şu anda görüştüğümüz
tasarı, sadece, tabiî afetlerden zarar görenlerin
gelir, kurumlar ve geçici vergilerinin terkiniyle alakalı;
yani, kapsamı daha dar. Onun için, bir defa, bu
konuyu, genel olarak düşünmemek lazım diye
düşünüyorum.

İkinci olarak dile getirmek istediğim
husus da şu: Elbette, biz, afetten zarar gören her
kesimin, bu zararının giderilmesinden yanayız.
Bunun için getirilmiş olan, getirilecek olan önergelere
de, hepimiz, elbette sıcak bakıyoruz; fakat, Anayasanın
163 üncü maddesinin son cümlesini aslında
iyice tetkik ettiğimiz zaman, bütçede, gider artırıcı
veya gelir azaltıcı -bir bakıma- tekliflerin
karşılık gösterilmeden yapılamaması
icap ediyor. Sadece bütçe kanununda değil, bütçeyi
ilgilendiren diğer kanunlarda da bu husus geçerli;
çünkü, bölümün başlığı
"Bütçelerde değişiklik yapılabilme
esasları" diyor. Son cümle ise "Carî
yıl bütçesindeki ödenek artışını
öngören değişiklik tasarılarında
 ve carî ve ilerki yıl bütçelerine malî
yük getirecek nitelikteki kanun tasarı ve tekliflerinde,
belirtilen giderleri karşılayabilecek malî
kaynak gösterilmesi zorunludur" diyor.

Bunun için, Komisyonun tasarıyı
geri çekip, bir düzenleme yapmasında zaruret
vardır diye düşünüyorum. Bu konularda,
arkadaşlarımızın da gereken hassasiyeti
göstereceklerine inanıyorum. Bunun geri çekilmesi
sadece madde olarak olacak. Bu tasarının tümü
üzerindeki görüşmeler tamamlanmıştır.
Ümit ederim ki, Komisyonumuz da yarına bunu yetiştirirler.

Teşekkür ediyor, saygılar sunuyorum
efendim.

BAŞKAN - Sayın Karamollaoğlu, ben
teşekkür ediyorum efendim.

PLAN VE BÜTÇE KOMİSYONU BAŞKANI
İ.ERTAN YÜLEK (Adana) - Sayın Başkan,
izin verir misiniz.

BAŞKAN - Sayın Komisyon, bir açıklama
mı yapacaksınız efendim?

PLAN VE BÜTÇE KOMİSYONU BAŞKANI
İ.ERTAN YÜLEK (Adana) - Bir açıklama
yapmak istiyorum Sayın Başkan.

BAŞKAN - Buyurun efendim.

PLAN VE BÜTÇE KOMİSYONU BAŞKANI
İ.ERTAN YÜLEK (Adana) - Sayın Başkan,
değerli üyeler; çok çeşitli yerlerden
muhtelif önergeler geldi. Tabiî, bu önergeleri
tevhit etme bakımından, burada, zannediyorum ki,
oldukça zorluk çekilecek. 

Bu bakımdan, müsaade ederseniz, esasında
amir hükümdür, metni biz geri çekelim ve
bir kere daha, soğukkanlılıkla ve gerçek
meseleleri tespit ederek komisyonumuzda müzakere edip, yarın,
bunu size geri getirelim efendim.

BAŞKAN - Efendim, zabıtlara geçmesi
açısından, Sayın Komisyon Başkanından
şunu öğrenmek istiyorum: Acaba 1 inci maddede yapacağınız
düzenleme 2 nci maddeyi etkileyecekse, o takdirde 2 nci maddeyle
birlikte mi geri almayı düşünürsünüz;
yoksa, nasıl düzenlersek düzenleyelim 2 nci maddeyi
etkilemez; biz, o çalışmayı...

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
iki maddenin birbiriyle bu bakımdan alakası yoktur;
ancak, belki, tümünün çekilmesinde de bir
mahzur yok zannediyorum, tümünü çeker, geri
getiririz.

BAŞKAN - Hayır efendim.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkan,
eğer 1 inci maddeyi çekersek, 2 nci maddeyi görüşebiliyor
musunuz?

BAŞKAN - Görüşürüz
efendim, ona bir engel yok.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Tamam.

BAŞKAN - Ancak, sizin, 1 inci maddede yapacağınız
bir düzenleme, bizim görüşüp, ikmal
ettiğimiz ve belki de oyladığımız
2 nci maddede bir sıkıntı doğuracaksa...

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Hayır, doğurmayacak
Sayın Başkanım.

BAŞKAN - Peki.

NİHAT MATKAP (Hatay) - Sayın Başkan,
etkileyebilir.

BAŞKAN - Mesele yok efendim, böylece zabıtlara
geçsin... 1 inci madde üzerinde kişisel söz
talebi var mı?.. 

MUSTAFA KÖYLÜ (Isparta) - Var efendim.

BAŞKAN - Bu madde üzerinde hiçbir
pürüz kalmasın; ben, kişisel görüşmeyi
de alayım.

Madde üzerinde Sayın Mustafa Köylü
kişisel söz talebinde bulunmuştur; buyurun efendim.


MUSTAFA KÖYLÜ (Isparta) - Sayın
Başkan, değerli milletvekili arkadaşlarım;
ben, bu kanun tasarısını, Plan ve Bütçe
Komisyonuna intikalinden beri takip ediyorum. Plan ve Bütçe
Komisyonunda, komisyon üyesi arkadaşlarımızın
tartışmalarında şu konulara temas edilmişti.


Aslında, devlet olarak, tabiî felaketler
karşısında nasıl bir tavır izleyeceğimize
dair, elimizde, belirlenmiş, önceden hazırlanmış
bir kanunun olması gerekmektedir; çünkü,
felakatin ne zaman, nerede olacağı belli değildir.
Türkiye'nin herhangi bir noktasında bir felaket olduğu
zaman, bu kanuna istinat ettirilerek o bölgeye yardım
yapılmalıdır. O gün, orada,  bu kanun
tasarısı Komisyondan çekilsin, yeniden, umumî
olarak düzenlensin ve ondan sonra Komisyona getirilsin diye
arkadaşlarımız tarafından teklifler
verilmişti ve bu konu tartışılmıştı;
ancak, yine,  o gün, Komisyondaki bazı üye arkadaşlarımız,
felakete uğramış Dinar ve Senirkent'in beklemeye
tahammülü olmadığı, o bakımdan,
bunların mağduriyetlerinin acilen giderilmesi gerektiği
hususunda fikir beyan etmişler ve bundan sonra, ülkemizde
felakete uğrayan bölgelere yardım yapabilmek için
umumî bir kanunun hazırlanmasının daha
sonra yapılması gerektiğini beyan etmişler
ve bu beyanlar neticesinde, bu kanun tasarısı Meclise
intikal ettirilmiştir, Genel Kurula intikal ettirilmiştir.
Halbuki, biz, şimdi görüyoruz ki, bu kanun tasarısı,
yeniden Komisyon tarafından geri alınmaktadır.
Bunun geciktirilmesinin hiçbir mantığı
yoktur; çünkü, felaket iki yıl evvel olmuştur.
Senirkent felaketinin vukuundan itibaren -temmuz ayı geldiği
zaman; 13 Temmuzda olmuştu- aşağı yukarı
iki yıl dolacak. İki yıl sonra, insanımıza
yapılacak yardımın, o insanların mağduriyetlerinin
tamamını gidermesi mümkün değildir.
İki yıldır, bu insanlar, Maliye tarafından
takip ediliyor, vergileri tahsil ediliyor. O bakımdan,
kanun metninin geri çekilmeksizin, şu oturumda karara
varılması ve bu tasarının kanunlaştırılmasını
Yüce Heyetinizden arz ediyor, saygılar sunuyorum.


BAŞKAN -Sayın Köylü,
teşekkür ediyorum. 

İSMAİL KÖSE (Erzurum) - Sayın
Başkan...

BAŞKAN - Sayın Köse, Komisyon maddeyi
geri alıyor. 

İSMAİL KÖSE (Erzurum) - 2 dakika
Sayın Başkan...

BAŞKAN - 2 dakika buyuruyorsunuz; peki, sizi
kıracak halimiz yok ya; buyurun efendim. 

İSMAİL KÖSE (Erzurum) - Sayın
Başkan, sayın milletvekilleri; görüşülmekte
olan tasarı üzerinde kişisel söz almış
bulunuyorum; bu vesileyle, Yüce Heyetinizi saygıyla
selamlıyorum. 

Sayın Başkan, değerli milletvekilleri;
ben de, benden önce konuşan değerli arkadaşlarıma
aynen iştirak ediyorum. Tabiî afet çok kötü
bir olay; ne afet olsun ne de yardımcı olalım.
Gerçekten, doğrusu budur; ancak, olayı önlemek
de bizim elimizde değildir. Deprem, sel felaketi ve buna benzer,
insanlarımızın yaşamına son
veren, canına ve malına zarar veren ve çok
sıkıntılı sonuçlar doğuran
bu tabiî afetlerin yaralarını sarmak da, muhakkat
surette, devletimizin en önemli sosyal görevlerinden
birisidir. 

Nerede bir afet olsa, Yüce Meclisimizin değerli
üyelerinin de bütün milletimizin de yüreği
ve imkânları orada olmuştur. Tarihi süreç
içerisinde baktığımızda -en büyük
felaketlerden en küçüğüne kadar- bütün
vatandaşlarımız, elbirliğiyle, gönül
birliğiyle bu yarayı sarmaya gayret etmiştir;
Türkiye Cumhuriyeti Devleti de, gerçekten, bu olaylarda
fevkalade güzel örnekler vermiştir. 

Bunun en güzel örneğini, son Erzincan
depremininde gördük. O depremi gözleriyle gören
ve depremi iki saat sonra yaşayan bir arkadaşınızım.
Allah kimsenin başına vermesin; yani, depremin nasıl
büyük bir felaket olduğunu; o insanların
beton yığınları altında kalıp,
  seslerinin duyulmasına rağmen, hiçbir çare
bulanamadığını ve haftalarca teknolojinin
bütün imkânlarının kullanılmasına
rağmen, insanların, canlı olarak veya cesetlerinin
oralardan çıkarılması suretiyle, nasıl
bir felaket yaşandığını; ancak,
televizyonlardan gördünüz; ben, gözlerimle
gördüm ve hislerimle yaşadım. Allah göstermesin.


Dolayısıyla, Türk Milleti ve Türk
Devleti bu görevini yapmış, Türkiye Büyük
Millet Meclisinde bu hassasiyetini göstermiştir. Geçtiğimiz
hükümetler, gerçekten, Türkiye'nin onur
kaynağı olan bir kanunla, Erzincan'ı yeniden
inşa etmiştir, ihya etmiştir. Hakikaten, görülmeye
değer ve bu, Türkiye Cumhuriyeti hükümetlerinin,
böyle bir felaketten sonra nasıl bir hizmet yaptığını
ortaya koymuştur. Tabiî, arkasından Dinar,
arkasından Senirkent ve Uluğbey'de felaket olmuştur.
Orada hayatlarını kaybeden insalarımıza
Allah'tan rahmet diliyoruz ve canları ve malları
zarar görenlere de geçmiş olsun diyoruz. 

Genel bir yasanın, otomatik olarak devreye
girmesi gereken bir yasanın, muhakkak surette, gündemde
olması gerekiyor. Böyle, her depreme veya her felakete
mahsus özel yasaların meseleyi tatmin etmediği
ortadadır. 

Dün, benim ilim olan Erzurum İlimizin
Köprüköy İlçesinde de bir deprem
olmuştur; ama, Allah'a şükrediyoruz ki, insan
kaybımız yoktur; 100'ün üzerinde vatandaşımızın,
hemşerimizin evi tahrip olmuştur. Oradaki bütün
hemşerilerime geçmiş olsun dileklerimi iletiyorum.
En büyük sevincimiz -çadırlara çıkmalarına
rağmen- can kaybına maruz kalmamış olmalarıdır.


Değerli Başkanım, inanıyorum
ki, Sayın Komisyon Başkanı kanun tasarısını
geri çektikten sonra, bütün vatandaşlarımızın
istifade edeceği, felakete maruz kalacak her insanımızın
yararlanabileceği genel bir yasanın çıkarılmasında
büyük fayda görüyorum. 

Bu duygularla, Yüce Heyetinizi selamlıyorum.
(Alkışlar)

Teşekkür ediyorum Sayın Başkan.


BAŞKAN - Sayın Köse, teşekkür
ediyorum.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Bir izahat vereceğim
Sayın Başkan...

BAŞKAN - Efendim, maddeyi geri alıyorsunuz...

PLAN VE BÜTÇE KOMİSYONU BAŞKANI
i. ERTAN YÜLEK (Adana) - Alıyorum da... Genel olarak
arkadaşlar bir teklif yaptılar...

BAŞKAN - Buyurun efendim.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkan,
değerli arkadaşlarım; şunu zannediyorum
hepimiz biliyoruz; ama, bir kere daha hatırlatmak istiyorum:
213 sayılı Vergi Usul Kanununun 115 inci maddesi
ile 6183 sayılı Amme Alacaklarının
Tahsil Usulü Hakkında Kanunun 105 inci maddesine göre,
depremden veya sel felaketinden zarar gören kişilerin
vergileri terkin edilir. Bunun için, il ve ilçe
idare heyetlerinin, oturup, maddî varlığının
yüzde 30'undan fazlasını kaybettiğine dair
tutanak tutmaları lazım. 

Sayın Köse'ye de beyan ediyorum, bu konuda
genel bir kanunî düzenleme var; işte, şu
beyan etmiş olduğum 213 sayılı Vergi Usul
Kanunu ve 6183 sayılı Amme Alacaklarının
Tahsil Usulü Hakkında Kanun buna imkân veriyor.
Zaten, bunlar da, il ve ilçe idare heyetlerinin kararıyla
Bakanlığa geliyor; Bakanlık da, bu konuda gerekli
kararı veriyor ve bahsettiğimiz bu olaylar için
de karar verilmiştir. 

Burada önümüze getirilen husus, önümüzdeki
yıllar için tahakkuk edecek vergilerin terkiniyle
alakalıdır. Dolayısıyla, arkadaşlarımıza
da kolaylık olsun diye söylüyorum -hem Sayın
Kabil'e, hem bu şekildeki diğer arkadaşlarımıza-
eğer, il veya ilçe idare heyetleri bu kanun hükümlerini
çalıştırmıyorlar ise, lütfen,
alakadar olup da bu kararı aldırırlarsa -gerçekten
zarar görenleri- Bakanlık, zannediyorum ki, bunun
gereğini yerine getirecektir.

Bilgi olarak arz ediyor, saygılar sunuyorum
efendim.

BAŞKAN - Sayın Başkan, teşekkür
ediyorum.

Komisyon Başkanımız, görüşülmekte
olan tasarının 1 inci maddesini, İçtüzüğün
88 inci maddesine göre geri istediler. Tabiî, o maddeye
göre, önergeleriyle birlikte 1 inci maddeyi kendilerine
vereceğiz; ancak, zabıtlara geçmesi açısından,
o konuda hangi arkadaşlarımızın önergesi
varsa, o arkadaşlarımızın isimlerini
ifade edeceğim:

İzmir Milletvekili Sayın Metin Öney
ve arkadaşları, İstanbul Milletvekili Sayın
Ali Oğuz ve arkadaşları, Afyon Milletvekili Sayın
Nuri Yabuz ve arkadaşları, Denizli Milletvekili Sayın
Hasan Korkmazcan ve arkadaşları, Amasya Milletvekili
Sayın Haydar Oymak ve arkadaşları, Çorum
Milletvekili Yasin Hatiboğlu ve arkadaşları,
İzmir Milletvekili Sayın Atilla Mutman ve arkadaşları,
Afyon Milletvekili Sayın Osman Hazer ve arkadaşları,
İstanbul Milletvekili Sayın Zekeriya Temizel ve
arkadaşları, Isparta Milletvekili Sayın Erkan
Mumcu ve arkadaşları, Rize Milletvekili Sayın
Ahmet Kabil ve arkadaşlarının, bu maddeyle
ilgili önergesi var.

MURAT BAŞESGİOĞLU (Kastamonu) -
Bizim de önergemiz vardı Sayın Başkan...

MUSTAFA KÖYLÜ (Isparta) - Sayın
Başkanım, bizim de önergemiz var; Sütçüler'in
dahil olması için...

BAŞKAN - Efendim, bir dakika... Birinci imza
sizin mi Sayın Köylü?..

MUSTAFA KÖYLÜ (Isparta) - Benim Sayın
Başkanım.

HASAN KORKMAZCAN (Denizli) - Sayın Başkan,
Sütçüler'le ilgili ilave bizim önergemizde
vardır.

BAŞKAN - Sayın Korkmazcan, sizin isminizi
okudum efendim.

HASAN KORKMAZCAN (Denizli) - Tamam; okuttunuz efendim...
Keçiborlu ve Sütçüler bizim önergemizde
vardır...

BAŞKAN - Efendim, ayrı bir önerge
yoksa ve birinci imza sahibi değilse, okuyamam ki...

MUSTAFA KÖYLÜ (Isparta) - Ondan ayrı
bir önerge Sayın Başkan.

BAŞKAN - Bakın "Sayın Korkmazcan
ve arkadaşları" diyorum... Birinci imzayı
aldık efendim; onun içerisinde vardır; şu
okuduğumuz sayın üyelerden birisidir. 

MURAT BAŞESGİOĞLU (Kastamonu) -
Önergemiz Divana ulaşmış mı Sayın
Başkanım? 

BAŞKAN - Efendim, birinci imza kimindi?

MURAT BAŞESGİOĞLU (Kastamonu) -
Birinci imza benimdi. 

BAŞKAN - İmzalarken bir sayın
üye sizden öne geçmiş olabilir; biz de
onu okumuş olabiliriz... Tahmin ediyorum, Sayın Kabil
sizi sebketmiş efendim. 

AHMET KABİL (Rize) - Bizim önergemiz
ayrı bir önerge efendim. 

BAŞKAN - Aynı önerge efendim.

AHMET KABİL (Rize) - Sayın Başkanın
önergesi değişik. 

BAŞKAN - Sizin ayrıca var; tamam...

Önergelerle birlikte 1 inci madde Komisyona
iade olunmuştur. 

Şimdi, 2 nci maddeyi okutuyorum:

Madde 2.- 

 3.6.1949 tarih ve 5422 sayılı Kurumlar
Vergisi Kanununun 7 nci maddesine aşağıdaki 25
inci bent eklenmiştir. 

"25. Organize sanayi bölgeleri ile küçük
sanayi sitelerinin altyapılarını hazırlamak
ve buralarda faaliyette bulunanların arsa, elektrik, gaz,
buhar ve su gibi ortak ihtiyaçlarını karşılamak
amacıyla, kamu kurumları ve kamu kurumu niteliğindeki
meslek kuruluşları ile gerçek ve tüzelkişilerce
birlikte oluşturulan ve kazancının tamamını
bu yerlerin ortak ihtiyaçlarının karşılanmasında
kullanan iktisadî işletmeler."

BAŞKAN - Madde üzerinde, Demokratik Sol
Parti Grubu adına, Sayın Necati Albay; buyurun efendim.
(DSP sıralarından alkışlar)

DSP GRUBU ADINA NECATİ ALBAY (Eskişehir)
- Sayın Başkan, sayın milletvekilleri; Afyon
İli Dinar İlçesinde Meydana Gelen Deprem
Afetinden Zarar Görenlerin Gelir, Kurumlar ve Geçici
Vergilerinin Terkini Hakkında Kanun Tasarısının
2 nci maddesi üzerinde söz almış bulunuyorum;
Demokratik Sol Parti Grubu ve şahsım adına
sizleri saygıyla selamlıyorum.

Türk vergi sisteminin durumunu hepimiz biliyoruz.
Enflasyonun, Türk Halkının belini nasıl
kırdığını; dolayısıyla,
siftah bile etmeden dükkân kapatan pek çok esnafımızın
var olduğunu da biliyoruz. Her yıl, işini terk
eden vergi mükellefi sayısının yüzbinleri
çoktan aştığı bir gerçektir.


Hayat standardı esası, kazanamayandan
da enflasyona dayalı olarak vergi alma sistemidir. Esnaf,
sattığı malın gelirinin üzerinden
vergi de ödediği halde, tekrar aynı malı
alıp dükkânına koyamamaktadır.
Dolayısıyla, sermayesini enflasyona karşı
koruyamamakta, sermayesi enflasyon karşısında
eriyip gitmektedir. Asgarî ücretle çalışmaya
dünden razı milyonlarca götürü esnaf,
asgarî ücret düzeyinde vergi ödemeye zorlanmaktadır.


Değerli arkadaşlarım, hatırlayacaksınız,
her yıl, götürü vergi ödeyen esnafımızın
götürü vergi dilimleri yükseltilmektedir.
Geçtiğimiz yıllarda, üçüncü
dereceden götürü vergi ödeyen esnafımız
ikinci dereceye yükseltilerek, ödemesi gereken verginin
birkaç misli vergi ödemeye zorlanmaktadır.
Bu da, esnafımızın işyerini kapatması
anlamına gelmektedir. 

Okullarını yeni bitirmiş binlerce
serbest meslek sahibi, hayat standardından dolayı
vergi ödemeyi göze alamadıklarından, işyeri
açamamakta, devlet kapısında iş bulma
umuduyla sürünmektedirler. 

Türk yurttaşlarımız, Türkiye
Büyük Millet Meclisinden, bütün bu sorumsuzlukları
cevaplandıracak, bütün bu olumsuzlukları
giderecek bir vergi reformu yapılması için
umutla beklerken, bunu bir türlü de göremezken,
bazı vergi düzenlemeleri, felaketler ve tabiî
afetlerden doğan zararları gidermek için yapılan
kanunların peşine sıkıştırılmaktadır.

Sayın Başkan, değerli milletvekilleri;
bu, Kurumlar Vergisi Kanununu değiştiren bahse konu
2 nci madde de, Afyon İli Dinar İlçesi ve
Isparta İli Senirkent İlçesinde Meydana Gelen
Tabiî Afetlerden Zarar Görenlerin Gelir, Kurumlar ve
Geçici Vergilerinin Terkini Hakkında Kanun Tasarısının,
bu tabiî afetler yasa tasarısının peşine
iliştirilmiş bulunmaktadır. 

Türkiyemizin sanayileşmesine, özellikle
KOBİ'lerin, esnaf ve sanatkârlarımızın
bu alanda desteklenmesine büyük önem veren Demokratik
Sol Parti olarak bizim, organize sanayi bölgeleri ve küçük
sanayi sitelerinin altyapısı için hizmet
veren kuruluşlara vergi ayrıcalığı
verilmesine -hele hele bunların gelirleri sanayi siteleri
için harcanacaksa- karşı olmamız mümkün
değildir.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Öyle zaten; kanun öyle
diyor.

NECATİ ALBAY (Devamla) - Ancak, biz, kanun
tasarısının getiriliş şeklini
yadırgıyoruz. Eğer, haksızlıkları
giderecek bir vergi düzenlemesi getirilecekse, yukarıda
sayılan haksızlık ve adaletsizlikleri gideren
bir tasarıyla birlikte getirilmesi gerekirdi. Eğer,
güçlü baskı grupları kendi sorunlarını
münferit olarak çözerlerse, sessiz çoğunluğun
dertlerinin çözümü hep geriye itilir. Biz,
onun için buna karşıyız ve sessiz çoğunluğun
sesi olma görevini de, her zaman, Demokratik Sol Parti olarak
yerine getireceğiz.

Değerli arkadaşlarım, sessiz çoğunluğun
sorunlarının da Türkiye Büyük Millet
Meclisinde çözüleceği günlerin yakın
olmasını diliyorum; sizleri saygıyla selamlıyorum.
(DSP sıralarından alkışlar)

BAŞKAN - Sayın Albay, teşekkür
ediyorum.

Cumhuriyet Halk Partisi Grubu adına, Sayın
Yıldız; buyurun. (CHP sıralarından
alkışlar)

CHP GRUBU ADINA MUSTAFA YILDIZ (Erzincan) - Sayın
Başkan, değerli milletvekileri; tasarının
geneli üzerindeki konuşmamda da belirttiğim gibi,
biz, Afyon-Dinar İlçemizde meydana gelmiş
olan afetle ilgili konulardaki bu düzenlemelere kesinlikle
karşı değiliz. Özellikle, bir sosyal devlet
temel ilkesi olan bu konuda tüm katkıyı vermeye
hazırız; ancak, yine belirtmekte yarar görüyorum;
Afyon İli Dinar İlçesinde Meydana Gelen Deprem
Afetinden Zarar Görenlerin Gelir, Kurumlar ve Geçici
Vergilerinin Terkini Hakkında Kanun Tasarısı
Komisyonumuzda görüşülürken, bu konuyla
ilgili olmadığı halde, organize sanayi bölgeleri
ile küçük sanayi siteleri için yeni düzenlemelerin
de önergeyle yasa tasarısına eklenmesi, usul,
anayasal ve rekabetçi pazar ekonomisine ters düştüğü
iddiasını taşıdık, şimdi
de taşıyoruz ve bunun yanında, bu, şaibelerle
dolu bir yasa tasarısı konumuna gelmiştir.


Özellikle bu konuda belirtmek istediğim
şudur: Bununla ilgili düzenlemenin, bir vergi sistemi
içerisinde yeniden ele alınmasının
daha sağlıklı olacağı, verginin genelliği
ve eşitliği ilkesine daha sağlıklı
yaklaşımda bulunulacağı düşüncesiyle,
o konuda gerekli değerlendirmeler yapılmak üzere,
Plan ve Bütçe Komisyonu tarafından bu 2 nci
maddenin de geri alınmasını talep ediyoruz.


Bu konuda, Sayın Plan ve Bütçe
Komisyonu Başkanımızın 1 inci maddeyi
geri alması, gerçekten, bazı aksaklıkların
giderilmesi hususunda çok yerinde bir hareket olmuştur.
İnanıyorum ki, bu konuyla ilgili olmayan 2 nci maddenin
de geri çekilmesi, birlikte değerlendirilmesi açısından
yararlı olacaktır. 

Bu duygu ve düşüncelerle, yine, hepinize
saygılar sunuyorum. 

Teşekkür ederim. (CHP ve DSP sıralarından
alkışlar) 

BAŞKAN - Sayın Yıldız,
teşekkür ediyorum.

Madde üzerinde başka söz talebi?..
Yok. 

Maddeyle ilgili önerge...

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkan,
söz istiyorum.   

BAŞKAN - Buyurun efendim. 

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Efendim, sayın sözcü
arkadaşımız, maddenin geri çekilmesi
halinde daha iyi bir madde getirilebileceğini beyan ettiler
ve buna esas olarak da 1 inci maddeyi gösterdiler. 

Bilindiği gibi, 1 inci madde üzerinde çok
çeşitli önergeler ortaya çıktı.
Bu önergeler içerisinde bir karışıklığa,
bir yanlışlığa sebebiyet vermemek için,
biz, 1 inci maddeyi çektik. Oysa, bu madde üzerinde
herhangi bir önerge yok. Dolayısıyla, bu maddeyi
çekmemizin de bir gerekçesi olduğu kanaatinde
değilim; o nedenle,  maddeyi çekmeye gerek yoktur efendim.


Arz ediyorum, saygılar sunuyorum.

BAŞKAN - Sayın Komisyonu Başkanına
teşekkür ediyorum.

Madde üzerindeki müzakereler tamamlandı.

Değişiklik önergesi yoktur.

Maddeyi oylarınıza sunuyorum: Kabul
edenler_ Kabul etmeyenler_ Madde, okunduğu şekliyle
kabul edilmiştir.

Yürürlük maddesine geçmeden
önce, tasarıya geçici madde eklenmesine ilişkin
iki önerge vardır; onları sırayla okutuyorum:

Türkiye Büyük Millet Meclisi
Başkanlığına

Görüşülmekte olan 178 sıra
sayılı kanun tasarısının 2
nci maddesinden sonra gelmek üzere, aşağıdaki
geçici 1 inci maddenin eklenmesini arz ve teklif ederim.

Geçici Madde 1.- Bu kanunun 2 nci maddesinde
belirtilen kuruluşların, bu maddede sayılan
faaliyetleriyle ilgili olarak, bu kanunun yürürlük
tarihinden önceki dönemler için Kurumlar Vergisi
yönünden herhangi bir tarhiyat yapılmaz. Bu kanunun
yayımı tarihinden önce tarh edilip de henüz
kesinleşmemiş olan Kurumlar Vergileri hakkında
da, bu kanunun 2 nci maddesi hükümleri uygulanır.

  Mehmet Altan Karapaşaoğlu

  Bursa

BAŞKAN - Sayın Komisyon ne buyuruyor
efendim?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Efendim, bu husus Komisyonda
da gündeme geldi ve reddedildi.

BAŞKAN - Yani, katılmıyorsunuz...

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Katılmıyoruz
efendim.

BAŞKAN - Hükümet ne buyuruyor efendim?

DEVLET BAKANI AHMET CEMİL TUNÇ (Elazığ)
- Katılmıyoruz Sayın Başkanım.

BAŞKAN - Bu, yeni bir geçici madde eklenmesine
dair önergeye, Sayın Komisyon ve Sayın Hükümet
katılmadı. 

Sayın Karapaşaoğlu, gerekçeyi
mi okutalım; yoksa, beyanda mı bulunursunuz?

MEHMET ALTAN KARAPAŞAOĞLU (Bursa) - Gerekçeyi
okutalım.

BAŞKAN - Peki, gerekçeyi okutuyorum:

Gerekçe: Organize sanayi bölgeleri ile
küçük ve orta boy sanat sitelerinin faaliyetlerinin
altyapılarını hazırlamak ve buralarda
faaliyette bulunanların arsa, elektrik, gaz, buhar, su
ve benzeri ortak ihtiyaçlarını karşılamak
amacıyla kamu kurumları ve kamu kurumu niteliğindeki
meslek kuruluşları ile gerçek ve tüzelkişilerce
birlikte oluşturulan ve kazancının tamamını
bu yerlerin ortak ihtiyaçlarının karşılanmasında
kullanılan organize sanayi bölgeleri ile küçük
ve orta boy  sanat sitelerinin faaliyetlerinin Kurumlar Vergisinden
muaf tutulması, genellikle devletin kıt olan kaynaklarından
buralara pay ayrılmasına gerek kalmayacak olması,
sanayiin ve bilhassa esnaf ve sanatkârın iş
istihdamı konusundaki olumlu etkilerinin göz önünde
bulundurulması ve organize sanayi bölgeleri ile küçük
sanayi sitelerinin gelişmesini teşvik etmesi bakımından
çok isabetli olacaktır.

BAŞKAN - Sayın önerge sahibi...

HİKMET ULUĞBAY (Ankara) - Sayın
Başkan...

BAŞKAN - Buyurun efendim.

HİKMET ULUĞBAY (Ankara) - Efendim, bir
hususu arz etmek istiyorum: Bunun, yeni bir madde olarak kanun
tasarısına eklenmei istenmektedir. Yeni bir maddeyi,
bu süreç içerisinde, Komisyonun çoğunluğu
olmaksızın, bizim, görüşüp,
kanun tasarısına ekleyebilmemizin imkânı
olmadığını düşünüyorum;
bu, birinci husus. 

İkinci husus, eğer yanlış
izlemediysem, önerge tek imzalı. Benim önüme
gelen önerge böyle. Tek imzalı bir önergeyi
de işleme koyabilmemiz mümkün değil, bildiğim
kadarıyla.

BAŞKAN - Efendim, tasarının Genel
Kurulda görüşülmesine başlanılmadan
önce verilmiş bir önergedir; tek imzayla mümkündür;
ancak, gündeme alınıp müzakereye açıldıktan
sonra verilecek önergelerde asgarî beş imza aranmaktadır.

HİKMET ULUĞBAY (Ankara) - Peki, teşekkür
ederim.

BAŞKAN - Diğerine, zaten Komisyon katılmadı...

Efendim, önergeye, Komisyon katılmadı,
Hükümet katılmadı; önerge sahibi
gerekçenin okunmasını ifade buyurdular, gerekçe
okundu.

Şimdi, bu önergeyi oylarınıza
sunuyorum: Kabul edenler... Kabul etmeyenler... Önerge kabul
edilmemiştir.

Geçici madde eklenmesiyle ilgili bir başka
önerge daha var; okutuyorum:

Türkiye Büyük Millet Meclisi
Başkanlığına

Görüşülmekte olan 178 sıra
sayılı kanun tasarısının 2
nci maddesinden sonra gelmek üzere aşağıdaki
geçici 1 inci maddenin eklenmesini arz ve teklif ederim.

  Mehmet Altan Karapaşaoğlu

  Bursa

Geçici madde 1- Organize sanayi bölgeleri
ile sanayi ve küçük sanat sitelerinde yapılan
yapı ve tesisleri tapu tescilinde kayıtlı
arsa ve arazi üzerinde yapılmış ve yeniden
yapılacak bina ve sair tesisler ile dinî hizmetlerin
ifasına mahsus ve umuma açık bulunan ibadethaneler,
okullar, kütüphaneler, spor tesisleri, parklar, çocuk
bahçeleri, kreşler, sağlık ocakları,
idare binaları gibi genel kullanıma açık
yerlerin tescilinde veya her nevi vasıf değişikliğinde,
492 sayılı Harçlar Kanununda değişiklik
yapılmasına dair 2345 sayılı Yasanın
2 nci maddesinde 492 sayılı Yasaya ekli olup, 1318
ve 1977 sayılı Kanunlarla değişik (1-9)
sayı ile yeniden düzenlenmesi, tarifelerle alınmakta
olan harç ve resimlerden, binalar bitirilip, bina kullanma
izni alınıncaya kadar istisna ve muaftır.
(20.02.1997)

BAŞKAN - Sayın Komisyon ne buyurur efendim?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
tabiî, Komisyonumuzun çoğunluğu olmadığı
için, bir ek madde hususunu acaba oylayabilir miyiz; zatıâlilerinizin
takdirine arz ediyorum.

BAŞKAN - Ek madde değil, geçici
madde efendim.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Bu geçici maddeyle
haklı talepleri var mıdır, yok mudur; ciddî
tetkik isteyen bir hadisedir. Şu anda muttali olduk; dolayısıyla,
katılmamız mümkün değil; ama, gerçekten
böyle bir ihtiyaç varsa, ayrı bir madde halinde
getirilebilir ve bu da görüşülebilir; teklif
sahibi, teklif olarak da verebilir...

BAŞKAN - Sayın Başkan, katılıyor
musunuz, katılmıyor musunuz?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Katılmıyoruz
Sayın Başkanım.

BAŞKAN - Sayın Hükümet?

DEVLET BAKANI AHMET CEMİL TUNÇ (Elazığ)
- Katılmıyoruz Sayın Başkan.

BAŞKAN - Sayın Karapaşaoğlu,
gerekçe mi, söz mü?..

MEHMET ALTAN KARAPAŞAOĞLU (Bursa) - Söz
istiyorum.

BAŞKAN - Efendim, gerekçenizi açıklamak
üzere, size kısa bir süreyle söz veriyorum.

Buyurun.

MEHMET ALTAN KARAPAŞAOĞLU (Bursa) - Sayın
Başkan, değerli milletvekili arkadaşlarım;
geçici madde talebi hakkındaki düşüncelerimiz
şu idi:Şayet, bundan önce organize sanayi bölgelerine
gidilmiş, bir tarhiyat yapılmış ise,
bu maddenin kabulünden sonra, bu tarhiyatın haksız
bir tarhiyat olacağı gerekçesiyle, birinci talebimizde,
böyle bir geçici madde önergesi vermiştik.
Komisyon katılmadı, sizler de reddettiniz. Şayet,
karşımıza böyle bir tarhiyat çıkarsa,
organize sanayi bölgeleriyle ilgili olarak, Maliye Bakanlığı
ihtilafa düşecek. Bu ihtilafın giderilmesi nasıl
temin edilecek; bunu bilemediğimiz için, böyle
bir geçici madde önergesi vermiştik. 

Bu önergeye katılmanızı
özellikle teklif ediyorum; zira, bilhassa, orta ve küçük
ölçekli esnafın yapmış olduğu
sanat sitelerinde sıkıntılar yaşanacaktır.
Bu sıkıntıların yaşanmaması
istikametinde desteklerinizi talep ediyor; teşekkür
ediyorum.

BAŞKAN - Efendim, önergeyle ilgili olarak
Komisyon ve Hükümetin görüşü alındı;
katılmadılar; önerge sahibi de görüşlerini
ifade buyurdu.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

3 üncü maddeyi okutuyorum:

MADDE 3 - Bu Kanun yayımı tarihinde
yürürlüğe girer. 

BAŞKAN - Cumhuriyet Halk Partisi Grubu adına,
Sayın Mustafa Yıldız; buyurun efendim. 

CHP GRUBU ADINA MUSTAFA YILDIZ (Erzincan) - Değerli
milletvekilleri, amacım, bu tasarının yürürlük
maddesi üzerinde konuşmak ve sizleri oyalamak değil;
ama, sizlerin de yakından tanığı olduğunuz
bir olayı dile getirmekte yarar görüyorum ve
bu konuda da sizlerin desteğini istiyorum. 

Bilindiği üzere, Erzincan, Gümüşhane
ve Tunceli İllerinde Vuku Bulan Deprem Afeti ile Şırnak
ve Çukurca'da Meydana Gelen Hasar ve Tahribata İlişkin
Hizmetlerin Yürütülmesi Hakkında Yasa, Yüce
Meclisimizce 28.8.1992 tarihinde kabul edilmiş ve 5.9.1992
tarihinde yürürlüğe girmiştir. 

Bu yasanın 1 inci maddesi, Erzincan, Gümüşhane
ve Tunceli merkez ve ilçelerinde 1992 Mart ayında
meydana gelen deprem nedeniyle afete maruz bölge ilan edilen
yerlerde normal hayatın devamını sağlayacak
hizmetlerin yürütülmesini ve Şırnak
ile Çukurca'da meydana gelen hasar ve tahribatın
giderilmesi hususunda gerekli yardımların yapılmasını
amaçlamaktadır; ancak, şunu görüyoruz:
Bu yasanın, yani bahsettiğim Erzincan Deprem Yasasının
21 inci maddesinde de "Bu Kanun, yayımını
takip eden beşinci yılın sonunda yürürlükten
kalkar" denilmektedir. İşte, bu yasa, içinde
bulunduğumuz yılın eylül ayının
9'unda sona ermektedir; ama, gelin görün ki, Erzincan'da
ve çevresinde, halen, başta belediye hizmetleri olmak
üzere, köy ve kentteki tüm hizmetlerin, konutların,
iş merkezlerinin ve altyapının sağlıklı
bir şekilde sona erdirilemediği de açıkça
ortadadır. Bu nedenle, Yüce Heyetinizden, görüşmekte
olduğumuz  tasarının yürürlük
maddesinin görüşülmesi sırasında,
Erzincan'da, daha sona ermemiş, bitirilememiş, mağduriyetleri
giderilememiş olan Erzincan Yasasının sona
ermek üzere olan bu maddesinin,değiştirilerek,
3 üncü maddeye ek yapmak şartıyla bir yıl
uzatılmasını talep ediyorum. Bu konuda desteğinizi
istiyorum. 

Çok teşekkür ederim.

BAŞKAN - Sayın Yıldız,
teşekkür ediyorum.

Efendim, maddeyle ilgili bir önerge vardır;
ancak, bu önergeyi hukuk tekniği açısından
işleme koymamız mümkün değil, içeriği
açısından da mümkün değil.
Zannediyorum, yazarken de bu fark edilerek yazıldı.


Değişiklik şu:

"Madde 3.- Bu Kanun yayımı tarihinde
yürürlüğe girer. 

5.9.1992 tarih ve 2336 sayılı Resmî
Gazetede yayımlanan 3838 no'lu Kanunun yürürlük
tarihi bir yıl uzatılmıştır."


Yani, bu, tam bizim İçtüzüğümüzün
87 nci maddesinde tarifini gördüğümüz,
buradaki bir düzenlemeyle başka bir kanunda tadilat
yapmaktır; bu sebeple, işleme koymam mümkün
olmadı. 

Teşekkür ediyorum.

NİHAT MATKAP (Hatay) - Siz bilirsiniz Sayın
Başkanım.

BAŞKAN - Efendim, 3 üncü maddeyi
oylarınıza sunuyorum: Kabul edenler...

ZEKERİYA TEMİZEL (İstanbul)
- Sayın Başkanım...

BAŞKAN - Efendim buyurun; affedersiniz...

ZEKERİYA TEMİZEL (İstanbul)
- 1 inci maddenin Komisyonda tekrar  görüşülmesi
sırasında, yürürlük maddesinde değişiklik
olabilir; çünkü, 1 inci maddede sözü
edilen depremler veya tabiî afetlerle ilgili farklı
düzenlemeler çıkabilir; o nedenle...

BAŞKAN - Peki. Düzenlenecek 1 inci madde
sebebiyle mi efendim?

ZEKERİYA TEMİZEL (İstanbul)
- Evet.

BAŞKAN - Peki, mümkündür, hayhay.

ZEKERİYA TEMİZEL (İstanbul)
- Yürürlük maddesinde değişiklik olabilir.
O nedenle, oylamamakta yarar var.

BAŞKAN - Sayın Uluğbay'a bir şey
arz etmiştim, hata olursa düzeltiriz diye; doğrudur.

Sayın Komisyonun da bir fikrini alalım
efendim, sağlam olsun.

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
doğrudur; yeni düzenlemede olur ki, yürürlüklerin
muhtelif tarihlere kayması mümkündür. Dolayısıyla,
yürürlük maddesinin kalmasında fayda vardır.

Arz ediyor, saygılar sunuyorum.

BAŞKAN - Tabiî. 

Sayın Temizel doğrudur buyurdu, Sayın
Komisyon Başkanı doğrudur buyurdu, Başkanlık
da doğrudur dediğine göre ve doğru da tek olduğuna
göre, bu iki maddeyi şimdilik işleme koymuyoruz,
Komisyondan anamadde dönünceye kadar, bunu talik ediyoruz
yarına.

ATİLÂ SAV (Hatay) - Sayın Başkan,
3 üncü maddeyi de Komisyona verin, değişiklik
gerekiyorsa birlikte yapılsın.

BAŞKAN - Tabiî, doğru.

Sayın Komisyon, birlikte düzenleme açısından
böyle bir ihtiyaç duyar mısınız
efendim?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
takip edemedim özür diliyorum efendim. 

BAŞKAN - Efendim, yürürlükle
ilgili 3 üncü maddede, acaba, 1 inci madde etkili olabilirse,
birlikte mütalaa edebilmeniz için Komisyona alır
mısınız diye soruyoruz.

PLAN VE BÜTÇE KOMİSYONU BAŞKANI
İ . ERTAN YÜLEK (Adana) - Onu beyan ettim Sayın
Başkanım. Yani, daha evvel konuştuğumda
onu beyan etmiştim. Olur ki -çok az bir ihtimal gibi
görünüyor; ama- değişebilir.

BAŞKAN - O zaman?..

PLAN VE BÜTÇE KOMİSYONU BAŞKANI
İ. ERTAN YÜLEK (Adana) -  Yani, birlikte mütalaa
etmekte fayda var.

BAŞKAN - O zaman 3 üncü maddeyi de
istiyor Komisyon öyle mi efendim?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Evet.

BAŞKAN - Komisyon, 3 üncü maddenin
de Komisyona verilmesini ifade buyurdu. 3 üncü madde
de, 1 inci maddeyle birlikte, Komisyona verildi.

4 üncü madde üzerinde bugün işlem
yapmıyoruz, diğer maddeler Komisyondan geldiği
zaman birlikte görüşeceğiz. 

6.- Amasya Milletvekili Ahmet İyimaya ve
4 Arkadaşının; Seçimlerin Temel Hükümleri
ve Seçmen Kütükleri Hakkında Kanunda Değişiklik
Yapılmasına İlişkin Kanun Teklifi ve
Anayasa Komisyonu Raporu (2/729) (S. Sayısı :316)
(1)

BAŞKAN - Elinizdeki gündemin 150 nci sırasında
olmakla beraber, bugünkü düzenlemeye göre,
6 ncı sırada bulunan, Amasya Milletvekili Ahmet
İyimaya ve 4 Arkadaşının; Seçimlerin
Temel Hükümleri ve Seçmen Kütükleri
Hakkında Kanunda Değişiklik Yapılmasına
İlişkin Kanun Teklifinin müzakeresine başlıyoruz.

Komisyon ve Hükümet yerlerini aldılar.


Komisyon raporunun okunup okunmaması hususunu
oylarınıza sunuyorum: Komisyon raporunun okunmasını
kabul edenler... Kabul etmeyenler... Kabul edilmemiştir;
komisyon raporu okunmayacaktır.

Tümü üzerinde söz talebi var
mı efendim?

MURAT BAŞESGİOĞLU (Kastamonu) -
Grubumuz adına Sayın Hüseyin Yayla  konuşacaklar
Sayın Başkan.

BAŞKAN - Daha önce, Sayın Sav var.

Tümü üzerinde, Cumhuriyet Halk Partisi
Grubu adına, Sayın Atilâ Sav; buyurun. (CHP
sıralarından alkışlar)

CHP GRUBU ADINA ATİLÂ SAV (Hatay) -
Teşekkür ederim Sayın Başkan.

Sayın Başkan, Yüce Meclisin sayın
üyeleri; 298 sayılı Seçimlerin Temel
Hükümleri ve Seçmen Kütükleri Hakkında
Kanunun bazı maddelerinin değiştirilmesine ilişkin
teklif üzerinde, Cumhuriyet Halk Partisinin görüşlerini
açıklamak üzere huzurunuzda bulunuyorum; Yüce
Meclisi en içten saygılarımla selamlıyorum.

Yüksek Seçim Kurulu, ilkin 1961 Anayasasıyla
bir anayasal kuruluş olarak belirlenmiş ve önemli
işlevlerle görevlendirilmiş bulunmaktadır.
Kurul, Anayasanın 79 uncu maddesiyle düzenlenmiştir.
Anayasa "seçimler, yargı organlarının
genel yönetim ve denetimi altında yapılır"
demektedir. Seçimlerin başlangıcından
bitimine kadar, seçimin düzeni, yönetimi ve dürüstlüğüyle
ilgili bütün işlemleri yapma ve yaptırma
görevi Yüksek Seçim Kurulunundur. Seçim
süresince ve sonrasında, seçim konularıyla
ilgili bütün yolsuzlukları, şikâyetleri
ve itirazları incelemek ve karara bağlamak yetki ve
görevi de yine Yüksek Seçim Kurulunundur. Kurulun
kararları kesindir ve bu kararlara karşı başka
bir mercie başvurulamaz. 

Seçim kurullarının nasıl
oluşacağı ve örgütleneceği ise
298 sayılı Kanunla belirlenmiştir. Seçim
kurulları, temel anayasal görevlerinin yanında,
başka görevler de üstlenmiş bulunmaktadır.
Anayasanın 135 inci maddesiyle, kamu kurumu niteliğindeki
meslek kuruluşlarının organ seçimleri
de yargı gözetiminde yapılmaktadır.
Ayrıca, bilindiği gibi, Siyasî Partiler Kanununa
göre, partilerin organ seçimleri de yargı gözetim
ve denetiminde yapılmaktadır. Bu kapsamlı
görevlendirme, yargının temel işlevi
yanında verilmiş olan başkaca ödevlerin
yerine getirilmesini de ağırlaştırmaktadır.


İlçe ve il seçim kurulları
hemen bütün yıl seçimlerle uğraşmaktadır.
Gerçi, bütün seçimlere itiraz ve şikâyet
yolları Yüksek Seçim Kuruluna götürülmemektedir;
ancak, bütün ülkeye yayılmış
olan ilçe ve il seçim kurullarının
merkezî ve üst kademesi olan Yüksek Seçim
Kurulunun ağır sorumluluk getiren bu iş yükü
ve çalışma düzeni yeni önlemler
alınmasını zorunlu kılmıştır.
İşte, huzurunuzda bulunan değişiklik teklifi
bu zorunluluklar nedeniyle hazırlanmış bulunmaktadır.


Yüksek Seçim Kurulunun görevlerindeki
artış ve Kurulun sürekli çalışma
zorunluluğu, hizmetin, ek bir görev olmaktan çıkarılarak,
sürekli bir görev gibi ele alınmasını
zorunlu kılmış bulunmaktadır. 

Yüksek Seçim Kurulu, artık, yalnızca
milletvekili seçimleri sırasında yoğun
çalışan, onun dışında
dönemsel toplantılarla yetinen bir çalışma
düzeninden uzaklaşmış ve hemen bütün
yıl sürekli çalışan bir kurul
haline dönüşmüş bulunmaktadır.


Değişen teknolojiye göre de çalışma
düzeni ve kuruluşun işlevleri yoğunlaşmıştır.
Seçmen kütükleri için bilgisayar ortamına
bir an önce geçilmesi zorunludur. Kurulun bu alandaki
ödeneği yeterli hale getirilmelidir. Personelin de yeni
gereksinimlere ve gelişmelere uygun olarak yapılanması
zorunlu bulunmaktadır. Herhalde, Yüksek Kurulda görevli
yargıçların da, giderek, tamzamanlı
çalışmaları gereği gündeme
gelecektir. Teklif, şimdilik, sadece Başkanın
tamzamanlı çalışmasını
öngörmektedir. Bu çalışma düzeninin
sağlanması için, Yüksek Seçim Kurulu
Başkanının görev süresince asıl
Kurumundan izinli sayılması önerilmektedir.


Yüksek Seçim Kurulunun önündeki
önemli bir görev de, seçmen kütüklerinin
yazımıdır. Son genel yazım 1993 yılının
temmuzunda yapılmıştır. 298 sayılı
Kanunun 33 üncü maddesi "kütüklerin her
dört yılda bir yeniden yazılacağını"
öngörmektedir. Bu dört yıllık süre
içerisinde, hem nüfus artışı hem
de seçmen sayısını ve oranını
değiştiren önemli gelişmeler olmuştur.
Bilindiği üzere, 19 uncu Dönemde, Temmuz 1995'te
çıkarılan 4121 sayılı Yasayla
yapılan Anayasa değişikliği, seçmen
sayısını önemli biçimde etkilemiştir.
Seçmen yaşının 18'e indirilmesi ve
ayrıca, yurt dışında oturan seçmenlerin
daha etkili ve daha yaygın biçimde oy kullanabilmelerini
sağlayacak bir düzenlemenin Anayasada yapılmış
olması, 3,4 milyon yurttaşımızın
seçimlerde etkin biçimde oy kullanmalarını
sağlayacak bir düzenlemeyi gerektirmektedir. Bunun yanı
sıra, Türkiye'deki göç ve nüfus hareketlerinin
ne kadar hızlı olduğunu hep biliyoruz ve bu
nedenle, özellikle, kırsal kesimden, sanayi bölgelerine
ve metropollere, büyük kentlere yahut Güneydoğu
Anadolu'da terör nedeniyle oluşan hızlı
nüfus hareketleri ve nüfus akışındaki
yoğunluk, seçmen kütüklerinin yeniden ve
sık sık gözden geçirilmesini gerektirmektedir.
Bütün bu gelişmeler, Yüksek Kurulun görevlerine
yeni sorunların ve yeni ödevlerin eklenmesine yol
açmıştır. 

Seçim kurullarına görevlerinde
hizmet veren ve geçici olarak çalışan
personelin de hizmet için yeterli birikimi olan kişiler
arasından seçilmesi zorunluluğu ortadadır.
Bu personele ödenmekte olan ve 298 sayılı Yasayla
belirlenmiş olan ücretlerin, hem zamanla hem de hızlı
artan enflasyon nedeniyle günün koşullarının
çok gerisinde kaldığı göz önünde
tutularak, teklifte, bu personele ödenecek gündeliklerin
artırılması yoluna gidilmiş ve yeni
bir düzenleme önerilmiş bulunmaktadır.

Teklifle yapılan bir diğer düzenleme
de, Kurul üyesi olan 5 kişinin görev süresinin
bir yıl için uzatılmasıdır.
Bilindiği üzere, Yüksek Seçim Kurulunun üyeleri
altı yıl için seçilmekte ve altı
yıl süreyle görev yapmaktadırlar. Kurul
üyeleri, dönüşümlü olarak, üç
yılda bir yarısı yenilenmek suretiyle oluşturulmaktadır.
Bugün görev yapmakta olan Kurulun üyelerinin bir
bölümü 1993 yılı ocak ayında,
bir bölümü ise, 1996 yılı ocak ayında
seçilmişlerdir. Amaç, Kurulun tümü
değiştirildiğinde, genel seçim deneyimi geçirmiş
üyelerin yerine tümüyle yeni ve hiç seçim
geçirmemiş üyelerden oluşmuş bir
kurula görev yüklememektir. Böylece, Kurulun üyelerinin
yarısı ilk kez bir genel seçimde görev
yapmış olsa bile, öbür yarısı
seçim deneyiminden geçmiş üyeler olacaktır;
çünkü, 1993 yılı ocak ayında
göreve başlayan üyelerin görevleri 1999 yılı
ocak ayında sona ermekte, daha sonra seçilmiş
olanların da 1996 yılı ocak ayında
seçilmiş oldukları düşünülürse,
görevleri 2002 yılı ocak ayına kadar
devam edecek; ancak, bu üyeler, herhangi bir seçim
yapmamış oldukları, bir genel seçimden
geçmemiş oldukları için, seçim
konusunda gerekli deneyim ve birikimden yoksun bulunmakta olacaklardır.
Bu nedenle, geçici bir hükümle, bu Kurulun 1993
yılı ocak ayında seçilmiş olan
üyelerinin görev sürelerinin 2000 yılı
ocak ayına kadar uzatılması önerilmektedir.
Aksi takdirde, Ocak 1999'da görev süresi bitecek üyeler,
Mart 1999'da, tabiî, olağan olarak yapılması
gereken genel yerel yönetim seçimlerinden önce
görevden ayrılmış olacakları için,
Kurulun, tümüyle bir genel seçim deneyimi geçirmemiş
üyelerden oluşması durumu meydana gelecektir.

Gerçi, bu oluşum yadırganabilir;
çünkü, yasayla, bir genel düzenlemenin,
geçici bir hüküm şeklinde kural dışına
alınması, belki de, yadırganacak bir şeydir;
ama, biraz önce arz etmeye çalıştığımız
üzere, seçim hukuku ve seçim kanunları,
deneyim gerektiren bir hukuk dalı haline gelmiştir
ve bu deneyim, daha çok, bir genel seçimle elde
edilebilmektedir. Ara seçimler de kaldırıldığına
göre, Yüksek Kurulun tüm üyelerinin, hiçbir
genel seçimden geçmemiş üyelerden oluşmasının
sakıncasının giderilmesi düşünülmüş
bulunmaktadır. Bu nedenle, bir uzatma önerisi yapılmıştır.


Belirtilen nedenlerle, Yüksek Seçim Kurulunun
görevleri ve seçmen kütükleriyle ilgili
kanunun yeni oluşumlar karşısındaki
gereksinimleri, ihtiyaçları göz önünde
tutularak yapılmış olan bu teklifi, biz, Cumhuriyet
Halk Partisi olarak destekliyor ve olumlu oy vereceğimizi
belirtiyoruz. 

Yüce Meclisi en içten duygular ve saygılarla
yeniden selamlıyorum efendim. (CHP sıralarından
alkışlar)

BAŞKAN - Sayın Sav, teşekkür
ediyorum.

Efendim, bir gruba daha söz verebiliriz.

Sayın Yayla, 10 dakikada biter mi efendim?

MURAT BAŞESGİOĞLU (Kastamonu) -
Efendim, bitmezse, konuşması bitene kadar çalışma
süresinin uzatılmasına dair karar alırız.

BAŞKAN - Bitene kadar değil... 10 dakikada
biterse, söz vereceğim; yoksa, yarına bırakacağım.
Fesahat onu gerektirir; kısa sürede çok söylemek...
Değerli üyemiz onu becerir efendim.

Buyurun Sayın Yayla.

ANAP GRUBU ADINA HÜSEYİN YAYLA (Hatay)
- Sayın Başkan, değerli milletvekilleri; 298
sayılı Seçimlerin Temel Hükümleri
ve Seçmen Kütükleri Hakkında Kanunda Değişiklik
Yapılmasına İlişkin Kanun Teklifi üzerinde
Grubum adına söz almış bulunuyorum; hepinizi
saygıyla selamlarım.

Saygıdeğer milletvekilleri, görüşülmekte
olan 316 sıra sayılı teklifin  genel gerekçesinde
ifade edildiği gibi, 298 sayılı Kanun, 26.4.1961
tarihinde kabul edilmiş ve görev alacak üyelerin
koşulları da o günün şartlarına
göre saptanmıştır. Parti sayısının
ve seçmen sayısının azlığı
dolayısıyla, seçim iş ve işlemlerinin
azlığı gündeme gelmekteydi. Bu nedenle,
Yüksek Seçim Kurulunu oluşturan başkan
ve üyelerinin aslî görevleri olan Danıştay
ve Yargıtaydaki görevlerinin de devamı, o koşullarda,
o şartlarda esas alınmış idi. Ancak,
bugün itibariyle, siyasî parti adedinin 33 gibi bir
rakama ulaşması, seçim işlerini yürüten
personel sayısının, merkez ve taşra
teşkilatlarıyla birlikte, 3 832'ye erişmesi,
buna karşın, çağın getirdiği
teknolojik gelişmelere layıkıyla ayak uydurulamaması,
1987 yılında Yüksek Seçim Kuruluna bağlı
kurulan Seçmen Kütüğü Genel Müdürlüğü,
Türkiye genelinde merkezî bilgisayar ortamının
yerleştirilmesine gayret göstermesine rağmen, özellikle,
Yüksek Seçim Kurulu Başkanı aslî
görevini de devam ettirmek zorunda olduğundan, şu
an itibariyle ancak 17 ilde bilgisayar ortamı tesis edilmiş
bulunmaktadır.

Bugün Türkiye genelinde bilgisayar ağı
kurulmuş olsaydı, siyasî gündemi meşgul
eden erken seçim tartışmalarında yeniden
bir seçmen kütüğü yazımı
ve süre talebi söz konusu olmayacaktı. Bu nedenle,
öncelikle, Yüksek Seçim Kurulu Başkanının,
1 inci maddede teklif edildiği şekilde, Başkanlığının
devam ettiği sürece kurumundan izinli sayılması
zarureti meydandadır. 

Değerli milletvekilleri, Yüksek Seçim
Kurulu bünyesinde istihdam edilen geçici hizmetli
elemanlar ile seçim dönemlerinde istihdam edilecek
görevlilerin, yani, sandık başkanı, sandık
kurulu üyeleri ve siyasî parti temsilcisi müşahit
görevlilerinin bulunduğu kesimin ücretlerinde, diğer
kamu görevlilerine son uygulanan zamlara rağmen, halen
bir iyileştirme yapılamamıştır.
Son uygulanan memur zamlarından istifade edemedikleri için,
bahse konu bu görevlilerin mağduriyetlerinin önlenmesi
için, gündelik miktarın tavanının,
800 bin liradan  1 milyon 300 bin TL'ye çıkarılması
öngörülmektedir. 

Saygıdeğer milletvekilleri, 298 sayılı
Seçimlerin Temel Hükümleri ve Seçmen Kütükleri
Hakkındaki Yasaya, 3 üncü maddeyle, ek geçici
20 nci maddenin eklenmesi zarureti doğmuştur. Zira,
seçimlerin sağlıklı ve düzenli yapılabilmesi
ve sonuçlarının selameti esas amaçtır.


Bu münasebetle, Yüksek Seçim Kuruluyla
ilgili kısa bir bilgi aktarmak istiyorum. 

Saygıdeğer milletvekilleri, Yüksek
Seçim Kurulu 11 sayın üyeden meydana gelmektedir;
bunun 6 üyesi Yargıtaydan, 5 üyesi Danıştaydan
teşekkül eder. 

Bu Sayın Kurulun göreve başlayış
ve görev alış takvimiyle ilgili durum da şöyledir:
Ocak 1993'te göreve gelen ve süreleri Ocak 1999'da bitecek
olan 5 üye halen görevdedir. Ocak 1996'da göreve
gelen ve süreleri 2002 yılında bitecek olan
6 üye de keza, halen görevdedir.

Sayın milletvekilleri, malumunuz olduğu
üzere, 24 Aralık 1995 Milletvekili Genel Seçimleri
ve 7 Kasım 1993 seçmen kütüklerinin yeniden
yazımı, 1993 Ocağında göreve başlayan
sayın kurul üyelerince gerçekleştirilmiştir.
Dolayısıyla, bu dönem görevlileri, fiilen,
seçim ve kütük yazımı konularını
yaşamışlardır, deneyim sahibi olmuşlardır;
ancak, görev süreleri Ocak 1999'da sona erecektir ve
yeni sayın üyeler göreve geleceklerdir. Ocak
1996 yılında göreve başlayan sayın
kurul üyeleri de bir seçim geçirmediklerinden,
her iki dönem sayın kurul üyeleri bu konuda fiilî
seçim tecrübesi edinmemiş olacaklardır.
Ancak, hemen Mart 1999'da Mahallî Genel Seçimler
yapılacaktır. Bizler, 1993 Ocağında görev
alarak, geçirdiğimiz seçimleri gerçekleştiren
5 üyenin görev süresini Ocak 2000'e kadar ötelediğimiz
takdirde, seçimlerin daha sıhhatli ve düzenli
olmasını temin etmiş olacağız.


Bu münasebetle, yasada üç madde
olarak yer alan konuların, yapmış olduğum
açıklamaların paralelinde gerçekleştirilmesinin,
en sıhhatli ve olumlu sonuç olacağı kanaatindeyim.


Ben, tükenmekte olan süreyi de zorlamamak
amacıyla, sözlerime burada son veriyor, Yüce
Meclisi saygıyla selamlıyorum. (ANAP ve CHP sıralarından
alkışlar)

BAŞKAN - Sayın Yayla, teşekkür
ediyorum.

Sayın milletvekilleri, görüldüğü
üzere 4 dakika gibi kısa bir süre kaldı.
Bu kısa süre içinde, gruplara söz vermenin
bir anlamı olmayacak. Bu sebeple, kanun tasarı ve
teklifleriyle komisyonlardan gelen diğer işleri görüşmek
için, 5 Haziran 1997 Perşembe günü saat
15.00'te toplanmak üzere, birleşimi kapatıyorum.


Kapanma Saati : 18.56 



VII.-SORULAR VE CEVAPLAR

A) YAZILI SORULAR VE CEVAPLARI

1.-Denizli Milletvekili Hilmi Develi'nin, Denizli-Güney
İlçesi -Hamidiye Köyü içmesuyu
projesine ilişkin sorusu ve Devlet Bakanı Bekir Aksoy'un
yazılı cevabı (7/2620)

Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Bekir Aksoy tarafından sözlü
olarak yanıtlanmasını arz ederim.

Saygılarımla.   23.7.1996

  Hilmi Develi

  Denizli

Konu :Denizli, Güney İlçesi Hamidiye
Köyü içme suyu projesi,

Soru 1. Daha önce alt yapı çalışmaları
yapılmış olan Güney İlçesi
-Hamidiye Köyü içme suyu projesinin hayata geçirilmesi
için çalışmalarınız var
mıdır?

 T. C.

 Başbakanlık

 Köy Hizmetleri Genel Müdürlüğü
2.6.1997

 Sayı :B.02.1.KHZ.0.01.00.01-2168-21916

Konu :Soru Önergesi.

T.B.M.M. Başkanlığı Genel
Sekreterliğine

(Kanunlar ve Kararlar Dairesi Başkanlığı)

İlgi :22.5.1997 tarih ve 6867 sayılı
yazınız.

İlgi yazınız ekindeki listede
tarih ve sayıları belirtilen Denizli Milletvekili
Sayın Hilmi Develi'ye ait soru önergelerinin cevaplandırılmadığı
belirtilmektedir.

Ancak yapılan incelemede 2.8.1996 tarih 7/2621
sayılı ve 7/2622 sayılı Soru Önergelerinin
ekte fotokopisi sunulan 20.5.1997 tarih ve 3031 sayılı
yazımızla cevaplandırıldığı
anlaşılmıştır.

Denizli -Güney -Hamidiye Köyü içme
suyu hakkındaki 7/2620 sayılı Soru Önergesi
incelenmiş olup, adı geçen ünitede 1995
yılında H.J.E. yapıldığı
Gümüller pınarından başka yerden
su alma imkânı bulunmadığı, Gümüller
pınarının ise ihtilaflı olduğu
anlaşılmıştır. İhtilaf
halledildikten sonra programa alınacaktır.

Bilgilerinize arz ederim.

  Bekir Aksoy

  Devlet Bakanı 

2.-Balıkesir Milletvekili Hüsnü
Sıvalıoğlu'nun;

-Büyük Menderes Millî Parkına,

İstanbul Milletvekili Bülent Akarcalı'nın;

-Büyük Menderes Millî Parkında
meydana gelen yangına,

İlişkin soruları ve Çevre
Bakanı M. Ziyattin Tokar'ın yazılı
cevabı (7/2636, 2647)

Türkiye Büyük Millet Meclisi
Başkanlığına

Aşağıdaki sorularımın
Çevre Bakanı Sayın Ziyattin Tokar tarafından
yazılı olarak cevaplandırılmasını
tensiplerinize arz ederim.

Saygılarımla.

  Dr. Hüsnü Sıvalıoğlu

  Balıkesir

Dilek Yarımadası Büyük Menderes
Deltası Millî Parkı Ülkemiz millî
parkları içerisinde fauna ve flora açısından
en önemlilerinden birisidir. Son zamanlarda bu millî
parkımızla ilgili bazı spekülasyonlar
yapılmaktadır. Alanın daraltılması,
kısmen satılması, bazı bölgelerinin
imara açılması gibi iddialar ayyuka çıkmıştır.

Soru 1. Büyük Menderes Deltası Millî
Parkı ile ilgili yukarıda kısaca arz edilen
iddialardan Bakanlığınızın bilgisi
var mıdır?Varsa bu iddialar doğru mudur?

Soru 2. Bakanlığınız bu
konuya yönelik herhangi bir çalışma yapmayı
ve tedbir almayı düşünmekte midir? Bu tedbirler
neler olacaktır?

Soru 3. Deltaya hayat veren Büyük Menderes
Nehrinde meydana gelen kirlenmeyi önlemeye yönelik herhangi
bir çalışmanız var mıdır?

Türkiye Büyük Millet Meclisi
Başkanlığına

Aşağıdaki sorularımın
Çevre Bakanı Sayın Ziyattin Tokar tarafından
yazılı olarak cevaplandırılamasını
arz ederim.

  Bülent Akarcalı

  İstanbul

Dekarlarca orman alanının yandığı
Dilek Yarımadası Büyük Menderes Millî
Parkı ile ilgili olarak;

1. Sabotaj olduğu büyük bir ihtimal
olan bu yangınla ilgili olarak Bakanlığınız
bir soruşturma başlatmış mıdır?

2. Yanan Millî Park alanını imara
açma teşebbüslerine karşı ne gibi
önlemler almaktasınız?

3. Deltaya hayat veren Büyük Menderes Irmağı'nda
had safhalara ulaşan kirlilik için ne gibi tedbirler
almaktasınız?

 T. C.

 Çevre Bakanlığı

 Çevre Koruma Genel Müdürlüğü
30.5.1997

 Sayı :B.19.0.ÇKG.0.10.00.03/967-3562

Konu :Yazılı Soru Önergesi. (Dilek
Yarımadası - B. Menderes Deltası Millî
Parkı)

Türkiye Büyük Millet Meclisi
Başkanlığına

İlgi :12.5.1997 tarih ve A.01.0.GNS.0.10.00.02-6705
sayılı yazınız.

İlgi Yazınız ekinde Bakanlığımıza
gönderilen, Balıkesir milletvekili Sayın Hüsnü
Sıvalıoğlu ve İstanbul Milletvekili Sayın
Bülent Akarcalı'nın Büyük Menderes
Deltası -Dilek Yarımadası Millî Parkı
ile ilgili olarak vermiş oldukları Yazılı
Soru Önergeleri incelenmiştir.

İstanbul Milletvekili Sayın Bülent
Akarcalı'nın soru önergelerinde yer alan anılan
alandaki yangınla ilgili soruya cevap olmak üzere;
sözkonusu alan 2873 sayılı Yasa gereğince
Millî Park statüsünde olduğu için,
alana ait her türlü tasarruf Orman Bakanlığının
yetkisindedir. Dolayısıyla anılan yangına
ilişkin yasal takip Orman Bakanlığının
uhdesindedir.

Dilek Yarımadası -B. Menderes Deltası
Millî Parkını dünya standartlarında
koruyarak, bilimsel amaçlı doğal kaynak niteliğinin
devamlılığını koruma-kullanma
dengesinin tesisi ile sağlayabilecek bir yönetim planının
oluşturulması amacıyla, anılan alan
için Orman Bakanlığınca "Dilek Yarımadası
-B. Menderes Deltası Millî Parkı Master Plan"
çalışması yapılmıştır.

Sözkonusu çalışmanın
ilgili tüm aşamalarına Bakanlığımızca
teknik destek verilmiş ve Orman Bakanlığı
koordinatörlüğünde gerçekleştirilen
arazi etütlerine katkı sağlanmıştır.

Anılan Master Planın nihaî durumunun
değerlendirilmesi amacıyla, 14.3.1997 tarihinde Orman
Bakanlığında ilgili tüm kurum ve kuruluşların
katılımıyla gerçekleştirilen
toplantıya ait tutanak yazımız ekinde sunulmaktadır.
Tutanakta da görüleceği üzere, Millî
Park sınırlarının dışında
kalan ve sistemin başlangıcını oluşturan
havzada yapılacak herhangi bir faaliyet delta kesimini
doğrudan etkileyeceğinden, ilgili tüm  bakanlıklar
ve kuruluşların görüşleri alınmak
koşuluyla gerçekleştirilebilecektir. Ayrıca,
prensipte Master Plan kararlarına aykırı
olmayan teklifler ise Orman Bakanlığı, Millî
Parklar ve Av -Yaban Hayatı Genel Müdürlüğü,
Millî Parklar Daire Başkanlığından
gerekli izin alındıktan sonra ilgili bakanlık
ve kuruluşlarca uygulanacaktır.

Bölgedeki ikinci konut yapımı
talepleriyle ilgili olarak, ikinci konut yapımına
izin verilmesi durumunda içme ve kullanma amaçlı
yeraltı suyu çekiminin artacağı, bunun
da ileride su sıkıntısı yaratacağı,
aşırı su çekiminin yeraltı suyunun
azalmasına ve lagünden tuzlu su girişi ile yeraltı
suyu kalitesinin bozulmasına, ayrıca bölgede
yapılacak tesislerin su kirliliğine sebep olacağı
gerekçesiyle ikinci konut ve turistik tesis yapımına
izin verilmemesi gerektiği görüşü de
ilgili Bakanlığa iletilmiştir.Bölgede şayet
ikinci konut yapımına izin verilecek ise, yeraltı
suyunun kirlenme ihtimali göz önünde bulundurularak
atıksuların fosseptiklerde toplanması ve
buradan çekilerek yine doğal ortama deşarj edilerek
bertarafı yerine, atıksu arıtma tesisi kurularak
bertarafının sağlanması ve bu şart
yerine getirildikten sonra oturma izni verilmesi gerektiği
belirtilerek, arıtma tesisi kuran, inşaası
tamamlanan ve oturma izni alan konutların atıksu
arıtma tesislerinin tam olarak çalıştırıp
çalıştırmadığının
anılan alanın Millî Park olması dolayısıyla
Orman Bakanlığınca denetlenmesi gerektiği
de ilgili Bakanlığa bildirilmiştir.

Ayrıca, bölgede mevcut turizm tesisi
ve işletmelerin sebep olabilecekleri kirliliğin önlenmesine
yönelik olmak üzere; 2872 sayılı Çevre
Kanunu ve Kanun hükümlerine uygun olarak hazırlanan
"Su Kirliliği Kontrolü Yönetmeliği"
ve ilgili diğer mevzuatta ülkemizdeki su kaynaklarının
her türlü kullanıma yönelik olarak korunması
hakkında açık turistik tesislere yönelik
"Arıtma Tesisleri Kurulması Hakkında"
ve bütün tesis ve işletmelere yönelik "Arıtma
Tesisleri Genelgeleri" yayımlanarak, söz konusu
işletmelerin arıtma tesisi kurmaları ile ilgili
noter tastikli "İş Termin Planı"
vermeleri ve bu plan çerçevesinde arıtma
sistemlerini kurmaları ve deşarj izin belgesi almalarına
ilişkin mevcut denetimlerin sürdürülmesi,
aykırı hareket edenler hakkında yasal işlemlerin
uygulanması yönünde havzada yer alan Uşak,
Denizli ve Aydın Valiliklerine talimat verilmiş olup,
bu doğrultudaki faaliyetler sürdürülmektedir.İlgili
genelgeler çerçevesinde yapılan denetimler
aylık olarak Bakanlığımızca takip
edilmektedir.

Bilgilerinize arz ederim.

  Ziyattin Tokar

  Çevre Bakanı

Dilek Yarımadası -Menderes
Deltası Millî Parkı Master Plan Kararlarının
Kesinleştirilmesi Amacıyla İlgili Bakanlık
Temsilcileri İle Yapılan Toplantı Sonuçları

14.3.1997 tarihinde Orman Bakanlığında
Müseteşar Yardımcısı Dr. Orman
Taşkın başkanlığında yapılan
toplantıda, katılan ilgili bakanlık ve kuruluş
temsilcileri şu kararları almışlardır.

1. Master Planının temel  hedef ve
amacı; Dilek Yarımadası Menderes Deltası
Millî Parkını dünya standartlarında
koruyarak, bilimsel amaçlı doğal kaynak niteliğinin
devamlılığını koruma-kullanma
dengesinin tesisi ile sağlayacak yönetim planının
hazırlanmasıdır.

2. Bu temel hedefe ulaşmak için Dilek
Yarımadası -Menderes Deltası Millî
Parkı sınırları içinde yapılan
Master Plan çalışmasının yasal
dayanağının, 2873 sayılı Millî
Parklar Kanunu ile ilgili yönetmelikleri oluşturmaktadır.

3. Bu temel mevzuat dışında bazı
ulusal ve uluslararası sözleşmeler de Millî
Park alanında yapılacak uygulamaları bağlamaktadır,
bunlar;

Ramsar Sözleşmesi, Bern Sözleşmesi,
Barcelona Konvensiyonu, Rio-de Jeneiro Sözleşmesi.

4. Fizikî sınırlayıcılar
olarak tanımlanan doğal eşikler fizikî
planı sınırlayan ve yönlendiren en önemli
unsurlardan birisidir.Ayrıca, sulak alan oluşumunu
belirleyen en önemli faktörün coğrafik koşullar
olduğu düşünüldüğünde doğal
eşiklerin önemi daha da ortaya çıkmaktadır.

Arazi kullanım kararlarının
geliştirilmesinde dikkate alınan doğal eşikler,
Millî Park genelinde habitatlar, topoğrafik yapı
ve delta alanı olarak tanımlanmıştır.

Dilek Yarımadası kesiminde; yarımadanın
coğrafik konumuna, topoğrafik yapısına ve
iklim özelliklerine bağlı olarak ortaya çıkan
habitatlar, hem barındıkları bitki çeşitleri,
hem de yaban hayatı açısından en önemli
doğal eşiklerdir.

Menderes Deltasında ise;

Delta; kıyı kordonları, lagünler,
tuzlu bataklıklar, tuzlu ve acı su kaynakları,
tuzcul ortam bitkileri, Menderes Nehri, kumullar, vb. arazi parçalarının
oluşturduğu hassas bir dengeye sahip sistemi ifade etmektedir.
Hassas sistemin her bir parçası ve "bütünü"
arazi kullanım planlanmasının en önemli
doğal eşiğini oluşturmaktadır.

Doğal sistemi oluşturan her bir parça,
barındırdığı bitki türleri
ve yaşayan canlılar açısından
önemli habitatları oluşturmaktadır. Bu
nedenle delta da farklı topoğrafik özellik gösteren
(düz alanlar, tepelikler, su alanları, vb.) alanlar
farklı habitatlara sahip olmaları açısından
önemli doğal eşiklerdir.

Millî Park sınırı aynı
zamanda sunî bir eşik olan karayolu ile çakışmaktadır.
Bu sebeple karayolu ile deltanın su ile temas halindeki
sınırlarına kadar tarım yapılan
arazi parçaları ada (tarım aktivitesi adına
kazanılmış araziler) fizikî eşik
olarak değerlendirilmiştir.

Deltanın sahip olduğu doğal su sisteminin
devamlılığı için deltanın
tamamının doğal eşik olarak değerlendirilmesi
bir tesadüf değildir. Zira bu doğal sistem nedeniyle
farklı bitki tür ve topluluklarının
bulunması, kuş popülasyonunun fazlalığı,
kuşların üreme faaliyetlerini gerçekleştirecek
ortamın oluşması, balık çeşidinin
ve sayısının fazlalığı
bu sistemin çalışması ile gerçekleştiğinden,
tüm delta flora ve fauna açısından da
değerlendirildiğinde doğal eşik olmaktadır.

5. Deltanın doğal su sisteminin (Menderes
Nehrinin su rejimi mevcut) çalışamasına
bağlı olarak ortaya çıkan problemler
ana başlıkları ile;

Menderes Nehrinin bugünkü su sistemi DSİ
projesi ile yapılan tesisler vasıtası ile
çalışmaktadır. Nehir ovadaki yatağına
yayılmadan suyun bir kısmı barajlarda tutulmaktadır.Ovada
büyük bir kısmı sulama kanalları
ile sulamada kullanılmakta, artan kısım Menderes
Nehir yatağından akmaktadır. Ana tahliye kanalından
akan su miktarı Menderes Nehri yatağından akan
miktardan fazladır. Kuzey ağız faal durumdadır.
Güney kol tamamen devre dışı bırakılmıştır.
Bazı  kanal ağızları da direk olarak
lagünlere verilmiştir.

Deltadaki ve ovadaki doğal dengenin temel unsuru
olan Menderes Nehrinin su rejimindeki bu ciddî müdahale
sonucu ortaya çıkan sorunlar aşağıda
tamamlanmıştır.

a) Menderes Nehrinin getirdiği sedimana bağlı
olarak varlığını sürdüren kıyı
kordonları zayıflamaya, deniz  tarafından
aşındırılıp yok edilmeye, lagünler
ve sulak alanlar ve dalyanlar niteliğini kaybetmeye başlamıştır.

Bu gelişme sonucunda, kıyı kordonlarının
yok olması, deniz sularının karaya doğru
ilerlemesi öncelikle lagünlerin, giderek tarım
alanlarının deniz tarafından yok edilmesi
gündeme gelecektir. Bu olaylar büyük fırtınalar,
depremler, deprem dalgaları gibi doğal afetler ile
birleştiğinde ortaya çıkacak zarar, mal
ve can kaybını tahmin etmek zordur.

Bu olumsuz gelişmenin en belirgin örneği
jeomorfoloji bölümünde belirtildiği gibi güney
delta lobunun (DL9) güney kesimin sediman ile beslenememesi
nedeniyle güney bölümdeki kıyı kordonlarının
yok olması ile deniz sularının orayı
kaplamasıdır. Bu gelişmenin 30-40 yıl
gibi kısa bir süre içinde gerçekleşmesi
olayın nasıl gelişebileceğini göstermektedir.

b) Kanal ağızlarının lagünlere
getirilip bırakılması nedeniyle, sedimanın
lagünleri doldurmasını ve sulama alanlarının
da kanallarda sulama suyu depolanmasına ve sedimanın
oralara çökelmesine sebep olmaktadır.

Menderes Nehrinin gerek güney, gerekse kuzey
kolu, tahliye kanalları tarafından doldurulan eski
lagünlere en belirgin örnekler derin göl, şaban
azmağı, çanak azmağı'dır.
Şaban azmağını dolduran 12 numaralı
delta dilimi (Jeomorfoloji Bölümü) 1972 yılında
kanal yapımından sonra bir kaç yılda
4-5 metre karelik bir göl alanını kaplamış
yapay bir dolgudur ve bu olay kanallardan ne kadar sediman geldiğini
göstermektedir. Bu oluşumun sonucunda beklenen gelişme;
Sedimanla beslenen, gelişen ve lagünleri açık
deniz etkisinden koruyan kıyı kordonlarının
kısa zamanda aşınması,  denizin karaya
doğru ilerlemesine bağlı olarak, mevcut doğal
 dengenin bozulmasına sebep olacak ve tüm bunların
sonucunda da lagünlerin ve sulama kanallarının
sedimanla dolması, değerli sulak alanların balıkçılık
olanaklarının bozulması, tarlalarda tarım
yapılamaz hale gelmesi, kaçınılmaz
olacaktır.

c) Menderes Nehrinin yatağı kuzeye ve
güneye çevrilerek ovadaki taşkınlar önlenmeye
çalışılmış, son olarak
da nehrin akışı kuzey yoluna tamamen çevrilerek
gerçekleştirilen tek taraflı çözüm
güneydeki deltanın zayıflamasına ve
aşınmaya başlamasına sebep olmuştur.
Sadece ovadaki sulama çalışmaları göz
önünde bulundurularak düzenleme yapılması
sedimanın denize ulaşmasını engellediği
için aşınmaya sebep olmaktadır.

d) Deltada yaşanan en önemli sorunlardan
biri de yeterince gözlem noktası ve kayıtların
olmamasıdır. Kıyı hareketleri, kum
hareketleri, su ve deniz taşması, deniz düzeyi
değişmeleri konusunda gözlemlerin bulunmaması
 nedeniyle, örneğin hava fotoğraflarında gözlenen
olasılıkla 1985 yılında lagün
sularının 50-60 cm. yükselip sonra çekilmesinin
nedeni pek açıklanamamaktadır. 

Yukarıda kısaca özetlenen mevcut
durum nedeniyle deltanın tamamının doğal
eşik olarak alınması zorunluluk arz etmiştir.
Planlama Millî Park alanında geliştirilen plan
kararları bir bütün olarak düzenlenmiştir.

Yasal ve fizikî eşiklerin değerlendirilmesinin
yanısıra genel yaklaşım olarak öncelikle
millî park alanı içinde yaşayan halkın
ihtiyaçları, tanımlanmış ve
bu esaslar doğrultusunda bölgeleme yapılmış
ve Millî Park Dilek Yarımadası ve Menderes
Deltası olarak üç ana bölgeye ayrılmıştır.Bu
bölgeler sahip oldukları özelliklere bağlı
olarak da aşağıdaki şekilde alt bölgelere
ayrılmıştır.

ZON-A:Menderes Deltası :

A-1 :Hassas zon. Mutlak koruma alanı.

A-2 :Sınırlı kullanıma
izin verilen zon, 2. derece koruma alanı

A-3 :Kontrollü kullanım zonu, 3. derece
koruma alanı.

ZON-B:Dilek Yarımadası :

A-1 :Hassas zon, mutlak koruma alanı.

A-2 :Kontrollü kullanım zonu, 2. derece
koruma alanı.

ZON-C:Doğanbey köy yerleşik alanları
ve yakın çevresi;

C-1 :Eski Doğanbey köy yerleşik alanı
ve Karina mevkii Eski Gümrük Binaları.

C-2 :Yeni Doğanbey Köy Yerleşik Alanı.

C-3 :Tarımsal niteliği korunacak özel
mahsul alanları, doğal karakteri korunacak alanlar.

e) Millî parkın özelliklerinin
korunarak gelecek nesillere aktarılmasının
sağlanması, iyi planlanmış yönetim
planının hazırlanması kadar öneme
sahip olan diğer bir husus  da Millî Park içinde
yaşayan yerel halkın Millî Parkı sahiplenmesinin
sağlanması ve bunun içinde yerel halkın
ekonomik çıkarları ile arazi kullanım
kararlarının dengesinin kurulması ilkesi
benimsenmiştir.

Bu husus da, Yeni Doğanbey Köy Yerleşik
Alanı, sosyal, ekonomik ve demografik analitik etüd
çalışması yapıldıktan
sonra belirlenecek ihtiyaca bağlı olarak genişletilebilecek
kararı getirilmiştir.

Millî Park içinde, yerel halkın
ihtiyacının karşılanması dışında,
herhangi  bir  yapılaşma kararı dışarıdan
gelecek ikinci konut baskısı, mevsimlik geçici
süre kalan nüfusu çekecektir. Bu durum, Millî
Parkın koruma kullanma dengesi anlayışı
ile yaşatılmasını imkânsız
hale getirecektir. Özellikle Doğanbey köy yerleşik
alanları civarında bulunan  acı ve tatlı
su kaynakları deltayı beslemektedir. Millî
Parkın dışından gelecek nüfusun
ortaya çıkacağı tüm olumsuzluklardan
yerel halkın etkileneceği açıktır.

Ayrıca 4086 sayılı Zeytinciliğin
ıslahı ve yabanilerin aşılattırılması
hakkında kanunun bazılarının değiştirilmesi
ve yürürlükten kaldırılması
hakkında kanunun ilgili maddelerine göre :

* Her ne amaç için olursa olsun, zeytin
ağaçlarının sökümü Tarım
ve Köyişleri Bakanlığının
fennî gerekçeye dayalı iznine tabidir.

* Zeytinliklere her çeşit hayvan sokulması,
yerleşim sahaları hariç zeytin sahalarına
en az 1 km. yakınlıkta koyun ve keçi ağılı
yapılması yasaktır. Hükümlerine
göre zeytinlik alanları olarak tanımlanan alanların
bugünkü hali ile  korunmasına karar verilmiştir.

Diğer bir düzenleme de geleneksel dalyan
balıkçılık tekniklerinin kullanılacağı
deltanın, mevcut balık kooperatifleri arasında
hiç boşluk kalmayacak şekilde tahsis edilmesi
öngörülmüştür.

Tarım, balıkçılık
faaliyetlerinin devamı ve iskân ihtiyacı sağlanmıştır.

7. 27 675 ha'lık Millî Park alanında,
Millî Park koruma statüsü kriterlerine göre
uygulamanın yapılması ve denetiminin sağlanabilmesi
için diğer ilgili bakanlık, kurum ve kuruluşların
çalışmalarında koordinasyon, Orman
Bakanlığı Millî Parklar ve Av-Yaban Hayatı
Genel Müdürlüğü, Millî Parklar Daire
Başkanlığınca yürütülebilecektir.

Millî Park Alanının özellikle
Menderes Deltası coğrafik sınırların
tanımladığı bir oluşumdur. Bu nedenle
coğrafik oluşumun sonucunu yansıtan deltanın,
kıyı kordonlarının, lagünlerin,
tuzcul alanların, sazlıkların oluşturduğu
bölgenin korunabilmesi ancak havza bazında önlem
alınması ile olabilecektir. Dolayısıyla,
Millî Park sınırları dışında
kalan ve sistemin başlangıcını oluşturan
havzada yapılacak herhangi bir faaliyet (olumlu  veya olumsuz)
delta kesimini doğrudan etkileyeceğinden diğer ilgili
bakanlıklar ve kuruluşlar arasında gerekli
koordinasyonun sağlanmasıyla istenilen sonuçlar
elde edilebilecektir.

Prensip olarak Master Plan Kararlarına aykırı
olmayan teklifler Orman Bakanlığı Millî
Parklar ve Av-Yaban Hayatı Genel Müdürlüğü,
Millî Parklar Daire Başkanlığından
gerekli izin alındıktan sonra ilgili bakanlık
ve kuruluşlarca uygulanacaktır.

14.5.1997 tarihinde Orman Bakanlığında
Müsteşar Yardımcısı Dr.Osman Taşkın
başkanlığında yapılan toplantıda,
yukarıda özetlenen Master Plan Kararları alınmıştır.

 Orman Bakanlığı Orman Bakanlığı
Orman Bakanlığı OGM

 Dr. Osman Taşkın Kenan Gerçek
Hüseyin Hacıoğlu

 Müsteşar Yardımcısı
 APK  Dai. Bşk. Daire Başkanı

3.-Gaziantep Milletvekili Mustafa R. Taşar'ın,
Gaziantep İli İslahiye İlçesinin öğrenci
yurdu ihtiyacına ilişkin sorusu ve Millî Eğitim
Bakanı Mehmet Sağlam'ın yazılı
cevabı (7/2792)

Türkiye Büyük Millet Meclisi
Başkanlığına

Aşağıdaki sorumun Sayın Millî
Eğitim Bakanı tarafından yazılı
olarak cevaplandırılması hususunda delaletlerinizi
arz ederim.

  Mustafa Taşar

  Gaziantep

Soru :Gaziantep İli, İslahiye İlçesindeki
merkez orta öğretim kurumlarında okuyan 1 000
dolayındaki öğrenci, gayrî sıhhî
şartlarda ikâmet etmektedir.  Öğrencilerin
ikâmet edecekleri sağlıklı bir öğrenci
yurduna ihtiyaç bulunmaktadır. Bu amaçla
bugüne kadar bir çalışmanız olmuş
mudur? Eğer bir çalışmanız olmamışsa,
bundan sonra söz konusu ihtiyacın giderilmesi hususunda
nasıl bir çalışma yapmayı planlıyor
sunuz?

 T. C.

 Millî Eğitim Bakanlığı

 Araştırma Planlama ve Koordinasyon

 Kurulu Başkanlığı 3.6.1997

 Sayı :B.08.0.APK.0.03.01.00-022/1412

Konu :Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
20.5.1997 tarih ve A.01.0.GNS.0.10.00.02-7/2729-6666/6833 sayılı
yazısı.

Gaziantep Milletvekili Sayın Mustafa Taşar'ın
"Gaziantep İslahiye İlçesinin öğrenci
yurdu ihtiyacına" ilişkin yazılı
soru önergesi incelenmiştir.

Gaziantep İli İslahiye İlçesinde
300 öğrenci kapasiteli yurt yapımına başlanılmış
olup, 1997 yılı içinde bitirilmesi planlanmıştır.

Arz ederim.

  Prof. Dr. Mehmet Sağlam

  Millî Eğitim Bakanı

4.-Bursa Milletvekili Yüksel Aksu'nun, bir
RTÜK üyesi tarafından hazırlanan sözlüğe
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/2748)

Türkiye Büyük Millet Meclisi
Başkanlığına

Aşağıdaki sorularımın
Millî Eğitim Bakanı Sayın Mehmet Sağlam
tarafından yazılı olarak cevaplandırılması
için gereğini arz ederim.

Saygılarımla.  12.5.1997

  Yüksel Aksu

  Bursa

Ulusal basınımıza da yansıyan;
Millî Eğitim Bakanlığınca orta dereceli
okullara tavsiye edilen, Radyo Televizyon Üst Kurulu üyesi
Mehmet Doğan'ın hazırladığı
"Büyük  Türkçe Sözlük"
sözlükle ilgili olarak;

1. Yukarıda bahsedilen bizce siyasî
kimliği açıkça bilinen Âkit Gazetesi
Yazarı Mehmet Doğan tarafından hazırlanan
sözlük  Millî Eğitim Bakanlığına
bağlı orta dereceli okullara tavsiye edilmiş
midir?

2. Böyle bir tavsiye söz konusu ise, ülkemizin
içinde bulunduğu bu hassas  ortamda, insanları
inançları doğrultusunda kamplaştırmaya
yönelten, Cumhuriyetimizin temel ilkelerini ortadan kaldırma
heveslilerine çanak tutan, bu sözlüğü
orta dereceli okullara kim ne amaçla tavsiye etmiştir?

3. Adı geçen sözlüğün
Millî Eğitim Bakanlığına bağlı
okulların kütüphanelerinde yer aldığına
ilişkin bilgiler doğru mudur? Bu sözlüğün
orta dereceli okulların kütüphanelerinde varlığının
saptanması halinde, toplumsal barışa çok
daha ihtiyaç duyduğumuz bir dönemde, taraflı
ve bilim dışı bu yayını Millî
Eğitim Bakanlığına bağlı orta
dereceli okulların kütüphanelerinden kaldırmayı
düşünüyor musunuz?

4. "Büyük Türkçe Sözlük"
adlı eserin 710 uncu sayfasında laikliğin tanımı
olarak, "... 2. Din olmama hali, dinsizlik" ifadesinin
yer almasını ve bakanlığınızın
adı geçen eseri tüm orta dereceli okullara
tavsiye etmesini, çağdaş ve laik TürkiyeCumhuriyetinin
bir bakanı olarak nasıl değerlendiriyor sunuz?

 T. C.

 Millî Eğitim Bakanlığı

 Araştırma Planlama ve Koordinasyon

 Kurulu Başkanlığı 4.6.1997

 Sayı :B.08.0.APK.0.03.01.00-022/1423

Konu :Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
20.5.1997 tarih ve A.01.0.GNS.0.10.00.02-7/2748-6723/18307 sayılı
yazısı.

Bursa Milletvekili Sayın Yüksel Aksu'nun
"Bir Radyo Televizyon Üst Kurulu üyesi tarafından
hazırlanan sözlüğe ilişkin" yazılı
soru önergesi incelenmiştir.

Büyük Türkçe Sözlük;
1982 yılında iki öğretmene incelettirilmiş
olup, o zamanki mevzuat çerçevesinde eğitim
ve öğretim açısından uygun bulunarak
12 Nisan 1982 tarih ve 2110 sayılı Tebliğler
Dergisinde tavsiye edilmiştir.

Söz konusu eserin tavsiyesinden sonra dokuz
baskısının daha yapıldığı,
dördüncü ve onuncu baskılarının
önsözlerinde de açıklandığı
üzere 10 000 kelime ve 5 000 civarında deyim, terim
ve terkip eklenerek 1169 sayfa artırıldığı
halde Bakanlığımıza bilgi verilmediği
yapılan incelemelerden anlaşılmıştır.
Bilgi verilmeden yapılan değişiklikler nedeniyle
bu eserin tavsiyesi Millî Eğitim Bakanlığı
Eğitim Araçları İnceleme Yönetmeliğinin
18 inci maddesinin (b) ve (c) fıkraları hükmü
gereğince 21.5.1997 tarih ve 4984 sayılı Onay
ile yayınlanacak Tebliğler Dergisinin ilk sayısında
duyurusu yapılmak üzere iptal edilmiştir.

Arz ederim.

  Prof. Dr. Mehmet Sağlam

  Millî Eğitim Bakanı


TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












