



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
97’nci Birleşim
9 Mayıs 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Osman Boyraz’ın,
Türkiye’nin son yıllardaki enerji politikaları ve enerji yatırımlarına ilişkin
gündem dışı konuşması
2.- Adıyaman Milletvekili Behçet
Yıldırım’ın, Adıyaman ilinin Samsat ilçesinin sorunlarına ilişkin yaptığı
gündem dışı konuşmasına Başbakan Yardımcısı Recep Akdağ’ın cevabı
3.- Uşak Milletvekili Özkan Yalım’ın,
nakliyecilerin ve taksicilerin sorunlarına ilişkin gündem dışı konuşması 

IV.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
İstanbul Milletvekili Osman Boyraz’ın yaptığı gündem dışı konuşması sırasında
Cumhuriyet Halk Partisine sataşması nedeniyle konuşması
2.- Amasya Milletvekili Mehmet Naci
Bostancı’nın, Manisa Milletvekili Özgür Özel’in sataşma nedeniyle yaptığı
konuşması sırasında AK PARTİ Genel Başkanına ve Adalet ve Kalkınma Partisine sataşması
nedeniyle konuşması
3.- Adana Milletvekili Meral Danış
Beştaş’ın, Başbakan Yardımcısı Recep Akdağ’ın gündem dışı konuşmaya cevaben
yaptığı konuşması sırasında Halkların Demokratik Partisine sataşması nedeniyle
konuşması
4.- Adıyaman Milletvekili Behçet
Yıldırım’ın, Başbakan Yardımcısı Recep Akdağ’ın gündem dışı konuşmaya cevaben
yaptığı konuşması sırasında şahsına sataşması nedeniyle konuşması
5.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
6.- Artvin Milletvekili Uğur
Bayraktutan’ın, Rize Milletvekili Hikmet Ayar’ın CHP grup önerisi üzerinde AK
PARTİ Grubu adına yaptığı konuşması sırasında şahsına sataşması nedeniyle
konuşması

V.- AÇIKLAMALAR
1.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın sataşma nedeniyle
yaptığı konuşmasındaki bazı ifadelerine ilişkin açıklaması
2.- İstanbul Milletvekili Gamze Akkuş
İlgezdi’nin, 13 üniversitenin bölünmesinin iktidarın Türkiye’de çağdaş, laik
eğitime karşı savaş açtığının bir göstergesi olduğuna ilişkin açıklaması
3.- Kayseri Milletvekili Sami Dedeoğlu’nun,
engelli vatandaşların devlet hizmetinde görev almalarıyla ilgili birçok atılım
ve yenilikler yapıldığına, Hükûmetin öncelikli hedefleri arasında vatandaşların
yaşam standardını yükseltmek olduğuna ilişkin açıklaması
4.- Mersin Milletvekili Aytuğ Atıcı’nın,
Antalyaspor yönetiminin, taraftarların İzmir Marşı söylemesini hazmedemediğine,
25 Haziranda sadece Antalyalıların değil tüm Türkiye’nin İzmir Marşı söyleyeceğine
ilişkin açıklaması
5.- Kahramanmaraş Milletvekili İmran
Kılıç’ın, dürüstlüğün davranışlarda belli olduğuna, insanların olumsuzluklara
karşı kayıtsız kalışının da toplumdaki ahlaki çürümeyi ve yıkılışı
hızlandırdığına ilişkin açıklaması
6.- Balıkesir Milletvekili Mehmet Tüm’ün,
tutuklanan Boğaziçili 2 öğrencinin işkenceye uğradığı iddialarının gerçeği
yansıtıp yansıtmadığını ve Hükûmetin cezaevlerindeki insanlık dışı uygulamalara
yönelik herhangi bir çalışmasının bulunup bulunmadığını öğrenmek istediğine
ilişkin açıklaması
7.- Kayseri Milletvekili İsmail Tamer’in, 9
Mayıs Dünya Çölyak Günü’ne ilişkin açıklaması
8.- Adana Milletvekili Zülfikar İnönü
Tümer’in, Adana’nın Yüreğir ilçesinde hastane inşaatına ne zaman başlanacağını
ve Adanalıların hastane sorunundan kaynaklanan kaygılarının ne zaman
giderileceğini öğrenmek istediğine ilişkin açıklaması
9.- Gaziantep Milletvekili Mehmet Gökdağ’ın,
Gaziantep’te yoğun dolu yağışı nedeniyle fıstık ağaçlarının zarar gördüğüne ve
çiftçilerin Ziraat Bankasına olan borçlarının silinerek destek olunması gerektiğine
ilişkin açıklaması
10.- Adana Milletvekili İbrahim Özdiş’in,
Türk Tabipleri Birliği Merkez Konsey yöneticilerinden Dursun Yaşar Ulutaş ve
Selma Güngör hakkında bir daha atanmamak üzere devlet memurluğundan çıkartma
cezası kararı verilmesine ilişkin açıklaması
11.- İstanbul Milletvekili Osman Boyraz’ın,
24 Haziranda sandıklar açılınca Recep Tayyip Erdoğan’la umutların yeniden
yeşereceğine ilişkin açıklaması
12.- Çankırı Milletvekili Muhammet Emin
Akbaşoğlu’nun, AK PARTİ hükûmetleri döneminde Çankırı’ya yapılan yatırımlara
ilişkin açıklaması
13.- İstanbul Milletvekili Sibel
Özdemir’in, 9 Mayıs Avrupa Günü’ne ilişkin açıklaması
14.- Adıyaman Milletvekili Behçet
Yıldırım’ın, 24 Haziran seçimleri öncesi bütün cumhurbaşkanı adaylarının bölge
bölge gezerek seçim çalışmalarını yürütmesine rağmen HDP Cumhurbaşkanı adayı
Selahattin Demirtaş’ın cezaevinde rehin tutulduğuna ilişkin açıklaması
15.- Erzurum Milletvekili Zehra
Taşkesenlioğlu’nun, on altı yıldır güçlerini milletten aldıklarına ve 24
Haziranda millet iradesinin “devam” diyeceğine ilişkin açıklaması
16.- Mersin Milletvekili Ali Cumhur
Taşkın’ın, yeni kurulan Tarsus Üniversitesinin Tarsus’a, Mersin’e ve ülkeye
hayırlı olmasını dilediğine ilişkin açıklaması
17.- Mersin Milletvekili Hacı Özkan’ın, 24
Haziran seçimlerinin dönüm noktası olacağına ve milletin güçlü desteğiyle
yollarına devam edeceklerine ilişkin açıklaması
18.- Bursa Milletvekili Kadir Koçdemir’in,
sanal âlemde yaşanan “tamam” “devam” tartışmasına, İYİ PARTİ iktidarında
bilgiye erişimin önündeki engellerin kalkacağına ve Türkiye’de yol işaretleri
konusunda bir yeknesaklık ve yönetmeliğe uygunluk olmadığına ilişkin açıklaması
19.- Samsun Milletvekili Erhan Usta’nın,
Kuzey Irak’ta şehit olan Furkan Peker’e Allah’tan rahmet dilediğine, çeşitli
bölgelerde meydana gelen sel felaketlerinde yaşanan mağduriyetlerin
giderilmesinin büyük önem taşıdığına, 9 Mayıs Avrupa Günü’ne, 5-13 Mayıs Karayolu
Haftası’na ve 24 Haziran seçimleri öncesi milletin beklentilerine yönelik bazı
düzenlemeler yapılması gerektiğine ilişkin açıklaması
20.- Adana Milletvekili Meral Danış
Beştaş’ın, Fehmi Altınordu Karakolunda er Fikret Aydemir’e yönelik linç
girişimi yaşandığına ve iktidarın kutuplaştırıcı dilinin askerî alanlara bu
şekilde yansıdığına, Ankara Büyükşehir Belediyesinde taşeron işçi olarak görev
yapan bir kadının HDP büyük kongresine katıldığı için işine son verildiğine,
sağanak yağmurun Şırnak’ın Kumçatı beldesinde 2 çocuğun ölümüne sebep olduğuna
ve 24 Haziran seçimlerine giderken imar affını gündemine alan Hükûmetin doğal
afetlerle ilgili niçin önlem almadığının da hesabını vermesi gerektiğine
ilişkin açıklaması
21.- Manisa Milletvekili Özgür Özel’in,
İstanbul Milletvekili Osman Boyraz’ın yaptığı açıklamasındaki bazı ifadelerine,
Cumhuriyet Halk Partisinin demokrasiyi, Adalet ve Kalkınma Partisinin saltanatı
tarif ettiğine, Trafik Haftası’na, 13 Mayıs Avrupa Günü’ne ve 13 Mayıs Soma
katliamının 4’üncü yıl dönümünde herkesi Soma’daki anma törenine beklediklerine
ilişkin açıklaması
22.- Amasya Milletvekili Mehmet Naci
Bostancı’nın, Kuzey Irak’ta şehit olan Furkan Peker’e Allah’tan rahmet
dilediğine, Adana Milletvekili Meral Danış Beştaş’ın açıklamasındaki bazı
ifadelerine, sosyal medya üzerinden gürültü koparılmaya çalışıldığına, gerçek
hayatta kaybedenlerin sosyal medya üzerinden teselli ve telafi aradıklarına ve
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
23.- İstanbul Milletvekili Mahmut Tanal’ın,
şeker pancarı çapası için Şanlıurfa’dan Aksaray’a gelen mevsimlik işçilere
aboneliğe gerek olmadan su verilmesini talep ettiğine ilişkin açıklaması
24.- Rize Milletvekili Hikmet Ayar’ın,
Artvin Milletvekili Uğur Bayraktutan’ın sataşma nedeniyle yaptığı
konuşmasındaki bazı ifadelerine ilişkin açıklaması
25.- Adana Milletvekili Meral Danış
Beştaş’ın, yetki kanunu tasarısının kırk sekiz saat geçmeden görüşülmesinin
Anayasa’nın emredici hükümlerine ve İç Tüzük’e aykırı olduğuna ve bunun
hesabını halkın 24 Haziranda soracağına ilişkin açıklaması
26.- Manisa Milletvekili Özgür Özel’in, AK
PARTİ grup önerisinin kabul edilmesiyle İç Tüzük ihlali yaşandığına, bunun
milletvekillerinin ve Genel Kurulun kendi kendini inkârı demek olduğuna ilişkin
açıklaması
27.- Kırıkkale Milletvekili Ramazan Can’ın,
Manisa Milletvekili Özgür Özel’in yaptığı açıklamasındaki bazı ifadelerine ve
AK PARTİ grup önerisinin açık ve net olduğuna ilişkin açıklaması
28.- Manisa Milletvekili Özgür Özel’in,
Kırıkkale Milletvekili Ramazan Can’ın yaptığı açıklamasındaki bazı ifadelerine
ilişkin açıklaması
29.- Sakarya Milletvekili Engin Özkoç’un,
Erzurum Milletvekili İbrahim Aydemir’in görüşülmekte olan 557 sıra sayılı Kanun
Tasarısı’nın tümü üzerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
30.- İstanbul Milletvekili Filiz
Kerestecioğlu Demir’in, Erzurum Milletvekili İbrahim Aydemir’in görüşülmekte
olan 557 sıra sayılı Kanun Tasarısı’nın tümü üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
31.- İstanbul Milletvekili Mehmet Muş’un,
Sakarya Milletvekili Engin Özkoç’un yaptığı açıklamasındaki bazı ifadelerine
ilişkin açıklaması

32.- İstanbul Milletvekili Mahmut Tanal’ın,
emeklilere dinî bayramlarda verilecek ikramiyenin maaş tutarında olmasını ve
polisler ile öğretmenlerin ek göstergesinin 3600’e çıkarılmasını talep
ettiğine, vergisini düzenli olarak veren vatandaşlara bir avantaj tanınıp
tanınmayacağını öğrenmek istediğine ilişkin açıklaması
33.- Adana Milletvekili Meral Danış
Beştaş’ın, Enerji ve Tabii Kaynaklar Bakanlığının zorunlu yardım kampanyası
düzenlemesine ve bu kampanyanın başka hangi bakanlıklar tarafından yapıldığını
öğrenmek istediğine ilişkin açıklaması
34.- İstanbul Milletvekili Mehmet Muş’un,
Trabzon Milletvekili Haluk Pekşen’in görüşülmekte olan 557 sıra sayılı Kanun
Tasarısı’nın 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
35.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
36.- İstanbul Milletvekili Mehmet Muş’un,
Trabzon Milletvekili Haluk Pekşen’in yaptığı açıklamasındaki bazı ifadelerine
ilişkin açıklaması
37.- İstanbul Milletvekili Mehmet Muş’un,
İstanbul Milletvekili Gülay Yedekci’nin görüşülmekte olan 557 sıra sayılı Kanun
Tasarısı’nın 12’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
38.- İstanbul Milletvekili Gülay
Yedekci’nin, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Türkiye-Avrupa Birliği Karma Parlamento Komisyonunda Mardin
Milletvekili Mithat Sancar’dan boşalan üyelik için HDP Grubu Başkanlığınca
bildirilen Diyarbakır Milletvekili Feleknas Uca’nın üyeliğinin Başkanlık
Divanında yapılan incelemede uygun bulunduğuna ilişkin tezkeresi (3/1585)

VII.- ÖNERİLER
A) Siyasi Parti Grubu Önerileri
1.- HDP Grubunun, 12/10/2017 tarihinde Grup
Başkan Vekili Adana Milletvekili Meral Danış Beştaş tarafından, ekonomik krize
bağlı yoksulluk ve beraberinde oluşan sorunların ve alınacak önlemlerin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 9 Mayıs 2018 Çarşamba günkü birleşiminde
yapılmasına ilişkin önerisi

2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, çay tarımı ve sanayisinde yaşanan sorunların
araştırılarak alınması gereken önlemlerin belirlenmesi amacıyla verilmiş olan
(10/620) esas numaralı Meclis Araştırması Önergesi’nin ön görüşmelerinin, Genel
Kurulun 9 Mayıs 2018 Çarşamba günkü birleşiminde yapılmasına ilişkin önerisi
3.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin “Kanun Tasarı ve
Teklifleri ile Komisyonlardan Gelen Diğer işler" kısmında bulunan 112, 115
ve 125 sıra sayılı Kanun Tasarılarının bu kısmın sırasıyla 2, 3 ve 4’üncü
sıralarına alınmasına ve diğer işlerin sırasının buna göre teselsül
ettirilmesine; 6771 Sayılı Kanun’la Türkiye Cumhuriyeti Anayasasında Yapılan
Değişikliklere Uyum Sağlanması Amacıyla Çeşitli Kanun ve Kanun Hükmünde
Kararnamelerde Değişiklik Yapılması Konusunda Yetki Kanunu Tasarısı’nın kırk
sekiz saat geçmeden Plan ve Bütçe Komisyonunda görüşülmesine ilişkin önerisi
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı (1/944) ile Plan ve Bütçe Komisyonu Raporu (S. Sayısı: 557)
IX.- YAZILI SORULAR VE CEVAPLARI
1.- İzmir Milletvekili Murat Bakan’ın,
döviz kuru ve cari açık politikasına ilişkin sorusu ve Ekonomi Bakanı Nihat
Zeybekci’nin cevabı (7/26928)
9 Mayıs 2018 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 97’nci Birleşimini açıyorum. 
Toplantı
yeter sayısı vardır.
Görüşmelere
başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Türkiye’nin son yıllardaki enerji yatırımları hakkında söz
isteyen İstanbul Milletvekili Osman Boyraz’a aittir.
Buyurun
Sayın Boyraz. (AK PARTİ sıralarından alkışlar)
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Osman Boyraz’ın,
Türkiye’nin son yıllardaki enerji politikaları ve enerji yatırımlarına ilişkin
gündem dışı konuşması
OSMAN
BOYRAZ (İstanbul) – Sayın Başkan, değerli milletvekilleri; Türkiye’nin enerji
politikaları ve enerji yatırımları hakkında gündem dışı söz almış
bulunmaktayım. Bu vesileyle sizleri ve ekranları başında bizleri seyreden aziz
milletimizi en kalbî duygularla selamlıyorum. 
Haftaya
bugün ramazan ayının ilk günü olacak; bu vesileyle de yaklaşmakta olan
ramazanınızı tebrik ediyorum, ülkemize huzur ve saadetler getirmesini de
Cenab-ı Allah’tan niyaz ediyorum.
Enerji,
dünyamızın, hayatımızın, güvenliğimizin, ekonomimizin can suyudur; onsuz ne
çarklar döner ne de herhangi bir işlem yapılabilir. Son on beş yılda her alanda
büyüyen Türkiye, gelişen ekonomisiyle, sanayisiyle doğru orantılı olarak enerji
tüketiminde, talebinde ülkeler sıralamasında hızla yükselmektedir. Son
dönemlerde enerji talep artışında Çin’den sonra en fazla talep artışı olan ülke
Türkiye’dir. Enerji talebindeki artışa bir diğer örnek ise, OECD ülkeleri
arasında son yılda enerji talep artışının en fazla Türkiye tarafından
gerçekleşmiş olmasıdır. Artan talebe karşı mevcut yerel kaynaklardan sağlanan enerji
miktarının kullanılan enerji miktarına karşılık gelmemesi sebebiyle, cari
açığın yarıdan fazlasını oluşturan enerji ithalatı için millî gelirimizin büyük
bir kısmı harcanmaktadır. Özellikle ülkemizde ithalatın yaklaşık 40 milyar
dolarlık kısmının enerjiye yapılan yatırımlardan kaynaklandığı dikkate
alınırsa, başta dış ticaret açığının kapatılması üzerine, önümüzdeki yıllar
içinde de 2 katına çıkacak enerji ihtiyacını karşılamak adına, arz güvenliğini
sağlamak adına da birtakım çalışmaları yapmak zorundayız. Yerli kaynaklara
öncelik verilmesi, yenilenebilir enerji kaynaklarının enerji arzı içindeki
payının artırılması, enerji verimliliğinin artırılması, yatırım ortamının
iyileştirilmesi, petrol, doğal gaz alanlarında kaynak çeşitliliğinin sağlanması
gibi birçok parametreleri, inşallah, gerçekleştiriyoruz ve gerçekleştirmeye de
devam edeceğiz. 
Tabii,
burada, özellikle AK PARTİ iktidarları döneminde yapılan hizmetler saymakla
bitmez; dağarcığımdaki kelimelerin, zamanın yetmeyeceğini de biliyorum ama bir
kısmını paylaşmakta fayda var diye düşünüyorum. 
2002
yılında yaklaşık 32 bin megavatsaat olan elektrik kurulu gücümüz 2018 yılı
itibarıyla 87 bin megavatsaate çıkmış; yerli kaynaklarla kurulu gücümüz 2002
yılında 12 bin megavatken 2018 yılında yüzde 163 artışla 50 bin megavata
çıkmış. Buna benzer, doğal gazda, yenilenebilir enerjide, rüzgâr enerjilerinde,
jeotermal enerjilerde inanılmaz hizmetler yapılmış, yapılmaya da devam ediyor.
Bunları da bütün toplumumuz, milletimiz, halkımız görüyor, görmekte, gözlemlemekte;
dolayısıyla, oy verirken de bu yapılanları görerek veriyor. Ben her zaman şunu
ifade ediyorum: Toplumumuzun vicdanına, gönül gözüne güveniyorum çünkü onların
vicdanı hassas bir kuyumcu terazisi gibidir. Dolayısıyla kendisi için yüreği
yanan ve yanmayanı, kendi değerlerine bağlı olan ve olmayanları bilir, ona göre
de değerlendirme yapar. İnşallah, 24 Haziranda da değerlendirmesini yapacak,
yine AK PARTİ kadrolarını iktidara taşıyacak diye düşünüyorum.
GÜLAY
YEDEKCİ (İstanbul) – “Tamam.” diyecek “Tamam.”, 24 Haziranda “Tamam.” diyecek. 
OSMAN
BOYRAZ (Devamla) - Tabii, özellikle, son günlerde, dün Cumhurbaşkanımız Recep
Tayyip Erdoğan’ın grup toplantısında yapmış olduğu bir konuşmadan yola
çıkılarak sanal âlemden umutlar besleyen, sandıktan umudunu kesen bir kitleyle
karşı karşıya kaldık. “Tamam.” diye ifade edilen bir “trend topic” oluşturmaya
çalışıyorlar ama biz diyoruz ki: Yapılan hizmetleri milletimizin gönlünde…
ALİ
ŞEKER (İstanbul) – “Tamam.” “Tamam.”
TAHSİN
TARHAN (Kocaeli) – “Tamam.” “Tamam.”
GÜLAY
YEDEKCİ (İstanbul) – “Tamam.” “Tamam.” “Tamam.” “Tamam.”
MEHMET
METİNER (İstanbul) – Bu kez de tamam inşallah. 
OSMAN
BOYRAZ (Devamla) - Evet, “Tamam.”ı da dedik, onu da anlatacağım. 
ALİ
ŞEKER (İstanbul) – Mecliste de “Tamam.” diyoruz. 
OSMAN
BOYRAZ (Devamla) - “Tamam.”ı ne zaman dedik? 1994 yılında İstanbul’da çöp
dağları yığınla olduğunda…
GÜLAY
YEDEKCİ (İstanbul) – “Tamam.” inşallah, “Tamam.” inşallah. 
OSMAN
BOYRAZ (Devamla) - …hava kirliliği olduğunda…
ALİ
ŞEKER (İstanbul) – Trafik, trafik; beton, beton…
GÜLAY
YEDEKCİ (İstanbul) – Her yer beton, beton, beton…
OSMAN
BOYRAZ (Devamla) - …insanların çöp dağlarının patlamasıyla ölmesi sonucunda “Ne
Kesici ne Livaneli ne Dalan, İstanbul’a nasıl da yakışıyor Recep Tayyip
Erdoğan.” diyerek “Tamam inşallah.” afişlerini astık. (AK PARTİ sıralarından
alkışlar) 
GÜLAY
YEDEKCİ (İstanbul) – Otur tamam, otur tamam.
ALİ
ŞEKER (İstanbul) – Otursana, tamam.
OSMAN
BOYRAZ (Devamla) - Şimdi ne diyoruz? Şimdi, mürebbiye edasıyla milletimize
parmak sallayıp sıygaya çekmek isteyenlere, ders vermek isteyenlere “Hadi
oradan, hadi oradan.” demeye devam diyoruz, devam diyoruz inşallah. (AK PARTİ
sıralarından alkışlar) 
ALİ
ŞEKER (İstanbul) – “Münafık” diyorsunuz, “münafık.” Kendinize oy vermeyene
“münafık” diyorsunuz. 
OSMAN
BOYRAZ (Devamla) – Yine, bu aziz milletimizin değerlerine hakaret eden, onlara
tepeden bakan, gönüllerini kıranlara “Hadi oradan, devam.” diyoruz ve devam
diyeceğiz inşallah. (AK PARTİ sıralarından alkışlar) 
ALİ
ŞEKER (İstanbul) – Anlaşıldı, tamam.
OSMAN
BOYRAZ (Devamla) – Yine, Türkiye'nin ekonomisini büyütmeye, kişi başına düşen
millî geliri 25 bin dolara çıkarmaya devam diyoruz, devam olacak inşallah. 
ALİ
ŞEKER (İstanbul) – Evet, yoksul daha yoksul, zengin daha zengin oldu. 146 bin
kişinin parası 80 milyonunkinden daha fazla oldu.
GÜLAY
YEDEKCİ (İstanbul) – Heyecanlanma, tamam, tamam.
OSMAN
BOYRAZ (Devamla) – Yine, bu milletle birlikte yol yürümek istemeyenlere,
vesayet odaklarına, vesayet odakları karşısında milletimize diz çöktürmek
isteyenlere dur demek için devam diyoruz, devam olacak inşallah. (AK PARTİ
sıralarından alkışlar) 
Yine,
tıpkı şairin ifade ettiği gibi…
(Mikrofon
otomatik cihaz tarafından kapatıldı) 
GÜLAY
YEDEKCİ (İstanbul) – Süren doldu, tamam. Süreniz bitti. Süreniz bitti, tamam.
BAŞKAN
– Haydi devam, bir dakika daha. 
GÜLAY
YEDEKCİ (İstanbul) – Meclis Başkanının siyaset yapması yasak, biliyorsunuz
değil mi Başkanım?
OSMAN
BOYRAZ (Devamla) – “Dünya bir değirmendir, durmadan döner…”
ALİ
ŞEKER (İstanbul) – Türkiye de 1’den büyüktür.
OSMAN
BOYRAZ (Devamla) - “Cismi âdem bir fenerdir elbet söner/ Kimseye baki değil
mülk ü devlet, sim ü zer/ Bir harap olmuş gönlü tamir etmektir hüner.” 
ALİ
ŞEKER (İstanbul) – Dünya 5’ten, Türkiye 1’den büyüktür.
OSMAN
BOYRAZ (Devamla) - İşte, bu aziz milletimizin kalbine giden gönül yollarını,
gönül köprülerini inşa etmeye devam diyoruz, devam olacak inşallah. (AK PARTİ
sıralarından alkışlar) 
Yine,
iyi dinleyin burayı: Ne Karamollaoğlu ne Akşener ne İnce, sandıklar açılınca
göreceksiniz millet oy verince. 
ALİ
ŞEKER (İstanbul) – Muharrem İnce…
GÜLAY
YEDEKCİ (İstanbul) – Cumhurbaşkanı Muharrem İnce.
OSMAN
BOYRAZ (Devamla) – İşte, göreceksiniz o günleri.
GÜLAY
YEDEKCİ (İstanbul) – Göreceksin, Muharrem İnce.
OSMAN
BOYRAZ (Devamla) - 24 Haziran akşamında sandıklar açılınca umutlar yeniden
yeşerecek. Recep Tayyip Erdoğan’la devam diyoruz, devam olsun inşallah diyorum.

ALİ
ŞEKER (İstanbul) – Sandıklar açılınca Muharrem İnce.
GÜLAY
YEDEKCİ (İstanbul) – Haydi evinize.
OSMAN
BOYRAZ (Devamla) - Hepinizi Allah’a emanet ediyor, saygılar sunuyorum. (AK
PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Vesayet odaklarıyla iş birliği yapmakla açıkça suçladı, cevap
hakkımızı kullanmak istiyoruz.
BAŞKAN
– Yani sizi işaret etti mi?
ÖZGÜR
ÖZEL (Manisa) – Aynen işaret etti efendim.
SÜREYYA
SADİ BİLGİÇ (Isparta) – Alınganlığa gerek yok.
ALİ
ŞEKER (İstanbul) – Sandıklar açılınca Muharrem İnce.
BAŞKAN
– İki dakikada toparlayalım.
Buyurun.
IV.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
İstanbul Milletvekili Osman Boyraz’ın yaptığı gündem dışı konuşması sırasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; tabii tüm partilerde bir
seçim telaşı var. Bu, baskın seçim olarak tasarlanmış ama kendi kazdıkları
kuyuya düşecekleri seçim yaklaşırken eğer normal bir takvim işleseydi
Cumhuriyet Halk Partili bütün milletvekilleri şu anda ön seçim telaşında
olacaktı, tüm üyelerin kullandıkları oylarla sıralamaya girmeye çalışacaklardı.
Diğer tüm siyasi partilerin kendi dinamikleri işliyor. Biraz önce de Adalet ve
Kalkınma Partisinin kendi dinamiği işledi. Osman Bey’in geçmişteki bazı
sıkıntılardan kurtulmak, geleceğe dair talep açmak, sarayın gözüne girmek ve
oradan bir milletvekilliği adaylığını garanti etmek üzere yaptığı kişisel
performansını ibretle izlediniz. (CHP sıralarından alkışlar) 
MEHMET
METİNER (İstanbul) – Osman’ın ona ihtiyacı yok.
ÖZGÜR
ÖZEL (Devamla) – Şimdi, tabii, kişisel performans, bu ibretlik manzaralar
Meclis tutanaklarında yerini alır. Şunu da görürsünüz: Mesela dün “Tamam’
desinler gideceğiz.” diyenin 2 milyon tane “tweet”i görünce hani “tek dil’
demedim ‘din’ dedim” dediği gibi “‘tamam’ demedim, ‘hamam’ dedim” diye kıvırdığını
da duymaya başladık. (CHP sıralarından alkışlar) 
AYŞE
SULA KÖSEOĞLU (Trabzon) – “Tamam”ı sandıkta diyeceğiz sandıkta. Sanal oyunlarla
olmaz bu işler, sanal oyunlarla olmaz. 
ÖZGÜR
ÖZEL (Devamla) – Şimdi, biz size açıkça söyleyelim: Evirip çevirip “Tek dil,
tek din” bilmem ne yapıp sonradan hiç kimse için tartışmalı olmayan
kavramlardan ama millî değil, gayrimillî bir işareti, ta Mısır’dan gayrimillî
bir işareti getirdiniz, gösteriyorsunuz ya böyle ve diyorsunuz ya...
AYŞE
SULA KÖSEOĞLU (Trabzon) – Anlamıyla öyle, anlamı. “Tek devlet, tek vatan, tek
millet, tek bayrak.” diyoruz. Siz ne diyorsunuz?
ÖZGÜR
ÖZEL (Devamla) – Bakın, bu 4’le ilgili buradaki hiç kimsenin sorunu yok ama
bütün Türkiye’nin bu gayrimillî işareti tasarım yapan kişinin yönetim şekliyle
sorunu var. Ve şunu göreceksiniz: Dünya ondan büyük, bundan büyük... Biz hep birlikte,
hepimiz birlikte size “hoşça kalın” diyoruz, “bay bay” diyoruz, “selametle”
diyoruz, “Gidiyorsunuz.” diyoruz. (CHP sıralarından alkışlar) 
Türkiye’deki
beş temel sorun alanını çözeceğiz. 
(Mikrofon
otomatik cihaz tarafından kapatıldı) 
AYŞE
SULA KÖSEOĞLU (Trabzon) – Gücünüz yetmez, topunuz gelin!
ÖZGÜR
ÖZEL (Devamla) – Bunun için de hepiniz 5’in 4’ten büyük olduğunu göreceksiniz.
Hepinize
“Hoşça kalın.” diyoruz, hoşça kalın. Gidiyorsunuz artık. (CHP sıralarından
alkışlar) 
AYŞE
SULA KÖSEOĞLU (Trabzon) – Devam, devam...
MUHAMMET
EMİN AKBAŞOĞLU (Çankırı) – Güle güle, güle güle; Sayın Özel, güle güle.
BAŞKAN
– Arkadaşlar, bugün böyle hızlı başladık ya, dakika bir gol bir. 
AYŞE
SULA KÖSEOĞLU (Trabzon) – Arkadaşlar hayal kuruyorlar Sayın Başkanım, hayal
kuruyorlar.
ALİ
ŞEKER (İstanbul) – Daha çok gol gelir!
AYŞE
SULA KÖSEOĞLU (Trabzon) – Eğleniyor arkadaşlar, eğleniyorlar!
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Özgür Özel iki hususta iki sataşmada
bulunmuştur. Birincisi: Rabia’ya ilişkin “Gayrimillî bir işaret.” demiştir.
İkincisi de “AK PARTİ’nin içerisinde milletvekillerinin seçilme usulüne ilişkin
haksız, yersiz ve AK PARTİ’yle ilişkisi olmayan bir suçlamada, tek kişinin
bütün bu işleri tayin ettiği iddiasında bulunmuştur. Bu çerçevede...
GÜLAY
YEDEKCİ (İstanbul) – Gerçeği söyledi.
ALİ
ŞEKER (İstanbul) – Durum tespiti.
AYŞE
SULA KÖSEOĞLU (Trabzon) – Sizin kurbanlıklar nerede?
BAŞKAN
– Sayın Bostancı, buyurun lütfen. (AK PARTİ sıralarından alkışlar) 
Siz
de yeni bir polemiğe meydan vermeyin, yeni bir sataşmaya mahal vermeyelim.
2.- Amasya Milletvekili Mehmet Naci
Bostancı’nın, Manisa Milletvekili Özgür Özel’in sataşma nedeniyle yaptığı konuşması
sırasında AK PARTİ Genel Başkanına ve Adalet ve Kalkınma Partisine sataşması
nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; seçim atmosferi
içerisinde heyecanları yükselterek buradan bir netice çıkarma aklını biz
anlıyoruz...
GÜLAY
YEDEKCİ (İstanbul) – Çünkü hep yapıyorsunuz, onun için anlıyorsunuz Hocam.
MEHMET
NACİ BOSTANCI (Devamla) – ...ama milletimiz bütün yaşananları çok soğukkanlı
bir şekilde değerlendirir, aklıyla değerlendirir, öyle provokasyona, ajitasyona
gelerek değil, muhakeme edip kararını verir. O yüzden, seçim öncesi bu tansiyon
yükseltme girişimlerini çok anlamlı bulmam, birincisi bu.
İkincisi:
“Rabia” kesinlikle millî bir semboldür.
YUSUF
HALAÇOĞLU (Kayseri) – Mısır millî mi? 
ÖZGÜR
ÖZEL (Manisa) – Nereden geldi, nereden? 
GÜLAY
YEDEKCİ (İstanbul) – Mısır millî mi oldu ya? Türkiye Cumhuriyeti devleti burası
Hocam. 
MEHMET
NACİ BOSTANCI (Devamla) - Eğer siz millîliği belli bir siyasal sınırların
içerisine gömmeye kalkarsanız yanlış yaparsınız. Türkiye Cumhuriyeti’nin sosyal
ve kültürel mirası çok daha geniş bir mirastır, bunu unutmayın.
AYTUĞ
ATICI (Mersin) – Rabia Arapçadır Sayın Başkan. 
YUSUF
HALAÇOĞLU (Kayseri) – Rabia 4 demek, 4. 
MEHMET
NACİ BOSTANCI (Devamla) - O yüzden akrabalarla, dostlarla, ortak bir
istikamette olduğumuz insanlarla dayanışma, millîliğin temel
hususiyetlerindendir.
YUSUF
HALAÇOĞLU (Kayseri) – Ya, Türkçe değil, kelime Türkçe değil, “millî” diyorsun. 
MEHMET
NACİ BOSTANCI (Devamla) - Diğer taraftan da, bakın, rakiplerinizi tanımanız
lazım. AK PARTİ’yi bu akılla, bu akıl yürütmeyle tanıyamazsınız.
GÜLAY
YEDEKCİ (İstanbul) – Herkes tanıdı AKP’yi, sorun yok. Nefes alamıyor millet. 
MEHMET
NACİ BOSTANCI (Devamla) - On altı yıldır iktidarda olan bir siyasi hareketin
kendi iradesini halkın tercihlerinden, halkın akletmesinden çıkarttığını hâlâ
görmüyorsunuz. Tayip Erdoğan yüzde 50 oyu alırken nasıl alıyor?
CEMAL
OKAN YÜKSEL (Eskişehir) – Tayyip Erdoğan alıyor işte, siz almıyorsunuz. 
MEHMET
NACİ BOSTANCI (Devamla) - Nasıl alıyor? Yani, tepedeki figür Genel Başkan
olarak, karizmatik bir lider olarak bu oyu alırken buna desteği veren halk,
yüzde 50’nin aklı aklı. Halk köle mi?
TAHSİN
TARHAN (Kocaeli) – Hocam, her tarafı kapatmışsın, TRT’yi…
MEHMET
NACİ BOSTANCI (Devamla) - Halk köle mi?
GÜLAY
YEDEKCİ (İstanbul) – Televizyonlar senin, meydanlar senin, her yeri
kapatmışsınız. 
MEHMET
NACİ BOSTANCI (Devamla) - Konulan milletvekilleri de halktan oy alıyorlar, o
yüzden… Bakın, akletme biçiminiz rakibinizi tanımadığınızı gösteriyor, tanımadıkça
kaybetmeye mahkûmsunuz. 
Teşekkürler.
(AK PARTİ sıralarından alkışlar) 
GÜLAY
YEDEKCİ (İstanbul) – Biz kazanacağız, göreceksiniz. 
BAŞKAN
– Teşekkür ediyorum. 
OSMAN
BOYRAZ (İstanbul) – Sayın Başkanım…
BAŞKAN
– Sayın Boyraz, ona da cevap verdi. 
Teşekkür
ediyoruz. 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Adıyaman Milletvekili Behçet
Yıldırım’ın, Adıyaman ilinin Samsat ilçesinin sorunlarına ilişkin yaptığı
gündem dışı konuşmasına Başbakan Yardımcısı Recep Akdağ’ın cevabı
BAŞKAN
– Şimdi gündem dışı ikinci söz, Adıyaman ili Samsat ilçesinin sorunları
hakkında söz isteyen Adıyaman Milletvekili Behçet Yıldırım’a aittir. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Teşekkürler Başkanım. 
Başta
cezaevinde rehin tutulan Türkiye halklarının gözbebeği, Cumhurbaşkanı adayımız
Sayın Selahattin Demirtaş olmak üzere, tutuklu vekil arkadaşlarımı, tüm siyasi
tutuklu yoldaşlarımı ve ekranları başında bizleri izleyen değerli halkımı
saygıyla selamlıyorum. 
Bildiğiniz
gibi, Adıyaman Samsat ilçemizde geçen sene 2 Martta 5,5; bu sene 24 Nisanda 5,1
şiddetinde iki deprem meydana geldi. Samsat depremi nedeniyle defalarca
depremzedeleri ziyarete gittim. Halk çok tedirgin. Geçen yıl yaşanan depremin
daha yaraları sarılmamışken, bu yıl tekrar yaşanan deprem halkı canından
bezdirmiştir. Halk konteyner ve çadırlarda yaşadığı için çok şükür can kaybı
yaşanmamıştır.
Ziyaretimiz
sırasında halkın en büyük talebi Samsat’ın yerinin değiştirilmesi yönündeydi.
Sürekli kırılan bir fay hattının üzerinde yaşadıklarını düşünen Samsat halkının
psikolojisi bozulmuş, çocuklarının korkudan uyuyamamasından şikâyetçiler.
Samsat halkı ilk darbeyi Atatürk Barajı yapılırken yemiş. İlçe baraj altında
kalacak diye yeterli etüt ve bilimsel çalışma yapılmadan birkaç zenginin ve o
dönemki siyasi iradenin etkisiyle Samsat bugün sürekli kırılmalar yaşanan fay
hattının üzerine taşınmış. Bu nedenle, ilçe halkının talepleri doğrultusunda
kalıcı çözüm için gerekirse Samsat ilçesi halkın talebi ve bilimsel
çalışmaların neticesi dikkate alınarak uygun bir yere taşınmalıdır. Ayrıca ilçe
halkı yapılacak konutların bedellerinin yüksek olduğunu, bu parayı ödeyecek
durumlarının olmayacağını belirtiyor, bu konuda da devletten destek talep
ediyor ama kendini bilmez bazı yetkililer işte “Devletin size yapacağı evler bu
kadar, istemeyen çeksin gitsin!” diyor, halk isyan ediyor, nahoş görüntüler
ortaya çıkıyor. İktidara buradan sesleniyorum: Samsat halkının sesine kulak
verin, yalanlarla dolanlarla kandırmayın artık bu halkı. Halkla birlikte
üniversiteler ortak bir yer için karar almalı. Öyle sadaka verir gibi Kızılay
ve diğer yardım kuruluşlarının verdiği yiyeceklerle yardım yaptığınızı
sanıyorsunuz. Bu insanlara bir yaşam alanı lazım, kalıcı bir çözüm gerekir, o
da deprem riskinin daha az olduğu bir alanda Samsat’ı yeniden inşa etmektir.
Tehditlerle, vaatlerle, şantajlarla referandumda yüzde 90’ın üzerinde “Evet”
oyu aldınız. Halk “Oy verelim de belki bizim için bir şeyler yaparlar.” dedi ama
yapmadınız ama halk bu sefer sizi affetmeyecek. 
En
çok sulu tarımı hak eden ilçemiz Samsat’tır ama sulu tarıma yönelik en ufak
çalışmanız olmamıştır orada. Baraj yüzünden yerlerinden ediliyorlar, sürekli
depreme maruz kalıyorlar, barajın dibindeler ama sulu tarım yapamıyorlar.
Elektrik enerjisiyle halk sulu tarım yapıyordu, o da pahalıya mal olduğu için
çoğuna haciz geldi. Güneş enerjisi vardı, boşa gitti. Sulama birliğine el
koydunuz, o da şu anda işlevsiz durumda. 
Samsat
halkına gideceğiz, doğruları anlatacağız, haklı taleplerinin takipçisi
olacağız; bu iktidarın onları daha fazla yıpratmaya haklarının olmadığını,
sosyal devletin ne olduğunu anlatacağız. Umarım bu iktidar bir daha Samsat
halkını kandırma şansı bulamayacaktır. On altı yıldır iktidarda olan AKP,
Samsat’ı bir köy, bir kasaba görüntüsünden çıkaramamış, Samsat her gün küçülen,
göç veren, yoksullaşan, işsizlikle boğuşan ve hâlâ sallanmaya devam eden bir
ilçe olmaya terk edilmiştir. Samsat halkına bu yaptıklarınızın cevabını 24
Haziranda alacaksınız.
Yine,
Adıyaman’ın en büyük sorunlarından biri işsizliktir, kötüye giden ekonomidir
çünkü ekonomisi büyük oranda tütüncülüğe dayanıyordu. Sağ olsun, AKP iktidarı
tütünü resmen bitirdi! Bugün tütün üreticisi, esnafı, işçisi kan ağlıyor. Tütün
üretimi serbest ama satışı yasak. Tütün piyasası resmen devlet eliyle, tütün
baronlarının isteğiyle yok ediliyor. Üretici geçen yıl 100 TL’ye sattığı tütüne
bugün 20 TL’ye alıcı bulamıyor. “Tütün yasası çıkaracağız.” dediniz, tütün
yasağı getirdiniz. “Tütünün önünü açacağız.” dediniz, tütünü tamamen
bitirdiniz. 
Kooperatifleşmeden
bahsediyorsunuz ama o da tam bir hikâye. Kooperatifleşme, birkaç zengine,
holdinge, barona tütünü teslim etme projesidir; öyle birkaç esnafın, köylünün
bir araya gelip kuracağı bir şey değildir kooperatif. “Yönetmelik çıkaracağız.”
dediniz ama ortada somut bir adım yok. Daha yasakların başlayacağı 1 Temmuzu
beklemeden bugün esnafı, yüklü cezaların yanında, cezaevine atıyorsunuz. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Başkanım, tamamlayacağım.
BAŞKAN
– Buyurun, bir dakika süre veriyorum.
BEHÇET
YILDIRIM (Devamla) – Daha önce para cezası vardı ve varsa esnafın arabası
bağlanıyordu ama bunların yanında şimdi esnafı bir de cezaevine atıyorsunuz.
Sevgili
Adıyamanlılar, tütünde en son gelinen nokta şudur, herkes bunu çok iyi bilsin:
“Efendim, bu yasakları biz getirmedik, tütün zaten yasaklıydı.” Bu iktidardan
ancak bu beklenir, tütünü bitiren zihniyetten başka bir cevap beklemek de zaten
yakışık almazdı. 
Ama
seçimler yaklaşıyor. Adıyaman ekonomisini felç ettiniz, tefecilik almış başını
gidiyor. Halkın ekmeğiyle oynadınız. Halk size unutamayacağınız bir ders
verecektir. Adıyaman AKP’yi çok severdi. On altı yıldır iktidarda olan AKP,
Adıyaman’a hak ettiği hiçbir değeri vermedi. Bu seçimde artık Adıyaman halkı
“…”(x)
yani “Tamam.” diyor artık. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Hükûmetin
gündem dışına cevap talebi var. 
Başbakan
Yardımcısı Sayın Recep Akdağ cevap verecek.
Buyurun
Sayın Akdağ.
BAŞBAKAN
YARDIMCISI RECEP AKDAĞ (Erzurum) – Saygıdeğer Başkanım, kıymetli milletvekili
arkadaşlarım; hepinizi ve yüce Meclisimizi saygıyla selamlıyorum. 
Biraz
önce burada konuşan sayın hatip gerçekleri saptırmaya çalıştı ama gerçekler gün
gibi ortadayken bunları ne kadar saptırmaya çalışsanız da sapmaz. Zaten kendisi
konuşurken de Samsat’tan bahsederken Samsatlı kardeşlerimizin yüzde 90’ın
üzerinde AK PARTİ’ye oy verdiğini itiraf etmek zorunda kaldı. Aslında bu yüzde
90 da değil, yüzde 94. Bunun için çok değerli Samsatlı kardeşlerimize bir kere
daha Hükûmetimiz adına, AK PARTİ’miz adına şükranlarımızı takdim ediyorum,
Allah hepsinden razı olsun. 
Evet,
Samsat’ta geçtiğimiz yıl ve maalesef bu yıl üst üste depremler oldu. Özellikle
Samsatlı kardeşlerime, Adıyamanlı kardeşlerime şunu ifade etmek istiyorum. Bu
depremler büyüklük itibarıyla çok büyük depremler değil. Peki, böyle olmasına
rağmen neden ciddi tahribat oluyor? Çünkü yapılarımızın, konutlarımızın, iş
yerlerimizin maalesef binaların yapılışı itibarıyla depreme dayanıklılıkları
çok düşük. Sıkıntı bundan kaynaklanıyor. Peki, şimdi biz ne yapıyoruz?
Öncelikle birinci depremle alakalı olmak üzere bir kanun hükmünde kararname
yapmamız gerekti, bunları gerçekleştirdik, ihaleleri tamamladık. Şu anda
Samsat’ımızda 400’ün üstünde konut inşaatına başladık. Bu sene sonu itibarıyla,
inşallah, bunları Samsatlı kardeşlerimize teslim etmiş olacağız afet konutları
anlamında. Bir 400 civarında konutu da çok yakın bir zamanda inşaatlarına
başlayarak, inşallah, onları da önümüzdeki altı ay, sekiz ay içerisinde
Samsatlı vatandaşlarımıza, depremden dolayı evleri hasar görmüş
vatandaşlarımıza teslim edeceğiz. 
İkinci
defa deprem olduktan sonra Samsat’a ben de bir kere daha gittim, daha önce de
gitmiştim. Orada iş yerleri hasar gören kardeşlerimiz de var. Onlar da hiç
endişe etmesinler. Bize kanunun verdiği, düzenlemelerin verdiği imkânlardan
istifade ederek en kısa zamanda iş yerleri açısından da oradaki tahribatı
giderecek adımları atacağız. 
Tehditle
ve şantajla oy almadan da bahsedildi. Sayın hatip, tehdit ve şantajla oy
almaktan da bahsetti. Evet, Türkiye'de tehditle ve şantajla oy alınma durumları
oldu. 7 Hazirandan önce buna ben kendi ilimden de şahidim, Erzurum’un belli
ilçelerinde. Güneydoğu ağırlıklı olmak üzere Doğu Anadolu’da da maalesef zalim
bir terör örgütünün, PKK’nın halkın üzerindeki baskısı sebebiyle tehditle,
şantajla vatandaşı korkutarak oy alma durumu oldu. Hatta öyle şeyler oldu ki,
mesela Erzurum’un bir ilçesinde neredeyse oy kullanabilecek vatandaştan daha
fazla sayıda oy kullanma durumu bile oldu. 7 Haziranda sıkıntılarımız vardı
Türkiye’de.
CEYHUN
İRGİL (Bursa) – Hükûmet yok mu orada?
AYTUĞ
ATICI (Mersin) – Hükûmet neredeydi o zaman, Hükûmet?
BAŞBAKAN
YARDIMCISI RECEP AKDAĞ (Devamla) - 7 Haziranda ciddi sıkıntılarımız vardı. 
AYTUĞ
ATICI (Mersin) – Devlet böyle mi yönetilir?
BAŞBAKAN
YARDIMCISI RECEP AKDAĞ (Devamla) - Ebette ki Hükûmetimiz, PKK terör örgütüyle
mücadele ediyordu. Şükürler olsun ki bu mücadele son iki sene içerisinde, otuz
beş yılıyla kıyaslanmayacak biçimde, büyük bir muvaffakiyetle sonuçlandı, terör
örgütünün -hani beli kırıldı deriz ya- beli kırılmakla kalmadı kafası ezildi ve
ben Kürt kardeşlerimizin yoğunlukta yaşadığı ilçelere, illere gittiğimde vatandaşlarımızın
orada terör örgütüne karşı bu başarılı mücadeleden ziyadesiyle memnun
olduklarını ve üstlerinden PKK terör örgütünün baskısının kalktığını da
görüyorum. 
AYTUĞ
ATICI (Mersin) – Daha önce niye kaldırmadınız?
BAŞBAKAN
YARDIMCISI RECEP AKDAĞ (Devamla) – Hiç merak etmeyin değerli milletvekilleri,
Allah’ın izniyle 24 Haziranda da PKK’nın vatandaşımızın üzerinde hiçbir baskısı
olmadan özgürce oylarını kullanabilecekleri bir ortamı Türkiye Cumhuriyeti
Hükûmeti, AK PARTİ Hükûmetimiz sağlamış durumdadır; bu çok önemli.
AYTUĞ
ATICI (Mersin) – Daha önce neredeydiniz Sayın Bakan?
BAŞBAKAN
YARDIMCISI RECEP AKDAĞ (Devamla) – Yani, evet, tehditle ve şantajla bu ülkede
oy alanların, oy almaya çalışanların kim olduğunu herkes biliyor. Kim PKK’ya
yakın duruyorsa, kim PKK’nın talimatlarından başka bir şey yapamıyorsa, kim
PKK’nın talimatlarına göre Türkiye’de siyaset yapıyorsa tehdit ve şantajla oy
alanlar onlardır. Biz milletimizle gönül bağı kurduğumuz için, biz
Adıyamanlılara, Samsatlılara, 81 milyon Türkiye Cumhuriyeti vatandaşına AK
PARTİ olarak hizmet ettiğimiz için on iki seçimdir, şimdi on üçüncü seçimde
Allah’ın izniyle bir kere daha Cumhur İttifakı’yla ipi en önde göğüsleyeceğiz. 
AYTUĞ
ATICI (Mersin) – Tamam, tamam!
BAŞBAKAN
YARDIMCISI RECEP AKDAĞ (Devamla) – Değerli milletvekillerim, bu tütün konusuyla
ilgili de bir şeyler söylendi. Bakın, hatip tütün baronlarından bahsetti.
Doğrudur, Türkiye’de tütün meselesinde vatandaşın kafasını karıştıran, tütünü
vergisiz olarak alıp varlıklarına varlık katmaya çalışan tütün baronları var. 
ATİLA
SERTEL (İzmir) – Tütünü yok ettiniz, yok!
BAŞBAKAN
YARDIMCISI RECEP AKDAĞ (Devamla) – Biz Adıyaman’da, Bitlis’te, Türkiye’nin
başka yerlerinde tütün üreten üreticimizi korumaya devam edeceğiz, onların
hukuklarını koruyacağız ama şunu da açıkça ifade ediyorum: Türkiye Cumhuriyeti
Hükûmeti olarak, AK PARTİ Hükûmeti olarak tütün baronlarına da asla fırsat
vermeyeceğiz. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
ATİLA
SERTEL (İzmir) – Amerikan tütününe esir oldunuz Sayın Bakan. 
BEHÇET
YILDIRIM (Adıyaman) – Sayın Başkan…
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Yıldırım mı, Sayın Danış Beştaş mı; hanginiz? 
MERAL
DANIŞ BEŞTAŞ (Adana) – Sayın Başkan, ben grubumuza sataşmadan söz istiyorum ama
kendi konuşmasına bizzat da cevap verildiği için iki konuşma istiyoruz. 
BAŞKAN
– Neden dolayı? 
BAŞBAKAN
YARDIMCISI RECEP AKDAĞ (Erzurum) – Ben bir parti ismi falan zikretmedim Sayın
Başkan. 
BAŞKAN
- Şimdi şunu söyledi: “Tehdit ve şantajla kim oy alıyorsa.” dedi. 
BEHÇET
YILDIRIM (Adıyaman) – Evet.
MERAL
DANIŞ BEŞTAŞ (Adana) – Gerçekleri açıkça…
BAŞKAN
- Grubunuzun, şahsınızın ismini…
MERAL
DANIŞ BEŞTAŞ (Adana) – Sayın Başkan, bir müsaade edin, siz avukatı değilsiniz
Sayın Bakanın. Tarafsız olarak…
BAŞKAN
– Ama şu var. Bir dakika… Bir sataşma var mı yok mu onun takdiri bana ait.
MERAL
DANIŞ BEŞTAŞ (Adana) – Ben bir açıklayayım, bir açıklayayım.
BAŞKAN
- Buyurun açıklayın.
MERAL
DANIŞ BEŞTAŞ (Adana) – Şu anda zaten hatibimizin konuşmasına yönelik doğrudan
cevap hakkı var.
BAŞKAN
– Tamam, hatibe ben vereyim ama grupla ilgili…
MERAL
DANIŞ BEŞTAŞ (Adana) – Ama grubumuza yönelik de…
İSMAİL
TAMER (Kayseri) – “PKK” dedi. Grubunuzun PKK’yla ilgisi var mı ki?
MERAL
DANIŞ BEŞTAŞ (Adana) - …Erzurum’da tehdit ve şantajla oy alındığı… Algıyı
farklı yürüttü ve ısrarla grubumuza bakarak, sözlerden de öte, grubumuza
bakarak açıkça sataşmada bulunmuştur. Söz istiyorum. 
BAŞBAKAN
YARDIMCISI RECEP AKDAĞ (Erzurum) - Sayın Başkan, ben bütün gruplara baktım, bir
gruba değil. 
BAŞKAN
– Şimdi, Sayın Danış Beştaş…
MERAL
DANIŞ BEŞTAŞ (Adana) – Sayın Başkan, bunu…
BAŞKAN
- …“Tehdit ve şantajla oy kullananlar.” dedi. Eğer bunu siz kendi üzerinize
alıyorsanız, “Bizim tehdit ve şantajla oy kullandığımızı ima etti.” diyorsanız,
bizi kastetti diyorsanız, buyurun. (AK PARTİ sıralarından alkışlar) Ama ben bir
parti ismini söylemediğini gördüm, duydum. Ha, Sayın Yıldırım istiyorsa hem
grup adına hem şahsı adına Sayın Yıldırım’a vereyim. Sayın Yıldırım’ın ismini
zikrederek…
MERAL
DANIŞ BEŞTAŞ (Adana) – Ben alırım.
BAŞKAN
- O zaman Sayın Yıldırım’ın yerine size veriyorum.
Buyurun.
BEHÇET
YILDIRIM (Adıyaman) – Hayır, hayır, ben de konuşacağım.
MERAL
DANIŞ BEŞTAŞ (Adana) – Hayır, hayır, ben alırım. O ayrıca kişisel olarak
kullanacak.
BAŞKAN
– O zaman tehdit ve şantajla ilgili kısmı siz üzerinize aldınız.
Buyurun
lütfen.
Size
iki dakika süre veriyorum.
IV.- SATAŞMALARA İLİŞKİN KONUŞMALAR (Devam)
3.- Adana Milletvekili Meral Danış
Beştaş’ın, Başbakan Yardımcısı Recep Akdağ’ın gündem dışı konuşmaya cevaben
yaptığı konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Siz tehdit ve şantajla oy aldığınız için ve o partinin
Meclis Başkan Vekili olduğunuz için şu anda avukatlık yapıyorsunuz.
Bir
kere şunu söyleyeyim: Türkiye’de siyasetin nasıl zora dayalı olarak
kullanıldığını göstermesi açısından AKP iktidarı tarih yazıyor. Biz Ankara
katliamında Dokumacılar grubunun Adıyaman’dan gönderilerek 103 insanı
katlettiğini ve dönemin Başbakanı Davutoğlu’nun “10 Ekimden sonra oylarımız
arttı.” dediğini unutmadık. 1 Kasıma giderken Suruç’taki katliamın AKP
tarafından nasıl ters yüz edildiğini yine unutmadık. Tehdit ve şantaj varsa şu
anda Hakkâri’nin köylerinde –somut bilgi var önümde- tugay komutanı, valilik,
kaymakamlık birlikte gidip AKP’ye oy topluyor ve tehdit ediyor. 
ZEHRA
TAŞKESENLİOĞLU (Erzurum) – Ben tehdit edildim ben, başkası değil. Sizin ilçe
başkanlarınız beni tehdit etti, neyi konuşuyorsunuz?
MERAL
DANIŞ BEŞTAŞ (Devamla) - Şırnak’ta, ilçelerde, köylerde bütün devlet kurumları,
askerler de içinde olmak üzere, tehditle oy kullandırıyorlar. Şu anda, 16 Nisan
referandumunda…
ZEHRA
TAŞKESENLİOĞLU (Erzurum) – Sizin ilçe başkanlarınız beni tehdit etti, ölümle
tehdit ettiler.
MERAL
DANIŞ BEŞTAŞ (Devamla) - Bir susun önce, bir dinleyin, cevap verin, tamam mı?
BAŞKAN
– Müdahale etmeyin lütfen.
MERAL
DANIŞ BEŞTAŞ (Devamla) – Dinleyin, sonra cevap verin.
ZEHRA
TAŞKESENLİOĞLU (Erzurum) – Bağırmanıza gerek yok. Tehdit bana edildi.
BAŞKAN
– Müdahale etmeyin lütfen Sayın Taşkesenlioğlu.
MERAL
DANIŞ BEŞTAŞ (Devamla) – Kürtlüğünüzden gocunuyorsunuz, gocunuyorsunuz.
İBRAHİM
AYDEMİR (Erzurum) – Ya, niye gocunsun, öyle şey olur mu Meral Hanım!
MERAL
DANIŞ BEŞTAŞ (Devamla) – Sayın Bakan, 961 sandıkta yüzde 100 “evet” oyu alan
sizsiniz. 961 sandıkta yüzde 100 oy alan AKP iktidarı bunun hesabını
veremezken, yok “örgüt”, yok “terör” diyerek hedef saptırıyor. Çünkü AKP,
emrindeki kolluğa, valilere, kaymakamlara güvenerek, baskı ve baskı yöntemleriyle
oy alacağını sanıyor ama siz kafa da yarsanız, ne yaparsanız yapın 24 Haziranda
halk gidişinize “Tamam.” demiştir ve bu, sizin sonunuzdur, son
çırpınışlarınızdır; boşuna bu konuda dönmeyin. (HDP sıralarından alkışlar) 
HASAN
BASRİ KURT (Samsun) – Neyin telaşı bu ya, neyin telaşı?
MERAL
DANIŞ BEŞTAŞ (Adana) – Siz telaşlanıyorsunuz.
İBRAHİM
AYDEMİR (Erzurum) – Meral Hanım, göreceksiniz 24 Haziranı!
BAŞBAKAN
YARDIMCISI RECEP AKDAĞ (Erzurum) – Sayın Başkan…
BAŞKAN
– Bir saniye, Sayın Yıldırım’a da söz vereyim.
Buyurun
Sayın Yıldırım.
4.- Adıyaman Milletvekili Behçet
Yıldırım’ın, Başbakan Yardımcısı Recep Akdağ’ın gündem dışı konuşmaya cevaben
yaptığı konuşması sırasında şahsına sataşması nedeniyle konuşması
BEHÇET
YILDIRIM (Adıyaman) – Evet, teşekkürler Başkanım.
Daha
derin şeylere girmeye gerek yok, referandumda nelerin yaşandığını biz
biliyoruz. Muhtarlarla, halkla konuşuyoruz, halk bize “Siz bize ‘evet’
vermezseniz evleriniz yarım kalır, sizin evlerinizi yapamayız.” gibi… Bu bir
şantajdır. 
HASAN
BASRİ KURT (Samsun) – O evleri yıkan kim, yıkan?
BEHÇET
YILDIRIM (Devamla) – İkincisi, “Ya kaos ya da 400 milletvekili.” diyen zihniyet
kimdir? Adıyaman’da 7 Haziranda 71 bin oy almışız, arkasından bir çatışma, bir
kaos çıkarıyorsunuz, bizim oylarımızı 50 bine kadar düşürüyorsunuz. Çatışma
kime yarıyor? Adıyaman’da onca canlı bomba faili çıktı ortaya. O canlı
bombaların Suruç katliamında, Ankara’da, İstanbul’da, Diyarbakır’da kim
olduğunu, hücre evlerinin Adıyaman’da olduğunu siz de biliyorsunuz, devlet de
biliyor. O zamanın valisini görevden alacağınıza, valiyi siz o zaman
-Türkiye’nin 4’üncü büyükşehrine- ödül olarak Adana Valisi yaptınız. IŞİD’in
arkasında da siz varsınız, şantajların arkasında da varsınız, kaosların
arkasında da siz varsınız. Kaos olmazsa siz hiçbir şeysiniz. (HDP sıralarından
alkışlar) 
BAŞBAKAN
YARDIMCISI RECEP AKDAĞ (Erzurum) – Sayın Başkan…
BAŞKAN
– Sayın Yıldırım, bakın, Adıyaman’a ve Adıyamanlılara haksızlık etmeyelim.
Adıyaman’ı terörle, terör örgütleriyle…
BEHÇET
YILDIRIM (Adıyaman) – Hayır, terörle değil; bu, gerçek.
BAŞKAN
– Adıyaman ki bu memleketin huzur şehridir. 
MERAL
DANIŞ BEŞTAŞ (Adana) – İslam Çay Ocağı... Çay ocağında katliamlar planlandı.
BAŞKAN
– Huzurun başkenti olan bir şehirle ilgili, Adıyamanlılarla ilgili, terörle
özdeşleştiren bu çıkışlarınızı külliyen reddediyorum, bunu bilesiniz. Kusura
bakmayın.
MERAL
DANIŞ BEŞTAŞ (Adana) – Biz bütün Adıyamanlılara söylemiyoruz. 
BEHÇET
YILDIRIM (Adıyaman) – Sahada görüşeceğiz. 
BAŞKAN
– Sahada, demokratik ortamda tabii ki hep beraber görüşürüz, halk karar verir.
Halk size 7 Haziranda o kararı verirken iyiydi de 1 Kasımda bu kararı verirken
mi kötüydü? Halkın kararına ne olursa olsun hepimiz rıza göstereceğiz, saygı
duyacağız. 
MERAL
DANIŞ BEŞTAŞ (Adana) – Halkın kararına komutanlarla, valilerle müdahale
etmeyin. 
BAŞKAN
– Ama hiçbir halkı, hiçbir şehri de terörle bağdaştırmayacağız. Kusura
bakmayın, buna müsaade edemeyiz. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Beştaş yapmış olduğu konuşmada, AK PARTİ’nin
kolluk güçleri üzerinden baskı uyguladığı, oy aldığı tarzında çok açık bir
sataşmada bulunmuştur.
BAŞKAN
– Sayın Bostancı, bitirelim lütfen. 
Buyurun.

5.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; 2002’den bu yana
iktidar olan, sürekli oylarını artıran… 
ERTUĞRUL
KÜRKCÜ (İzmir) – Sürekli değil. 
MEHMET
NACİ BOSTANCI (Devamla) – …en son seçimlerde de yüzde 50 oy almış bir siyasi
iktidara Sayın Beştaş’ın böyle bir suçlamada bulunması her şeyden önce mantıken
çelişkili. Bu kadar insanı hiç kimse baskıyla, zorla, devlet mekanizmasıyla
filan sandığa yönlendiremez. Halkın özgür karakterine karşı da daha dikkatli
bir dil kullanmak gerekiyor Sayın Beştaş. 
Terör
örgütlerinin yöntemidir baskı uygulamak. Devletin de görevi onların hakkından
gelmektir. Türkiye Cumhuriyeti bu anlamda görevini gayet başarılı bir şekilde
yaptı, yapmaya da devam edecek. 
Burada
vahim bir şey var, Sayın Beştaş buradan söylenen bir söz üzerine
“Kürtlüğünüzden gocunuyorsunuz.” dedi. Bu “Kürtlük” algınız biraz tuhaf değil
mi? Şöyle ki: “Herkesten oy alacağız.” diyorsunuz, “Kürtlerin iradesini temsil
ediyoruz.” diyorsunuz. Herkesten oy alınca herkesin iradesini temsil etmeniz
gerekmiyor mu? İkincisi: Sizce “Kürt” -benim gördüğüm- HDP’ye oy verenler. Eğer
HDP’ye oy vermiyorsa etnik olarak Kürt olmasının hiçbir kıymeti yok. Yani
siyasi olarak sizinle koşuyorsa Kürt, sizinle koşmuyorsa onun Kürt olmasının
hiçbir kıymetiharbiyesi yok. Bu bir Kürtlük anlayışı mıdır; bu, Kürtlere
ilişkin bir duyarlılık, onlara yönelik bir hassasiyet, onların haklarına
yönelik bir siyaset iddiası mıdır? Bu, ne kadar kendi içinde vahim çelişkiler
taşıyan bir yaklaşımdır. Üstelik Kürtlüğü de kendi siyasal anlayışınız
istikametinde çok özel bir şekilde tanımlıyorsunuz. Sizin kesinlikle Kürtlerle
bir ilginiz yok. 
Saygılarımla.
(AK PARTİ sıralarından alkışlar)
BAŞBAKAN
YARDIMCISI RECEP AKDAĞ (Erzurum) – Sayın Başkan, Hükûmetimiz adına da benim bir
söz talebim var.
BAŞKAN
– Sayın Akdağ, lütfen kapatalım, ben…
MERAL
DANIŞ BEŞTAŞ (Adana) – Sayın Başkan, vallahi “Kürtlükle ilginiz yok.” dedi, ben
Kürt’üm, o yüzden doğrudan sataştı yani hiçbir şey demeye gerek yok.
MEHMET
NACİ BOSTANCI (Amasya) – Sizin Kürtlüğünüz HDP’li olmanızdan dolayı.
MERAL
DANIŞ BEŞTAŞ (Adana) – Hiçbir şey demeye gerek yok, bu bir sataşmadır.
BAŞKAN
– Sayın Danış Beştaş, lütfen, yerinizden, ben mikrofonu açayım.
MERAL
DANIŞ BEŞTAŞ (Adana) – Sayın Başkan, ben bir Kürt kadınıyım, bir Kürt’üm ve
bana “Kürtlükle hiçbir ilginiz yok.” dedi.
BAŞKAN
– Ben de bir Kürt erkeğiyim. Ne var yani bunda? Allah Allah…
MERAL
DANIŞ BEŞTAŞ (Adana) – Bu, bana, benim kimliğime, varlığıma doğrudan bir
sataşmadır. İstediğiniz yerde tartışalım bunu.
ERKAN
HABERAL (Ankara) – Türkiye Büyük Millet Meclisi etnik kimliklerin ön plana
çıktığı bir yer oldu Sayın Başkan, lütfen müsaade etmeyin buna.
MEHMET
NACİ BOSTANCI (Amasya) – Sayın Başkan, söylediğim bu değildir. “Bakın, siz de
Kürt’sünüz, burada başka Kürtler de var. Kürtlüğü özel bir şekilde
tanımlıyorsunuz, bu anlamda Kürtlerle ilginiz yok.” dedim, buradan ayrı bir
hikâye çıkartmayın.
MERAL
DANIŞ BEŞTAŞ (Adana) – Hayır, Sayın Bostancı, “Kürtlükle bir ilginiz yok.”
dediniz.
BAŞKAN
– Bakın, sayın milletvekilleri, bütün gruplar…
MERAL
DANIŞ BEŞTAŞ (Adana) – Sayın Başkan…
BAŞKAN
– Bir saniye…
Burada
tartışmanın mecrası farklı bir alana doğru kayıyor. Lütfen, istirham ediyorum,
insanları etnik aidiyetleri üzerinden, inançlarıyla ya da farklı algılara
sebebiyet verecek farklılıklarıyla zikrederek onları ötekileştirmeyelim;
bütünlükçü, birleştirici bir dil kullanalım. Burada her etnik yapıdan, her
inanç grubundan insanlarımız var ve hepsi bu ülkenin birinci sınıf
vatandaşıdır. Burada bir kişinin bir başkasıyla ilgili Kürt ya da Türk ya da
başka bir etnik yapıda olup olmadığını söyleme hakkı dahi yoktur. İnsanlar
nasıl hissediyorsa o şekilde yaşamalıdır, doğrusu da budur ve buna lütfen
bizler müdahale etmeyelim, konuşmalarımıza dikkat edelim.
MERAL
DANIŞ BEŞTAŞ (Adana) – Bir söz verir misiniz?
BAŞKAN
– Buyurun bir dakika, bitirelim ama lütfen yani.
V.- AÇIKLAMALAR
1.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın sataşma nedeniyle
yaptığı konuşmasındaki bazı ifadelerine ilişkin açıklaması
MERAL
DANIŞ BEŞTAŞ (Adana) – Sayın Başkan, dersinizi verdiyseniz –tırnak içinde- bir
de ben konuşayım. 
BAŞKAN
– Estağfurullah.
MERAL
DANIŞ BEŞTAŞ (Adana) – Bir kere, etnik aidiyetlerle ilgili sorunu olanlar her
gün tekleyenlerdir, çoğunlukçu yaklaşımda olanlardır. Biz çoğulcu bir partiyiz.
Bizim şu anda hâlihazırda grubumuzda oturanların bile etnik aidiyetleri, dilleri,
inançları farklı. Türkiye’de tek bir çoğulcu parti varsa ve herkesin dinine,
diline, kimliğine, inancına saygı duyuyorsa o HDP’dir. AKP’nin istediği Kürt
-Sayın Bostancı güzel bir şekilde tarif ettiğini sanıyor ama bir yanılgısı var-
onun tarif ettiği Kürt: “Her şey olabilirsin ama Kürt olamazsın.” diyor.
“Dilini, kimliğini savunamazsın; kültürünü yaşayamazsın.” diyor. İşte daha önce
de size demiştim, istediği Kürt, Sayın Bozdağ gibi bir Kürt. 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) - Tekliği savunan bir Kürt ya da sizin gibi -buradan
destek vereceğinize- resmî ideolojiyi, tekliği savunan bir kimlik istiyor. Biz
etnik aidiyetlerin olduğu gibi kabulünden yanayız. Biz herkesin eşit ve özgür
yurttaş olarak bu topraklarda yaşamasından yanayız ve biz kesinlikle ve
kesinlikle onun sözünü ettiği gibi sadece Kürtlerin değil Türkiye’de 50 milyon
insanın oyuna talibiz ve bizim aldığımız oylar da Türkiye’nin her tarafındandır
ama şu son sözüm, eğer Türkiye partisi olmak Kürtleri reddetmeyi gerektiriyorsa
biz de bunu reddediyoruz. Türkiye partisi olmak, Türkiye’nin dörtte 1’ini
teşkil eden Kürt halkını kabul etmekten geçer, reddetmemekten geçer. Bu konuda
asıl kendilerine baksınlar.
BAŞKAN
– Sayın Beştaş, bakın bana da tekrar atfen bir şey söylemeye çalıştınız.
MERAL
DANIŞ BEŞTAŞ (Adana) – “Bozdağ” dedim.
BAŞKAN
– Kesinlikle söylediniz. Bakın, ret, inkâr, asimilasyon politikalarını
hepimizin elinin tersiyle itmesi lazım. 
MERAL
DANIŞ BEŞTAŞ (Adana) – Kesinlikle.
BAŞKAN
– Bir başkasıyla ilgili farklı bir etnik yapıyı da bırakın, siz şu anda öyle
bir konuşma yapıyorsunuz ki benim algıladığım, sadece benim değil bütün
kamuoyunun, “Evet, bizden olan sadece Kürt’tür ama bizim gibi düşünmeyen
Kürtleri de biz Kürt saymıyoruz.” diyorsunuz. Bu kadar ötekileştirici, bu kadar
ayrıştırıcı bir dili asla ve asla kabul etmiyorum ve ben bu tartışmayı bitirmek
üzere birleşime beş dakika ara veriyorum.
Kapanma Saati: 14.39
İKİNCİ OTURUM
Açılma Saati: 14.53
BAŞKAN: Başkan Vekili Ahmet AYDIN
KÂTİP ÜYELER: Barış KARADENİZ (Sinop), Mücahit DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 97’nci Birleşiminin
İkinci Oturumunu açıyorum.
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları
(Devam)
3.- Uşak Milletvekili Özkan Yalım’ın,
nakliyecilerin ve taksicilerin sorunlarına ilişkin gündem dışı konuşması 
BAŞKAN
– Gündem dışı üçüncü söz nakliyecilerin ve taksicilerin sorunları hakkında söz
isteyen Uşak Milletvekili Özkan Yalım’a aittir.
Buyurun
Sayın Yalım. (CHP sıralarından alkışlar)
ÖZKAN
YALIM (Uşak) – Teşekkür ederim Sayın Başkan.
Sayın
Divan, Sayın Bakan, sayın grup başkan vekilleri, çok değerli milletvekili
arkadaşlarım; gereksiz bir tartışma yüzünden yaklaşık yarım saat gecikmeyle
devam ediyoruz. Bu Mecliste Türk de var, Kürt de var, Arap da var, Türkiye'de
yaşayan her milletten, kitleden vatandaş var, Ermeni vatandaşımız da var. Onun
için ben bu konuyla alakalı bu tartışmaların gereksiz olduğunun altını
çiziyorum. Türk’üz, Türklüğümüzle de gurur duyuyoruz.
MERAL
DANIŞ BEŞTAŞ (Adana) – Biz de Kürtlüğümüzle gurur duyuyoruz.
ÖZKAN
YALIM (Devamla) – Değerli arkadaşlar, Sayın Bakan ve de bizi izleyen çok
değerli vatandaşlarımız; 1 Mayıstan itibaren döviz nereye geldi: Dolar bugün
itibarıyla 4,35; euro 5,15; mazot 5,70; benzin 6,20. Peki, şu ana kadar döviz
yükseldiğinde ne oluyordu? Kesinlikle akaryakıtta, mazotta, benzinde fiyat
artıyordu ama baktık ki bugün mazotta 7 kuruş indirim, benzinde 5 kuruş düşüş
oldu. Peki, bu ne? Çünkü 24 Haziranı Hükûmet artık ciddi ciddi düşünmeye
başladı; olağan değil, olağandışı bir işlem yaparak döviz yükselmesine karşın
akaryakıtta düşüş gerçekleştirdi ancak bu bir sanal düşüştür. Çok yakın zamanda
göreceksiniz, çok afaki şekilde maalesef yükselecektir akaryakıt fiyatları
diyorum. Çünkü neden? İhracat yapmayan bir ülke bu tip olaylarla karşı karşıya
gelmektedir. 
Değerli
arkadaşlar, ben, bizi dün ziyaret eden havaalanı girişindeki Otonomi Yönetim
Kurulu Başkanımız Sayın Aydın Erkoç ve Niyazi Bektaş’ın istekleri doğrultusunda
Türkiye’de yapılmış olan, ithal edilmiş olan araçlardaki sorunlarla alakalı
gerekli önergelerimi verdim. Bunların da en kısa zamanda Sayın Gümrük Bakanlığı
tarafından değerlendirilip çözüme kavuşturulmasını muhakkak bekliyoruz. 
Diğer
bir taraftan, geçtiğimiz cuma günü Ankara Lojistik Üssü’nde kamyoncu ve tırcı
arkadaşlarımız bir eylem gerçekleştirdiler; giriş ve çıkışı kapatmışlar. Neden
kapatmışlar? Çünkü Ankara Lojistik Üssü’ndeki sıkıntılardan dolayı. Bu
sıkıntılar içerideki otopark ücretlerinin, çok değişik ek giderlerin yüksek
olduğundan ve de ödenemeyen akaryakıt fiyatının, afaki akaryakıt fiyatının,
motorlu taşıtlar vergisinin, sigortanın, köprü, tünel geçiş fiyatlarının
yüksekliğinden dolayı. 
Bakın,
bu, Ankara Lojistik Üssü’nden bir görüntü. Yani kapattılar giriş çıkışı, o gün
Ankara Lojistik Üssü’nden en ufak bir ürün giriş çıkışı yapılamadı. 
Bunun
yanında, geçen hafta, 5 Mayısta İstanbul birinci köprüde 200 tane servis aracı
yolu kapattı. Ne dediler: “Servisçiler artık bu işi yapamaz hâle geldiler.” Ne
istiyorlar servisçi arkadaşlarımız? Plaka tahdidi istiyorlar. Tahditli plaka
olmadan bu işi önüne gelenin yaptığından dolayı 50 bin esnafın mağdur durumda
olduğunu belirtiyorlar. 
Bütün
bu olanlar şunu gündeme getiriyor: Değerli arkadaşlar, nakliyecinin,
kamyoncunun mazot fiyatının yüksekliğinden, otoban fiyatlarının yüksekliğinden,
köprülerin fiyatlarının yüksekliğinden, tünellerin fiyatlarının yüksekliğinden,
sigorta fiyatlarının yüksekliğinden, motorlu taşıtlar vergisinin
yüksekliğinden… Bir de bunun üzerine, biliyorsunuz, Ankara Lojistik Üssü’nde ve
Türkiye’de buna benzer çok yerde navlun ücreti çok afaki uygulanmaktadır. Bin
TL’lik bir nakliye fiyatından yüzde 30’luk, 300 TL’lik navlun alınmaktadır.
Bundan dolayı da kamyoncular gerçekten zor durumdadır. 
Değerli
arkadaşlar, euronun yükselmesinden dolayı, doların yükselmesinden dolayı artık
kamyoncu ödediği akaryakıtı da alamaz hâle geldi ve de şunu özellikle
belirtmemi istediler; taksiciler, servisçiler, kamyoncular, tırcılar,
otobüsçüler ve millet şunu dedi: “Biz bu işe ‘Tamam.’ diyoruz, biz bu işe
‘Tamam.’ diyoruz çünkü artık bu işi yapamıyoruz.” (CHP sıralarından alkışlar)
Çünkü millet bunu artık çeviremez hâle geldi. Ve de Lojistik Üssü’ndeki
kamyoncular ne gönderdiler, bakın, artık araçlarını kullanamıyorlar, buyurun,
kendi anahtarlarını gönderdiler, kendi araçlarının anahtarlarını gönderdiler.
Artık kendi araçlarını kullanamaz hâle geldiler ve de anahtarlarını size teslim
ettiler, Meclise gönderdiler… 
(Mikrofon
otomatik cihaz tarafından kapatıldı) 
ÖZKAN
YALIM (Devamla) – Buradan Ulaştırma Bakanına ve de Sayın Başbakana
sesleniyorum.
BAŞKAN
– Sayın Yalım… Sayın Yalım… Bu, Meclise de saygısızlıktır, milletvekillerine de
millete de saygısızlıktır.
ÖZGÜR
ÖZEL (Manisa) – Ya, Sayın Başkan, Allah aşkına ya!
ÖZKAN
YALIM (Devamla) – Kamyoncular anahtarlarını size gönderdiler ve de “Tamam.”
diyorlar.
BAŞKAN
– Şuraya baksanıza ya, böyle bir şey var mı? 
ÖZGÜR
ÖZEL (Manisa) – Ne olur? Ne olur?
ALİ
ŞEKER (İstanbul) – Bir sürü tır verdi size; tırlattınız tırcıları. 
GÜLAY
YEDEKCİ (İstanbul) – Ne oldu? Etrafı mı kirletti, ne oldu?
ÖZKAN
YALIM (Devamla) – Artık “Bu işi bitireceğiz.” “Tamam.” diyorlar. 24 Haziranda
nakliyeci kardeşim, taksici kardeşim, servisçi kardeşim, kamyoncu, tırcı
kardeşim size bu gerekli cevabı verecekler. 
BAŞKAN
– Sayın Yalım, tamamlayın, yalnız şu anahtarlarınızı da alın lütfen. 
ÖZKAN
YALIM (Devamla) – Birazdan alacağım. 
HAYDAR
AKAR (Kocaeli) – Alır, Özkan Bey alır anahtarları.
ALİ
ŞEKER (İstanbul) – Tırcıları tırlattınız en sonunda ya!
ÖZKAN
YALIM (Devamla) – Teşekkür ederim Sayın Başkan. 
Yani,
sözün kısası artık bıçağın kemiğe dayandığı yerdeyiz. Taksici kardeşim,
servisçi kardeşim, kamyoncu kardeşim, tırcı kardeşim, otobüsçü kardeşim yani
kısacası millet “Tamam.” dedi, “Artık tamam.” dedi, 24 Haziranda bunun gereği
yapılacak. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Siz “Tamam.” diyorsunuz da millet “Devam.” diyor,
millet. 
ÖZKAN
YALIM (Devamla) – Bunun yanında, şunu da size özellikle belirtmek istiyorum:
Askerlik problemi olan yaklaşık 3 milyon genç kardeşimiz var. Hiç merak
etmeyin, 24 Haziranda sizin de probleminizi çözeceğiz. 
Bunun
yanında, 24 Nisanda yapmış olduğum beş dakikalık gündem dışı konuşmamda şunu
konuşmuştum, dedim ki: Emeklilere birer maaş ikramiye vereceğiz. 
HACI
ÖZKAN (Mersin) – Senin esnafa verilen faizsiz krediden haberin yok herhâlde. 
ÖZKAN
YALIM (Devamla) – Beş gün sonra Sayın Binali Yıldırım sadece biner TL verdi ama
yarım yamalak verdi. Biz 24 Haziranda iktidara geldiğimizde her emeklinin birer
maaş ikramiyesi kesinlikle olacak, bundan hiç kimsenin en ufak şüphesi olmasın.

Çok
teşekkür ediyorum. (CHP sıralarından alkışlar)
BAŞKAN
– Teşekkürler. 
Anahtarlarınızı
da lütfen siz alın. 
SAMİ
DEDEOĞLU (Kayseri) – Onların hepsi yedek anahtar. 
ÖZKAN
YALIM (Uşak) – Onu siz gidip kamyonculara sorabilirsiniz. Adres veriyorum:
Ankara Lojistik Üssü. 
SAMİ
DEDEOĞLU (Kayseri) – Yedek, yedek. 
BAŞKAN
– Sayın Yalım, gündeme devam edeceğiz, biraz seri davranırsanız…
İBRAHİM
AYDEMİR (Erzurum) – Orada hiç kamyon anahtarı yok. 
ÖZKAN
YALIM (Uşak) – İyi bak, kamyon, MAN ve Mercedes onlar. Eğer bilmeyenler varsa
gelip bakabilir. 
HACI
ÖZKAN (Mersin) – İyice araştırmamışsın. 
ÖZKAN
YALIM (Uşak) – Sayın Binali Yıldırım’a da, Sayın Ulaştırma Bakanına da
gönderebilirim. 
BAŞKAN
– Sayın milletvekilleri, sisteme giren 15 sayın milletvekiline yerinden, İç
Tüzük 60’a göre söz vereceğim. 
İlk
söz, Sayın Özdemir yerine Sayın İlgezdi’ye aittir. 
Buyurun
Sayın İlgezdi. 
V.- AÇIKLAMALAR (Devam)
2.- İstanbul Milletvekili Gamze Akkuş
İlgezdi’nin, 13 üniversitenin bölünmesinin iktidarın Türkiye’de çağdaş, laik
eğitime karşı savaş açtığının bir göstergesi olduğuna ilişkin açıklaması
GAMZE
AKKUŞ İLGEZDİ (İstanbul) – Sayın Başkan, iktidar Türkiye’de bilimsel, çağdaş ve
laik eğitime karşı savaş açtığını bir kez daha göstermiştir. İstanbul, Gazi ve
İnönü Üniversitelerinin de aralarında bulunduğu 13 üniversite bölünerek 20
gecekondu üniversite kurulmuştur.
Köklü
geçmişe ve yerleşik tıp geleneğine sahip olan üniversitelerimizin kurumsal
aidiyetlerinin oldubittiye getirilen bir tasarıyla ortadan kaldırılması kabul
edilemez. Bu düzenlemeyle üniversitelerin kimlikleri, tarihleri, kültürleri ve
gelenekleri ortadan kaldırıldı, bilimsel ve özerk eğitime son darbe indirildi.
Türkiye’nin köklü tıp kurumlarının içini boşaltmak anlamına gelen bu yasa halk
sağlığını da son derece olumsuz etkileyecektir. Tıp fakültelerinde öğretim
görevlisi açığı varken, doktorlar arasında intihar vakaları yaygınlaşmışken
atılan bu adım sağlık hakkına darbe vuran bir siyasi seçim yatırımıdır. Başta
diş hekimliği fakülteleri olmak üzere, tıp fakültelerinin
değersizleştirilmesini, öğrenci kontenjanlarıyla oynanmasını ve hekimlik
mesleğinin itibarsızlaştırılmasını kabul etmediğimizi ve 24 Hazirandan sonra
gereken düzenlemeleri tekrar yapacağımızı…
(Mikrofon
otomatik cihaz tarafından kapatıldı)
BAŞKAN
– Sayın Ünal yerine Sayın Dedeoğlu... 
3.- Kayseri Milletvekili Sami Dedeoğlu’nun,
engelli vatandaşların devlet hizmetinde görev almalarıyla ilgili birçok atılım
ve yenilikler yapıldığına, Hükûmetin öncelikli hedefleri arasında vatandaşların
yaşam standardını yükseltmek olduğuna ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan. 
Değerli
milletvekilleri, doğuştan ya da sonradan birtakım kazalar sonucu bazı
insanlarımız çeşitli vücut organlarını kaybetmek suretiyle maalesef, engelli
durumuna düşebiliyorlar. Bugün itibarıyla ülkemiz genelinde yaklaşık yüzde 11
veya 12 civarında bedensel veya zihinsel engelli vatandaşlarımız vardır. Hiçbir
insanın engelli olmamak gibi bir garantisi yoktur. Bugünün “sağlam” dediğimiz
insanları yarın engelli olabiliyor. Dolayısıyla hepimiz aynı zamanda birer
engelli adayıyız, bunu asla unutmayalım. Burada önemli olan, hem devletimize
hem de her bir vatandaşımıza düşen görev, bu engelli kardeşlerimizin eğitilmesi
ve günlük yaşantılarını kolaylaştıracak imkânları sunmaktır. Özellikle son
hükûmetlerimiz döneminde, engelli kardeşlerimizin devlet hizmetlerinde görev
almalarıyla ilgili birçok atılım ve yenilikler oldu. Böyle sosyal devlet olmak,
vatandaşların yaşam standardının yükselmesi Hükûmetimizin öncelikli hedefleri
arasındadır. Bunu bir lütuf olarak değil, insani ve İslami bir görevin yerine
getirilmesi olarak telakki ediyoruz. Bu duygularla Gazi Meclisi saygılarımla
selamlıyorum.
BAŞKAN
– Sayın Atıcı…
4.- Mersin Milletvekili Aytuğ Atıcı’nın,
Antalyaspor yönetiminin, taraftarların İzmir Marşı söylemesini hazmedemediğine,
25 Haziranda sadece Antalyalıların değil tüm Türkiye’nin İzmir Marşı söyleyeceğine
ilişkin açıklaması
AYTUĞ
ATICI (Mersin) – AKP spora da siyaseti bulaştırdı. Sırtını AKP’ye dayamak
zorunda bırakılan Antalyaspor yönetimi, taraftarlarının İzmir Marşı söylemesini
hazmedemedi, daha da ileri giderek kendi öz taraftarlarına bilet satışını
kapattı. AKP’ye ve sırtını AKP’ye dayayanlara sesleniyorum: 25 Haziranda sadece
Antalyalılar değil, tüm Türkiye İzmir Marşı söyleyecek. 25 Haziranda sadece
İzmir’in değil, Türkiye'nin tüm dağlarında çiçekler açacak. Bunun habercisi
olan halkın “Tamam.” hareketi sarayda oturan zatın dizlerini titretmiş olmalı
ki sarayın sözcüsü 2 milyonu bulan “Tamam.” “tweet”lerinin sahte olduğunu
söylüyor. Sayın sözcü, biz sahtekârlık bilmeyiz, dönün kendi yaptıklarınıza bir
bakın. Halk size açıkça “Tamam, tamam, tamam, tamam, tamam." diyor. (CHP
sıralarından alkışlar) 
BAŞKAN
– Sayın Kılıç…
5.- Kahramanmaraş Milletvekili İmran
Kılıç’ın, dürüstlüğün davranışlarda belli olduğuna, insanların olumsuzluklara
karşı kayıtsız kalışının da toplumdaki ahlaki çürümeyi ve yıkılışı
hızlandırdığına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Değişme
ağır ağır olur. Bir şeyin gerçekte ne olduğu zamanla ortaya çıkar. Küçük
ihmaller büyük sıkıntıları emzirip büyüttüğü gibi küçük işlerdeki dürüstlük de
büyük doğrulukları besler. Birkaç gram eksik tartmak veya eksik ölçmek, yarın
dal budak salacak büyük sorunların tohumudur. Dürüstlük davranışlarımızda belli
olur. Bu dürüstlük hayatı tüm aldatışlara karşı korur. İnsanı belirleyen
tavırlarıdır. Minesi parçalanınca dişlerin çürümesi hız kazanır. İnsanların
olumsuzluklara karşı kayıtsız kalışı da toplumdaki ahlaki çürümeyi ve yıkılışı
hızlandırır. Bir çürük başladı mı, açıldı mı bir küçük iz, ürperip korkmalıyız.
Sadece bir yönde başlayan bir bozulma kısa süre sonra öbür yönlere de yansır,
olaylar birbirini tetikler, büyük problemi bazen küçük dikkat çözümler. Bulmuş
isek hangi şeyi, gayretimizin ekmeği. Değerleri tutup kaldır “Neme lazım.”
deme, aldır. (AK PARTİ sıralarından alkışlar)
BAŞKAN
– Sayın Tüm…
6.- Balıkesir Milletvekili Mehmet Tüm’ün,
tutuklanan Boğaziçili 2 öğrencinin işkenceye uğradığı iddialarının gerçeği
yansıtıp yansıtmadığını ve Hükûmetin cezaevlerindeki insanlık dışı uygulamalara
yönelik herhangi bir çalışmasının bulunup bulunmadığını öğrenmek istediğine
ilişkin açıklaması
MEHMET
TÜM (Balıkesir) – Teşekkür ederim Sayın Başkan.
14
Nisan 2018 tarihinde tutuklanan Boğaziçili 2 öğrencinin gözaltı sürecinde
Emniyet görevlileri tarafından işkenceye uğradığı iddiaları basına
yansımaktadır. Öğrencilerin avukatları konuya ilişkin bir açıklama yaparak
öğrencilerin hem sözlü hem fiziksel şiddete maruz kaldıklarını beyan
etmişlerdir. Hükûmete soruyorum: Eğitim hakları ellerinden alınan Boğaziçili
öğrencilere hem Boğaziçi Üniversitesi Kuzey Kampüsü’nün karşısındaki otoparkta
hem de cezaevinde işkence edildiği iddiaları gerçeği yansıtmakta mıdır?
Öğrencileri çıplak hâlde işkenceye tutan ve sözlü aşağılamada bulunan
görevliler kimlerdir? Türk Ceza Kanunu’nun 94’üncü maddesi uyarınca bu Emniyet
görevlilerine herhangi bir inceleme veya soruşturma başlatılmış mıdır?
Hükûmetimizin cezaevlerindeki bu insanlık dışı uygulamalara yönelik herhangi
bir girişimi veya çalışması bulunmakta mıdır? 
(Mikrofon
otomatik cihaz tarafından kapatıldı) 
MEHMET
TÜM (Balıkesir) - 2002-2018 yılları arasında işkence ve kötü muamele suçları
kapsamında kaç soruşturma açılmıştır? Bu soruşturmaların sonucunda mahkûmiyet
kararı verilen kamu görevlisinin sayısı kaçtır?
BAŞKAN
– Sayın Tamer…
7.- Kayseri Milletvekili İsmail Tamer’in, 9
Mayıs Dünya Çölyak Günü’ne ilişkin açıklaması
İSMAİL
TAMER (Kayseri) – Çok teşekkür ediyorum Değerli Başkanım.
9
Mayıs Dünya Çölyak Günü bugün. Türkiye’de 68 bin civarında Sağlık Bakanlığına
kayıtlı çölyak hastamız mevcut. Çölyak aslında bir hastalık değil bir yaşam
biçimidir. Buğday, arpa, çavdar, yulaf gibi tahıllardaki “glüten” denen
maddenin, proteinin entropatisi sonucunda ince bağırsaklardaki emilimi sağlayan
“villüs” denilen kıvrımları yok etmesiyle ortaya çıkan bir hastalık şeklidir.
Ama şunu çok iyi bilmemiz lazım ki çölyaklı olan kardeşlerimizin günlük
yaşamlarını, hayatlarını daha rahat bir şekilde sürdürebilmeleri için en iyi
şekilde onlara hizmet verebileceğimiz bir durumu ortaya koymamız lazım.
Biliyorsunuz, geçen yıl itibarıyla Çölyak Komisyonu olarak Türkiye’de pek çok
bölgeye gittik ve oralarda araştırmalar yaptık. Türkiye’de, 68 bin gözüken
Sağlık Bakanlığındaki bu rakamın, aslında 10 kat daha fazla olduğunu düşünerek
700 bin ila 800 bin civarında olduğunu tahmin edebiliyoruz. 
Biz,
çölyaklı kardeşlerimize buradan geçmiş olsun diyoruz. Komisyon olarak, onların
günlük hayatlarında daha rahat bir şekilde hayatlarını sürdürebilecekleri
tedbirleri aldığımızı ifade ediyorum. 
Hepinize
saygılar sunuyorum. 
Değerli
Başkanım, ayrıca teşekkür ediyorum. (AK PARTİ sıralarından alkışlar) 
BAŞKAN
– Sayın Tümer… 
8.- Adana Milletvekili Zülfikar İnönü
Tümer’in, Adana’nın Yüreğir ilçesinde hastane inşaatına ne zaman başlanacağını
ve Adanalıların hastane sorunundan kaynaklanan kaygılarının ne zaman
giderileceğini öğrenmek istediğine ilişkin açıklaması
ZÜLFİKAR
İNÖNÜ TÜMER (Adana) – Sayın Başbakan Yardımcısı, Adana’nın Yüreğir ilçesi
Karataş Caddesi üzerindeki Adana Devlet Hastanesi 2012 yılında yıkılmıştır.
İhtiyacı karşılamadığı gerekçesiyle yıkılan hastanenin yeniden yapılacağı
belirtilmesine rağmen, 2012’den bu yana proje aşamasında kalmıştır. Adana
Devlet Hastanesinin yıkılmasıyla Yüreğir ilçesinin güneyinde bir tek hastane
dahi kalmamıştır. Söz verildiği üzere, yeni ve modern hastane inşaatına ne
zaman başlanacaktır? 
Yine,
yıllarca Çukurova Üniversitesinin Pamuk Araştırma Merkezi olarak kullandığı
Yüreğir’deki verimli tarım arazisine Numune Araştırma Hastanesi yapılmış ancak
şehir hastanesi nedeniyle bu da kapatılmıştır. 
Öte
yandan, nüfusu 500 bine dayanan Seyhan ilçesinin batısında yaşayan
vatandaşlarımız… Sağlık Bakanlığının bu bölgede hastane yapımı için ödenek
ayırdığı açıklamasına rağmen, henüz inşaata başlanmamıştır. 
Seyhan
ilçesi D400 kara yolu üzerinde bulunan, Karayolları Bölge Müdürlüğüne ait atıl
durumdaki tesisin Seyhanlı hemşehrilerimize hastane olarak kazandırılması
beklenmektedir. 
Projesinin
ilk yer teslimi 11 Haziran 2012’de yapılan 250 yataklı Adana Ceyhan Devlet
Hastanesi de altı yıldan bu yana tamamlanamamıştır. 
(Mikrofon
otomatik cihaz tarafından kapatıldı) 
ZÜLFİKAR
İNÖNÜ TÜMER (Adana) - Adanalıların hastane sorunu ve yetersizliğinden
kaynaklanan kaygılar ne zaman giderilecektir? 
BAŞKAN
– Sayın Çamak yerine Sayın Gökdağ…
9.- Gaziantep Milletvekili Mehmet
Gökdağ’ın, Gaziantep’te yoğun dolu yağışı nedeniyle fıstık ağaçlarının zarar
gördüğüne ve çiftçilerin Ziraat Bankasına olan borçlarının silinerek destek
olunması gerektiğine ilişkin açıklaması
MEHMET
GÖKDAĞ (Gaziantep) – Gaziantep’in Barak bölgesi olan Nizip, Karkamış, Oğuzeli
ilçelerinde yoğun dolu yağışı nedeniyle bölgenin tek geçim kaynağı olan fıstık
ağaçları yüzde 90 oranında zarar görmüştür. 
Fıstık,
iki yılda bir mahsul veren bir ağaçtır. Geçen yıl mahsul vermedi, çiftçinin
umudu bu yıldı. Dolu bu umutları aldı, götürdü. Bu duruma göre, bu yıl mahsul
alamayacağı gibi, önümüzdeki iki yıl da mahsul alamayacak. Üretici borçlu;
Ziraat Bankasına olan borçların ertelenmesi bile dertlerine çare olamayacak
çünkü önümüzdeki yıllarda da mahsul alınamayacak. O bölgedeki çiftçilerin
talebi Ziraat Bankasına olan borçların silinmesi ve destek olunmasıdır.
Devletin görevi, böyle günlerde yurttaşının yanında olmaktır. Çiftçinin Ziraat
Bankasına olan borçlarının silinmesi ve onlara destek olunması konusunda bir an
önce çalışmaların başlatılması gerekiyor, çiftçinin bu sesine kulak verin.
Teşekkür
ediyorum.
BAŞKAN
– Sayın Özdiş…
10.- Adana Milletvekili İbrahim Özdiş’in,
Türk Tabipleri Birliği Merkez Konsey yöneticilerinden Dursun Yaşar Ulutaş ve
Selma Güngör hakkında bir daha atanmamak üzere devlet memurluğundan çıkartma
cezası kararı verilmesine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Sağlık Bakanına: Türk Tabipleri Birliği Merkez Konsey yöneticilerinden
olan Doktor Dursun Yaşar Ulutaş ve Doktor Selma Güngör hakkında Bakanlığınızın
başdenetçisi tarafından hazırlanan raporda bir daha atanmamak üzere devlet
memurluğundan çıkartma cezası uygun görülmüş, Müsteşarınız da onaylamış. Hem de
haklarında herhangi bir mahkeme kararı olmadan bu karar alınmış. Yaşar Ulutaş ve
Selma Güngör hekimlerimizin başına gelenler, 24 Nisan 2018 günü AKP Grubunda
konuşan AKP Genel Başkanı Erdoğan’ın “Daha fazla demokrasi, daha fazla
özgürlük.” ifadesiyle çelişmiyor mu? Meslek örgütlerini daha ne kadar baskı
altında tutacaksınız Sayın Bakan? 
Son
olarak “Tamam.” diyorum, “Tamam.” diyorum, “Tamam.” diyorum.
Teşekkür
ediyorum. (CHP sıralarından alkışlar)
BAŞKAN
– Sayın Kurt yerine Sayın Boyraz.
11.- İstanbul Milletvekili Osman Boyraz’ın,
24 Haziranda sandıklar açılınca Recep Tayyip Erdoğan’la umutların yeniden
yeşereceğine ilişkin açıklaması
OSMAN
BOYRAZ (İstanbul) – Teşekkür ediyorum Sayın Başkan.
Biraz
önce kürsüden yapmış olduğum konuşma esnasında, -nezaket gereği hatibin
konuşmasına müdahale edilmemesi gerekirken- CHP Grubundaki arkadaşların sözlü
sataşmalarından dolayı konuşmamın daha net ve anlaşılır olabilmesi için sesimi
yükseltmek zorunda kaldım.
GÜLAY
YEDEKCİ (İstanbul) - Siz hep bize sataşıyorsunuz.
OSMAN
BOYRAZ (İstanbul) – Üzülerek ifade ederim ki Özgür Özel bu konuşmaya başka anlamlar
yüklemeye çalıştı. Hani derler ya, kişi, kendisi nasılsa, karşısındaki insanı
da öyle görürmüş. Sayın Özel, ben 15 milyonluk İstanbul ilinin 3 dönemdir
milletvekiliyim, bunu bilesin. Ve diyorum ki: Sanal âlemden umut
bekleyeceğinize, ne Karamollaoğlu ne Akşener ne İnce, siz göreceksiniz millet
oy verince. 24 Haziran akşamında açılınca sandıklar, Recep Tayyip Erdoğan‘la
yeniden yeşerecek umutlar. (AK PARTİ sıralarından alkışlar) 
ÖZKAN
YALIM (Uşak) - “Tamam.” diyecek, “Tamam.”
GÜLAY
YEDEKCİ (İstanbul) – “Muharrem İnce” diyecek, “Muharrem İnce.”
ALİ
ŞEKER (İstanbul) – Sandığa gidince Muharrem İnce…
ÖZGÜR
ÖZEL (Manisa) – Osman, ayrılma; geliyor, cevap verirsin.
BAŞKAN
– Sayın Akbaşoğlu…
12.- Çankırı Milletvekili Muhammet Emin
Akbaşoğlu’nun, AK PARTİ hükûmetleri döneminde Çankırı’ya yapılan yatırımlara
ilişkin açıklaması
MUHAMMET
EMİN AKBAŞOĞLU (Çankırı) – Teşekkürler Başkanım.
AK
PARTİ hükûmetlerimiz on beş yıllık dönemde Çankırı’mıza yaklaşık 9 trilyon,
eski parayla 9 katrilyon liralık hizmet yaptı. Son iki buçuk yılda 2,5
katrilyon liralık hizmete vesile olduk elhamdülillah. 450 trilyon lirayla
Çankırı tarihinin en büyük yatırımı olan Devrez Kızlaryolu Barajı’nı 2017
Yatırım Programı’na alarak 17 Aralık 2017 tarihinde temelini atmanın büyük
manevi mutluluğunu yaşıyoruz. Âdeta denize benzeyen bu dev yatırım 100 metre
yüksekliğinde, 140 kilometrelik hat boyunca 160 bin dekar araziyi sulayacak, 5
megavat elektrik üretilecek ve yıllık 100 trilyon lira katma değerle beş yılda
kendini amorti edecek. 
Bu
vesileyle tüm yatırımların ilimize, bölgemize ve ülkemize hayırlı olmasını
diliyor, bu dev yatırımları kazandıran sayın bakanlarımıza, Sayın Başbakanımıza
ve Sayın Cumhurbaşkanımıza gönülden teşekkür ediyor, hepinize saygılarımı
sunuyorum. (AK PARTİ sıralarından alkışlar) 
BAŞKAN
– Sayın Yalım yerine Sayın Özdemir…
13.- İstanbul Milletvekili Sibel
Özdemir’in, 9 Mayıs Avrupa Günü’ne ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Avrupa
Birliğinin kuruluş temellerinin atıldığı 9 Mayıs yani bugün “Avrupa Günü”
olarak kutlanmaktadır. Avrupa Birliğinin en uzun süre aday ülkesi olan ülkemiz
açısından üyelik müzakerelerini on altı yıldır tek başına yöneten bu iktidar
döneminde üyeliğimiz kısa vadeli iç politikalara ve kişisel siyasi çıkarlara malzeme
edildi ve bugün üyelik müzakereleri fiilî olarak dondurulmuş durumda ve
evrensel AB değerlerinden iyice uzaklaştık. 
Cumhuriyet
Halk Partisi olarak ülkemizin ulusal, stratejik hedefi, demokratik reformlar,
teknik mevzuat uyumu ve ekonomik refah yönünden Avrupa Birliği sürecini
tarihsel bir fırsat olarak görüyor ve Türkiye Cumhuriyeti ve AB vatandaşlarının
9 Mayıs Avrupa Günü’nü kutluyorum ve şunu da ifade etmek istiyorum değerli
milletvekilleri: 24 Haziranda demokrasimize, kuvvetler ayrılığına, parlamenter
sisteme sahip çıkmak için sandığa gidip hep birlikte “Tamam.” diyeceğiz. 
BAŞKAN
– Sayın Yıldırım…
14.- Adıyaman Milletvekili Behçet
Yıldırım’ın, 24 Haziran seçimleri öncesi bütün cumhurbaşkanı adaylarının bölge
bölge gezerek seçim çalışmalarını yürütmesine rağmen HDP Cumhurbaşkanı adayı
Selahattin Demirtaş’ın cezaevinde rehin tutulduğuna ilişkin açıklaması
BEHÇET
YILDIRIM (Adıyaman) – Teşekkürler Başkanım.
Yaklaşan
24 Haziran seçimleri öncesi bütün cumhurbaşkanı adayları bölge bölge gezerek
seçim çalışmaları yürütmektedirler. Bir tarafta devletin bütün imkânlarını
emrine amade eden bir aday, bir tarafta devletin bütün imkânlarını kullanamasa
da birçok imkândan faydalanabilen adaylar, diğer tarafta ise neredeyse posta
güvercini kullanarak mesajlarını dışarıya iletmeye çalışan, 4 Kasım 2016
tarihinden bu yana rehin tutulan Eş Genel Başkanımız, Cumhurbaşkanı adayımız
Sayın Selahattin Demirtaş var. Cezaevinde rehin tutulmasına rağmen attığı
esprili “tweet”lerle gazetecilerin sorduğu sorulara günlerce sonra da olsa
verdiği cevaplarla bu seçimin en renkli adayı olmayı başarmıştır ve bu ülkeyi
gerçekten adil, demokratik, hukukun üstünlüğünü gözeterek yönetecek tek
adaydır. Eğer adil bir seçim olsa, eşit şartlarda seçim çalışması yapılabilse
Selahattin Başkanın çok başarılı olacağına yürekten inanıyorum. Selahattin
Başkan bir an önce özgürlüğüne kavuşmalıdır.
BAŞKAN
– Sayın Benli yerine Sayın Taşkesenlioğlu, buyurun.
15.- Erzurum Milletvekili Zehra
Taşkesenlioğlu’nun, on altı yıldır güçlerini milletten aldıklarına ve 24
Haziranda millet iradesinin “devam” diyeceğine ilişkin açıklaması
ZEHRA
TAŞKESENLİOĞLU (Erzurum) – Sayın Başkan, değerli hazırun; on altı yıldır
gücümüzü milletten alarak “İnsanı yaşat ki devlet yaşasın.” felsefesiyle
hareket ederek ürettik, üreterek büyüdük, büyüyerek kalkınmaya devam ettik.
Büyüdük çünkü 2016’daki FETÖ hain darbe girişimine rağmen yüzde 7,2’lik bir
büyümeyle G20 ülkeleri arasında zirveye oturduk. Büyüdük çünkü ihracatımızı
cumhuriyet tarihinin en önemli rakamı olan 157 milyar dolara getirmiş olduk ve
inanarak söylüyoruz ki üreterek, büyüyerek ve kalkınarak, Gazi Mustafa Kemal
Atatürk’ün söylediği gibi Türkiye Cumhuriyeti’ni ilelebet payidar kılabilme
adına FETÖ’yle, PKK’yla, DEAŞ’la ve her türlü terör örgütüyle sonuna kadar mücadele
ederek 2023, 2053, 2071 hedeflerimize yürümek için 24 Haziranda, bugüne kadar
olduğu gibi, millet iradesi “Devam.” diyerek yoluna devam edecektir.
BAŞKAN
– Sayın Taşkın…
16.- Mersin Milletvekili Ali Cumhur
Taşkın’ın, yeni kurulan Tarsus Üniversitesinin Tarsus’a, Mersin’e ve ülkeye
hayırlı olmasını dilediğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Tarsus
Üniversitesi hayırlı olsun. Tarihî geçmişi, coğrafyası ve 350 bine yaklaşan
nüfusuyla Çukurova’nın kadim şehri Tarsus’umuza yakışan bir hizmet daha
Hükûmetimizce gerçekleştirilmiştir. Gazi Meclisimiz tarafından kabul edilen
Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’yla aralarında Tarsus Üniversitesinin de
bulunduğu 20 yeni üniversite kurulmuştur. Yeni kurulan Tarsus Üniversitesinin
Tarsus’umuza, Mersin’inimize, bölgemize ve ülkemize hayırlı olmasını diliyorum.
Seçim
bölgem Mersin’imizin ikinci devlet üniversitesi olan Tarsus Üniversitesinin
kurulmasında emeği geçen Cumhurbaşkanımız Sayın Recep Tayyip Erdoğan başta
olmak üzere Başbakanımız Sayın Binali Yıldırım’a, Millî Eğitim Bakanımız Sayın
İsmet Yılmaz’a, Kalkınma Bakanımız Sayın Lütfi Elvan’a, AK PARTİ
milletvekillerimize ve sivil toplum kuruluşlarımıza teşekkürlerimi bildirir,
saygılar sunar, Genel Kurulu saygıyla selamlarım. (AK PARTİ ve MHP sıralarından
alkışlar)
BAŞKAN
– Son olarak Sayın Özkan…
17.- Mersin Milletvekili Hacı Özkan’ın, 24
Haziran seçimlerinin dönüm noktası olacağına ve milletin güçlü desteğiyle
yollarına devam edeceklerine ilişkin açıklaması
HACI
ÖZKAN (Mersin) – Teşekkürler Sayın Başkanım.
24
Haziran seçimleri, yaşadığımız bu süreçte dönüm noktası olacak. Türkiye ilk
defa köklü bir sistem değişikliğine gidiyor. Cumhurbaşkanlığı hükûmet
sistemiyle bürokrasi baştan sona yenilenecek, etkin ve güçlü Meclisle halkın
iradesi idareye vaziyet edecek bir konuma yükselecek inşallah. Türkiye, hızlı
karar alarak ve aldığı kararları icra ederek hem kendi kaderini şekillendirecek
hem de bölgenin geleceğinde kilit roller üstlenecek bir zihinle siyasi,
kültürel, askerî ve stratejik bağımsızlaşma sürecine girecektir. Bütün bunlar
ülkemizin gelişmesine karşı olanları fena hâlde ürküttüğü için Türkiye’yi
durdurmaya çalışıyorlar. 
Aziz
milletimizin güçlü desteğiyle önümüzdeki süreçte engelleri aşarak yolumuza
devam edeceğimize inanıyor, Genel Kurulu saygıyla selamlıyorum. 
BAŞKAN
– Teşekkür ediyorum. 
Şimdi,
sisteme giren sayın grup başkan vekillerine iki dakika süreyle söz vereceğim. 
Sayın
Koçdemir, buyurun. 
18.- Bursa Milletvekili Kadir Koçdemir’in,
sanal âlemde yaşanan “tamam” “devam” tartışmasına, İYİ PARTİ iktidarında
bilgiye erişimin önündeki engellerin kalkacağına ve Türkiye’de yol işaretleri
konusunda bir yeknesaklık ve yönetmeliğe uygunluk olmadığına ilişkin açıklaması
KADİR
KOÇDEMİR (Bursa) – Sayın Başkan, teşekkür ederim. 
Dün,
siyaseti olması gerektiği şekline döndürme gayreti olan sanal âlemde bir
“Tamam.” “Devam.” tartışması oldu. Orada dünya gündemindeki sıralamalar
birdenbire değişti, birkaç kere gördük. Ben “Devam.”la ilgili rakamları vermek
istiyorum, dünyanın hangi ülkelerinden girilmiş çünkü hoşa gitmeyen bir şeyde
hemen “yurt dışı kaynaklı” deniyor. “Devam.” diyenlerin -bugün aşağı indi,
onlar da silindi- yüzde 55’i Amerika Birleşik Devletleri’nden girmiş, yüzde
20’si Brezilya’dan girmiş yani 4 kişiden 3’ü Türkiye dışından girmiş. Hatta
yüzde 90’ı Türkiye dışından girmiş, sadece yüzde 10’u Türkiye’den girmiş. Bu,
Türkiye’de rey sahibi, kanaat sahibi olmanın, düşündüğünü söylemenin ne durumda
olduğunu göstermektedir. İnşallah 24 Haziranda, ayırmadan, kayırmadan ve
buyurmadan yönetimin, tanış olmanın işleri kolaylaştıracağına inanan İYİ PARTİ
iktidarında -başta Wikipedia olmak üzere- engelleme, yavaşlatma, kapatma gibi
bilgiye ve başkalarına erişimin önündeki engeller kalkacaktır. 
Ayrı
bir husus: Geçen hafta, kazam olan Orhaneli ile Bursa arasında -40-45
kilometrelik bir yoldur- 3 tane kaza oldu, 3 gencimiz hayatını kaybetti. Sayın
milletvekillerimiz yollarda gezerken lütfen bir baksınlar, belki ben mesleğim
gereği biraz daha fazla fark ediyorum; yol işaretleri, işaretlemeler, yol
çalışmalarında uyarmalar, yolda trafik kontrolüne giriş noktalarında Türkiye’de
bir yeknesaklık ve yönetmelikte yazılanın hayata geçmesi gibi bir durum maalesef
yoktur. 
(Mikrofon
otomatik cihaz tarafından kapatıldı) 
KADİR
KOÇDEMİR (Devamla) – Tamamlayabilir miyim Sayın Başkanım?
BAŞKAN
– Tamamlayın lütfen.
KADİR
KOÇDEMİR (Devamla) – Mesela, bölünmüş yollarda 110 kilometre hıza kadar müsaade
edilmiştir ama Karayolları Genel Müdürlüğünün “110” yazan bir tabela
bastırmadığını görüyoruz. Eğer Türkiye'nin herhangi bir yerinde 110 kilometre
hız tabelası gören varsa fotoğrafını çekip bize göndersin. Yine, tahdidin
bittiği yerde sadece yan çizgiler var, yeni gelen hiçbir şey yok. 
Ama
şunu görüyoruz: Duba koyma konusunda, ülkeyi “dubayik” bir memleket yapma
konusunda kamu birimlerimiz çok hevesli. Bazen, 10 kilometre, 15 kilometre
boyunca bölünmüş yolun bir tarafında çalışma varsa diğer tarafını dubayla
ayırmak suretiyle işlemler yapılmaktadır. Bunun neticesinde de maalesef
-Emniyet Genel Müdürlüğünden trafikteki ölüm rakamlarını bile alamıyoruz. Bu,
Türkiye'nin ne kadar şeffaf olduğunu gösteriyor- son aldığımız rakamlara göre,
her gün 21 kişiyi trafiğe kurban veriyoruz. Bu mesele bizim meselemizdir.
Teşekkür
ediyorum.
BAŞKAN
– Teşekkür ediyorum.
Sayın
Usta, buyurun.
19.- Samsun Milletvekili Erhan Usta’nın,
Kuzey Irak’ta şehit olan Furkan Peker’e Allah’tan rahmet dilediğine, çeşitli
bölgelerde meydana gelen sel felaketlerinde yaşanan mağduriyetlerin
giderilmesinin büyük önem taşıdığına, 9 Mayıs Avrupa Günü’ne, 5-13 Mayıs
Karayolu Haftası’na ve 24 Haziran seçimleri öncesi milletin beklentilerine
yönelik bazı düzenlemeler yapılması gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Öncelikle,
dün, Kuzey Irak’ta PKK’lı teröristlerle çatışması sonucu hayatını kaybeden
komando uzman çavuş Furkan Peker’e Cenab-ı Allah’tan rahmet, ailesine ve
milletimize başsağlığı diliyorum. 
Yurdun
çeşitli bölgelerinde aşırı yağışlar nedeniyle bir kısım sel felaketi oldu;
Mamak’ta, Urfa’da. En son da Şırnak Kumçatı’da sağanak yağış sonucu taşan
dereyi geçmeyi çalışan ve çoban oldukları belirtilen 2 çocuk sulara kapılarak
kayboldu. Bölgede arama çalışmaları devam ediyor, inşallah bir can kaybı olmaz.

Bu
sel felaketlerinde mağduriyet yaşayanların bir an evvel mağduriyetlerinin
giderilmesi büyük önem taşımaktadır.
Biliyorsunuz,
9 Mayıs ülkemizde de “Avrupa Günü” olarak kutlanmaktadır. Ben bu çerçevede…
Ülkemiz AB katılım sürecine bağlılığını hâlen korumaktadır. AB, Türkiye’ye de
şaşı bakmaktan vazgeçmelidir, çifte standart uygulamamalıdır, siyasi
kriterlerle süreci tıkamamalıdır. Türkiye üzerine düşenleri büyük ölçüde
yapmıştır. Biz aynı kararlılığı ve iyi niyeti Avrupa Birliği tarafından da
bekliyoruz.
Sayın
Başkan, biliyorsunuz, 5-13 Mayıs ülkemizde “Karayolu Haftası” olarak
değerlendiriliyor, kutlanıyor veya gündeme alınıyor. Her yıl yaklaşık 1,2
milyon trafik kazası oluyor Türkiye’de. Bu kazaların da 200 bini ölüm ve
yaralanmayla sonuçlanıyor. 2016 yılı sonuçlarına göre trafik kazalarında 7.300
vatandaşımız hayatını kaybetmiş, 304 bin vatandaşımız da yaralanmıştır yani bir
savaşta bile olmayacak kadar büyük bir felakettir. Bu konuyla ilgili mutlaka
tedbir alınması gerekmektedir. 
Sayın
Başkan, 24 Haziranda ülkemiz seçime gidiyor. Ülkemizde, tabii, birtakım
beklentiler var, yaşanan sıkıntılar var. Bu anlamda da milletimize bir kısım
müjdeler vermemizin gerektiğine inanıyorum. Mesela, bunlardan bir tanesi olarak
bugünkü görüşeceğimiz torba kanunla emeklilerimize 2 defaya mahsus olmak üzere
bayram ikramiyesi gibi bir ödeme yapacağız. Bunun gibi, emeklilikte yaşa
takılanlar var.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Buyurun.
ERHAN
USTA (Samsun) – Bu, önemli bir sorun olarak devam etmektedir, bu konunun
çözülmesi lazım. Yani prim ödeme gün sayısını doldurmuş olanlarda makul bir
süre dikkate alınarak emeklilik meselesinin belki bu anlamda çözülmesi lazım. 
Atama
bekleyen su ürünleri mühendisleri, gıda mühendisleri, ziraat mühendisleri,
veteriner hekimler var; 100 bini aştı sayıları, temmuz ayında KPSS’leri yanıyor
ve bunlara ilişkin de bir alımın öncelikle gündeme alınması gerektiğini bu
anlamda düşünüyorum.
FETÖ’yle
mücadele kararlılıkla devam ediyor, çok önemlidir, bunun kararlılıkla da
mutlaka devam etmesi lazım çünkü hâlâ kripto damarlar hayattadır, canlıdır, bu
mücadelenin sürmesi lazım. Ancak bu mücadele sürerken -hep geçmişte de gündeme
getirdik- bir kısım mağduriyetler hâlen yaşanıyor, bunlara da dikkat etmemiz
lazım. Örneğin, tutuklu erler var, hâlâ tutuklu erler var. Bu Acıbadem’le
ilgili olarak geçen er aileleri bizi ziyaret ettiler. 31 tane ere 7’şer kez
müebbet hapis veriliyor. Tabii, burada amacımız mahkemenin, yargının kararlarını
değerlendirmek değil. Ancak burada bir tuhaflık var; bu işe karışmış subaylar
bile veya üst rütbeliler daha doğrusu -subayın illaki suçlu olması gerekmiyor-
bu kadar büyük ceza almazken…
(Mikrofon
otomatik cihaz tarafından kapatıldı) 
BAŞKAN
– Toparlayalım.
Buyurun.
ERHAN
USTA (Samsun) – ...verilen talimatı uygulamaktan başka bir şey yapmayan ve
hiçbir şekilde silahından da ateş edilmediği daha sonradan ortaya çıkmış bu
erlere karşı yapılan bu muamelenin ben çok doğru olmadığını düşünüyorum;
buralara dikkat etmek lazım. 
Geçen
yıl -tam bir yıl oldu- 9.103 polis açığa alındı bu FETÖ’yle mücadele
kapsamında. Burada artık devletimizin bir an evvel karar vermesi lazım, bu
insanların moralini, motivasyonunu bozmaya gerek yok. Bunlardan hakikaten
FETÖ’ye bulaşmış olanların temizlenmesi lazım ancak bulaşmamış olan
insanlarımızın da polislerimizin de bir an evvel mesleklerinin, işlerinin
başına döndürülmeleri lazım.
Bu
anlamda, yeri gelmişken polis memurlarımız 3600 ek gösterge konusunda ciddi bir
rahatsızlık içerisindeler ve bunları hak ediyorlar. Emsali görevde olanlar bunu
alırken polis memurlarımıza bunu vermemek yanlış olacaktır. 
Yine,
bu anlamda verilecek müjdelerden bir tanesi sağlıkta yıpranma payı meselesi
olabilir. Sağlık çalışanlarına bu sözler daha önceden verildi. Bunları da bir
an evvel çözmenin çok yerinde olacağını düşünüyorum. 
Son
olarak: Bu taşeronları kadroya aldık, çok da güzel bir iş yapıldı ancak
KİT’lerle ilgili mağduriyetler ve yüzde 70’e takılan şoförlerle ilgili
mağduriyetler hâlen sürmektedir. Bu konunun da çözülmesinin toplumu
rahatlatacağını düşünüyorum. 
Teşekkür
ederim. 
BAŞKAN
– Teşekkür ediyorum. 
Sayın
Danış Beştaş, buyurun. 
20.- Adana Milletvekili Meral Danış
Beştaş’ın, Fehmi Altınordu Karakolunda er Fikret Aydemir’e yönelik linç
girişimi yaşandığına ve iktidarın kutuplaştırıcı dilinin askerî alanlara bu
şekilde yansıdığına, Ankara Büyükşehir Belediyesinde taşeron işçi olarak görev
yapan bir kadının HDP büyük kongresine katıldığı için işine son verildiğine,
sağanak yağmurun Şırnak’ın Kumçatı beldesinde 2 çocuğun ölümüne sebep olduğuna
ve 24 Haziran seçimlerine giderken imar affını gündemine alan Hükûmetin doğal
afetlerle ilgili niçin önlem almadığının da hesabını vermesi gerektiğine
ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan. 
Evet,
bugün de ayrımcılığa dair yeni gelişmeler var ve gerçekten bunların nüveleri,
kutuplaştırmanın nüveleri çok ağır bir şekilde seyrediyor. Bir tanesinden
başlayayım: Dün akşam Ağrı Dağı 9’uncu Bölüğe bağlı Fehmi Altınordu Karakolunda
bir askere yönelik bir linç girişimi yaşandı. Anılan karakolda askerliğini
yapan Vanlı er Fikret Aydemir, Yozgat ve Çorumlu kıdemli askerlerin saldırısına
maruz kaldı. Kıdemli askerler tarafından linç edilen er Fikret Aydemir, sadece
Vanlı ve Kürt olduğu için Iğdır Devlet Hastanesinde şu anda yaşam mücadelesi
veriyor. Komutanlar neden bu işkence yöntemine başvuruyor? Çünkü ülkede
gerçekten siyasetin, özellikle iktidarın kutuplaştırıcı, ötekileştirici ve
düşmanlaştırıcı dili askerî alanlara bile bu şekilde yansıyor. Fotoğrafını
göstermek istiyorum bu askerin, şu anda ağır bir yaşam mücadelesi veriyor. Bu
kutuplaşmaya derhâl son verilmelidir ve toplumsal barışın tesis edilmesi her
zamankinden daha fazla elzemdir çünkü her yerde şiddet, her yerde işkence
alanına dönüşmüş bir toplumsal yapıda yaşıyoruz. Bu konuda özellikle çağrıda
bulunmak istiyorum. Ayrımcılığın son bulduğu, kutuplaştırmanın son bulduğu bir
toplumu hep beraber inşa edebiliriz. Buradan Millî Savunma Bakanlığına ve
Hükûmete, yetkililerine seslenmek istiyorum: Artık, askerî kışlalar da dâhil,
tugaylar da dâhil, askerler, etnik kimlikleri sebebiyle işte böyle lince maruz
kalıyorlar. 
(Mikrofon
otomatik cihaz tarafından kapatıldı) 
BAŞKAN
– Devam edin, buyurun. 
MERAL
DANIŞ BEŞTAŞ (Adana) - Sayın Başkan, diğer bir mesele şu: Bu sabah bir görüşme
yaptım -ismini vermeyeceğim başına farklı bir şey gelmesin diye- Ankara
Büyükşehir Belediyesinde sekiz yıl görev yapmış bir kadın yurttaş sırf HDP
büyük kongresine katıldı diye bir buçuk ay ağır bir mobbinge maruz bırakılmış,
görev yeri değiştirilmiş ve ağır koşullar altında çalışmaya zorlanmış, bir
buçuk ay boyunca belediye bina bahçesinin çevresi temizlettirilmiş, ana binaya
giriş çıkışını yasaklamışlar, bu da yetmiyormuş gibi ağır hakaretler ve küfürlere
maruz kalmış, terörist ilan edilmiş; yetmemiş, diğer belediye personeline
kendisiyle konuşurlarsa iş sözleşmelerinin feshedileceği söylenmiş ve
yalnızlaştırılmış ve en sonunda, 180 kişinin çalıştığı taşeron şirketten sadece
bu kadının işine son verilmiş. Neden peki? Yine, Hükûmetin ötekileştirici dili
sayesinde. HDP kongresine katılmış diye sorguya çekilmiş ve bu konuda Sayın
Cumhurbaşkanı sözde bir manifesto açıklamasında “Afra tafra yapmadık, mütevazı
olduk.” diyor.
(Mikrofon
otomatik cihaz tarafından kapatıldı) 
BAŞKAN
– Toparlayalım. 
MERAL
DANIŞ BEŞTAŞ (Adana) – Ama sadece bizim partimizin kongresine katıldı diye
işten atılmasının kabul edilebilir bir yanı yoktur; bu, anayasal bir suçtur. Bu
konuda da Başkan Vekili olarak sizin gerekli araştırmayı yapmanızı istiyorum.
İsmi sizinle paylaşabilirim çünkü bizzat ben kendim başvuruyu aldım. 
Son
olarak şunu söylemek istiyorum: Evet, doğal afetler gerçekten can almaya devam
ediyor, seller şehirleri esir almış durumda ve vatandaş mağdur.
Kötü
haber bugün Şırnak’tan geldi. Şırnak’ta etkili olan sağanak yağmur sokağa çıkan
ve hazırlıksız yakalanan vatandaşlara çok ciddi, zor anlar yaşattı.
Kumçatı’dan, yağışla taşan dereyi geçmeye çalışan 2 çocuk çobanın ölüm haberi
geldi biraz önce ve bundan önce de biliyoruz, Ankara Mamak’ta dokuz dakikada
yağan yağmur hayatı felç etmişti.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Bitiriyorum zaten. 
BAŞKAN
– Buyurun. 
MERAL
DANIŞ BEŞTAŞ (Adana) – Şırnak’tan gelen can kaybı işin vahametini gerçekten
ortaya koyuyor. İzmir’de, yine, hafta sonu ciddi bir sel felaketi vardı. 20’ye
yakın ilde sel riski olduğu ifade ediliyor. 
Çarpık
kentleşme, doğa katliamı, inşaatçı yandaş müteahhitlerin cebi dolsun diye dere
yataklarına yapılan evler bu can kayıplarının aynı zamanda sorumlusunu da
işaret ediyor. 24 Haziran seçimlerine giderken imar affını gündemine alan
Hükûmet, bu imar affıyla ne kadar doğa katliamı yapıldığının, doğal afetlere
niçin önlem almadığının da hesabını vermelidir diyorum ve teşekkür ediyorum. 
BAŞKAN
– Teşekkürler. 
Sayın
Özel, buyurun. 
21.- Manisa Milletvekili Özgür Özel’in,
İstanbul Milletvekili Osman Boyraz’ın yaptığı açıklamasındaki bazı ifadelerine,
Cumhuriyet Halk Partisinin demokrasiyi, Adalet ve Kalkınma Partisinin saltanatı
tarif ettiğine, Trafik Haftası’na, 13 Mayıs Avrupa Günü’ne ve 13 Mayıs Soma
katliamının 4’üncü yıl dönümünde herkesi Soma’daki anma törenine beklediklerine
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Bugün
Genel Kurul çalışmalarına, iktidar partisinden, kürsüde çok da görmediğimiz bir
arkadaşın eşsiz bir performansıyla başladık. O tartışma bayağı sürdü. 
Aday
listeleri belirlenecek, her partinin kendine göre yöntemleri var. Arkadaş bir
şiir yazmış, onu yüksek sözlerle söyledi, vücut dilini kullandı falan. Tabii,
buna dikkat çekilince de üç dönemdir milletvekili olmasından bahsetti ve CHP’ye
de işte “Kişi kendinden bilir işi.” dedi. Hakikaten kendimizden biliyoruz.
Arkadaş geçen sefer de böyle yüreği ağzında, listeye girmek için değişik
performanslar sergilerken biz ilimizdeki, örneğin, ben Manisa’daki 13 bin
üyenin kullandığı oylarla ön seçimden çıkarak buraya gelmiştim. Yine, arkadaş
hangi grup başkan vekilini seçeceğini Genel Başkanından talimat olarak
beklerken beni grup başkan vekili olarak bütün üyelerimiz seçmişti. Örneğin,
arkadaşın genel başkan yardımcıları bir listede yer almak için çırpınırken
bizimkiler 600 kişi içinden ve çarşaf listeyle seçilerek gelmişlerdi. O
yüzdendir öz güvenimiz, bu koltuklarda gerçekten demokrasi kahramanları olarak
oturmamız, arkamızdaki gücümüz. O yüzden, kürsüde öyle şeyler yapmaya ihtiyaç
duymaz bizim milletvekillerimiz. Örneğin, Cumhuriyet Halk Partisinin büyük
kongre delegeleri belirlenir; önce mahalledeki bütün üyeler, sonra ilçe, sonra
il, en son büyük kongre delegeleri ve müthiş bir rekabet, müthiş bir çarşaf
liste yarışı. Örneğin, İstanbul’un büyük kongre delegelerinin belirlenmesi için
ertesi gün sabah saatlerine kadar İstanbul’daki bütün il delegelerimizin çarşaf
listeyle kullandığı oylar sayılır. Şimdi, değerli milletvekilimizin partisinde
büyük kongre delegeleri belirleniyor.
(Mikrofon
otomatik cihaz tarafından kapatıldı) 
BAŞKAN
– Devam edin, buyurun.
ÖZGÜR
ÖZEL (Manisa) – Hiçbir yarış yok, bir ağızdan çıkıyor ama bakın, neler duyuyorsunuz
mesela: “Adalet ve Kalkınma Partisi Büyük Kongre Delegeleri…” Hem de tanıdık
isimler bunlar, böyle, Bumerz’den, Man Adası’ndan tanıdığımız. “Mustafa Erdoğan
(kardeş), Ziya İlgen (enişte), Bilal Erdoğan (oğul), Sadık Albayrak (damadın
babası), Özdemir Bayraktar (Sümeyye Hanımefendi’nin kayınpederi), Salih
Bayraktar (Özdemir Bayraktar’ın kardeşi), Serhat Albayrak (Berat Albayrak’ın
kardeşi), Göksel Gümüşdağ (Emine Hanım’ın akrabası)…” diye uzayıp gidiyor
liste. Ya, biz bir demokrasi tarif ediyoruz, bazen parti içindeki demokrasiyle
birileri dalga geçiyor ama bir saltanat tarif ediyorsunuz arkadaşlar. Büyük
kongre delegelerinde sadece tanıdığımız isimlerden kurduğumuz akrabalık
ilişkileri, onun dışındaki isimlerdeki ilişkileri biliyorsunuz. Nerede sandık?
Nerede çoktan seçme?
(Mikrofon
otomatik cihaz tarafından kapatıldı) 
BAŞKAN
– Toparlayalım.
Buyurun.
ÖZGÜR
ÖZEL (Manisa) – “Millet iradesi, millet iradesi, millet iradesi…” E, millet
iradesi ama millet iradesine bir saltanatsal yönetim biçiminin koyduğu ipotek.
Ondan sonra “Birisi beni aday göstersin, tek seçici göstersin, ben sonra
geleyim, kendime ‘milletvekili’ diyeyim.” Önce demokratik kanalları kendi
partinizde işleteceksiniz, ondan sonra çıkıp başkasına bir şey söyleyecek hakkı
göreceksiniz.
Trafik
Haftası’yla ilgili kaygılarımız var. Bu trafiğin can almasını önlemek için
Meclis elinden gelen bilimsel, akılcı çalışmaları yapmadı bütün taleplerimize,
bütün uyarılarımıza rağmen. 27’nci Dönemde bu Meclisi çalıştıracak çoğunluk
partisi olarak bu konuyla ilgili söz verdiğimizi ifade etmek isterim.
Avrupa
Günü. Geçmişte Avrupa Birliği ümidini pazarlayanların, güneş altında havai
fişek patlatanların daha sonra bir referandumda bir tane fazla “evet” oyu
çıkarabilmek için Avrupa’nın liderleriyle “kazan-kazan” ilişkisiyle nasıl
kayıkçı kavgalarına tutuştuklarını…
(Mikrofon
otomatik cihaz tarafından kapatıldı) 
BAŞKAN
– Bitiyor galiba.
ÖZGÜR
ÖZEL (Manisa) – Bitireceğim Sayın Başkan, diğer arkadaşlar…
BAŞKAN
– Buyurun.
ÖZGÜR
ÖZEL (Manisa) – …maksat hasıl olduktan sonra da gidip kuytuda köşede
birbirleriyle nasıl helalleştiklerini gördük. Bu süreçte de Avrupa Günü’nü,
biz, hedeflenen muasır medeniyetler seviyesine ulaşmak ve onları geçmek için “yön
olarak batıya” diye sözde söylenen ama Türkiye'nin bilime ve çağdaşlığa yönelik
mücadelesinin bir devamı olarak görüyoruz.
13
Mayıs Soma katliamının 4’üncü yıl dönümü. Yarın fırsat olursa daha geniş bir
çağrı yapacağım ama dört sene önce “Unutursak yüreğimiz kurusun.” diyen herkesi
4’üncü yıl dönümünde Soma’daki anma törenine bekliyoruz.
Teşekkür
ediyorum.
BAŞKAN
– Teşekkür ediyorum.
Sayın
Bostancı, buyurun.
22.- Amasya Milletvekili Mehmet Naci
Bostancı’nın, Kuzey Irak’ta şehit olan Furkan Peker’e Allah’tan rahmet
dilediğine, Adana Milletvekili Meral Danış Beştaş’ın açıklamasındaki bazı
ifadelerine, sosyal medya üzerinden gürültü koparılmaya çalışıldığına, gerçek
hayatta kaybedenlerin sosyal medya üzerinden teselli ve telafi aradıklarına ve
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Irak’ın
kuzeyinde PKK’yla yaşanan çatışmada hayatını kaybeden Piyade Uzman Onbaşı
Furkan Peker’e Allah’tan rahmet diliyorum. Bütün şehitlerimize selam olsun,
mekânları cennet olsun. Onlar, milletin birliği ve bu coğrafyanın esenliği için
hayatlarını verdiler.
Sayın
Beştaş’ın yapmış olduğu açıklama çok talihsizdir. Millî Savunma Bakanlığı
gerekli tahkikatı yapıp kamuoyunu muhakkak aydınlatacaktır. Ama ne zaman,
nerede bir hadise yaşansa bunu hemen etnik temelde bir okuma üzerinden anlatmak
etnik siyasetin kışkırtıcı dili olur, buna dikkat etmek lazım. Türkiye
Cumhuriyeti’nin 500 binin üzerinde askeri var, 600 bin civarında askeri var;
her kimlikten vatan evladı mevcut. Onların hepsi bu ülkenin askerleri ve her
birine karşı bu ülkenin insanları saygı duyar. Askeriyenin içindeki ilişkiler
de askeriyenin kendine has disiplininin de ötesinde bu saygı çerçevesinde
yaşanır. O yaşanan hadise de muhakkak tahkik edilip açıklanacaktır. Böyle bir
akletme biçimi doğru değildir, etnik kışkırtıcılıktır.
Öte
taraftan, sosyal medya üzerinden bir gürültü koparılmaya çalışılıyor. Sosyal
medya şöyle bir işe de yarar, birçok farklı okumalar yapılabilir sosyal medyaya
ilişkin ama önemli unsurlardan biri şudur: Gerçek hayatta kaybedenler sosyal
medya üzerinden bir teselli ve telafi ararlar. Dikkat ederseniz, mesela
Instagram’da filan da insanlar kendi gerçekliklerini değil, fotomontaj
imajlarını yükseltmeye çalışırlar. Şimdi de sosyal medyada yaşanan esasen böyle
bir fotomontaj imajdır... 
(Mikrofon
otomatik cihaz tarafından kapatıldı) 
BAŞKAN
– Toparlayalım lütfen.
MEHMET
NACİ BOSTANCI (Amasya) – ...sahadaki gerçeklikle ilgisi yoktur. 
Bakın,
kullanılan dile dikkat edin, genel olarak dili söylüyorum: Sayın Erdoğan
“Gitsin.” diyorlar ve şüphesiz toplumun kahir ekseriyeti de inşallah 24
Haziranda “Devam.” diyecek. Bütün tartışma... O “Gitsin.” diyenler var ya,
onlar da “Erdoğan” diyorlar, bunun altını çizmek isterim. Kim götürecek
Erdoğan’ı, hangi isim; bunun cevabı yok.
ALİ
ŞEKER (İstanbul) – Muharrem İnce.
GÜLAY
YEDEKCİ (İstanbul) – Muharrem İnce.
ÖZGÜR
ÖZEL (Manisa) – Muharrem İnce, Muharrem İnce.
MEHMET
NACİ BOSTANCI (Amasya) – Hayır. Deseler ki: “Şu götürecek.” Öyle bir laf yok,
öyle bir iddia yok. Sanki Sayın Erdoğan gidince Külliye’deki makam boş
kalacakmış gibi bir anlam var. Dolayısıyla bizatihi sözün kendisi gerçekliğe
işaret ediyor. 
Diğer
taraftan, Özgür Bey biraz önce kürsüden ateşli konuşma yapan bir arkadaşımızı
bu dili dolayısıyla eleştirdi. Zaman zaman bu kürsüde öyle konuşmalar
yapılıyor, ben de belki bir iki kere yapmış olabilirim. Ama benim bildiğim
Özgür Bey hep ateşli konuşmalar yapıyor. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Ateşli konuşmaya itiraz yok.
BAŞKAN
– Bitirelim efendim. 
Buyurun
Sayın Bostancı. 
MEHMET
NACİ BOSTANCI (Amasya) – Ateşli konuşmalar kastettiği manada bir yerlere selam
anlamını taşıyorsa aynı mantık çerçevesinde, Sayın Özgür Özel’in kurduğu mantık
çerçevesinde ben de sormak isterim ki düşünürüm daha doğrusu; Özgür Bey kime
mesaj gönderiyor, kime selam gönderiyor, hangi tahkimatı yapmak istiyor kendi
pozisyonuna ilişkin; mantığı dolayısıyla bunu sormak hakkımız olur. 
Son
bir şey: AK PARTİ’nin 1.500’ün üzerinde büyük kongre delegesi var. Bunlardan
birisi de benim, Postacı Osman’ın çocuğuyum. Oradaki delegelerin çok büyük bir
çoğunluğu halkın çocuklarıdır, zaten AK PARTİ’yi de iktidar yapan bu
karakteridir. 3 tane isim sayıp…
ÖZGÜR
ÖZEL (Manisa) – Kim belirledi onları? 3 mü?
MEHMET
NACİ BOSTANCI (Amasya) – …buradan farklı bir algı çıkarmaya çalışmak doğru
değildir. 
Teşekkür
ederim. 
BAŞKAN
– Birleşime on dakika ara veriyorum; grup başkan vekillerini arkaya davet
ediyorum, buyursunlar. 
Kapanma Saati: 15.41
ÜÇÜNCÜ OTURUM
Açılma Saati: 16.07
BAŞKAN: Başkan Vekili Ahmet AYDIN
KÂTİP ÜYELER: Barış KARADENİZ (Sinop), İshak GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 97’nci Birleşiminin
Üçüncü Oturumunu açıyorum.
Gündeme
geçiyoruz. 
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım: 
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Türkiye-Avrupa Birliği Karma Parlamento Komisyonunda Mardin
Milletvekili Mithat Sancar’dan boşalan üyelik için HDP Grubu Başkanlığınca
bildirilen Diyarbakır Milletvekili Feleknas Uca’nın üyeliğinin Başkanlık
Divanında yapılan incelemede uygun bulunduğuna ilişkin tezkeresi (3/1585)
Türkiye Büyük Millet Meclisi Genel Kuruluna
Türkiye-Avrupa
Birliği Karma Parlamento Komisyonunda Mardin Milletvekili Mithat Sancar'dan
boşalan üyelik için, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun’un 2’nci maddesine
göre Halkların Demokratik Partisi Grubu Başkanlığınca bildirilen ve anılan
Kanun’un 12’nci maddesi uyarınca Başkanlık Divanında yapılan incelemede uygun
görülen Diyarbakır Milletvekili Feleknas Uca'nın üyeliği Genel Kurulun
bilgilerine sunulur.
 İsmail
Kahraman
 Türkiye
Büyük Millet Meclisi 
 Başkanı

BAŞKAN
- Bilgilerinize sunulmuştur. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- HDP Grubunun, 12/10/2017 tarihinde Grup
Başkan Vekili Adana Milletvekili Meral Danış Beştaş tarafından, ekonomik krize
bağlı yoksulluk ve beraberinde oluşan sorunların ve alınacak önlemlerin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 9 Mayıs 2018 Çarşamba günkü birleşiminde
yapılmasına ilişkin önerisi
9/5/2018
Türkiye Büyük Millet Meclisi Başkanlığına
Danışma
Kurulu 9/5/2018 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Meral
Danış Beştaş
 Adana

 HDP
Grubu Başkan Vekili 
Öneri:
12
Ekim 2017 tarihinde Adana Milletvekili Grup Başkan Vekili Meral Danış Beştaş
tarafından (5591 grup numaralı) ekonomik krize bağlı yoksulluk ve beraberinde
oluşan sorunların ve alınacak önlemlerin belirlenmesi amacıyla Türkiye Büyük
Millet Meclisine verilmiş olan Meclis araştırması önergesinin diğer önergelerin
önüne alınarak görüşmelerinin 9/5/2018 Çarşamba günkü birleşiminde yapılması
önerilmiştir. 
BAŞKAN
- Halkların Demokratik Partisi Grubu önerisi üzerinde, öneri sahibi adına İzmir
Milletvekili Ertuğrul Kürkcü konuşacaktır.
Buyurun
sayın Kürkcü. 
HDP
GRUBU ADINA ERTUĞRUL KÜRKCÜ (İzmir) - Sayın Başkan, sevgili arkadaşlar;
önergemizi açıklamak üzere söz aldım ancak bir önceki oturumdaki bir tartışmaya
atfen iki cümle söylememe izin verin. 
Sürekli
olarak iktidar partisi milletvekilleri sıralarından ve Sayın Bakan da geldikten
sonra partimize, partimizin milletvekillerine, grup başkan vekillerine PKK’yi
terör örgütü olarak nitelememiz yönünde sürekli ısrarlar var. Biz bunun bir
barış dili söylemi olmadığı kanaatindeyiz. 2013-2015 arasında geçen iki yıl boyunca
Mecliste ve kamuoyunda bu mesele ele alınırken tarafların birbirlerini
adlandırdıkları şekli sürdürmeyi uygun buluyoruz. O açıdan bu tanımla aramızda
bir anlam ilişkisi kurmuyoruz. Altını çizmem gerekirse, Türkiye’de süregiden
ihtilafın bu tanımın içerisine sığmadığını, Mecliste kurulan komisyonun aslında
Türkiye’de süregiden ihtilafı bir “halk isyanı” olarak değerlendirmeyi tercih
ettiğini bilerek biz bunun içinden konuşuyoruz. Bununla birlikte özellikle
sivillere yönelik şiddet ve yıldırma eylemleri ne zaman gerçekleştiyse partimiz
bununla ilgili tutum ve beyanlarını açıkça ortaya koyduğu için ikide bir bu
konuda imtihana çekilmeyi gereksiz bir külfet olarak gördüğümüzü söylemek
isterim. 
Önergemiz
yoksulluk hakkında, Türkiye’de artan yoksulluğun Meclis tarafından
araştırılması talebiyle verildi. Sayılar ortada; her geçen gün ve her geçen yıl
sürekli olarak Türkiye'de en yüksek yüzde 20 gelir grubu ile en düşük yüzde 20
gelir grubu arasındaki makasın açılmaya devam ettiğini, mutlak yoksulluğun da
göreli yoksulluğun da artmaya devam ettiğini TÜİK'in ortaya koyduğu veriler
açıkça ifade ediyor. Ancak bunlar yapısal meseleler değil, Hükûmet
politikalarıyla pekâlâ giderilebilecekken tersine, Hükûmet politikalarıyla
artan bir yoksulluktan, sürdürülen ve yeniden üretilen yoksulluktan söz
ediyoruz. Bunun iki kaynağı var: Gelir dağılımındaki adaletsizliği
derinleştiren Türkiye'deki vergi rejimidir -bir sonraki oturumda bunları
konuşacağız- yani yoksuldan da zenginden de aynı vergiyi alarak yoksulu daha
yoksul, zengini daha zengin kılan vergi rejimidir; ikincisi ise Türkiye’nin
yanlış iktisadi politikalar dolayısıyla yükselen bir enflasyon sarmalı
içerisine düşmüş olmasıdır. Bu enflasyon aslında TÜİK’in verdiği verilere göre,
geçtiğimiz yılın mayıs ayına göre bu yıl mayıstaki fiyatlar yaklaşık yüzde 1
artış göstermiştir. Bunun yıllık ortalama yüzde 12’ye doğru dayanması
kaçınılmazdır. Yüzde 12 enflasyona şunu da ekleyin: Döviz fiyatlarındaki artış
ve yükseliş. Geçen yıl dolar 3,54’ken bu yıl 4,29, dün itibarıyla; avro
3,88’ken 5,10. Benzin ve motorin fiyatları; benzin 2017’de 5,28’ken bugün 6,12;
motorin 2017’de 4,53’ken bugün 5,64. Şimdi, bütün bunların da enflasyon
üzerindeki ve geçim düzeyi üzerindeki etkilerine baktığımız zaman görürüz ki
TÜİK’in 2016 araştırmasına göre günlük geliri 4,3 doların altında olanların
nüfusun yaklaşık yüzde 2’sini oluşturduğunu, 1 milyon 250 bin kişinin açlık
sınırı altında yaşadığını göz önüne alırsak, bu açlık sınırının daha da yukarı
doğru çekilmekte olduğunu, bu sayının artmakta olduğunu görebiliriz.
Sonuç
itibarıyla, bu meseleyi araştırmayan bir Meclis olamaz; halkı yoksullaşan bir
Meclisin kendisi rahat uyuyamaz. İkide bir bize söylendiği gibi: Komşusu aç
yatarken kendisi tok uyuyan… Hepiniz toksunuz ve mışıl mışıl uyuyorsunuz arkadaşlar,
uyanmanızı tavsiye ederim. 
Çok
alametler belirdi, vakit tamam oldu. Eğer siz şu kısa sürede biner lira emekli
ikramiyesiyle 24 Haziranda bu meseleyi çözeceğinizi sanıyorsanız
yanılıyorsunuz. 24 Haziranda vakit tamam olmuş olacak ve vedalaşacağız. Umarım
tatlı bir veda olur, bizi çok uğraştırmazsınız.
Hoşça
kalın. (HDP sıralarından alkışlar)
BAŞKAN
– Teşekkür ediyorum.
Öneri
üzerinde gruplar adına, Cumhuriyet Halk Partisi Grubu adına İzmir Milletvekili
Selin Sayek Böke.
Buyurun
Sayın Sayek Böke. (CHP sıralarından alkışlar)
Geçmiş
olsun. 
CHP
GRUBU ADINA SELİN SAYEK BÖKE (İzmir) – Teşekkür ediyorum. 
Yüce
Meclisi saygıyla selamlıyorum.
Dışarıda
neler olup bittiğinin farkında mısınız, bilmiyorum ama biraz farkındalık
yaratma ihtiyacı olduğu aşikâr. Bugün 1.604 lira asgari ücretle geçinmeye
çalışan milyonlar var Türkiye'de ve açlık sınırı 1.680 lira. Daha yeni
açıklanan veriler 14,4 milyon kişinin yoksulluktan dolayı genel sağlık
sigortası primini ödeyemediğini ortaya koyuyor. Aynı tablo içerisinde ciddi bir
gelirsizlik, yoksulluk herkesi sarmış durumda; hep beraber yoksullaşıyoruz.
2014’te 12.112 dolarken kişi başına millî gelirimiz bugün 10.597 dolar; hep
birlikte fakirleşiyoruz. Bu rakamlar çok açık biçimde kendini Türk lirasının
değerinde yansıtıyor. 
20
Temmuz 2016’da yaşanan sivil OHAL darbesinden bugüne Türk lirasının değer
kaybına baktığınızda sorunun sonucunu çok açık görüyorsunuz: OHAL Türkiye'yi
yoksullaştırıyor. OHAL’de ısrar eden anlayış ve bu siyaseti perçinlemek isteyen
anlayış milyonları fakirleştiriyor. Çok açık bir OHAL devalüasyonu yaşandı bu
ülkede. OHAL ilan edildiğinde 3,02’yken döviz, bugün 4,30’a ulaşmış durumda.
Türk lirası yüzde 43 değer kaybetmiş OHAL yüzünden. Her değer kaybı
vatandaşımıza gelir kaybı olarak yansıyor. Sadece bu yıl Türk lirasının değer
kaybından dolayı bu ülkede 208 milyar liralık zarar yazmış şirketler ve bu
zarar, bırakın emekliye çift maaş ikramiyeyi, bütün asgari ücretlileri
rahatlatacak kadar kaynağın OHAL’le heba edildiğini çok somut bir biçimde
ortaya koyuyor. 
O
zaman, reçeteyi söyleyelim çünkü biz bu uyarıyı önceden yapmıştık. Daha Kasım
2016’da demiştim ki: OHAL kalkmazsa dolar 4 de olur, 4’ü de aşar. Belli ki ne
olacağını görenlerimiz var. O zaman reçeteyi de size söyleyeyim: Ülke, varlık
barışlarıyla değil, toplumsal barışla kalkınır. Ülke, Merkez Bankasındaki
sınırlı ve azalan rezervi har vurup harman savurarak değil, OHAL’i kaldırarak
kalkınır. Ülke, seçimden seçime emekliyi hatırlayan bir propagandayla değil,
emeklinin ve emekçinin çalışırken hak ettiği ücreti alacağı bir düzenle
kalkınır. Ülke, yüzde 1 rantçı sınıfları, yüzde 99 uğruna sadece onları gören
bir anlayışla, varlık fonuyla cumhuriyeti lağveden bir anlayışla değil, toplumu
kapsayan bir anlayışla kalkınır. Ülke, saraylardan verilecek fermanla paranın
değer kazanmasıyla değil, halkın hep beraber “Tamam.” feryadıyla kalkınır,
artık “Tamam.” diyoruz. (CHP sıralarından alkışlar)
BAŞKAN
– Teşekkür ediyorum.
Tekrar
Allah'tan şifalar diliyorum, geçmiş olsun. 
SELİN
SAYEK BÖKE (İzmir) – Teşekkür ediyorum, sağ olun.
BAŞKAN
- Öneri üzerinde son söz Adalet ve Kalkınma Partisi Grubu adına Antalya
Milletvekili Atay Uslu’ya aittir.
Buyurun
Sayın Uslu. (AK PARTİ sıralarından alkışlar)
AK
PARTİ GRUBU ADINA ATAY USLU (Antalya) - Sayın Başkan, sayın milletvekilleri;
Ha-De-Pe’nin Meclis araştırması açılması önerisinin aleyhine söz almış
bulunmaktayım, yüce Meclisimizi saygıyla selamlıyorum. 
Değerli
milletvekilleri, yoksullukla mücadelede farklı yöntemler vardır. Özellikle
sosyal politika araçları yoksullukla mücadelede çok önemlidir. Sosyal
politikalar, düşük gelirlileri, dezavantajları nedeniyle yoksulluk sınırında
kalanları doğrudan ilgilendirir. Biz, halka hizmeti Hakk'a hizmet olarak
görüyoruz; biz, insanı yaşat ki devlet yaşasın diyoruz; biz, önce insan diyoruz.
Bütün bu ilkeleri kalbine kazımış bir medeniyetin çocuklarıyız. Sosyal adalet,
sosyal refah için ve yoksulluğu ortadan kaldırma anlamında politikaları
aralıksız uyguluyoruz. AK PARTİ hükûmetleri döneminde yoksullukla mücadelede
çok önemli başarılar yakaladık. Ne mutlu bize herhangi bir coğrafi sınırlamaya
tabi olmadan garip gurebaya, yoksula, engelliye, yaşlıya, mazluma, sığınmacıya,
göçmene hizmet ediyoruz ve bu hizmeti anayasal bir görev görmenin ötesinde
köklü medeniyetimizin bize bıraktığı tarihî bir miras, ahlaki, vicdani bir
görev olarak görüyoruz. Hastanelerde yoksul hastaların rehin kaldığı,
yaşlıların emekli maaşı kuyruğunda hayatını kaybettiği, parası olmayan hastaya
bir yıl sonraya randevu verildiği, sosyal devlet anlayışının yalnızca kâğıtlarda
yazılı olduğu o günler geride kaldı. On altı yıl önce başlattığımız sosyal
reformlarla, devrimlerle sosyal politikalarımızı geliştirdik, yoksulluğu
azalttık, refahı artırdık, erdem, irade ve cesaretle Türkiye’yi şahlandırdık,
inşallah şahlandırmaya devam edeceğiz.
Sayın
milletvekilleri, yoksulluk çemberini yok etmek üzere on altı yıldır aileyi
güçlendirdik, yaşlıların refahını artırdık, engellilerin topluma katılımını
sağladık, kadınlarımızın sosyal, siyasal, ekonomik açıdan güçlenmesini
sağladık, yoksul vatandaşlarımıza krediler verdik; mikrokredi imkânlarına,
yardımlaşma kaynaklarının artırılmasına, Toplu Konut İdaresinden dar gelirli
vatandaşlara konutların verilmesine kadar birçok enstrümanı etkin bir şekilde
kullandık. 2002 yılında 1,2 milyar olan sosyal politika bütçesi bugün 50 kat
artmıştır. 2002 yılında 65 milyonun 20 milyonu sosyal güvenlik kapsamı
dışındayken, bunlar hastaneye gidemiyorken, ilaç alamıyorken bugün 81 milyonun
yüzde 99’u sosyal güvenlik kapsamındadır. 2002 yılında 2 doların altında
yaşayan kişi sayısı 2 milyon, 4,5 doların altında yaşayan kişi sayısı 20 milyon
iken bu sayı artık bugün sıfırlanmıştır. 
Bizim
hedefimiz, yoksulluğu kökünden kurutmak; onun için refahımızı artırıyoruz, onun
için ekonomimizi büyütüyoruz. 2017 yılında dünyanın en büyük ekonomisi olduk.
Bu duygularla durmak yok, yola devam diyorum.
Yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum.
Sayın
Tanal, buyurun 60’a göre. 
V.- AÇIKLAMALAR (Devam)
23.- İstanbul Milletvekili Mahmut Tanal’ın,
şeker pancarı çapası için Şanlıurfa’dan Aksaray’a gelen mevsimlik işçilere
aboneliğe gerek olmadan su verilmesini talep ettiğine ilişkin açıklaması
MAHMUT
TANAL (İstanbul) – Peki, teşekkür ederim Değerli Başkanım.
Zaten
biraz önce hatip yoksulluğu söylerken Sayın Hatip kardeşim, Sayın Hatip
Milletvekili kardeşim, Değerli Bakanım; yıl 2018, şu anda Aksaray ilimizde
şeker pancarı çapası için gelen Şanlıurfalı mevsimlik işçi hemşehrilerim var,
500 aile tam, oradaki ailelere su verilmiyor. 2018 yılında su hayattır, su bir
yaşam hakkıdır, yoksulluktan bahsediyoruz.
İSMAİL
TAMER (Kayseri) – Hiç böyle bir şey olur mu ya!
MAHMUT
TANAL (İstanbul) – Belediyeye gidiyorlar, gittikleri eski belediye başkanı
diyor ki: “Su abonesi olmazsanız size su vermeyiz.” Peki, Suriyelilere yardım
yapıyoruz, güzel; Suriyelilere suyu ücretsiz veriyorsunuz, elektriği ücretsiz
veriyorsunuz, maaş veriyorsunuz, ekmek veriyorsunuz. Benim Urfalı hemşehrim
orada çapa yapıyor, askerlik görevini yerine getiriyor, vergi yükümlüsü; su
parası ödeyemiyor, yoksul, yoksul, yoksul! Bu insanlara ücretsiz su verin,
yalvarıyorum sizlere. 
Teşekkür
ediyorum. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 12/10/2017 tarihinde Grup
Başkan Vekili Adana Milletvekili Meral Danış Beştaş tarafından, ekonomik krize
bağlı yoksulluk ve beraberinde oluşan sorunların ve alınacak önlemlerin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 9 Mayıs 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Evet, Halkların Demokratik Partisi grup önerisini…
ÖZGÜR
ÖZEL (Manisa) – Karar yeter sayısı…
BAŞKAN
- …oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 16.23
DÖRDÜNCÜ OTURUM
Açılma Saati: 16.36
BAŞKAN: Başkan Vekili Ahmet AYDIN
KÂTİP ÜYELER: Barış KARADENİZ (Sinop), İshak GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 97’nci Birleşiminin
Dördüncü Oturumunu açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
ERTUĞRUL
KÜRKCÜ (İzmir) – Gene yok, gene yok. 
BAŞKAN
- Kabul edenler… Kabul etmeyenler… Karar yeter sayısı yoktur. 
Birleşime
on beş dakika ara veriyorum. 
Kapanma Saati: 16.37
BEŞİNCİ OTURUM
Açılma Saati: 16.56
BAŞKAN: Başkan Vekili Ahmet AYDIN
KÂTİP ÜYELER: Barış KARADENİZ (Sinop), İshak GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 97’nci Birleşiminin
Beşinci Oturumunu açıyorum.
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Kabul
edenler… Kabul etmeyenler… Karar yeter sayısı vardır, öneri kabul edilmemiştir.
Şimdi,
Cumhuriyet Halk Partisi Grubunun İç Tüzük'ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, çay tarımı ve sanayisinde yaşanan sorunların
araştırılarak alınması gereken önlemlerin belirlenmesi amacıyla verilmiş olan
(10/620) esas numaralı Meclis Araştırması Önergesi’nin ön görüşmelerinin, Genel
Kurulun 9 Mayıs 2018 Çarşamba günkü birleşiminde yapılmasına ilişkin önerisi
9/5/2018
Türkiye Büyük Millet Meclisi Başkanlığına
Danışma Kurulu
9/5/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük'ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür
Özel
 Manisa
 CHP
Grubu Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan çay tarımı ve sanayisinde
yaşanan sorunların araştırılarak alınması gereken önlemlerin belirlenmesi
amacıyla (10/620) esas numaralı Meclis Araştırması Önergesi’nin görüşmesinin
Genel Kurulun 9/5/2018 Çarşamba günlü (bugün) birleşiminde yapılması
önerilmiştir. 
BAŞKAN
– Cumhuriyet Halk Partisi grup önerisi üzerinde, önerinin gerekçesini açıklamak
üzere öneri sahibi adına Artvin Milletvekili Uğur Bayraktutan konuşacaktır.
Sayın
milletvekilleri, salonda bir uğultu var; lütfen, Sayın Bayraktutan’ı can
kulağıyla hep birlikte dinleyelim.
Buyurun.
(CHP sıralarından alkışlar) 
CHP
GRUBU ADINA UĞUR BAYRAKTUTAN (Artvin) – Teşekkür ediyorum Sayın Başkan. 
Sayın
Başkan, değerli milletvekilleri; çay üreticilerinin sorunları hakkında
Cumhuriyet Halk Partisi Meclis Grubu adına söz aldım. Yüce heyetinizi saygıyla
selamlıyorum. 
Değerli
arkadaşlarım, Rize ve Artvin için, Türkiye için çay stratejik bir ürün ve çayla
alakalı gerçekten bölgemizde ciddi bir sorun var. Nedir diyorsanız, geçen hafta
da çayla alakalı sorunlar konuşuldu; bundan altı yıl evvel, yine çayla alakalı,
bu Parlamentoda 24’üncü Dönemde çay üreticilerinin sorunlarıyla alakalı konuşma
yaptım ve bu sorunu nasıl çarpıcı şekilde anlatabilirim diye bir çuval çayı bu
Parlamento kürsüsüne dökmüştüm hatırlarsanız. Ama aradan geçen altı yıl
içerisinde ne yazık ki çaya ilişkin, çay üreticilerinin sorunları hakkında bir
iyileştirme olmadığı gibi gerileme dönemiyle de karşı karşıyayız. 
Sorun
ne değerli arkadaşlarım? Bakın, bir seçim dönemine giriyoruz. Normalde yaş
çayla alakalı olarak bir kota var. Bu kota da neydi? Normalde dekara 400
kiloydu ama seçime girdiğimiz için 575 kilo. Kiloyla alakalı bir iyileştirme
yaptınız ama bu 575 kiloyu çay üreticisinin tamamlaması mümkün değil, en fazla
250-300 kilo verebiliyor. 
Başka
bir sorun daha var, kontenjanla alakalı sorun var değerli arkadaşlarım. 1
Mayısta çay sezonu açılıyor. İlk iki gün sorun yok, Rize ve Artvin’de sorun yok
değerli arkadaşlarım; ilk iki gün kontenjan uygulamasıyla alakalı sorun yok ama
dekar başına 30 kilo ile 40 kilo arasında alması gereken ÇAYKUR bir bakıyoruz
günlüğü 15 kiloya çekiyor. Şu anda çay üreticisi devletin vermiş olduğu
destekle beraber 2,45; 2,450 fiyat alması gerekiyor. Bunun içerisinde 13 kuruş
da devletin destekleme fiyatı var. Aslında normaldeki fiyat 2,320. Ama değerli
arkadaşlarım problem başka. Bakın, ÇAYKUR, yeterli şekilde talep olmadığı için,
büyük bir arzla karşı karşıya kaldığı için bunu almıyor, özel sektörle, özel
sektörün iş adamlarıyla üreticiyi karşı karşıya getiriyor. Sorun şundan
kaynaklanıyor: Taban fiyatı her ne kadar 2,320 olsa da değerli arkadaşlarım,
buradan aşağı olmasa da yani daha doğrusu destekleme fiyatıyla beraber 2,45
olsa da ne yazık ki karşılaştığımız tabloda özel sektör tarafından 1,70; 1,60;
1,80 verilen fiyatlar var. Yani aşağı doğru neredeyse yüzde 30’lara, yüzde
20’lere inen bir indirimle karşı karşıya kalıyor. Şunu açıkça ifade ediyorum:
Çay üreticisi emeğinin karşılığını alamıyor sayın milletvekilleri, değerli
Hükûmet. O nedenle, buraya mutlaka müdahale edilmesi gerekiyor.
Şunu
da ayrıca bir not olarak tarihe düşmek istiyoruz: Özel sektör bu konuda fiyat
veriyor da bunu peşin mi veriyor 1,70’i; 1,60’ı; 1,80’i? Hayır, hayır değerli
arkadaşlarım, peşin de vermiyor. Bu konuda eğer duyarlı olursanız… Peşin de
vermiyor. Ne yapıyor? (Uğultular) 
KADİM
DURMAZ (Tokat) – Sayın Başkanım!
ALİ
ŞEKER (İstanbul) – Sayın Başkan, uğultuyu keser misiniz?
BAŞKAN
– Sayın milletvekilleri, lütfen sessizlik…
UĞUR
BAYRAKTUTAN (Devamla) – O 1,60’la; 1,70’le; 1,80’le alakalı fiyatlarla belki de
2019’un Mart ayından sonraya, 2019’un ortalarından sonraya vade veriyor değerli
arkadaşlarım, senet veriyor. Bu ne demek biliyor musunuz? Yani çay üreticisinin
emeğini bir anlamda sömürüyoruz, yok ediyoruz, emeğini yok ediyoruz değerli
arkadaşlarım.
Bakın,
benim bölgemde, Artvin’de -şu anda Borçka’da, Hopa’da, Arhavi’de, Kemalpaşa’da-
Rize’nin bütün ilçelerinde 205 bin çay üreticisini ilgilendiren ciddi anlamda
bir sorunla karşı karşıyayız saygıdeğer arkadaşlarım. 
Çay
üreticileri, şu anda, eğer bu sorun giderilmezse, özel sektörün yapmış olduğu
vahşi kapitalizmin bu uygulaması ortadan kaldırılmazsa “Yolları keseceğiz, bu
çayları Rize’de, Artvin’de, Arhavi’de, Hopa’da, Kemalpaşa’da yollara
dökeceğiz.” diyorlar değerli arkadaşlarım.
O
nedenle, çay üreticilerinin sorunları ciddi sorunlar. Şunu demeyin bize:
“Efendim, ÇAYKUR’un fabrikalarının alım kapasitesi belli ancak bu kadar
alabilirler.” Çay üreticilerinin ürünü tarlada yanıyor değerli arkadaşlarım.
Ben
yöre milletvekili olarak bunları anlatmak zorundayım. Hükûmetten bakanlar var
mı, bilmiyorum. Sayın Başbakan Yardımcısı burada. Çıkıp şunu söylemelerini
istiyoruz, demeliler ki özel sektöre de: Maç oynandıktan sonra hakemle alakalı
kurallar değişmez değerli arkadaşlarım. ÇAYKUR’la alakalı düzenlemelerde
kurallarımız var ama özel sektörün yapmış olduğu uygulamalarda hiçbir kural yok,
hiçbir kural yok. 
E,
bunun mağduriyetini kim çekiyor? Bunun mağduriyetini biraz önce ifade ettiğim
205 bin aile çekiyor. 205 bin çay üreticisi ne demek biliyor musunuz değerli
arkadaşlarım? 1 milyon kişi demek, 1 milyon kişi demek. O nedenle biz çaya “stratejik
ürün” diyoruz. Dünyada hiçbir yerde… 
Bakın,
ülkemizde suyun dışında en çok tüketilen içecek çay. Çay üreticisi haklı olarak
Mustafa Kemal’in Parlamentosuna bakıyor, elini uzatıyor, diyor ki: “Benim
elimden tutun. Burada ciddi anlamda bir sorun var.” Ben de yöre milletvekili
olarak diyorum ki: Evet, bu soruna damga vurmalıyız. Bu sorunu gidermeliyiz.
Hükûmetin, bu sorunla alakalı, çay üreticisinin infialine yol açacak, sosyal
patlamaya yol açacak bu tabloda, bu direnişte üreticinin yanında yer almasını
istiyoruz değerli arkadaşlarım. Eğer bunu yaparsak, bunu giderirsek çay
üreticisinin bu mağduriyetini gideririz, emeğinin hakkını veririz ve vermiş
olduğu ürün miktarıyla alakalı da alın teri kurumadan emeğinin karşılığını alır
diyorum. 
Buradan,
Hükûmetin gerekli bütün duyarlılığı göstereceğine inanmak istiyor, çay
üreticilerinin bu sorununu yüce Parlamentodan bütün Türkiye’yle paylaşıyor,
yüce heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Bayraktutan. 
Gruplar
adına ilk söz, Milliyetçi Hareket Partisi Grubu adına Samsun Milletvekili Erhan
Usta’ya aittir.
Buyurun
Sayın Usta. (MHP sıralarından alkışlar) 
MHP
GRUBU ADINA ERHAN USTA (Samsun) – Sayın Başkan, değerli milletvekilleri; çay
üreticilerinin sorunlarıyla ilgili Meclis araştırması önergesi üzerinde
grubumuz adına söz aldım, Genel Kurulu saygıyla selamlarım. 
Tabii,
“çay” denince Karadeniz, “Karadeniz” denince çay akla geliyor. Önce çok kısa
bir şekilde, aslında Karadeniz’e ilişkin birkaç istatistik vermek istiyorum.
Bir defa Karadeniz hızlı bir şekilde –Doğu Karadeniz özellikle- göç veriyor
yani 2008-2017 ortalaması olarak baktığımızda yıllık ortalama binde 2,2
oranında göç veren bir bölge bizim bölgemiz. Yıllık bir rakam da söyleyeyim:
2016-2017 yılı -son yıl- rakamı olarak da net 33 bin göç vermiş Doğu Karadeniz.
Nüfus artış hızı olarak da Türkiye ortalamasının ciddi ölçüde altında. Son
dokuz yılda Türkiye ortalaması nüfus olarak yüzde 13 artarken Doğu Karadeniz’de
artış sadece yüzde 5. 
Şimdi,
tabii, göç vermesinin temel nedeni, burada geçimle ilgili sıkıntılar var, bunu
biliyoruz zaten. Millî gelirden aldığı paya baktığımızda Doğu Karadeniz’in,
burada bir düşüş görüyoruz. Millî gelirin tarım kısmı olarak baktığımızda yani
tarım millî gelirinden aldığı payda da bir düşüş var. Dolasıyla, hem fındık hem
de çay konusunda aslında bizim bölgemizde ciddi bir sorun var, bu sorunun
çözümüne mutlaka el atılması gerekiyor. 
Bir
defa, tabii, sorun yapısal, yapısal olduğu için de… Bu meseleler böyle
günübirlik -böyle çay vakti geldiğinde- konuşuluyor, ondan sonra meseleler
kalıyor; yapısal sorunları çözmemiz lazım. Bir defa, orada yapılması gereken
şey, çayın yanı sıra alternatif ürün konusu mutlaka ele alınması gereken bir
konudur. İkincisi, sanayi potansiyeli çok düşük, turizm potansiyeli yüksek.
Ancak turizmle ilgili olarak da doğayı tahrip etmeden çok daha fazla bir şey
yapıldığını ifade etme imkânımız yok. Turizm açısından da bölgenin
zenginleştirilmesi lazım. 
Sorunlar
açısından baktığımızda, birinci sorun bir defa çayda kalite sorunu. Yaş çay
üretimi -son otuz yıl olarak söylüyorum, bakın, uzun bir dönemi söylüyorum-
yüzde 111 artmış ama kuru çay üretimi yüzde 85 artıyor, ciddi bir randıman
sorunu var. Bölge halkı bir defa çaya son derece bağımlı. Bölge halkının yüzde
60’ı geçimini çayla sağlıyor, yüzde 26’lık kısmı ise tamamen çay gelirine
muhtaç.
Bunun
dışında, çay alım fiyatları istikrarsız. Burada özel sektörün disipline
edilmesi gerekiyor. ÇAYKUR’un çok güçlü bir alıcı olarak piyasada her zaman
olması gerekiyor.
Diğer
önemli bir konu kaçakçılık. Kaçakçılık çok büyük miktarlarda, yüzde 20’ye yakın
kaçak çay geliyor Türkiye’ye. Özellikle bu doğu, güneydoğudaki paketleme
tesislerinin mutlaka sıkı bir denetim altına alınması lazım aslında bu kaçak
önlenmiş olsa fiyatların bu derece düşük olmasının da büyük ölçüde önüne
geçilecektir. Nihayetinde fiyatlar bir şekilde piyasada belirleniyor.
Diğer
önemli bir konu organik tarımla ilgili, organik çay üretimiyle ilgili. Bununla
ilgili Hükûmetin aldığı tedbirler var, bunlar takdire şayan ancak çok yetersiz.
Organik tarım, organik çay üretimi konusu da üzerinde daha hassasiyetle
durmamız gereken bir konudur.
Ben
Genel Kurulu saygıyla selamlıyorum. (MHP sıralarından alkışlar) 
BAŞKAN
- Teşekkür ediyorum.
Halkların
Demokratik Partisi Grubu adına Siirt Milletvekili Kadri Yıldırım.
Buyurun
Sayın Yıldırım.
HDP
GRUBU ADINA KADRİ YILDIRIM (Siirt) - Sayın Başkan, değerli milletvekilleri; CHP
Grubunun “çay tarımındaki sorunlar” başlıklı önerisi üzerine söz almış
bulunuyorum. Bu vesileyle Genel Kurulu saygılarımla selamlıyorum.
Öneride
mağduriyetlerin giderilmesi, organik tarımsal üretimin tabana yayılması ve
ekolojik dengenin korunması gibi partimizce de önemsenen ilkeler vardır.
Dolayısıyla bu ilkeler bizim bu öneriye destek vermemizi gerektiren önerilerdir
diye düşünüyorum.
Tabii,
öncelikle çayın tarihçesinde Atatürk’ün ve CHP’nin önemli bir yeri vardır ve bu
konuda emekleri vardır. 
Türkiye’de
çay yetiştirme çabalarının tarihçesi her ne kadar rahmetli Sultan Abdülhamit’le
başlıyorsa da Sultan Abdülhamit zamanında bu iş için seçilen Bursa toprak
verimliliği ve iklim bakımından bu iş için yeterli görülmemiş ve bu çabalardan
vazgeçilmiştir. Atatürk önce işi uzmanlarıyla istişare etmiş -evet, altını
çizmek gerekir, istişare etmiş- yani tek başına “Şurası uygundur, burası
uygundur.” falan dememiş, uzmanlardan olumlu rapor aldıktan sonra da seri
deneme üretimlerine geçilmiştir. Birçok denemenin ardından ilk çay hasadı,
Atatürk’ün vefat ettiği 1938 yılında alınmıştır. İlk çay fabrikası da CHP 1950
yılında iktidarı henüz Demokrat Partiye devretmeden önce, 1947 yılında
işletmeye açılmıştır. Tabii, eksiği, fazlası varsa bunu tashih edersiniz.
AK
PARTİ ve diğer partilerimizin de işin içerisinde, hatıratın da yer aldığı,
perde arkasında hatıraların da yer aldığı bu öneriye, bu grup önerisine “hayır”
demelerine ihtimal vermek istemiyorum. Bu öneriden sonra Rize de “Tamam.” mı
diyecek, “Devam.” mı diyecek merak ediyorum. Sanırım onlar da “…”(x)
diyecekler.
Genel
Kurulu saygılarımla selamlıyorum. (HDP sıralarından alkışlar) 
BAŞKAN
– Teşekkür ediyorum.
Cumhuriyet
Halk Partisi grup önerisi üzerinde son söz Adalet ve Kalkınma Partisi Grubu
adına Rize Milletvekili Hikmet Ayar’a aittir.
Buyurun
Sayın Ayar. (AK PARTİ sıralarından alkışlar) 
AK
PARTİ GRUBU ADINA HİKMET AYAR (Rize) – Sayın Başkan, değerli milletvekilleri;
Cumhuriyet Halk Partisinin çay tarımıyla ilgili vermiş olduğu Meclis
araştırması açılması teklifi üzerine AK PARTİ Grubu adına söz almış
bulunmaktayım. Bu vesileyle sizleri, çay bahçesinde çay toplayan çay üreticisi
hemşehrilerimi ve aziz milletimi saygıyla selamlıyorum. 
Yine,
yeni açılan çay sezonunun Rize’mize, çay bölgemize hayırlar getirmesini Yüce
Allah’tan temenni ediyorum. 
Geçen
hafta, yine benzer bir önerge üzerine konuşmuştum; aynı şeyler söylenmiş, ben
de aynı şeyleri söyleyeceğim. AK PARTİ iktidarlarından önce yaş çay için, bütün
tarım ürünlerinde olduğu gibi beklenen enflasyona göre fiyat belirlenirdi,
enflasyon hiçbir zaman beklenen seviyede çıkmazdı, yüksek çıkardı ve müstahsil
buradan kaybederdi. Yine, o dönem, satılan yaş çay bedelleri bir sonraki senede
ödenirdi, müstahsil buradan da bir kaybederdi. Böyle bir dönemden bugünkü
döneme geldik. Nedir bugünkü dönem, ona bir bakalım.
Yaş
çay fiyatı, gerçekleşen enflasyona göre, artı refah payıyla belirlenmektedir
bütün tarım ürünlerinde olduğu gibi. Yine, satılan çay bedelleri bir sonraki
yılda değil, bir sonraki ay içerisinde ödenmektedir, enflasyondan dolayı da
herhangi bir kayba uğranılmamaktadır. Az önce iddia edildiği gibi, özel sektör,
belirlenen o 1,1 veya 1,5’lerle değil ÇAYKUR’un belirlediği fiyatın da üzerinde
şu anda çay almaktadır.
UĞUR
BAYRAKTUTAN (Artvin) – Mümkün değil Sayın Milletvekilim.
HİKMET
AYAR (Devamla) – Geçen sene, tüm sezonun ortalamasında, ÇAYKUR’un üzerinde
fiyat vererek çay satın almıştır özel sektör ve bunun sonucu olarak da ÇAYKUR
istediği rekolteyi alamamıştır, satın alamamıştır ama siz gitmemiş
olabilirsiniz, bilmiyor olabilirsiniz, normal karşılıyorum. Biz ÇAYKUR’un çay
işleme kapasitesi…
UĞUR
BAYRAKTUTAN (Artvin) – Biliyorum biliyorum, Artvin’den bizi arıyorlar, 1.700’e…
HİKMET
AYAR (Devamla) – Bakın, özel sektör de bizim, ÇAYKUR da bizim. Özel sektör şu
anda çay rekoltesinin yarısını, bazen yarısından fazlasını satın alıyor. Özel
sektör de bizimdir, ÇAYKUR da bizimdir ama özel sektörü biz tu kaka etme yerine
disipline etme anlamında çalışmalar yapıyoruz. Nedir o? ÇAYKUR’un çay işletme
kapasitesini artırmak suretiyle özel sektörü her zaman için belli bir noktada
tutabiliyoruz artık. Günlük işleme kapasitesini son beş senede 6.100 tonlardan
9.100 tonlara kadar çıkardık ve bunun sonucu olarak da gerektiğinde kotayı
artırmak suretiyle özel sektörü disipline edebilmekteyiz ve bu tedbirler bu
şekilde devam ettiği sürece çayın bugünü dünden iyidir, yarını bugünden daha
iyi olacak diyorum. 
(Mikrofon
otomatik cihaz tarafından kapatıldı) 
HİKMET
AYAR (Devamla) – Bir dakika alabilir miyim Sayın Başkan?
BAŞKAN
– Tamamlayın lütfen. 
HİKMET
AYAR (Devamla) – Elbette daha iyisini yapmak… Evet, yine AK PARTİ sayesinde
daha iyisini yapacağız ve Rize, hiç şüpheniz olmasın, 5 milletvekilliği olsa
5-0’la devam kararı verecek ama nüfusumuz 3 milletvekilliğine uygun olduğundan
3 milletvekilliğiyle devam kararını çoktan vermiştir. 
Bu
duygu ve düşüncelerle hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkan, sayın hatip yaptığı konuşmada, grubumuz adına
konuşan Uğur Bayraktutan için “Bölgeye gitmemiş hatip.” ifadesini söyledi. 
HİKMET
AYAR (Rize) – “Olabilirsin” dedim. 
ÖZGÜR
ÖZEL (Manisa) – Televizyonun canlı yayında olduğu, tutanak altındaki bir
dönemde bir milletvekiline yapılabilecek en ağır sataşma ve hakarettir.
Seçmenin karşısında milletvekilini de mensubu olduğu grubu da zor durumda
bırakır. Konuya cevap hakkımızı kullanmak istiyoruz İç Tüzük 69’a göre. Sayın
Uğur Bayraktutan…
BAŞKAN
– Buyurun. (CHP sıralarından alkışlar)
Lütfen
yeni bir sataşmaya meydan vermeyelim. 
IV.- SATAŞMALARA İLİŞKİN KONUŞMALAR
((Devam)
6.- Artvin Milletvekili Uğur
Bayraktutan’ın, Rize Milletvekili Hikmet Ayar’ın CHP grup önerisi üzerinde AK
PARTİ Grubu adına yaptığı konuşması sırasında şahsına sataşması nedeniyle
konuşması
UĞUR
BAYRAKTUTAN (Artvin) – Teşekkür ediyorum Sayın Başkan. 
Sayın
milletvekili böyle bir değerlendirme yaptığı için söz alma ihtiyacı hissettim. 
Değerli
arkadaşlarım, biraz önce milletvekilimiz konuşuyorken Kemalpaşa Belediye
Başkanımız Ergül Akçiçek beni telefonla aradı, “Şu anda Hopa’da, Kemalpaşa’da
çay firmaları, değerli milletvekilim, 1.800, 1.700, 1.600...” dedi. Bakın,
rakamlara dikkat edin. Biraz önce Belediye Başkanı beni aradı. Hani benim
bölgeye gitmediğimi söylüyorsunuz ya, ben bölgeden gelmiyorum, bölge orada
duruyor, Artvin. Daha geçen hafta oradaydım. 
Israrla
söylüyorum, gelin, şöyle bir şey yapalım, açık çağrıda bulunuyorum: Hafta sonu
beraber gidelim Kemalpaşa’ya ve Hopa’ya, siz haklıysanız…
HİKMET
AYAR (Rize) – Ben her gün oradayım. Biz her hafta oradayız.
UĞUR
BAYRAKTUTAN (Devamla) – Bakın, bir şey diyorum. 
Eğer
siz haklıysanız, 1.700, 1.800 değil de 2.500’se ben milletvekilliği mazbatasını
-yüce Parlamentonun önünde namus, şeref sözü veriyorum- burada bırakıp evime
gideceğim. Ama siz haksızsanız ne yapacaksınız? Biz 2.450 rakamına tamam
diyoruz, 2.450’ye tamam diyoruz.
ÖZGÜR
ÖZEL (Manisa) – Tamam.
UĞUR
BAYRAKTUTAN (Devamla) – Ama 2.450’ye tamam diyoruz sayın milletvekilim, bakın,
dikkat edin. Burada bir sorun var, Rize’den size yanlış bilgi veriyor
olabilirler. 
Özel
sektörle alakalı olarak Artvin’deki, Kemalpaşa’daki, Hopa’daki, Arhavi’deki çay
üreticisinin yaşamış olduğu ciddi bir sorun var. Bu sorun için beni arıyorlar
ve bana bunu söylüyorlar, diyorlar ki: “Bu çayı caddeye, sokağa dökeceğiz,
bunun karşılığını alamıyoruz.” Siz diyorsunuz ki: “Özel sektör hemen bunun
parasını ödüyor.” Ödemiyor ki Sayın Milletvekilim. Nerede ödüyor? Ödemiyor,
diyor ki: “2019 yılına çek vereceğim.” Bunun karşılığında kuru çay veriyor,
bedeli ödemiyor. Ciddi anlamda sıkıntı var yani bu konuda kör olmayın lütfen,
ön yargılı da olmayın. 
Bakın,
benim seçim bölgemde -biraz önce telefonla konuştum- diyorlar ki:
“1.700-1.800.” Böyle bir ithamda nasıl bulunabilirsiniz? Beni arıyorlar. Ben
geçen hafta seçim bölgemdeydim. Bakın, 1’inde başladı bu şey. İki gün problem
yoktu diyorum. İki gün hiçbir sıkıntı yok, 2 ve 3 Mayısta problem yok,
arkasından 2-3 Mayıs geçti, aradan üç dört gün geçti, problem var; Rize’de de
problem var, gerçekten Rize’de de problem var. O anlamda, sayın milletvekiliyle
beraber çay üreticilerinin olduğu bölgeyi beraber gezelim; kim haklı, üretici
de görsün, seçmen de görsün diyor, yüce heyetinizi saygıyla selamlıyorum. (CHP
sıralarından alkışlar)
BAŞKAN
– Teşekkür ediyorum.
Sayın
Ayar…
HİKMET
AYAR (Rize) – Bu bilgileri de düzeltmeye ihtiyacımız var. 
BAŞKAN
– Sayın Ayar, bitirelim. Yerinize oturun, ben 60’a göre söz vereyim. 
Lütfen
kapatalım bu mevzuyu. Çay bizim, Rize bizim, Artvin bizim; biz birlikte
Türkiye’yiz.
Buyurun.
V.- AÇIKLAMALAR (Devam)
24.- Rize Milletvekili Hikmet Ayar’ın,
Artvin Milletvekili Uğur Bayraktutan’ın sataşma nedeniyle yaptığı
konuşmasındaki bazı ifadelerine ilişkin açıklaması
HİKMET
AYAR (Rize) – Teşekkür ediyorum Sayın Başkanım.
Evet,
biz kimseden aldığımız bilgiyle konuşmuyoruz, bizzat işin içerisinde olan bir
milletvekiliyim. Bakın, ÇAYKUR az önce bahsettiğim bu kapasite artışı nedeniyle
bu sene kotayı 575 kilo olarak açıklamıştı. Az önce iddia edildiği gibi seçim
kararı alındıktan sonra değil, seçim kararı alınmadan önce açıklamıştır, bunu
da ifade etmek istiyorum. 
UĞUR
BAYRAKTUTAN (Artvin) – Ama 250’yi geçmiyor.
HİKMET
AYAR (Rize) – Ayrıca her gün mesaj atıyor, üretici olduğum için benim
telefonuma da mesaj geliyor. “Özel sektörün düşük fiyat tekliflerine çay
satmayın.” diye uyarılar yapıyor. 
UĞUR
BAYRAKTUTAN (Artvin) – Ama satıyorlar. 
HİKMET
AYAR (Rize) – Ama buna rağmen satılıyorsa, özel sektör de alıyorsa, istisnai
bir durumda buna yapacak bir şey yoktur.
UĞUR
BAYRAKTUTAN (Artvin) – İşte mecbur bırakılıyor, onu anlatıyorum.
HİKMET
AYAR (Rize) - Ama ÇAYKUR “575 kilodan, hatta gerekirse tamamıyla alırım.” diye
açıklamasını yapmıştır. Dolayısıyla bu durumu da belirtmek isterim.
UĞUR
BAYRAKTUTAN (Artvin) – Mecbur bırakılıyor, mecbur bırakılıyor. 
HİKMET
AYAR (Rize) - Teşekkür ederim.
BAŞKAN
– Teşekkür ediyorum. 
Dilerseniz
Sayın Bayraktutan, ikiniz bir Rize çayı yudumlayın, şu kuliste güzel güzel Rize
çayını beraber yudumlayın, birlikte konuşun.
UĞUR
BAYRAKTUTAN (Artvin) – Hopa çayı, Hopa çayı. 
BAŞKAN
– Ya da bütün Meclisi, hepimizi davet edin gelelim, olay mahallinde bir keşif
yapalım. 
HİKMET
AYAR (Rize) – Çok güzel olur Sayın Başkan.
BAŞKAN
– İnşallah.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, çay tarımı ve sanayisinde yaşanan sorunların
araştırılarak alınması gereken önlemlerin belirlenmesi amacıyla verilmiş olan
(10/620) esas numaralı Meclis Araştırması Önergesi’nin ön görüşmelerinin, Genel
Kurulun 9 Mayıs 2018 Çarşamba günkü birleşiminde yapılmasına ilişkin önerisi
(Devam)
BAŞKAN
- Evet, Cumhuriyet Halk Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
3.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin “Kanun Tasarı ve
Teklifleri ile Komisyonlardan Gelen Diğer işler" kısmında bulunan 112, 115
ve 125 sıra sayılı Kanun Tasarılarının bu kısmın sırasıyla 2, 3 ve 4’üncü
sıralarına alınmasına ve diğer işlerin sırasının buna göre teselsül
ettirilmesine; 6771 Sayılı Kanun’la Türkiye Cumhuriyeti Anayasasında Yapılan
Değişikliklere Uyum Sağlanması Amacıyla Çeşitli Kanun ve Kanun Hükmünde
Kararnamelerde Değişiklik Yapılması Konusunda Yetki Kanunu Tasarısı’nın kırk
sekiz saat geçmeden Plan ve Bütçe Komisyonunda görüşülmesine ilişkin önerisi
9/5/2018
Türkiye Büyük Millet Meclisi
Başkanlığına
Danışma
Kurulu 9/5/918 Çarşamba günü (bugün) toplanamadığından İç Tüzük’ün 19'uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Muş
 İstanbul
 AK
PARTİ Grubu Başkan Vekili
Öneri:
Gündemin
“Kanun Tasarı ve Teklifleri ile Komisyonlardan Gelen Diğer işler" kısmında
bulunan 112, 115 ve 125 sıra sayılı Kanun Tasarılarının bu kısmın sırasıyla 2,
3 ve 4'üncü sıralarına alınması ve diğer işlerin sırasının buna göre teselsül
ettirilmesi; 
Genel
Kurulun;
Haftalık
çalışma günlerinin dışında 11 ve 12 Mayıs 2018 Cuma ve Cumartesi günleri saat
14.00'te toplanması ve bu birleşimlerinde gündemin "Kanun Tasarı ve
Teklifleri ile Komisyonlardan Gelen Diğer İşler" kısmındaki işlerin görüşülmesi,
9
Mayıs 2018 Çarşamba günkü (bugün) birleşiminde 112 sıra sayılı Kanun
Tasarısı’na kadar olan işlerin görüşmelerinin tamamlanmasına kadar,
10
Mayıs 2018 Perşembe günkü birleşiminde 115 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
11
Mayıs 2018 Cuma günkü birleşiminde 125 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
12
Mayıs 2018 Cumartesi günkü birleşiminde 551 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
Çalışmalarını
sürdürmesi,
6771
Sayılı Kanun’la Türkiye Cumhuriyeti Anayasasında Yapılan Değişikliklere Uyum
Sağlanması Amacıyla Çeşitli Kanun ve Kanun Hükmünde Kararnamelerde Değişiklik
Yapılması Konusunda Yetki Kanunu Tasarısı’nın kırk sekiz saat geçmeden Plan ve
Bütçe Komisyonunda görüşülmesi önerilmiştir.
BAŞKAN
– Adalet ve Kalkınma Partisi grup önerisi üzerinde öneri sahibi adına Sayın
Can? Burada değil.
Gruplar
adına ilk söz İYİ PARTİ Grubu adına Kayseri Milletvekili Sayın Halaçoğlu’na
aittir.
Buyurun
Sayın Halaçoğlu.
Süreniz
üç dakikadır.
ÖZGÜR
ÖZEL (Manisa) – Sayın Başkan, Sayın Can salondaydı, “Burada değil.” dediniz.
BAŞKAN
– Seslenmedi, göremedim.
Buyurun
Sayın Halaçoğlu.
İYİ
PARTİ GRUBU ADINA YUSUF HALAÇOĞLU (Kayseri) – Teşekkür ederim Sayın Başkan.
Değerli
milletvekili arkadaşlarım, seçime bir aydan biraz daha fazla bir zaman var.
Şimdi, burada, vergi ve diğer bazı alacaklarla ilgili... Yani yeni kanun
tasarıları aslında seçime yönelik bir yapılandırma meydana getirmekte.
Dolayısıyla, bunları bugün ele almanızın temel sebebi bunlar olarak
görülmektedir. Şimdi, bunların hepsini çıkaralım, tamam, bunlar yapılsın ama
benim bir teklifim var: Gelin, en azından bu seçimde, referandumda olduğu gibi
bir engellemeyle karşılaşmayalım. Referandumda salon tahsisinden tutun da
televizyonlara çıkıp oralarda Anayasa’yla ilgili bilgilerimizi ve fikirlerimizi
söyleme imkânı bile vermediğinizi göz önüne alacak olursanız, bu seçimde hiç
olmazsa adil bir seçim sistemini, seçim gündemini ortaya çıkaralım. 
Enteresan
olan şey şu: Televizyonlara belli ki talimat verilmiş, 4 kişi çıkıyor ve İYİ
PARTİ’yi konuşuyor ama nedense İYİ PARTİ’den 1 kişi o toplantıya davet
edilmiyor. Davet edilse aslında oradaki soruların çoğunu cevaplayacağız. Efendim
“İYİ PARTİ seçime girer mi girmez mi? Yüzde 2 mi, 3 mü oy alır, 4 mü alır, 5 mi
alır?” Birtakım tartışmalar meydana geliyor. Şimdi, mademki yüzde 3 oy alacaksa
neden tartışıyorsunuz, hangi sebeple bunları gündeme getiriyorsunuz? Demek ki
sizin söylediğinizden farklı bir yapı var. Zannediyorum ki önümüzdeki hafta
muhtemelen Meclis tatile girecek. 
TRT…
Şimdi, TRT nedir? Benim vergimle hayatta kalan, ayakta duran bir televizyon.
Peki, iktidara yüzde kaç ayırıyor, muhalefete yüzde kaç ayırıyor? Bir saniye bize
veriyor, sekiz yüz saniye iktidara veriyor. Hiç olmazsa bunlardan vazgeçin,
çıkın yiğitçe… Mademki “Demokrasi de var.” diyorsunuz, bu seçimi o şekliyle
geçirelim. 
Ülkemize
hayırlar getirmesini temenni ediyorum. İnşallah, 21 Hazirandan sonra biz
gerekli demokrasiyi sağlayacağız. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum. 
İBRAHİM
AYDEMİR (Erzurum) – 21 Haziran değil, 24 Haziran. 
YUSUF
HALAÇOĞLU (Kayseri) – 21’inde hallediyoruz çünkü. 
BAŞKAN
– Halkların Demokratik Partisi Grubu adına Şırnak Milletvekili Aycan İrmez
konuşacaktır. 
Buyurun
Sayın İrmez. (HDP sıralarından alkışlar) 
HDP
GRUBU ADINA AYCAN İRMEZ (Şırnak) – Teşekkür ederim Sayın Başkan. 
Sayın
Başkan, değerli milletvekilleri; ben de grubum adına AKP’nin vermiş olduğu
önerge üzerine konuşacağım. 
Tabii,
sözlerime geçmeden önce, maalesef, bugün Şırnak Kumçatı beldemizde sel
nedeniyle taşan dereyi, Risor Deresi’ni geçmeye çalışırken hayatını kaybeden
Agit Güler ve Mehmet Zeyrek’e Allah’tan rahmet dilerim ve ailelerimize de
başsağlığı dilemek istiyorum, buradan acılarını paylaşıyoruz. 
Aslında,
artık AKP hakikaten… Meclis milletin Meclisi değil, Türkiye Büyük Millet
Meclisi artık halkın, milletin Meclisi değil, ne yazık ki son dönemlerde
yapılmış olan uygulamalarla ve değişikliklerle AKP’nin Meclisi diyorum. Ama
buradaki arkadaşları kırmamak adına da şunu özellikle belirtmek istiyorum:
Aslında burası tek kişinin Meclisi. O, ne zaman bir şey diyorsa, ne zaman bir
şey söylüyorsa arkadaşlar da ellerini ona göre kaldırıyorlar; elleri mahkûm ne
yazık ki. “Meclisi aç.” dediği zaman açıyorlar, “Kapatın.” dedikleri zaman
kapatıyorlar. Eskiden birbirlerine oylamada “evet” mi “hayır” mı denileceğini
sorarlarken şimdi ise Meclis hakkında “Açacak mıyız, kapatacak mıyız?” diye
sorular soruluyor. 
Bu
tasarının amacının hakikaten ne olduğunu biliyoruz. Niye seçimlerden önce böyle
bir tasarı, halkın lehine olabilecek bir tasarı bu Meclise gelmedi? Aslında
bunun tamamen halkın önüne serilmiş bir seçim rüşveti olduğu apaçık ortadadır.
Bu tür şeylere şunu diyebiliriz: Yani, yangından mal kaçırır gibi, halkın
hiçbir yararına ve lehine olmayan ne yazık ki birden çok yasa buradan geçti ama
her ne hikmetse erken seçim, daha doğrusu baskın seçim açıklanır açıklanmaz
böylesi bir teklifle halkın önüne geçilmeye çalışılıyor. 
Şunu
özellikle belirtmek istiyorum: Halkın bu tür şeylere karnı tok. Hakikaten halk
artık sizden bıkmış bir durumda çünkü on altı yıllık AKP Hükûmeti gerek siyasi
düşünceleri gerekse politikalarıyla, her zaman aynı şeyleriyle tekrar edip
duruyor. O yüzden, her ne kadar siz bu halka “Daha çok özgürlük, daha çok
demokrasi, daha çok adalet.” diyorsanız da -sanki on altı yıldır bu ülkeyi
yöneten AKP değilmiş gibi, sanki on altı yıldır bu ülkeyi yöneten uzaylılarmış
gibi- halka hep aynı, tekrar söylemlerle gitmeye çalışıyorsunuz. 
Ayrıca
burada, evet, hakikaten 24 Haziran önemli bir seçim olacak özellikle Türkiye
halkları açısından. Biliyorsunuz, bizim Cumhurbaşkanı adayımız Sayın Selahattin
Demirtaş ne yazık ki rehin bir şekilde tutulmuş ve şu an cezaevinde. Eğer bu
seçimin adaletli, adil bir şekilde, demokrasi çerçevesi içerisinde geçmesini
istiyorsanız bir an evvel Sayın Cumhurbaşkanı adayımız olan Selahattin Başkanın
da serbest bırakılması gerektiğini bir kez daha buradan belirtmek istiyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
Buyurun
Sayın İrmez. 
AYCAN
İRMEZ (Devamla) – Ayrıca, 24 Haziranda zafer halaylarına duracağız. Hakikaten
biz de buradan diyoruz: Vakit tamam, artık halk da sizi terk edecek ve halk
sizi terk etmeden sizin gitmeniz gerektiğini bir kez daha belirtmek istiyoruz. 
Ayrıca
Sayın Demirtaş’a da buradan bir söz söylemek istiyorum: Özgür yarınlarda
buluşmak dileğiyle, en kısa zamanda aramızda olmanız dileğiyle.
Herkesi
tekrardan saygıyla selamlıyorum. 
Teşekkür
ederim. (HDP sıralarından alkışlar)
BAŞKAN
– Teşekkür ediyorum. 
Gruplar
adına son söz Cumhuriyet Halk Partisi Grubu adına Manisa Milletvekili Özgür
Özel’e aittir. 
Buyurun
Sayın Özel. (CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri; yine
bir grup önerisi… Dün bütün hafta düzenlenmişti, bugün yeni bir çaba var: Kırk
sekiz saat geçmeden Meclis komisyonunda yetki kanunu görüşülsün. Akıl alacak
gibi bir yaklaşım değil. Seçim kararı için yapıldı, ikinci kez de bu suistimal
burada yapılıyor.
AKP
grup önerisi görüşülecek, AKP kendi grup önerisini çıkıp savunmadı. Grup adına
konuşmacı Ramazan Can salonda, “Sayın Can salonda yok.” Yani artık şeklî
demokrasi yapıyordunuz gerçek demokrasiden, şimdi muvazaalı demokrasi; olduğu
hâlde yokmuş gibi yapıyor, herkes gördüğü hâlde susuyor, grup önerisini
savunacak bir babayiğit yok ve muhalefet partileri konuşacak, oylayıp
Anayasa’ya aykırı bu işi yapacaksınız. Neden savunmuyor, biliyor musunuz?
Hukuki sorumluluk, cezai sorumluluk duyacak. Bir babayiğit çıkıp bu grup
önerisini savunamaz. Neden mi?
RAMAZAN
CAN (Kırıkkale) – Ne alakası var?
ÖZGÜR
ÖZEL (Devamla) – Anlatayım.
Bir
önceki grup önerisi, yetki kanunu için, 2011 yılının 6 Nisanında alındı ve 2011
seçimleri sırasında ve sonrasında 1 Kasıma kadar tam 35 kanun hükmünde
kararname düzenlemesi yapıldı. Anayasa Mahkemesine gittik. Yetkisi aşılmış;
devletteki liyakat bir yana, kamu yönetimi bir Fetullahçı örgüte, o günkü
adıyla “Hocaefendi’nin çocukları”na teslim edildi. Anayasa Mahkemesi bu yetki
aşımında 7-7 berabere kaldı, Başkan Haşim Kılıç’ın oyuyla reddedildi bizim
başvurumuz. O gün, o 35 KHK devlete FETÖ’yü ilmek, ilmek, ilmek işledi.
Ergenekon, Balyoz, Askerî Casusluk orduya ne yaptıysa 6 Nisan 2011’de 2011
seçimine giderken verdiğiniz KHK çıkararak düzenleme yapma yetkisi, sivil
bürokrasiye bunu yaptı. Şimdi, bugün belki birazdan çıkarsınız “Yok efendim
savunurduk da, şu yüzden oldu da, yanlış oldu, Başkan görmedi...” Bir babayiğit
bunu savunamaz. Savunursunuz, ileride cezai sorumluluk doğar. O gün de partinin
Başkanı aynı, bu yetkiyi isteyen Başbakan aynı, bugün de partinin Başkanı aynı,
bu yetkiyi isteyen Cumhurbaşkanı aynı. O gün devlet, FETÖ’ye teslim edildi,
bugün devletin başına nasıl bir bela geleceğini beş sene sonra göreceğiz. O
yetki kanunuyla atananların yüzde 80’i içeride, ihraç ve bunu siz yaptınız.
Bugün yeniden Meclisin aklı yerine bir yerlerde hazırlanmış listelerle
“Birtakım kadrolar yaratalım, birtakım bakanlıkları değiştirelim, oraya onu
ihdas edelim, yerine buraya bunu koyalım.” diyorsunuz…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Bu, Parlamentoya, millî iradeye kurulan kumpastır.
BAŞKAN
– Tamamlayın Sayın Özel, buyurun. 
ÖZGÜR
ÖZEL (Devamla) – Ayrıca, bir Anayasa değişikliği… Bayrak kırmızısı Anayasa’yı
saray rengine büründürdünüz, saray rengine. Aynı sarayın renginde yaptınız o
turkuazı, itiraz ettim, maviye çaldırmışsınız. O Anayasa’nın içinde geçici
21’inci madde diyor ki: “Bu düzenlemeler altı ay içinde yapılacak.” Yalvardık,
yüz kere söyledim, hani uyum yasaları? Çıkartmadınız. Bugün bir grup başkan
vekiliniz diyor ki: “Anayasa’da yazıyor ama müeyyidesi yok.” Kardeşim,
Anayasa’da yazdığını ve müeyyidesi olmadığını söylediğinizde bu Anayasa’da bir
sürü şeyin müeyyidesi yok ama bu, toplumsal sözleşme. Bu sözleşmeyi ihlal
ettiğinizi itiraf ediyorsunuz “Ceza verecek olan kim?” diyorsunuz. Kim, biliyor
musunuz? Toplumsal sözleşmeler kiminse cezayı da o keser. Millete kurduğunuz bu
oyunu 24’ünde, olmazsa Temmuz’un 9’unda millet çözecek, o zaman görecek grup
başkan vekiliniz müeyyidesi neymiş. Müeyyidesi sandıktır, milletin tokadıdır.
(CHP sıralarından alkışlar) 
BAŞKAN
– Teşekkür ediyorum Sayın Özel.
RAMAZAN
CAN (Kırıkkale) – Sayın Başkanım…
BAŞKAN
– Sayın Can, yerinizden 60’a göre söz vereyim…
Bu
arada, Adalet ve Kalkınma Partisi grup önerisini oylarınıza sunuyorum…
ÖZGÜR
ÖZEL (Manisa) – Karar yeter sayısı…
BAŞKAN
– Tamam, karar yeter sayısı arayacağım.
Kabul
edenler… 
Elektronik
cihazla oylama yapacağız.
Üç
dakika süre veriyorum ve süreyi de başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
on dakika ara veriyorum.
Kapanma Saati: 17.37
ALTINCI OTURUM
Açılma Saati: 17.49
BAŞKAN: Başkan Vekili Ahmet AYDIN
KÂTİP ÜYELER: Barış KARADENİZ (Sinop), İshak GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 97’nci Birleşiminin
Altıncı Oturumunu açıyorum.
Adalet
ve Kalkınma Partisi grup önerisinin oylamasında karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım. 
Adalet
ve Kalkınma Partisi Grubunun önerisini kabul edenler... 
Elektronik
yapıyoruz, arkadaşlar varlığını belli etsinler. 
Oylama
için üç dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı vardır, Adalet ve Kalkınma Partisi grup önerisi kabul
edilmiştir.
MERAL
DANIŞ BEŞTAŞ (Adana) – Sayın Başkan, söz istiyorum yerimden.
BAŞKAN
– Tamam, buyurun Sayın Danış Beştaş, 60’a göre yerinizden.
V.- AÇIKLAMALAR (Devam)
25.- Adana Milletvekili Meral Danış
Beştaş’ın, yetki kanunu tasarısının kırk sekiz saat geçmeden görüşülmesinin
Anayasa’nın emredici hükümlerine ve İç Tüzük’e aykırı olduğuna ve bunun
hesabını halkın 24 Haziranda soracağına ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan.
Doğrusu,
acele ne? Yine bir usulsüzlük daha parmak sayısıyla geçirildi. Aslında
oylamadan önce söyleyecektik, farklı şekillerde de konuştuk. Şimdi, açıkça, AKP
önergesiyle İç Tüzük’ün 36’ncı maddesi lağvedildi. Kırk sekiz saat nerede?
Şimdi yani kanun koyucu burada “Kırk sekiz saat bekleyin.” derken herhâlde bir
bildiği var. Bu meselenin olgunlaşması, tartışılması, aceleye getirilmemesi, üyelerin
hazırlanması, parti gruplarının buna karşı görüşlerini ifade etmeleri için
yeterli zaman… Fakat iktidarın, gerçekten, bu panik ve korku seçiminde yine bir
şeyler karıştırılıyor ve bu, her seferinde başka bir yöntemle önümüze
getiriliyor. 
Şimdi,
bugünkü önerge, açıkçası, tarihine bakıyoruz yetki kanununun…
(Mikrofon
otomatik cihaz tarafından kapatıldı) 
BAŞKAN
– Buyurun. 
MERAL
DANIŞ BEŞTAŞ (Adana) – Yetki Kanunu Tasarısı’nın tarihi, dün itibarıyla,
8’inde. Yine, alelacele, Bakanlar Kuruluna bir yetki kanunuyla KHK çıkarma
yetkisi veriliyor. Tıpkı seçim ittifaklarının hızla geçirildiği gibi, şimdi de
bu seçim döneminde… Hiçbir şey yetmiyor bu iktidara, gözü doymuyor gerçekten.
Her türlü yetki sizde, her şeyi kullanıyorsunuz, Türkiye’deki bütün yetkiler
sizde. Şimdi de kırk sekiz saati bile beklemeden, efendim, bizim Komisyon
üyelerimiz davet ediliyor. Bu, keyfîliktir; bu, hukuksuzluktur; bu, Anayasa’nın
emredici hükümlerine ve bizim anayasamız olan İç Tüzük’e açıkça aykırı bir
durumdur. Bunu kabul etmiyoruz. Bugün bunu yapıyorsunuz ama yarın, 24
Haziranda, gerçekten halk bunun hesabını size soracak, KHK’lerle bu zulmü devam
ettirmenizin bedelini de ödeyeceksiniz. 
BAŞKAN
– Teşekkür ediyorum. 
Sayın
Özel, size de söz veriyorum. 
Buyurun.

26.- Manisa Milletvekili Özgür Özel’in, AK
PARTİ grup önerisinin kabul edilmesiyle İç Tüzük ihlali yaşandığına, bunun
milletvekillerinin ve Genel Kurulun kendi kendini inkârı demek olduğuna ilişkin
açıklaması
ÖZGÜR
ÖZEL (Manisa) – Sayın Başkan, biraz önce, büyük bir İç Tüzük ihlali ve
gerçekten Meclisi şeklî bir meclisten de fena bir duruma, yasama yapıyormuş
gibi muvazaa yapan bir duruma düşüren bir grup önerisi, maalesef, kabul edildi.

Bu
Meclise gelecek kanunlar, kanun teklifleri ya da tasarıları ilgili komisyonda
görüşülür. İlgili komisyonun Genel Kurula teklif ettiği bir metin ortaya çıkar.
Bunun yapılabilmesi için komisyona teklif ya da tasarının kırk sekiz saat önce
dağıtılması lazım. Bunun aksine davranmak mümkün değil ama Genel Kurul diyor
ki: “Komisyon derhâl toplansın, onu bana yollasın.” Ya, burası komisyonun
teklif edeceği metni görüşecek, belki yollamayacak, yollarsa değiştirerek
yollayacak.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen, buyurun.
ÖZGÜR
ÖZEL (Manisa) – Bunları yapabilmek için, Komisyonun kendine gelen metni
incelemesi lazım. Hatta bu konuda akademiden katkı almak icap edebilir, bu
konuda meslek örgütleriyle, sivil toplum kuruluşlarıyla çalışmak gerekebilir,
Anayasa Mahkemesinin geçmiş uygulamalarına erişmek, incelemek gerekebilir.
Bugün gelmiş, normal şartlarda Komisyon üyelerimiz iki gün çalışacak ama ne
yapıyorsunuz? “Hemen görüşüp yollayın. Biz burada görüşeceğiz.” Bu, aslında,
milletvekillerinin ve Genel Kurulun kendi kendini inkârı demek. “Biz
birilerinin bize söylediği kararı aynen tatbik edeceğiz.” demek. “Bize çalışıp
bir şey önermeyin. Minareden at beni, in aşağı tut beni. Saraydan talimat
geldi, Genel Kurulda kaldır eli…” Böyle bir şey olmaz. Yapmayın bunu, kendinize
yapmayın, demokrasiye yapmayın, parlamenter sisteme yapmayın.
Yapmasanız
ne olacaktı? Son cümlem şu…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Sayın Başkan.
BAŞKAN
– Bitirin lütfen.
ÖZGÜR
ÖZEL (Manisa) – Bugün Meclis, kendi gündemini görüşürdü, yarın gereğini
yapardı, çalışmasını sürdürürdü. Komisyon, kırk sekiz saat sonra toplanır, 3
maddelik kanunla ilgili görüşlerini oluştururdu. Önümüzdeki hafta salı günü,
yok, çok istiyorsanız bu cuma günü getirirdiniz, bunu görüşürdünüz ama yapılan
iş… Ya, birileri sizin bilinçaltınıza, bizim bilinçaltımıza, bu ülkenin
demokrasi tarihine “Parlamentonun önemi yok, komisyonun önemi yok,
milletvekilinin önemi yok, yasamayla ilgili çabaların önemi yok, ben ne dersem
o olacak.” diyor. Buna geçit vermek doğru değil. Bu kırk sekiz saati… Burası,
Komisyona “Acil toplan, çalışmadan karar ver, bana yolla.” dedi mi, kendini
inkârdır. Vallahi de billahi de yanlış yapıyorsunuz arkadaşlar.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum.
Sayın
milletvekilleri, İç Tüzük’ün 19’uncu maddesi çok açık. Gerek Meclisimizin
geçmiş teamülleri gerekse de İç Tüzük’ün 19’uncu maddesi gereği, Danışma
Kurulunun karar alabileceği her hâlde ya da toplanamaması hâlinde, siyasi parti
grupları ya da Meclis Başkanlığı grup önerisi olarak buraya getiriyor ve Genel
Kurulun oyuyla bunu geçiriyoruz. Dolayısıyla hem İç Tüzük’ün 19’uncu maddesine
hem de geçmişteki teamüllere baktığımızda, burada Meclis Başkanlık Divanının
yapmış olduğu, aldığı karar -grup önerisini gündeme alması ve Genel Kurulun
oyuna sunması- son derece doğru ve hukuka uygundur. Onu özellikle belirtmek
istiyorum, bu anlamda da katkılarınız için, katılımlarınız için de teşekkür
ediyorum.
ÖZGÜR
ÖZEL (Manisa) – Sayın Başkan, çok naziksiniz de mesele şu: Bu Genel Kurul kendi
gündemiyle ilgili meseleleri görüşür. Bu Genel Kurul, bir başka yerde tarif
edilmiş, uygulanan ve uygulanmasının çok mantıklı bir gerekçesi olan… Ya, kanun
teklifi. Düşünsenize, Adalet ve Kalkınma Partisi muhalefette, iktidar bir şey
getiriyor, en istemeyeceğiniz bir şey ve diyor ki sonra: “Siz daha…” Belki de
sizin milletvekilleriniz bir cenaze için -örneğin benim grup başkan
vekillerimin bir tanesi Cumhurbaşkanı adayımızın yanında, diğeri bir cenaze
için memleketinde- birçok milletvekili cenaze için, onun için, bunun için
yokken getiriyor -kırk sekiz saat içinde haberdar olacağız, çalışacağız- diyor
ki: “Toplanın, bize yollayın, hemen, iki saat içinde.” Ya, doğru değil.
Ayrıca,
bu yetki Genel Kurulun çalışmalarıyla ilgili. Komisyonlarla ilgili böyle bir
şey yaparsanız, yarın şunu da yaparsınız: Genel Kurulda “AKP grup önerisi”
yazar, “Cumhuriyet Halk Partisinin Parti Meclisinin görevden alınması…”
Oturursunuz, oylatırsınız… Her konuda ya, her konuda; Özgür Özel’in adını da
değiştirirsiniz, her konuda; bir başkasını bilmem ne yaparsınız, her konuda.
Ama olmaz, “her konuda” diye tutup da kendi yetkisini aşan konularda “Biz her
konuda önerge getirebiliriz...”
BAŞKAN
– Danışma Kurulunun karar alabileceği konularda diyorum yani.
ÖZGÜR
ÖZEL (Manisa) – E, tamam, bu konuda alamaz karar, onu anlatıyorum. 
BAŞKAN
- Sayın Özel, kayıtlara geçti. 
ÖZGÜR
ÖZEL (Manisa) – Benim adımı değiştiremez. Gidip de Danışma Kurulu komisyonun
kırk sekiz saatini ortadan kaldıramaz.
BAŞKAN
- Evet, teşekkür ediyorum.
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Özel, Sayın Danış Beştaş, şimdi, zaten oylandı, karar altına da alındı.

MERAL
DANIŞ BEŞTAŞ (Adana) – Ben bir açıklama yapacağım.
BAŞKAN
– Sizi de dinledik.
MERAL
DANIŞ BEŞTAŞ (Adana) – Bir daha kısa bir söz istiyorum.
BAŞKAN
– Buyurun.
MERAL
DANIŞ BEŞTAŞ (Adana) – Sayın Başkan, “Ben yaptım, oldu.” meselesi teamül
değildir.
BAŞKAN
– Değil, “Ben yaptım, oldu.” demiyoruz, Anayasa ve İç Tüzük’e göre
çalıştırıyoruz tabii ki.
MERAL
DANIŞ BEŞTAŞ (Adana) – Bir iktidarın hukuk dışı, keyfî uygulamaları teamül
olamaz. Teamül, sistematik olarak, hangi görüşte olursa olsun, yasanın
yorumlanmasıdır.
BAŞKAN
– Ama yasanın ilgili hükmü de müsaade ediyor. 
MERAL
DANIŞ BEŞTAŞ (Adana) - Siz işinize geldiğinde istediğiniz kanunda, istediğiniz
tüzükte değişiklik yapmak suretiyle bunu teamülle açıklayamazsınız. Burada,
ortada açık bir İç Tüzük ve anayasal düzenleme varken siz “Bizim istediğimiz
teamüldür.” diyemezsiniz. Bir de diğer bir mesele...
BAŞKAN
– Ben İç Tüzük’ün 19’uncu maddesini de söyledim Sayın Danış Beştaş. 
MERAL
DANIŞ BEŞTAŞ (Adana) – Sayın Başkan, ben şunu söyleyeyim, biz HDP Grubu olarak
temsil ettiğimiz vatandaşlar adına şunu söylüyoruz: Biz AKP iktidarına
güvenmiyoruz. OHAL ilan edildiğinde burada Başbakan, Başbakan Yardımcıları, en
üst düzeyde şu sözü verdiler, dediler ki: “OHAL, sadece devletin kendisine OHAL
ilan etmesidir. Tek bir vatandaş etkilenmeyecek.” Ama geçen bir buçuk yıllık
zaman zarfında görüyoruz ki yüz binlerce insan OHAL sebebiyle işkence görüyor,
işsiz kaldı, cezaevlerinde yatıyor ve daha bir sürü sorun yaşıyor.
Bu
yetki kanunuyla ilgili Hükûmet neredeydi? Altı aylık süre zarfında neden bu
yetki kanununu çıkarmadı? Neden alelacele 24 Haziranda seçim koydu? Sonra bize
diyor ki: “Meclisin alması gereken kararı KHK’yle Bakanlar Kuruluna verin.”
BAŞKAN
– Teşekkür ediyorum Sayın Beştaş. 
MERAL
DANIŞ BEŞTAŞ (Adana) – Biz bu yetkinin verilmesini kesinlikle gayrimeşru
görüyoruz ve aynen OHAL’de olduğu gibi -ben yetki kanununa tekrar tekrar
baktım- onlarca yasada değişiklik için Bakanlar Kuruluna yetki veriliyor. Şu
ana kadar zaten OHAL’i cebinde taşıyan Bakanlar Kurulu ve Cumhurbaşkanı bu
ülkeye yapmadığını bırakmadı. Bu yetki kanunuyla da herkesin eşit ve adil
koşullarda girmesi gereken bir seçimde yarın öbür gün hangi kanunu
çıkaracağını...
BAŞKAN
– Teşekkür ediyorum.
Sayın
Danış Beştaş, bu karar alındı, bu görüşüldüğünde gene bu görüşlerinizi ifade
edersiniz. 
MERAL
DANIŞ BEŞTAŞ (Adana) – Hayır, biz not düşelim, biz yine not düşelim de en
azından...
BAŞKAN
– Tamam, gene not düştünüz zaten. 
MERAL
DANIŞ BEŞTAŞ (Adana) – Bu yetki kanunları, Hükûmetin seçim döneminde
hukuksuzluklarına, keyfiyetine, zorbalığına bir kılıf bulma çabasıdır. 
MİHRİMAH
BELMA SATIR (İstanbul) – Sayın Beştaş, ilk defa yapılan bir iş değil, bu
devamlı olan bir çalışma usulü. 
MERAL
DANIŞ BEŞTAŞ (Adana) – Bu, usule aykırıdır; biz güvenmiyoruz ve kesinlikle
meşru bulmuyoruz. 
MİHRİMAH
BELMA SATIR (İstanbul) – İlk defa görmüyorsun, daha önceden de yaptık bu
çalışmayı. 
RAMAZAN
CAN (Kırıkkale) - Sayın Başkan...
BAŞKAN
– Tamamen meşru, hukuka uygun. İç Tüzük 19 ve 36’nın ikinci fıkrası da üstelik
buna, süreye uyulmayabileceğini ifade ediyor aynı şekilde.
Sayın
Can, size de söz verip kapatıyorum. 
MAHMUT
TANAL (İstanbul) – Sayın Başkan, bir cümlelik bir izin verir misiniz.
İLKNUR
İNCEÖZ (Aksaray) - Sayın Başkan, en azından tutanaklara girmesi açısından...
BAŞKAN
– Bir saniye, Sayın Can’a söz verdim. 
27.- Kırıkkale Milletvekili Ramazan Can’ın,
Manisa Milletvekili Özgür Özel’in yaptığı açıklamasındaki bazı ifadelerine ve
AK PARTİ grup önerisinin açık ve net olduğuna ilişkin açıklaması
RAMAZAN
CAN (Kırıkkale) – Sayın Başkanım, teşekkür ediyorum. 
Cumhuriyet
Halk Partisi Grup Başkan Vekili Sayın Özgür Özel çalışkan ve zeki bir
arkadaşımız. Bizim grup önerimizin savunulamayacağından bahsetti. Grup önerimiz
açık ve berrak, net. Nitekim, kâtip üye de grup önerimizi okudu ve Genel
Kurulda bulunan milletvekili arkadaşlarımız da anladı ve kabul etti. Bütün
bunlara rağmen grup önerimizi anlatmak gerekirse; 3 tane sözleşmeyi öne
alıyoruz, ayrıca cuma gününü çalışma günü kabul ediyoruz. Yine grup önerimizde
Türkiye Cumhuriyeti Anayasası’nda yapılan değişikliklere uyum sağlanması
anlamında, kırk sekiz saat geçmeden Plan ve Bütçe Komisyonunun toplanarak
Meclise sevk edilen yetki kanunuyla ilgili hususu görüşmesini arz ediyoruz. Bu
kadar açık ve nettir. Bunu da zaten Genel Kurul anlamış ve oylamıştır. 
Teşekkür
ederim. 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
MERAL
DANIŞ BEŞTAŞ (Adana) – Sayın Başkan…
BAŞKAN
- Sayın Özel… Arkadaşlar… Bir saniye…
MERAL
DANIŞ BEŞTAŞ (Adana) – Plan Bütçe Komisyonu üyelerimiz kaça bölünecek Sayın
Başkan? Bir açıklama bekliyoruz.
BAŞKAN
– Bir saniye…
MERAL
DANIŞ BEŞTAŞ (Adana) – Yedide orada toplantı, burada Genel Kurul.
BAŞKAN
– Şimdi, sayın milletvekilleri, bakın, bir konuyu görüştük, grup önerisini
konuştuk, oyladık, karar aldık, onun üzerine ikişer defa söz aldınız. Lütfen,
istirham ediyorum. 
MERAL
DANIŞ BEŞTAŞ (Adana) – Ya, Plan ve Bütçe Komisyonu olarak ne yapacağına karar
verelim.
BAŞKAN
– Tamam, tamam da… Karar alındı, konuşmalarınızı yaptınız. 
İLKNUR
İNCEÖZ (Aksaray) – Sayın Başkan, bu başka bir konu, söyledikleri başka bir konu
yani. Hayret bir şey.
ÖZGÜR
ÖZEL (Manisa) – Sayın Başkan…
GARO
PAYLAN (İstanbul) – Sayın Başkan…
ERTUĞRUL
KÜRKCÜ (İzmir) – Sayın Başkan…
ÖZGÜR
ÖZEL (Manisa) – İsmimi zikrederek söyledi, o konuya cevap vereceğim, diğerini
bitirdim ben.
BAŞKAN
– Ya, lütfen bitirelim.
ÖZGÜR
ÖZEL (Manisa) – Tamam.
BAŞKAN
– Bitirelim, kapatalım. 
Buyurun
Sayın Özel. 
ERTUĞRUL
KÜRKCÜ (İzmir) – Ya, bizi zorla Plan Bütçeye götürüyorlar saat yedide. Nedir
bu?
28.- Manisa Milletvekili Özgür Özel’in,
Kırıkkale Milletvekili Ramazan Can’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, Sayın Ramazan Can kürsüde çıkıp beş dakika izah
edebileceği hâlde, salonda olduğu hâlde varlığını kendi de inkâr etti; siz de
baktınız, göremediniz, “Yok.” dediniz, geçti. Sebebi, ben savunamaz dedim, söz
aldığında da benim savunamaz dediğim yeri savunmadı, kırk sekiz saatle ilgili
kısmı söylüyor. 
2011’in
6 Nisanında bugünkünün aynısı çıkarıldı, ardından 35 KHK çıkarıldı, Askerî
Casusluk, Balyoz orduya ne yaptıysa o 35 KHK sivil bürokrasiye onu yaptı. Her
yere FETÖ’cüler yerleşti; yüzde 80’i ihraç, yüzde 50’den fazlası hapiste şu
anda. O KHK’yle yapıldı. Yine siz yetki istediniz, yine kendi çoğunluğunuzla
verdiniz. Bunun savunulur tarafı yok çünkü bilmiyorsunuz ki bu KHK’yle de yarın
kimler nerelere yerleştirilecek veya kamu yönetim sistemi nasıl çökecek. Ben
kaygınızı anlıyorum, siz de söz alıp başka bir tarafı savundunuz, aynı şeyi
ikrar ediyorsunuz. 
BAŞKAN
– Teşekkür ediyorum. 
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan, Vergi ve Diğer Bazı Alacakların Yeniden Yapılandırılması ile
Bazı Kanunlarda Değişiklik Yapılmasına İlişkin Kanun Tasarısı ile Plan ve Bütçe
Komisyonu Raporu’nun görüşmelerine başlayacağız. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı (1/944) ile Plan ve Bütçe Komisyonu Raporu (S. Sayısı: 557) (X)
BAŞKAN
– Komisyon ve Hükûmet? Yerinde. 
Komisyon
Raporu 557 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu tasarı İç Tüzük’ün 91’inci maddesi
kapsamında temel kanun olarak görüşülecektir. Bu nedenle tasarı, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Tasarının
tümü üzerinde gruplar adına ilk söz, Milliyetçi Hareket Partisi Grubu adına
Denizli Milletvekili Emin Haluk Ayhan’a aittir. 
Buyurun
Sayın Ayhan. (MHP sıralarından alkışlar) 
Süreniz
yirmi dakikadır. 
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan. 
Sayın
Başkan, sayın milletvekilleri; (1/944) esas numaralı ve 557 sıra sayılı Kanun
Tasarısı üzerinde Milliyetçi Hareket Partisinin görüşlerini arz etmek üzere söz
aldım. Bu vesileyle, yüce heyeti saygıyla selamlıyorum. 
Sayın
Başkan, sayın milletvekilleri; ülkemiz açısından önümüzde uzun bir süre yorucu
ve yıpratıcı bir süreç var. Ülkemiz aleyhine kurgulanan, bununla da kalmayıp
tedavüle sürülen siyasi ve ekonomik operasyonlara günbegün derinlik, etkinlik
ve ivme kazandırılmaya çalışılıyor; döviz, faiz, sıcak para üzerinden Türk
milleti ambargo altına alınmaya çalışılıyor. Türkiye yüksek risk ve tehditlerin
yörüngesinde ve çekim alanında. Ülke devamlı yargılanmakta, karalanmakta, hasar
alması için eş zamanlı, eş anlı faaliyetler yürütülmektedir. Türkiye'nin bu
ağırlığın altında kalmaması gerekir. 
Seçim
sürecine giden yolda toplumsal, ekonomik ve siyasi dinamikleri etkileyen çok
sayıda menfi faktör yeşermekte, hatta nüksetmektedir. Türkiye’nin bekası
açısından önümüzde kontrol edilemeyecek, beklenmedik birtakım olumsuz gelişmelerin
ortaya çıkma ihtimali ise asla göz ardı edilmemelidir. Kaldı ki bunun pek çok
emaresi de şimdiden görülmeye başlamış, belirginleşmeye başlamıştır. Seçim
sürecine tesir eden faktörlerin başında Türkiye'nin bölgesel ve uluslararası
ilişkileri ile bunların sosyal, siyasal ve askerî yansımaları gelmektedir.
Diğer bir tayin edici husus ise ekonomik göstergeler ve Hükûmetin bu konuda
alacağı tedbirlerdir. Bu nedenle, vatandaşı rahatlatacak birtakım tedbirlerin
alınması gereklidir.
Sayın
Başkan, sayın milletvekilleri; 15 Temmuz başarısız darbe girişimiyle ülkemizin
bekasına kasteden çevreler, akabinde, Türkiye ekonomisini zayıflatmaya,
potansiyelini gölgelemeye, sorunların derinleşmesine, kırılganlıkların
artmasına yönelik dış kaynaklı operasyonlarına devam etmiştir. Bunun yanı sıra,
geçtiğimiz on beş yıl içinde yapısal reformların bir türlü yapılamaması veya
tamamlanamaması, 16 Nisan referandumu sonrasında yükselen bölgesel gerginlikler
son dönemde Türkiye ekonomisinin mevcut kırılganlıklarını artırmıştır. Bu
sorunların büyümesinde 15 Temmuz darbe girişimi ve akabinde, uluslararası
çevrelerin ülkemiz aleyhine başlattığı kumpas girişimlerinin etkisi kuşkusuz
vardır ve büyüktür. 
Ancak
son on beş yılda hayata geçirilemeyen reformlar yerine günübirlik çözümlerden
fayda uman politika yaklaşımlarının da katkısı olduğu bir gerçektir.
Ekonomideki mevcut sorunların aşılması, gerekli reformların yapılması ancak
güçlü bir yönetim, beka temelli millî bir yaklaşımla mümkün olabilecektir.
Türkiye ekonomisinin en acil çözüm bekleyen ve bekasını tehdit eden önemli
makroekonomik kırılganlık noktaları son dönemde daha da görünür olmaya
başlamıştır. Bunları sıralayacak olursak: Bunlardan bir tanesi, kısa vadeli dış
finansman ihtiyacı, diğeri, reel kesim ve hane halkının yüksek borçluluk
seviyesi, diğeri yükselen cari açık ve dış ticaret açığı, bozulan kamu
dengeleri, yükselen enflasyon, genç nüfusta artan işsizlik, yüksek kur,
faizler, dolarizasyon.
Türkiye
ekonomisinin yüksek dış finansman ihtiyacı bulunmaktadır. Son verilere göre
cari işlemler açığı 53 milyar dolar, bir yıl içinde ödememiz gereken dış
borcumuz buna ilave 186 milyar dolar tutarındadır. Diğer taraftan,
firmalarımızın yabancı para açık pozisyonu yüksektir. Yabancı para açık
pozisyonu 222 milyar dolar seviyesindedir. Firmalarımızın borçluluğu hızlı bir
şekilde artmıştır. Firmalarımızın borçları öz kaynaklarının 2 katından daha
fazladır. Toplam kredilerin toplam mevduata oranı yüzde 125’i, Türk lirası
kredilerin Türk lirası mevduata oranı da yüzde 150’yi aşmıştır. Firmalarımızın
finansal borçlarının yarıdan fazlası yabancı para cinsindendir. Diğer taraftan,
döviz kurlarının yükselmesi tüketici ve yatırımcı güvenini de etkilemekte,
ekonomik büyümeyi ve bileşenlerini de olumsuz etkilemektedir. Asıl olumsuz etki
ise fiyat istikrarında görülmektedir. Döviz kurlarında yaşanan artışlar ithalat
fiyatları aracılığıyla enflasyonun yükselmesine yol açmaktadır. Son dönemde
enflasyon çift haneli seviyelere yerleşmiş gibi görünmektedir. Ekonominin
kur-enflasyon-yüksek faiz döngüsü içine girme riski de olabilir. Kur-enflasyon,
enflasyon beklentisi- kur sarmalından dolayı son yıllarda dolarizasyonun hızla
arttığını görüyoruz. Yurt içi yerleşiklerin döviz mevduatı 164 milyar dolar
olup payı yüzde 50 düzeyindedir. Küresel ekonomide gelişmekte olan ülkelere
yönelik risk iştahının azalacağı bir döneme girilmektedir. Finansal koşullar
önümüzdeki dönemde eskisi gibi rahat olmayacaktır. 
Sayın
Başkan, sayın milletvekilleri; gelişmiş ülkelerdeki faiz artırımları, global
düzeyde fonlama maliyetlerini artıracak, gelişmekte olan ülkelerden sermaye
çıkışları yaşanabilecektir. Bu süreçte cari açık, enflasyon, bütçe açığı gibi
makro dengesizlikleri en fazla olan ülkeler bundan en olumsuz etkilenen ülkeler
olacaktır. Sürdürülebilir bir büyüme için, birbiriyle uyumlu, dış dengesizlik
ve enflasyonla mücadeleyi önceliklendiren, yapısal reformlara odaklanan bir
politika bileşimi uygulanmasının gereği ortadadır. 
Ekonomide
beka temelli bir yaklaşımı değişikliğine gidilmesi de zorunludur. Ülkemizin
kalkınması ve milletimizin hak ettiği refah seviyesine ulaşması için Türkiye,
ekonomi alanında hızla reform gündemi oluşturmalı ve bunu uygulamalıdır. 
Milliyetçi
Hareket Partisi olarak bu uyarılarımızı şimdiye kadar yaptık, yapıyoruz da.
Yukarıda sıraladığımız sorunlar yönetilebilir olmaktan çıkmadan gerekli
tedbirlerin alınması gerekiyor. Milliyetçi Hareket Partisinin ekonomik bekadan
kastı da budur. 24 Haziran seçimlerinden sonra yapılacak ilk iş bu sorunların
çözümü için hep birlikte harekete geçmektir. Türkiye’nin küresel bir güç olarak
dünya sahnesindeki yerini alması, enerjide dışa bağımlılığın azaltılması,
üretimde, ihracatta, yüksek teknolojili ürünlerde yerlilik oranının artması,
faizler, enflasyon ve cari açığın düşmesi, Türk ekonomisinin finansal saldırılara
daha dirençli hâle getirilmesiyle mümkündür.
Sayın
Başkan, değerli milletvekilleri; tasarıda esasen gelir artırıcı önlemlerle
birlikte sosyal koruma önlemlerine yer verilmiştir. Esasen düzenlemelerin kahir
ekseriyeti vatandaşlarımızı rahatlatacak ve üzerinde beklenti oluşan
düzenlemeler idi. Dolayısıyla, bu düzenlemeleri destekliyoruz. Komisyon
çalışmalarında da destek ve katkılarımızı verdik. 
Görüşmekte
olduğumuz kanun tasarısında vergi ve imar affı düzenlemelerinin yanı sıra kayıt
dışılığı engellemek üzere getirilen düzenlemeler, yaşlılık aylığının 500 Türk
lirasına yükseltilmesi, emeklilere bin Türk lirası bayram ikramiyesi verilmesi
gibi partilerin seçim beyannamelerinde yer alan düzenlemelere de yer
verilmektedir. 
Bu
düzenlemeleri “seçim torbası” diye kategorize etmek, bazı partilerin seçim
vaatlerinin eksik bir taklidi olarak değerlendirmek kanımızca yanlı ve yanlış
bir değerlendirme olabilir. Umudumuz, bu düzenlemelerin kamu mali yapısının
güçlendirilmesine katkı sağlamasıdır, vatandaşlarımızın uzun süren
mağduriyetlerinin giderilmesidir, sosyal koruma ödeneklerinin güçlendirilmesi
yönünde ülkemize ve ekonomimize katkı sağlamasıdır. 
Tasarıyla
getirilen düzenlemelere değinecek olursak: Geniş anlamda kamuya olan borçlar
-vergi, Sosyal Güvenlik Kurumu prim alacakları ve cezalar, belediye ve özel
idarelere olan borçlar, idari para cezaları, trafik cezaları, RTÜK cezaları ve
bunun gibi- için yapılan af ve yapılandırma düzenlemelerini getiriyor. Yanlış
saymıyorsam bu düzenleme, AKP hükûmetlerinin sekizinci vergi affı ve
yapılandırma düzenlemeleridir. 31/3/2018 tarihine kadar olan toplam 183 milyar
Türk lirası alacağın yapılandırıldığı, bunlardan 119 milyar Türk lirasının
vergi; 64,3 milyar Türk lirasının sosyal güvenlik primi alacağı olduğu Sayın
Maliye Bakanı tarafından açıklandı. Bilindiği üzere, 2017 yılının Mayıs ve Ekim
aylarında iki af ve yapılandırma düzenlemesi yapılmıştır. Bu düzenleme son bir
yıl içindeki üçüncü yapılandırma düzenlemesidir. Önceki yapılandırmalardan
faydalanmayanlara ya da ödemesini aksatanlara da af ve yeniden yapılandırma
imkânı getirilmektedir. 
Sayın
Başkan, sayın milletvekilleri; Milliyetçi Hareket Partisinin vergi affı,
yapılandırmalar konusundaki görüşleri açık ve nettir. Bu konudaki tutumumuzu
muhafaza etmeye devam ediyoruz. Burada endişeye sevk eden, yapılandırma ve af
düzenlemelerine giderek daha sık fasılalarla ihtiyaç duyulması ve kapsamın her
defasında biraz daha genişlemesidir. Daha önce iki yılda bir yapılan
düzenlemeler artık yıl içinde birkaç defa yapılmaya başlanmıştır. Bu durum,
maalesef, mükelleflerin vergi davranışları üzerinde birtakım olumsuz etkiler
yaratabilmektedir. Geçmiş yapılandırmalar sorunu çözmemiş midir, daha da
ağırlaştırmış mıdır, yoksa böyle bir şeyin daha iyi olacağı mı düşünülmüştür?
Daha önceki tahsilat oranlarını da dikkate aldığımızda, konunun
değerlendirilmesinin daha da mümkün olabileceğini, kolay olabileceğini
görüyoruz. Geçmiş yapılandırmalar ve düzenlemelerde performansta sıklığa bağlı
olarak azaldığı gibi bir kanaat ortaya çıkabilir. Öyle bir noktada
mükelleflerde yapılandırmaya veya aflara karşı bir kayıtsızlık ve duyarsızlık,
bir sonraki affı bekleme eğilimleri gündeme gelebilir diye de toplumda
konuşulabiliyor.
Sayın
Başkan, sayın milletvekilleri; tasarıyla imar konusunda mevcut ihtilafların
sulh yoluyla çözülmesi için af düzenlemeleri getiriliyor. İstanbul Boğazı ve
tarihî yarımada bunun dışına çıkarılıyor. Aynı hassasiyetin, Ege ve Akdeniz
başta olmak üzere, tüm kıyı şeritlerinde de uygulanmasını temenni ederiz,
dileriz. 
Sayın
Başbakan bunu “barış” diye nitelendirdi. Teknik olarak barış olmakla beraber
devletin bir af ve uzlaşma düzenlemesi olduğunu söylemek mümkün. Vatandaş
devletle helalleşiyor diyoruz -Sayın Bakan böyle söylüyor- diğer türlüsünü de
söyleyebiliriz; devlet vatandaşla helalleşiyor da denilebilir. 
Düzenlemeyle
hazine arazileri, tarım arazileri üzerindeki ruhsatsız yapılaşma için af ve
uzlaşma imkânı getirilmesi, esasen devletin kaynaklarının usulsüz kullanımı
neticesinde doğan hakların helal edilmesi olarak düşünülebilir. Ancak bu
düzenleme çok dikkatli olarak uygulanmalıdır. Ben bugün 2 köy muhtarıyla
beraber Maliye Bakanlığı Millî Emlak Genel Müdürünü ziyaret ettim ve belki
yüzyılın problemi olarak ortaya çıkan iki problemin burada, bu tasarıyla
çözülebileceğini -benden değil- yetkililerden öğrendiler. Bu nedenle
bürokrasiye de teşekkür ediyorum. 
Şimdi,
bu düzenlemeler -biraz önce söyledim- çok dikkatli uygulanmalı. Tabii ki bunun
kamu maliyesi açısından beklenen faydaları da var. Öncelikle, belediyeler arsa
üzerinden değil, konut üzerinden vergi alacak; ilave vergi gelirleri elde
edilecek. Bu düzenlemeyle 40-50 milyar Türk lirası gelir beklendiği ifade
ediliyor. Bu bedelin depreme hazırlık için, kentsel dönüşüm için kullanılacağı
da söyleniyor. Ancak bu uygulamada bizatihi deprem riski olan yapıların ruhsat
alması da söz konusu olabilecek mi? Kaçak yapıların ruhsata kavuşturulmasında
çok dikkatli olunması gerektiğini düşünüyoruz. Sebepsiz zenginleşmeye, rant ve
servet transferine engel olunması gerekiyor. Geçmişte yapılan imar afları,
maalesef, eşitsizlik ve adaletsizliklere, belirli kesimlerin hızlı ve haksız
zenginleşmesine yol açmıştır. Bu düzenlemenin çok dikkatle tasarlanmaya,
uygulanmaya ihtiyacı bulunmaktadır.
Sayın
Başkan, sayın milletvekilleri; bu tasarıyla, ayrıca, emeklilere bayramlarda
biner Türk lirası ikramiye verilmesi öngörülüyor. Bizim Milliyetçi Hareket
Partisi olarak gerek 7 Haziran ve gerekse kasım seçim beyannamelerimizde kısmen
yer alan bir husus. Ancak bu, bayram ikramiyesi şeklinde değil, iki aylık net
asgari ücret tutarında mart ve eylül aylarında emekli destek ödeneği verilmesi
şeklinde düşünülmüş ve kamuoyuna duyurulmuştu. 
Bu
tasarıyla yaşlılık aylığının 500 Türk lirasına yükseltilmesi de hedefleniyor.
Beyannamelerimizde yaşlılık aylığı 2015 yılında 300 Türk lirası olarak
belirlenmişti. Dolayısıyla, enflasyon göz önüne alındığında 500 Türk lirasına
çıkarılması uygun görülmektedir. 
Milliyetçi
Hareket Partisinin seçim beyannamelerinde, ayrıca, muhtaç ailelere 700 Türk
lirası aile desteği -en az bir ferdi iş bulana kadar- önermiştik. Hilal kart,
kira yardımı olmak üzere pek çok sosyal destek de öngörmüştük.
Sayın
Başkan, sayın milletvekilleri; sonuç olarak, tasarının, bazı eksikliklerine
rağmen, kamu gelirlerinin artırılmasına katkı sağlayacak, sosyal koruma
tedbirlerini artıracak ve kentsel dönüşüme katkı sağlayarak vatandaşlarımızın
beklentilerini karşılayacak bir düzenleme olduğunu değerlendirmekteyiz. Hayırlı
olmasını temenni ediyoruz.
Bu
vesileyle yüce heyete saygılar sunuyorum.
Teşekkür
ediyorum Sayın Başkan. (MHP sıralarından alkışlar) 
BAŞKAN
– Teşekkür ediyorum Sayın Ayhan.
Gruplar
adına ikinci söz, İYİ PARTİ Grubu adına Kayseri Milletvekili Yusuf Halaçoğlu’na
aittir.
Buyurun
Sayın Halaçoğlu.
İYİ
PARTİ GRUBU ADINA YUSUF HALAÇOĞLU (Kayseri) – Teşekkür ederim Sayın Başkan.
Değerli
milletvekilleri, her şeyden önce şunu belirtmek istiyorum ki devletlerin,
tarihte dışarıdan bir tehlike gelmeden bir geçmişleri olduğunu söylememiz
mümkün değildir. Devletler sürekli olarak, dışarıdan gelecek tehlikelere karşı
kendisini organize etmek zorundadır. Ancak bulunduğu bölgede devletin rahat bir
hayat geçirmesi isteniyorsa muhakkak o devletin ekonomik güce sahip olması
gerekir. Dolayısıyla, ekonomik güce sahip olan devlet diğer alanlarda da
güçlüdür. Bunun için liyakatli bir kadroya ihtiyaç duyar devletler. Liyakat
sahibi ekiplerle çalışmayan devletler dış güçlerin oyuncağı hâline gelir,
kaçınılmazdır bu. Bakınız, daha üç ayda yani ocak-mart arasında Türkiye'de cari
açık 40,3 milyardır. Yine, liyakatsiz yönetimler sebebiyle ülke iyi
yönetilemez. Beka sorunu denilen sorunun çıkması da bu şekilde yine liyakate
bağlıdır. Yani sizi önüne gelen herkes aldatıyorsa buradaki sorun, dış güçlerin
ülke üzerinde oynadığı oyun değil, sizin yetersizliğinizden kaynaklanır. 
Geçmişe
şöyle bir bakalım: “Cemaatin ileri gelenleri, mensupları bugüne kadar ne
getirdiler de bunu geri gönderdim? Yapabileceğim ne varsa yaptım, Rabb’im
şahittir. Ne istediniz de alamadınız?” diyorsa bir devleti yöneten kişi ve
sonra, yine, AKP iktidara gelir gelmez “Yurt dışındaki cemaat okullarını
destekleyeceksiniz, ziyaret edeceksiniz, elçiliklerdeki resmî törenlere davet
edeceksiniz.” diye o zamanın Başbakanı Sayın Gül bir genelge yayınlıyorsa;
iktidara gelir gelmez 23 Nisana alternatif olarak Türkçe olimpiyatları
kutlamaları yapılıyor ve onu kendi himayesinde yapan kişi, Sayın Arınç,
“Milyonlarca insan şu anda gözyaşı dökerek bizi izliyor. Bunların arasında biri
var ki gurbette tek başına hüzünle bizi seyrediyor. Televizyon başında bizi
izleyen o güzel insana teşekkür borcum var.” diyorsa; eğer “Türkçe sevgi
dilidir, barış dilidir, Yunus’un dilidir, Mevlâna’nın dilidir; ‘Aç, herkese
sineni aç, onun gibi ilaç.’ diyen Fetullah Gülen Hoca Efendi’nin dilidir.”
diyen bugünkü Başbakan varsa; cemaatin hedefleriyle Türkiye'nin hedeflerinin
tamamen örtüştüğünü söyleyen, yine bir Başbakan Sayın Davutoğlu varsa; “’Cemaat
devleti ele geçirmiş, devlete sızmış.’ filan, bunlara kargalar bile güler.”
diyen bir Millî Eğitim Bakanı Sayın Çelik varsa; o tarihte “Bu yolu açan, bu
ateşi yakan, bu fikri veren muhterem Fetullah Gülen Hoca Efendi’ye gönül dolusu
saygılar gönderiyorum. Kendisine ‘çete’ diye hitap edilmesi büyük haksızlıktır,
vicdansızlıktır.” diyen bir Adalet Bakanı Bozdağ varsa; cemaat hakkında
“Faaliyetlerinin daha fazla artırılması, daha yaygın hâle getirilmesi
vatanseverlik görevidir.” diyen şimdi bir AKP Bakanı olan Numan Kurtulmuş
varsa; cemaate yönelik suçlamalar hakkında “Aynen 28 Şubat gibi, aynen 12 Eylül
öncesi gibi senaryodur. Derin devlet harekete geçti, cemaati döverek, cemaate
saldırarak Türkiye'nin değişim yönünü etkilemeye çalışıyorlar.” diyen bugünkü
İçişleri Bakanı Sayın Soylu gibi birisi varsa; cemaati savunmak suretiyle
“İnsan merkezli bir hizmeti esas alan insanlara ‘Hizmetlerinizi durdurun.’
denir mi? Aksine teşvik edilir, desteklenir, elden ne geliyorsa o katkı
sağlanır ve bu gerçeği görmemek ferasetsizliktir.” diyen bir Sayın Çelik varsa;
FETÖ’ye yönelik suçlamalarla ilgili olarak “Şiddetle kınıyorum, daha ağır
kelimeler kullanmamak için kendimi zor tutuyorum. Hayatı insanlığa hizmetle
geçmiş bir büyük zat için suçlamalarda bulunmak son derece çirkindir, kara
lekedir. Fetullah Gülen Hoca Efendi hayatının her döneminde tertemiz kalmış bir
kişidir, kendisine şükran borçluyuz.” diyen bir Sağlık Bakanı Akdağ varsa;
“Gönül diyarlarını imar eden, bu hizmetlere öncülük eden, gurbetten sılaya
gelme özlemi çeken büyüğümüze saygı ve şükran hislerimi ifade ediyorum.” diyen
bir Sayın Kılıç varsa, bir bakan varsa; “Fetullah Gülen Hoca Efendi son bin yılın
en büyük Türk büyüklerinden birisidir. Evrensel Türk rönesansını başlatan Türk
mucizesidir. Shakespeare gibi evrenseldir. Ona düşmanlık edenlerin utanması
gerekir.” diyen bir milletvekili Sayın Kocabıyık varsa; “Vicdanlı bir insan
olarak diyorum ki: Bu hizmetlerin durdurulmasını isteyeceğinize gölge etmeyin,
başka ihsan istemeyiz.” diyen yine bir milletvekili Sayın Gündoğdu varsa;
Gülen’e “Feto” diyenleri azarlayarak “Terbiyeni takın, Fetullah Gülen’e ‘Feto’
diyemezsin, özür dile.” diyen Melih Gökçek gibi bir Büyükşehir Belediye Başkanı
varsa; “Fetullah Gülen vatan hasretiyle dışarıda yaşıyor, ona karşı yapılanlar
cezasız kalmayacak.” diyen, “Fetullah Gülen hareketine yönelik düşmanca
tavırları hiçbir vicdan sahibi onaylamaz.” diyen, “Benim ümidim Fetullah Gülen
okulları.” diyen, “Demokrasi kıvılcımı.” diyen, “Vizyoner lider.” diyen,
“Türkiye’nin övüncü.” diyen, “Hoca Efendi barışçıl, nazik, çok naif bir insan.”
diyen, “Ceviz kadar beyni olanlar Hoca Efendi’nin büyüklüğünü anlayamaz.” diyen
bir yandaş medya varsa; ve hatta MHP yöneticilerine kumpas kasetleri ortaya
çıkardıklarında Sayın Bahçeli’nin FETÖ’yü suçlaması üzerine “MHP’nin Fetullah
Hoca Efendi’ye saldırısı bana göre ihanet derecesindedir. Hiç ahlaki değil, çok
çirkin bir şey. Yani Hoca Efendi işi gücü bırakmış da MHP’yle mi uğraşıyor? Bir
defa onun bulunduğu makam böyle bir şeye müsaade etmez, onun meşgalesi böyle
bir şeye müsaade etmez. Çok çok çirkin, çok ayıp bir şey. Ben bunu ihanet
derecesinde kınıyorum.” diyen bir Başbakan Sayın Erdoğan varsa…
Değerli
milletvekilleri, bakın, bunları neden söyledim? Çünkü sürekli aldatılan,
FETÖ’nün aldattığı, PKK’nın aldattığı, Esat’ın aldattığı, Obama’nın aldattığı,
Barzani’nin aldattığı, aldatan aldatana, sıra sıra giden bir Hükûmetseniz beka
sorunu yaşarsınız. Dolayısıyla, bütün bunları göz önüne aldığınız zaman beka
sorununu ortaya çıkaran liyakatsiz yöneticilerin beka sorununu çözeceğini
bekleyemezsiniz. Eğer böyle bir beklenti içindeyseniz siz de gaflet içinde
olursunuz. 
Dolayısıyla,
şunu ifade etmek istiyorum: Bakın zannediyorum ilki 18 Mayıs 2017’ydi kamu
alacaklarının yapılandırılmasıyla ilgili çıkan ilk kanun, bundan sonra da
birkaç kere çıkarıldı, şimdi siz nasıl güven vereceksiniz ödeme yapacak
insanlara? “Nasıl olsa bir daha çıkaracaktır, bir daha çıkaracaktır, bir daha
çıkaracaktır.” demek suretiyle çıkardığınız yasanın bir anlamı kalmayacaktır.
Dolayısıyla, bu türden hareketler ülke için fayda mı getirecek, zarar mı
getirecek? Belki üç beş kuruş toplayacaksınız ama ülkenin vergisini normal
ödemiş vatandaşlarının hakkını hukukunu da koruyamayacaksınız. Hepsini bu
şekilde düşündüğünüzde, tekrar kamu alacaklarının bu şekilde
yapılandırılmasının ülkeye hangi ölçüde yarar getirip getirmeyeceğini yeniden
iyi düşünmek gerekir. 
Diyoruz
ki: Devlet yapılandırma meselesi öncesinde kurumların neleri ödeyeceğini,
gerekiyorsa vergilerin aşağı indirilmesi suretiyle nasıl ödeyeceklerini planlar
ve ona göre devleti yönetir ama siz, tutar, Atatürk Orman Çiftliğinin müdürünü
getirip TÜBİTAK’ın başına koyarsanız liyakatsiz bir yönetimle bir yere de
varamazsınız.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Söz
sırası Halkların Demokratik Partisi Grubu adına İstanbul Milletvekili Garo
Paylan’a aittir.
Buyurun
Sayın Paylan. (HDP sıralarından alkışlar) 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
burada bulunan herkesi saygıyla selamlıyorum.
Değerli
arkadaşlar, AKP demokratik bir hikâyesini kaybettiğinden beri maalesef ülkemizi
hastalandırdı. Barış sürecini, demokratik yasaları bir kenara koyduğundan beri,
bakın, yaklaşık üç yıldır ülkemiz AKP’nin attığı her adımda hastalanıyor.
Biliyorsunuz, hastalığın semptomları -belirtileri- vardır, bünye kendisini kötü
hisseder. Her kendini kötü hissettiğinde AKP buna karşı palyatif tedbirler
almaya çalıştı. Dedik ki: “Arkadaş, sizin yaptığınız hata siyasi hataların bir
sonucu.” “Yok, yok, benim şeyim yok.” dediniz ve palyatif tedbirlerle adım
attınız. “Ya, bünyenin ateşi var.” diyoruz, “Yok, yok, ağrı kesici al, geçer.”
diyorsunuz ve palyatif adımlar atıyorsunuz. Ya, nefesi daralıyor bünyenin.
Diyor ki işçi, memur, emekli: “Arkadaş, benim nefesim daraldı, geçinemiyorum.”
“Yok, yok, senin bir şeyin yok, bir aspirin al, geçer.” diyorsunuz, palyatif
adımlar atıyorsunuz. Tıpkı şimdi olduğu gibi bir torba yasa daha, hani bu
dönemin finalinde bir torba yasa daha ve bu da yalapşap getirilmiş. Yasama
kalitesi olmayan bir torbayla bu dönemin finalini getiriyorsunuz arkadaşlar.
Hani “Tamam.” derken, final böyle kötü bir final olarak, kötü bir filmin kötü
bir finali olarak maalesef bu dönemi kapatıyoruz arkadaşlar. 
Şimdi,
siyasi hatalar dedik ya bünyeyi hastalandırdı, elbette siyasi hataların
ekonomik sonuçları da oldu ve oluyor. Hani bunu bünyede görmüyoruz belki ama
rakamlarda görüyoruz. Bakın, dönemin sonunda dolar kurunu 4,30’larda
devrediyorsunuz yeni iktidara, faizler yüzde 16’ya çıkmış durumda, kredi
faizleri yüzde 22’ye çıkmış durumda, enflasyon 13, 14, 15, 16’ya çıkmış
durumda, işsizlik 11’de, genç işsizlik 20’de ve bir enkazı devrediyorsunuz
arkadaşlar. 
Şu
anda piyasalar kilitlenmiş durumda. Neden biliyor musunuz? Çünkü piyasaların
girdilerinin tamamına yakını dolara bağlıdır. Dolar kuru her gün 10 kuruş, 20
kuruş yükseldiğinde piyasada hiç kimse fiyat yapıp mal satamaz. Şu anda
piyasalar kilitlenmiş durumda ve herkes artık yeni iktidarı bekliyor ve size 24
Haziranda “Tamam.” demek için hazırlanıyor arkadaşlar. 
Şimdi,
bütün bu dönemin sonunda büyük bir ekonomik krizle devrediyorsunuz. AKP,
biliyorsunuz, 2002’de çok büyük bir ekonomik krizle görevi devralmıştı, bir
ekonomik krizin sonunda, on altı yıllık hikâyesinin sonunda -evet, arada
attığınız iyi adımlar da oldu ama- finali çok karanlık oldu; bir ekonomik
krizle geldiniz, bir ekonomik krizle maalesef gidiyorsunuz. Ekonomik krizin
sonucunda siz zenginler değil, yoksul milyonlarca insanımız çekiyor ve çekecek
maalesef. 
Değerli
arkadaşlar, dedik ya “Final kötü olacak.” Bir torba yasayla karşı karşıyayız.
Ne var bu torba yasada, bir bakalım. Hani, AKP bir panik hâlinde bir seçime
gidiyor ya, ülkeyi yönetemeyeceğini anladı, ekonomik krizin gümbür gümbür
geldiğini gördü kaçıyor ya iktidardan. 
ORHAN
DELİGÖZ (Erzurum) – Hadi oradan!
GARO
PAYLAN (Devamla) – Şimdi, diyor ki: “Benim seçmenlere bir şey vadetmem lazım.
Ne yapmam lazım? İşte, yine bir aflar getireyim, belki bu afları getirirsem
seçmenler yine bana güvenir ve bana yine oy verirler.” Arkadaşlar, geçmiş ola. 
Bakın,
vergi affını getiriyorsunuz yine. Ya, şurada ben üç yıllık bir Plan ve Bütçe
Komisyonu üyesiyim, üç yılda beş vergi affı getirdiniz ya, üç yılda beş vergi
affı. Bu seçmen size niye güvensin? Hani bünye bir hastalanırsa elbette bir
tedbir alınır, kırk yılın başı büyük bir kriz sonrası bir tane vergi affı
getirilir, vatandaş rahatlatılır ama üç yılda 5 vergi affı getirirseniz o
vatandaş size güvenmez ve şunu da yaparsınız arkadaşlar: Vergi afları vergi
ahlakını bitirir biliyorsunuz. Vergi aflarıyla vergi ahlakını bitirdiniz ya.
2014’te 1 vergi affı, 2015’te 1 vergi affı, 2016’da 1 vergi affı, 2017’de 2
vergi affı getirdiniz. En son kasım ayında gelen vergi affında Maliye Bakanı şu
koltukta oturuyordu. “Sayın Bakan, bu son mu?” dedim “Evet, bu son.” dedi. 
MUSA
ÇAM (İzmir) – “Son.” dedi. 
GARO
PAYLAN (Devamla) – Hani, her vergi affında olduğu gibi “Bu son vergi affı.”
dedi, kayıtlarda var. Daha mürekkebi kurumadan, altı ay sonra bir vergi affıyla
daha karşı karşıyayız. 
Değerli
arkadaşlar, elbette esnafımız zor durumda, KOBİ’ler zor durumda. Onların zor
durumda olmasının sebebi sizlersiniz, elbette onlara yardımcı olmamız lazım ama
ya, büyük sermayeye nedir bu kaynakları peşkeş çekmek? Bu vergi aflarından hep
büyük sermaye yararlanıyor ve nasıl yararlanıyor biliyor musunuz, ne yapıyor
biliyor musunuz büyük sermaye? Diyor ki: “Arkadaş, bu Hükûmet nasıl olsa altı
ayda bir vergi affı getiriyor, ben niye vergi ödeyeyim ki?”
Bakın,
Türkiye’de sıfır faizli bir kredi var, biliyor musunuz? Sıfır faizli kredi,
açıklıyorum vatandaşlarıma, sıfır faizli arkadaşlar, vergi ödemezseniz, tamam
mı, vergiyi ödemeyin, kaynaklarınızı da kullanın, harcamalarınızı yapın, altı
ay sonra bu Hükûmetten size sıfır faizli kredi. Vergiyi ödeme, ödeme, ödeme
biriktir sonra Hükûmet desin ki: “Arkadaş, sana sıfır faizli kredi.” Niye kredi
alsın vatandaş, esnaf, sanayici, özellikle büyük sermaye? Kredi almayıp
vergilerini ödemiyor ve sonunda siz nasıl olsa af getirip vergilerini
sıfırlıyorsunuz.
Değerli
arkadaşlar, dediğim gibi, vergi ahlakını bitirmiştir bu Hükûmet. Her türlü
ahlakı yerlere düşürdüğü gibi maalesef, vergi ahlakı konusunda da şu anda vergi
ahlakının kalmadığı, tarumar edildiği Türkiye’mizde yaşıyoruz. Eğer vergi
ahlakı yoksa vatandaşlar düzgün, düzenli vergilerini ödemiyorlarsa o ülkeden, o
devletten hesap da soramazlar ve maalesef böyle günlerden geçiyoruz. 
Bu
vergi affında şunu getiriyor iktidar, diyor ki: “Ben faizlerin yüzde 90’ını
siliyorum arkadaş.” Bir önceki torbada yüzde 60’tı, “Bu torbada yüzde 90’ını
siliyorum." diyor. Peki, size şunu soruyorum: Koca koca holdinglerin
faizlerinin yüzde 90’ını siliyorsunuz, bu ülkede 50 milyon vatandaş borçlu;
bankalara borçlu, kartlarına borçlu, tüketici kredisine borçlu, çiftçi borçlu.
Peki, bu vatandaşlarımızın borçları ne olacak? Şimdi, siz vatandaşlarımıza
“Arkadaş, ben senin borçlarının faizini siliyorum.” diyor musunuz? Yok. Varsa
yoksa yandaş holdinglerin, yandaş sermayenin faizlerini siliyorsunuz. Ben
buradan sizi vatandaşlarımıza şikâyet ediyorum ve bunun hesabını soracağız ve
vatandaş da size “Tamam.” diyerek bunun hesabını soracak, emin olun. Çünkü
tepedekileri iyi hissettirerek vatandaşı iyi hissettiremezsiniz. Önce yoksul,
dar gelirliyi iyi hissettirmeniz lazım. Borç altında, yoksulluk altında inim
inim inleyen dar gelirliyi iyi hissettireceksin ki o gitsin güvenle geleceğe
baksın, harcamalarını yapsın, çarklar dönsün, esnaf kazansın, KOBİ’nin
fabrikaları çalışsın ama yok, tıkandı. Hâlâ tepedekilere vergi afları getiriyor
bu iktidar arkadaşlar. 
Vergi
affının başka bir boyutu var, matrah artırımı. Bakın, ne diyor bu iktidar
biliyor musunuz her vergi affında? Diyor ki: “Arkadaş, sen daha geçen hafta
kurumlar vergisi, gelir vergisi beyannamesi verdin ya, orada 10 bin lira vergi
bildirdin ya, sen o 10 bin lirayı gel 12 bin lira yap ben senin bütün vergini
sıfırlayayım.” “Seni incelemeyeceğim.” diyor. “Son beş yıllık defterlerine
bakmayacağım.” diyor. Bakın, bir ölçek şartı da yok. Şöyle diyor: “Diyelim ki
sizin bir yılda 10 milyar liralık cironuz var, gittiniz bin lira kâr
bildirdiniz, gidin bu bin liralık kârı 1.100 lira yapın -bakın, 1.100 lira- ben
senin 10 milyarlık defterini incelemeyeceğim.” Bu, hak mıdır arkadaşlar? Bu,
adalet midir? Bir ölçeğe dayanmayan -hani, yanlış ama- vergi afları bu şekilde
yapılabilir mi? Ve bir Maliye ne işe yarar? Maliye gider, defterleri inceler,
bir haksızlık uğursuzluk varsa gerekli cezayı keser ama yıllardır “Ben seni
incelemeyeceğim.” diyen bir Maliye anlayışı var.
Vergi
affı böyle de -bu torba aflarla dolu, anlatacağım- imar affı geliyor
arkadaşlar, imar affı. Ben daha 12 yaşındaydım, Özal bir imar affı getirmişti,
o zaman vatandaşlarımız faydalandı ama inanın bu kadar rezil bir imar affı
gelmemişti. Bir torba yasa içinde bir maddelik yalapşap bir imar affı. Kaç
kişiyi ilgilendiriyor? 13 milyon iş yeri ve konutu yani yaklaşık 50 milyon
vatandaşımızı ilgilendiren bir konu. Kanayan bir yara seçime kırk beş gün kala
buraya Plan ve Bütçe Komisyonundan, Bayındırlık Komisyonundan değil Plan ve
Bütçe Komisyonundan yalapşap, bir maddeyle getiriliyor arkadaşlar. Ya, olur mu
böyle bir şey? Otuz beş yıllık kanayan bir yara böyle, bir torba maddede
yalapşap bir şekilde getirilir mi arkadaşlar? Hak mıdır bu?
Bakın,
ne tür arazlar var maddede? Diyor ki: “Arkadaş, ben imar affını getiriyorum.”
E, nasıl gelecek bu imar affı? Özal’ın imar affında nasıldı, biliyor musunuz?
Vatandaş proje çizdiriyordu, projesini teknikere götürüyordu, onaylatıyordu
“Ya, bu bina sağlam mı, oturulabilir mi, şartlara uygun mu bu affettiğim yer?”
diye. İmar affını böyle yapmıştı rahmetli Özal. Şimdiki imar affı ne diyor?
“Vatandaş beyannamesini yazacak, benim şu kadar metrekarelik, şu kadar katlık
beyanım var diye gidecek beyannamesini verecek ve yüzde 3 vergi verecek. Ben
onu affediyorum.” diyor. Böyle bir şey olabilir mi arkadaşlar? 
Gelin,
bilmeyenler varsa sizi İstanbul’da gezdireyim, herkesin şehrinde vardır. 2
katlı imarlı yere, 2 kata göre temel atılmış yere vatandaş 10 katlı bina
yapmış, kolonu yok, deniz kumuyla yapılmış, bina üflesen yıkılacak, diyor ki:
“Arkadaş, ben bu binanın “check up”ını yapmayacağım, denetlemeyeceğim, sen gel,
bildir, bana da yüzde 3 para ver -para lazım, çok sıkışığız- ben senin 10 katlı
binanı affediyorum.” 
Arkadaşlar,
bakın, bu, büyük bir vebaldir. Bu Meclis bu vebalin altına girmemelidir. Böyle,
seçim arifesinde, vatandaşa -tırnak içinde söylüyorum- seçim rüşveti vererek bu
iş olmaz. Bir af getirilecekse bunun pek çok boyutlu olarak düşünülüp yapılması
lazım. Düşünün ki siz o 10 katlı binayı affettiniz. O 10 katlı binada 100
vatandaşımız yaşıyor. Bir deprem oldu -Allah korusun- o vatandaşlarımız o
binanın altında kaldı. Kim bu vebali taşıyacak? Milyonlarca vatandaşımız çürük
binalarda yaşıyor. O, o vatandaşlarımızın suçu değil, onlar barınma hakkı
çerçevesinde yapmışlar, evet, rant çerçevesinde yapanlar da var ama bunu bu
şekilde denetimsiz affetmek hak mıdır, olacak iş midir? 
İmar
affının diğer boyutunu söyleyeyim: Arkadaş, senin Boğaz’a bakan milyon dolarlık
villan da varsa veya garibansan, eğer 30-40 bin lira eden bir barakada
yaşıyorsan da yüzde 3 vergi alacağım. Senin 100 tane dairen varsa da yüzde 3
vergi alacağım, 1 tane küçücük gecekonduda yaşıyorsan da yüzde 3 vergi alacağım
diyorsun. Hak mıdır arkadaşlar? Düşünün ki bir gariban 20-30 bin lira etmeyen
bir barakada yaşıyor, diyorsun ki: “Yüzde 3 vereceksin.” kimisi, 100 tane
dairesi var, 50 milyon dolarlık rant elde etmiş kaçakla, ona da “Yüzde 3
vereceksin.” diyorsun. Hak mıdır arkadaşlar bu? Adalet midir? Eğer ki bir af
gelecekse burada artan oranlı düzenleme olması lazım. O garibandan belki yüzde
1 almamız lazım ama milyonlarca liralık rant elde edenlerden belki yüzde 20,
yüzde 30, yüzde 40, yüzde 50 almamız lazım çünkü orada tüyü bitmemiş yetimin
hakkı var arkadaşlar, nasıl bu düzenlemeyi böyle yaparız?
Diğer
bir boyutu, bakın, öyle yalapşap gelmiş ki, diyor ki kanun: “Eğer 1 kat imarlı
olan yere 10 kat yapmışsan, bu 10 katın yüzde 50’si anlaşırsa kat mülkiyeti
kurabilirsin.” Arkadaşlar, Kat Mülkiyeti Kanunu yüzde 100’ün anlaşmasını esas
alıyor. Diyelim ki yüzde 50 anlaştı, diyelim ki arsayı ona göre paylaştılar,
vallahi vatandaşlarımız birbirini vurur arkadaşlar. Düşünün ki bodrum kattaki
arsa payı düşük çıktı, tepedekine yüksek geldi, vatandaşlarımız birbirini vurur
arkadaşlar. Nasıl yüzde 50’ye kat mülkiyeti hakkı verirsiniz? Diğer yüzde 50 ne
olacak? Hani siz, “Yüzde 50’yiz, diğer yüzde 50’i yok sayıyoruz.” diyorsunuz
da, ya, “mülkiyet hakkı” diye bir şey var, “şerefiye” diye bir şey var, bunları
çok boyutlu olarak düşünmemiz lazım. O açıdan, barınma hakkı çerçevesinde
barınma hakkını kullanan vatandaşlarımızı ayırmamız lazım. Belki onlardan
hiçbir vergi almadan kayıt belgelerini de denetleyerek vermemiz lazım. Ama
rantı vergilendirmemiz lazım arkadaşlar.
Değerli
arkadaşlar, bu torbada, aynı maddede bir konu daha var. Azınlık vakıflarının,
biliyorsunuz, davalık konuları var. Şu anda azınlık vakıflarının mülkleri
hazineye geçmiş durumda. Üzerinde vatandaşlarımız konutlar yapmışlar ve bunlar
da bu yasa çerçevesinde bu kanunun konusu. Eğer ki o mülklerini satma hakkını
verirseniz azınlık vakıfları davalarını kazansa dahi mülklerini elde
edemeyecekler. 
Değerli
arkadaşlar, şimdi, Hükûmet panik içinde. Vatandaşının güvenini kaybetti. Ne
yapacak? Eskiden, 1990’larda Demirel’in yaptığı gibi, 1980’lerde Özal’ın
yaptığı gibi seçim öncesi seçim rüşvetleri verecek. Ama Demirel, biliyorsunuz,
“Ne veriyorlarsa 5 katı fazla.” derdi ama sonra kaşıkla verirdi kepçeyle geri
alırdı. “Vatandaşımıza yüzde 50 zam.” derdi ama ondan sonra yüzde 50’yi yüzde
70 enflasyonla vatandaşımızdan geri alırdı.
İktidar
maalesef bütün çıpalarını kaybettiği gibi, maliye politikası çıpasını da
kaybetmiş durumdadır ve güven vermediği için de bugün krizin içindeyiz. Ne
yapacak? Panik içinde emeklilere diyor ki: “Ben bayramlarda 1.000’er lira
ikramiye vereceğim.” Seçim öncesi, hem de hemen seçimden önce ödeyecek ve
yaşlılara da hemen seçimden önce 500 lira yaşlı aylığı ödeyecek. 
Değerli
arkadaşlar, öncelikle şunu söyleyeyim: Bu adımları destekliyoruz, programımızda
var; yoksul, sosyal kesimlere kaynak aktarılmasını sonuna kadar destekliyoruz.
Daha da fazla yapılması lazım ancak o klasik soruyu ben size sorayım: Kaynağı
nerede arkadaşlar bunun? Nerede bunun kaynağı? Nerede emekliye vereceğinizin
kaynağı? Bütçede var mı? Değerli Plan ve Bütçe Komisyonu üyeleri, var mı
bütçede? Yok. Niye yok? Çünkü tedbirleri almadınız. Zamanında gelir vergisi
reformunu yapmadınız. Zenginleştirdiğiniz yandaşlarınızdan vergi alacak
düzenlemeleri yapmadınız. Rant vergisini getirmediniz. Servete duyarlı
vergilendirmeyi getirmediniz. Bu yüzden de bütçeye gelir elde edilemedi. Şimdi
olmayan bir kaynağı emeklilere veriyorsunuz. Ama emin olsun emekliler, bu
paralar ananızın ak sütü gibi helaldir. Bu parayı alın ama şunu bilin ki bu
iktidara bir daha oy vermeyin. Çünkü bu parayı alıp da bu iktidara oy
verirseniz bilin ki kaşıkla verecek, kepçeyle sizden geri alacak çünkü bu
paraların bütçede karşılığı yok. 
Bakın,
ne oldu? Emekli maaşı diyelim ki 1.500 lira olan bir arkadaşımızın geçen sene
emekli maaşı 500 dolardı, şu anda geldi 350 dolara arkadaşlar. Belli işte,
fakirleştiniz. Her şeye yüzde 20 zam geldi. Fakirleştiniz. Size de bu paraları
verecekler, bütçede bir karşılığı yok, şunu bilin ki zam ve enflasyon olarak
sizden geri alacaklar çünkü bu Hükûmete kimsenin bir güveni kalmadı. Bakın
dolar kurlarına, faizlere, enflasyona ve bu çerçevede bu sosyal politikalar da
dediğim gibi kaynakları olmadığı için, zenginlerden vergi alınarak finanse
edilmediği için geri alınmaya muktedirdir eğer bu iktidar devam ederse ki
etmeyecek. 
Diğer
bir konu üniversite affı arkadaşlar. Çok kritik bir madde. “Şartlar her ne
olursa olsun okullarına devam etmeyen üniversite öğrencilerine af getiriyorum
ama -biliyorsunuz, her yasamızda amalar vardır- terör örgütlerine mensubiyeti
veya -bakın, çok kritik- iltisakı yahut bunlarla irtibatı olanlar hariç.” diyor
iktidar. Ya, değerli arkadaşlar, son yıllarda yaptığınız politikalarla ne büyük
tahribat yarattığınızı biliyorsunuz. “Fetullahçı” denen bir kişi, bir öğrenciye
bir mesaj attığı için öğrencinin okuldan atıldığını biliyorsunuz. Biliyorsunuz
ki insanlar birbirine selam verdiler diye işlerinden oldular. Sevgili gazeteci
Kadri Gürsel’i “Fetullahçı” diye söylediğiniz bir kişi mesaj attı diye aylarca
hapiste yatırdınız arkadaşlar. Nasıl bu işi “iltisaklı yahut irtibat içinde
olanlar” şeklinde koyabilirsiniz? Varsa bir mahkeme kararı bunu uygularsınız,
yoksa böyle bir madde koyduğunuz anda bu aftan pek çok mağdur olmuş öğrencimiz
yararlanamayacaktır. Gelin, bunu düzenleyelim. Bir mahkeme kararı dışında bütün
öğrencilerimiz affedilsin arkadaşlar. Gelin, bu şekilde düzenleyelim. O mahkeme
kararı olanları da 25 Hazirandan sonra biz tekrar değerlendireceğiz.
Değerli
arkadaşlar, Maliye Bakanı bugün bir açıklama yaptı. “Yurt dışından paralarını
getirenleri affediyorum.” dedi. Bakın, 2008’de bu iktidar af getirdi yurt
dışından parasını getirenlere, 2013’te getirdi, 2017’de getirdi, bir yıl sonra
bir kez daha af getiriyor. “Yurt dışından paranızı getirin, affedeceğim.” Ya,
her yıl diyorsun arkadaş, bu paralar gelmiyor. Hatta bırakın gelmeyi, olanlar
da geri gidiyor. Ya arkadaşlar, elbette tüyü bitmemiş yetimin hakkını
yiyenlere, götürenlere gerekli düzenlemeleri yapalım ama güven olmadığı sürece
o paralar gelmez. Bir de şunu söyleyin arkadaşlar bunlara… 
(Mikrofon
otomatik cihaz tarafından kapatıldı)
GARO
PAYLAN (Devamla) – Ya, sevgili Binalı Yıldırım’ın veya AKP’li pek çok üyenin,
vekilin…
BAŞKAN
– Tamamlayın lütfen Sayın Paylan. 
Buyurun,
bir dakikada tamamlayın.
GARO
PAYLAN (Devamla) – …paraları geldi mi ki arkadaşlar o Man adalarından, Panama
adalarından da siz vatandaşlarımızdan bunu istiyorsunuz? Önce siz bir
paralarınızı getirin bakalım. Siz zaten paralarınızı getirirseniz yeter her
şeye. Götürenler sizlersiniz, önce sizler geri getirip rol model olmalısınız
“Bak, ben getirdim. Ey vatandaş, sen de getir.” diyebilirsiniz, yüzünüz olur.
Değerli
arkadaşlar, bir iki konu daha vardı ama bu Hükûmet artık güven vermiyor ve
vatandaşımız da yakın bir gelecekte, kırk dört gün sonra size “Tamam.” demek
için hazırlanıyor. Güven vermeyen, hikâyesi olmayan her hükûmet gitmeye
mahkûmdur. Biz de bu yönde HDP olarak hazırız, vatandaşımıza nefes
aldıracağımız bir seçim bildirgesini hazırlıyoruz ve çok yakın günlerde bunu
sunacağız. Vatandaşımız HDP’yle, demokratik bir hikâyeyle nefes alacak diyoruz.

Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Söz
sırası, Cumhuriyet Halk Partisi Grubu adına İzmir Milletvekili Zekeriya
Temizel’e aittir. 
Buyurun
Sayın Temizel. (CHP sıralarından alkışlar) 
Grubunuzu
tebrik ediyoruz, yoğun bir teveccüh var. 
Buyurun
Sayın Temizel, Sayın Bakanım. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Biz de alkışlıyoruz.

CHP
GRUBU ADINA ZEKERİYA TEMİZEL (İzmir) – Çok teşekkür ederim Sayın Başkan, çok
teşekkür ederim değerli arkadaşlar. 
Değerli
milletvekilleri, bir yasama döneminin daha sonuna geldik diye bu konuşmama
başlıyordum ama bugün aldığımız ikinci bir davetle yarın yine Plan ve Bütçe
Komisyonunda çalışmaya devam edeceğimizi öğrendik. Demek ki bundan sonra bir
defa daha geleceğiz. Belki bir defa daha gelme olasılığımız var. O nedenle,
bunu son konuşma olarak değerlendirmemek gerekiyor. Ancak bunun, bu Meclisin bu
dönem içerisinde yapmış olduğu bu tür ekonomik düzenlemelerin bir muhasebesi
olarak algılanması doğru bir olay olacaktır. Olaya birazcık bu açıdan bakmaya
çalışacağım. 
Bizler,
26’ncı Dönem yasama Meclisini oluşturan milletvekilleri, burada çalışmaya
geçici bütçeyi yaparak başladık. Geçici bütçemizi yaptık, hemen ondan sonra bir
yasa çıkardık. O yasada da daha önceden istisnaların sürelerinin sona ermesi
nedeniyle veya tam sona erme aşamasına gelinmesi nedeniyle istisnadan
yararlanma hakkını kaybedenlere yeniden bu hakkın tanınması şeklinde oldu. Yani
af yasalarıyla başladık ve bugün geldiğimiz noktada yeniden bir af yasasıyla
karşı karşıyayız. Her ne kadar yasanın adı “imar barışı” ya da “alacakların
yapılandırılması” olsa da bu, çok açık bir şekilde aftır değerli arkadaşlar.
İsim değişiklikleri, af yasalarının Mecliste nitelikli çoğunlukla oylanmak ve
kabul edilmek zorunda olmasından ötürü sürekli olarak çeşitlendirilmekte ama
sonuç olarak, bu olay bunların af niteliğini ortadan kaldırmamaktadır. 
Şimdi,
değerli arkadaşlar, biz bir varlık barışı yapıyoruz, bir imar barışı yapıyoruz
derken, bugün Sayın Maliye Bakanından iki müjde daha aldık toplum olarak.
Bunlardan bir tanesi, daha önceden yapılmış olan varlık barışıyla ilgili
uygulamanın şimdi -ki bunu, biz, en son Haziran 2017 tarihinin sonuna kadar
uzatmıştık, o tarihte onun süresi bitmişti- yeniden getirildiğini görüyoruz.
Demek ki müjdelerimizin içerisine bir tane daha böyle bir düzenleme koyduk. 
Diğer
bir düzenleme de -yine Sayın Maliye Bakanımızın belirttiği şekilde- şu anda
yargıda bulunan ve sayıları artık yüz binlerin üzerinde ifade edilen davalarla
ilgili olarak yeni bir düzenleme. Eğer bu davaların sahiplerinin Maliyenin
kendilerinden istemiş oldukları anaparayı yani verginin miktarının yarısını
ödemeleri hâlinde davaları düşecek ve bütün faiz ve ceza uygulamalarından
vazgeçilecek. Sanıyorum, tasarının içerisinde yok ama bu da birazdan önümüze
gelecek önergeyle birlikte.
Değerli
arkadaşlar, son on dört yılda kaç tane af yasası çıkarıldığını hatırlayan var
mı? Son on dört yıl içerisinde tam 8 defa af yasası çıkarmışız, 8 defa.
Bunların son 3’ünü de şu anda içinde bulunduğunuz Meclis yani 26’ncı Dönem
çıkarmış. Bütün bu af yasalarını aşağı yukarı aynı ifadelerle, aynı kelimelerle
değerlendirmişiz ve dillendirmişiz. Yani bu nasıl bir barıştır, bu nasıl bir
yapılandırmadır ki her iki senede bir yeniden tekrar etsin? Bu, bitmeyen bir
kavga olmalı ki sürekli olarak barışla bu olayı çözmeye çalışıyoruz.
Değerli
arkadaşlar, af yasaları veya çözüm, barışla çözüm önce küslüğü oluşturan ya da
kavgayı oluşturan nedenin ortadan kaldırılmasından sonra olur. Bizim
yasalarımız eğer sürekli olarak vergi ziyaını ya da ödenecek olan vergilerin
miktarını çok fazla olarak hesaplıyorsa, insanlara ödeme gücünün çok çok
üstünde vergiler salıyor ise ve onlar da ister istemez yaşamlarını
sürdürebilmek için bu vergilerini ödemiyorlar ise bunları sürekli
yapılandırmanın bir amacı yoktur ki sonucu da yoktur zaten. Yapılandırmaya
kalkarsanız, zaten parası olsa bir önceki yasada o yapılandırmanın gereğini
yerine getirecek. Daha sonra ortaya çıkan miktarlar iki sene içerisinde oluşmuş
olan alacaklar değil. Yani 189 milyar liralık bir alacak bir sene içerisinde,
bir buçuk sene içerisinde doğmaz. Demek ki daha önceki yapılandırmalarda da
insanların bunu karşılayacak gücü yokmuş; sorun burada. Eğer bir af yasasını
onu yaratan nedenleri yani affedilmesi gereken değerin ortadan kaldırılmasını
yaratan nedenleri ortadan kaldırmadan yapıyorsanız ondan sonraki aflara yeniden
çağrıda bulunuyorsunuz, başka bir çaresi yok bunun. Bu, bu şekilde yürümüyor.
Bunun yürümesi bu şekilde mümkün değil. Dolayısıyla sürekli olarak vergilerle,
imar aflarıyla, sigorta aflarıyla, banka borçlarıyla uğraşıyorsa bir toplum,
demek ki bu ekonomik alanlarda insanların gücünü aşan ya da hakkaniyete aykırı
belirli uygulamalar var. Bu uygulamaları ortadan kaldıracaksınız. Bu
uygulamaları ortadan kaldırdıktan sonra da diyeceksiniz ki “Biz daha önceden
hakkaniyete uygun olmayan kanun uygulamaları nedeniyle sizleri zor durumda
bıraktık, borçlu kaldınız, bir defaya mahsus olmak üzere onları da şu şu şu
koşullarda affediyoruz.” Bunu yapıyorsanız bunun mantığı vardır. Bunu
yapmıyorsanız eğer, bu, kendi elinizle toplumsal düzenin temeline dinamit koyma
anlamına geliyor. Çünkü yasalarla sağladığınız bu düzeni, siz, özellikle
sürekli olarak ihlal edenlere diyorsunuz ki: “Tamam, bu defa da kurtuldun.”
daha sonra “Bir defa daha kurtuldun.” 
Peki,
değerli arkadaşlar, değerli milletvekilleri; şu sorunun yanıtını aramak
gerekmiyor mu: Peki, bu yükümlülüklerini her şeyi göze alarak yerine getiren
insanların hakkı ne oluyor? Hatta cebrî icra yoluyla Maliyenin milletin
gırtlağına basarak tahsil etmiş olduğu alacaklar ne oluyor? O alacakları tahsil
etmek için icrada satılmış olan gayrimenkulleri, evleri, barkları, arabaları
hatta telefonları ne oluyor? Bu, hakkaniyete aykırı bir durumdur, sürdürülmesi
olanaksız olan bir durumdur değerli arkadaşlar. 
Şimdi,
af kanunları çıkartıyoruz da peki Maliyemizde doğru dürüst bir düzenleme oluyor
mu? Değerli arkadaşlar, size Türkiye'nin borçluluğuyla ilgili olarak birkaç yıl
aralıkla bazı rakamlar vermek istiyorum. Öncelikle kamunun borç yükü: Kamunun
2015 yılı sonu itibarıyla borç yükü 722 milyar lira, kamunun -yani 2015
seçimleri itibarıyla deyin- borç yükü 722 milyar lira. 2017 sonu itibarıyla
kamunun borcu ne kadar? 954,5 milyar lira yani 225 milyar lira da bu arada
devleti borçlandırmışız. Ne oldu bu kadar af? 3 tane af çıkardık bu arada,
alacakları yeniden yapılandırdık, millete, “Faizlerinizi siliyoruz,
cezalarınızı indiriyoruz, hadi vergi aslınızı bari ödeyin.” denildi. Bütün
bunlara rağmen 225 milyar lira devleti ayrıca borçlandırıyoruz, borçlandırmışız.
Bu borç, sadece ve sadece devletin borcuyla sınırlı kalmamış. 
Türkiye'nin
borçluluğuna bir de bakın: Türkiye, 2014 yılı sonu itibarıyla 2 trilyon 163
milyar lira borçlu. Bunun içerisinde tüketici borçları, kredi kartları, özel
sektörün borçları, devletin borçları, kamu iktisadi teşebbüslerinin,
belediyelerin hepsinin borçları var ama 2,1 trilyon lira borcu var Türkiye'nin
toplamda. Peki, bu sürecin sonunda, 2015, 2016, 2017 yıllarında Türkiye'nin
borçluluğu nereye gelmiş? 3 trilyon 582 milyar liraya gelmiş, 3 trilyon 582
milyar lira yani 1,5 trilyon liraya yakın borçluluğu artmış. Ya, siz sürekli
olarak borcu yeniden yapılandırıyorsunuz; faiz siliyoruz, aflar çıkartıyoruz
her şeyle beraber fakat hem devletin hem de hepsinin borçluluğu büyük bir hızla
artıyor. Kısacası, yaptığımız işin aslında ürküttüğümüz kurbağaya değmediğini,
insanların gelirlerinde bir düşme olduğunu, gelirleri düşen insanların zaten
gırtlağa kadar borçlandıklarını, bu borçlanmaların sonucunda da bu şekilde
çıkartılan afların herhangi bir sonucunun olmadığını çok net olarak
görüyorsunuz. Yani kısacası, 3 defa af yasası çıkarmışız ancak kişilerin
borçlarında, devletin borçlarında bir azaltma yapmamışız. Sadece kişilerin
borçlanmasıyla ilgili değil durum; bu kadar af çıkarmışız, demek ki gelir
tahsil ederek devletin harcamalarını karşılamayı amaçlamışız bu koşullar
içerisinde. Peki, devletin borçlarına ödemiş olduğu faizde herhangi bir düşme
olmuş mu, buna bakmak gerekiyor. 
Değerli
milletvekilleri, Türkiye 1990 ile 2001 yılları arasında toplam olarak tam 83
milyar 243 milyon TL bütçelerinden faiz ödemesi yapmış. Peki, 2002 ile 2017
arasında ne kadar faiz ödemesi yapmış? Tam 882 milyar lira. Düşünün. Bu arada,
değişik yıllar itibarıyla dışarıya çok ciddi faizler ödemişiz. Yurt dışında
yaptığımız borçlanmalar ile yurt içinde yabancıya ödenen faizleri alt alta
koyduğunuzda 2004 yılından 2016 yılına kadar ödediğimiz faiz de 168,9 milyar
lira tutuyor. Hazinenin veya Merkez Bankasının rakamları ile bu toplamlar
arasında çok küçük farklılıklar olabilir. Bunlar bizim kendi araştırmalarımız
ve her biri belirli bir veriye dayanıyor. Yani sonuç olarak, hem devletin
borçluluğu artmış hem devletin ödediği faizin miktarı artmış. Buna rağmen, biz
sürekli olarak bunları azaltma adına veya bunlardan kurtulma adına borçlarımızı
yeniden yapılandırmış yapılandırmış gelmişiz değerli arkadaşlar. 
Şimdi,
Türkiye'nin borçluluğu ve imar aflarının bu durumu göz önüne alındığında bu
imar aflarıyla bütçe açıklarımızın, hiç değilse belirli bir oranda kapatılacağını
varsayarız. Şimdi, değerli arkadaşlar, bütçe açıklarına bakıyorsunuz, bütçe
açıklarımızda aslında pek büyük bir değişiklik olmuyor. Bizim, özellikle
2013-2017 arasındaki bütçe açıklarımız 40 milyar lira civarında dolaşıyor. Bazı
yıllarda, örneğin 2013’te, 2014’te bütçe açıklarımız daha düşük fakat bütçe
açığımızın bu düzeylerde, 35-40 milyar lira düzeyinde olmasına karşın
borçlarımızdaki stok artışı -sürekli olarak- onun neredeyse 2 katı olmuş. Son
olarak, 2017 yılında 47,4 milyar lira bütçe açığı vermemize karşın tam 116,5
milyar lira borçlanmışız, 116,5 milyar lira. Dolayısıyla bizim bu yaptığımız
düzenlemeler, vergiyle ilgili yaptığımız uygulamalar devletin borçlanmasıyla
ilgili sorunlara çözüm olmuyor. Buna karşılık, son zamanlarda yaptığımız her düzenleme
devlet borcunun bütçe açıkları nedeniyle daha fazla artmasına neden oluyor.
Sizin burada yaptığınız 2018 yılı bütçesinde bütçe açığını 60,6 milyar lira
olarak bağladık, “60 milyar lira” deyin siz ona. Hemen arkasından bir teşvik
yasası çıkardık, bir torba yasa; sadece resmî rakamlarla, Bakanlığın verdiği
rakamlarla yükü 32 milyar liraydı. Dolayısıyla açığımız otomatik olarak 98
milyar liraya çıktı. Şimdi yaptığımız düzenlemeyle, yine resmî rakamlarla
sadece 24 milyar lira olarak hesaplanan bu ilave yükle birlikte toplam olarak
122 milyar liralık bütçe açığına ulaşmış olacağız. Bunların hepsi çok iyimser
rakamlar.
Değerli
arkadaşlar, bütçesi bu kadar açık veren, üstelik cari açığı 51 milyar liraya
dayanmış olan bir ekonominin çatırtılarını duymamanız mümkün değil,
duyuyorsunuz da zaten ve bunların çözümü hiçbir zaman burada yaptığımız bu
kanunlar değil, olmuyor da. Dolayısıyla ekonomideki bu çatırtıları ortadan
kaldıracak yapısal düzenlemeler farklı şeyler. Bunların mutlaka yapılması
gerekiyor, zaman geçirilmeden yapılması gerekiyor. “Artık seçim sürecine girmiş
bir ülkede bunları konuşmanın ne anlamı var?” denilebilir ama “seçim süreci”
dediğiniz olay sadece şurada bir buçuk ay. Dolayısıyla bu zamanın ve bundan
sonraki zamanın kesinlikle bu açıdan değerlendirilmesi gerekiyor. Üstelik, bu
süreç içerisinde yapmış olduğumuz özelleştirmelerle acil gereksinimlerimizi
karşılayacak özelleştirilecek fazla bir şey de kalmadı. Düşünün, 2003 yılından
2017 yılına kadar 60,9 milyar dolarlık özelleştirme yapmışız yani bugünün
kurlarıyla Türk lirasına çevirirseniz aşağı yukarı 250 milyar liralık. 10 tane
liman satmışız, 85 tane elektrik santrali satmışız, 40 tane işletme, 11 tane
otel, 3.600 tane taşınmaz mal, gemiler, maden sahaları, makineler vesaire
vesaire… Satmışız da satmışız. Peki, borcunuzda bir azalma olmuş mu? Faiz
ödemelerinizde bir azalma olmuş mu? Bunlar da olmamış. 
Şimdi,
değerli arkadaşlar, burada yapılan bu konuşmaların ne kadar anlamsız geldiğini,
sadece televizyonu başında gözlerini direkt olarak bu ekrana dikmiş bakan
insanların bundan bir sonuç çıkarmaya çalıştığını görüyorum. Mecliste bu
tartışmaların kesin olarak yapılmamışsa, bu tartışmaların etrafından bile
geçilmemişse “Ya, burada farklı bir çözüm var mı arkadaşlar?” deyip de
dizlerimizi kırıp, oturup bir masanın etrafında çözüm aranmamışsa eğer, bu
konudaki sorumluluklarımız 26’ncı Dönemden sonra bizlerin sırtında buradan
geçip gidecektir değerli arkadaşlar.
İmar
Yasası’na birkaç cümleyle değinmeden geçmek istemiyorum. Siz uçakta
memleketinize inerken kentinizin sınırlarınızın ne kadar genişlediğinin ve
Allah’ın her uçuşundan sonra yeniden genişlediğinin farkında mısınız? Mutlaka
farkındasınız, hele İstanbul’a gidiyorsanız… İstanbul’da kent sınırı kaldı mı?
İstanbul’un sınırı neresi? Edirne’den başlayıp ta Bolu’ya kadar dayanan bir
alanda, her alanında, her metrekaresinde, birinci sınıf tarım alanlarında,
turistik tesislerin, tarihî tesislerin önünde isteyenin istediğini yapıp da
arkasından imar affına kavuşması bu olayların sonucu değil mi? “İmar affı”
denilen olay imar alanı belirlenmiş alanlar içindir. “İmar affı” denilen olay,
belirli küçük hatalar, başkalarını rahatsız etmeyen, topluma zararı olmayan,
bölgeye zararı olmayan olaylar içindir. Siz “Denizi görüyorum.” ya da “Yeşil
bir yer görüyorum.” diyerek dairenizde otururken önünüze gelip de bir kaçak
apartman yapan insanın bu apartmanına geçerlilik kazandıracak olay bir imar
barışı değildir. Gerçi devlete gelir getirecek 3 kuruş bir olaydır ama arkadaki
komşu ile öndekini kanlı bıçaklı yapacak olan bir olaydır. Buna imar barışı
mimar barışı falan diyemezsiniz. Köyün merasına gelip de inşaat yapmış, arazi
yapmış olan insana orayla ilgili olarak belgeyi verdiğiniz andan itibaren bütün
köy ile oradaki daire sahiplerini karşı karşıya getirmiş olursunuz. İmar
alanını sınırsız bir şekilde tutarak imar düzenlemeleri yapmaya kimsenin hakkı
yoktur. O nedenle de kent sınırlarını belirleyerek… Hele hele oturulması mümkün
olmayan, deprem bölgelerindeki -deprem fay hatları üzerindeki inşaatlarda bile-
kendi kendine verecekleri sağlam raporuyla geçerlilik kazandırmak bazı
binalara, bu imar affı veya imar barışı olayı değildir. Bunlar büyük
tehlikelerdir. Elbette ki belirli sayıdaki borçlunun ciddi anlamda sıkıntısı
var. Herkes gözünü dikmiş, burada böyle bir yasanın çıkmasını bekliyor. Biz,
genelin sorunlarını daha da büyütmüş olmasına karşın, az sayıda da olsa
insanların sorununa çare olabildiği için ya da kısmen çare olabildiği için bu
yasaya karşıtlık belirtmedik dolayısıyla karşıyız demedik, muhalefet şerhi bile
yazmadık. Bu Mecliste muhalefet şehri yazmadığımız yasalardan birisidir. Hiç
değilse vicdanlı ama ekonomik olarak zor duruma düşmüş olan insanların sorununa
bir nebze bile olsa ilaç olabiliyor ise buna karşı değiliz dedik, bu da çıksın
dedik. Bu da çıksın. O nedenle bu yasa çıkar ancak bu ve bunun gibi yasalar
toplumun geleceğini ipotek altına almaktır, toplumun geleceğine dinamit
koymaktır. 
Bu
konularda bundan sonra çok daha hassas olunacağını umuyor, hepinize saygılar
sunuyorum. (CHP ve HDP sıralarından alkışlar) 
BAŞKAN
– Teşekkür ediyorum Sayın Temizel.
Gruplar
adına son söz, Adalet ve Kalkınma Partisi Grubu adına Erzurum Milletvekili
İbrahim Aydemir’e aittir. 
Buyurun
Sayın Aydemir. (AK PARTİ sıralarından alkışlar) 
AK
PARTİ GRUBU ADINA İBRAHİM AYDEMİR (Erzurum) – Sayın Başkan, değerli
milletvekilleri; Meclisimiz, 26’ncı Dönemi ifade eden yasama yılında çok
değerli hizmetler yaptı. Birbirinden önemli ve toplumun ihtiyacına mebni kanun
çalışmaları yaptık. Katkı sunan bütün milletvekili kardeşlerimize müteşekkiriz.
Şimdi de benzer bir kanuni düzenleme için huzurlarınızda bulunuyorum. Bunu
vesile kılarak hepinizi saygıyla selamlıyorum. 
İki
buçuk yıllık milletvekilliğim sürecinde şöyle bir gözlemim oldu, esaslı bir
gözlem: Görüştüğümüz kanun tekliflerinin hemen tamamı millet ve memleket
ihtiyaçlarını gerektiren kanun görüşmeleriydi, tıpkı şimdi yaptığımız kamu
alacaklarının yeniden yapılandırılması gibi. Sahada olan, milletle mülaki
vaziyet alan herkes biliyor ki vatandaşta bir büyük beklentiydi bu çalışmalar.
Kimileri “Bu kaçıncı?” diye sual açsalar da ihmal, ikmal, adına ne derseniz
deyin, önceden yapılanlar bir yetersizlik ifade ediyorsa yenisine ihtiyaç
duyarsınız. 
Bir
defa tespit şu olsun: Bu düzenleme, toplumsal huzuru temin edecek. 
ERTUĞRUL
KÜRKCÜ (İzmir) – Bırak ya, seçimi kazandırmak için desene şuna.
İBRAHİM
AYDEMİR (Devamla) - Bu düzenleme, bir büyük bereket iklimi oluşturacak. Bu
düzenleme, birbirini tetikleyen mekanizmalar sayesinde bütün kesimleri,
kesitleri gani bir refah pozisyonuna itecek; hasılı, muhteşem, mükemmel bir
çalışma. Bakanlığımızı ve katkı sunan bürokratları, ilgisi olan milletvekili
arkadaşlarımızı, hususen muhalif, muvafık milletvekillerini ve Plan ve Bütçe
Komisyonumuzu tebrik ediyorum, kendilerine teşekkür ediyorum. 
Bizim
teşekkürümüz, ak anlayışın teşekkürü, hak teslimi babında olur her zaman.
Müstehzi ifadeler birikimsizliğin sonucudur, niteliksizliğin açığa çıkmasıdır.
Netlik, mertliktir. Dolayısıyla istihzaya yönelenler çapsızlıklarıyla kalırlar.

Burada
bir not düşüyorum Ertuğrul Bey. 
FİLİZ
KERESTECİOĞLU DEMİR (İstanbul) – Sayın Başkan, sataşma var yani. Tespit edin,
sonra “duymadım” demeyin.
İBRAHİM
AYDEMİR (Devamla) - Asıl teşekkür, vatandaşın; Sayın Cumhurbaşkanımıza, Sayın
Başbakanımıza yönelttikleri kalbî duyguları kalben hep hissettik ve hududu
olmadığını biliyoruz. Binler, on binler, yüz binler değil, milyonlar -bunu
kayda geçiyorum- ve bu şükran hislerinin en esaslısı dadaş beldesinden
yükselir. 
FİLİZ
KERESTECİOĞLU DEMİR (İstanbul) – “Sayın hatip, Genel Kurula hitap edin.”
demenizi duymak istiyoruz.
İBRAHİM
AYDEMİR (Devamla) - Birkaç tane not düşeceğim. Sadakat ve vefaları ücretsiz
olanlara ses ve estetik kazandıran, tarih şuurunu bir aksiyon hâline getiren
siyasi ritim, siyasi ahenk, siyasi motifler ve desenler sunan büyük liderimiz,
Sayın Cumhurbaşkanımız Recep Tayyip Erdoğan’la sonuna kadar devam. 
ENGİN
ÖZKOÇ (Sakarya) – “Tamam.” “Tamam.”
İBRAHİM
AYDEMİR (Devamla) - Kim diyor? İspir’deki dadaşlar diyor ve ısrarla altını çize
çize söylüyor. (AK PARTİ sıralarından alkışlar) Bir başkası…
ENGİN
ÖZKOÇ (Sakarya) – Kimse demiyor, kimse demiyor; onu sadece sen söylüyorsun.
İBRAHİM
AYDEMİR (Devamla) – Güzel Başkanım, buraya kulak kesilelim, halkla beraber
olalım. 
ENGİN
ÖZKOÇ (Sakarya) – Ders verir gibi konuşma, önüne dön de konuş! 
İBRAHİM
AYDEMİR (Devamla) – Halktan uzak durmayalım. Bak ben buradan halkın değerlerini
aktarıyorum. 
ENGİN
ÖZKOÇ (Sakarya) – Ders verme bize! 
İBRAHİM
AYDEMİR (Devamla) - Bana laf atma, dinle o zaman!
ENGİN
ÖZKOÇ (Sakarya) – Bize ders verme! 
İBRAHİM
AYDEMİR (Devamla) – Bana laf atma o zaman! Bana laf atma!
ENGİN
ÖZKOÇ (Sakarya) – Tamam o zaman, doğru düzgün konuş, ders verme! 
İBRAHİM
AYDEMİR (Devamla) - Laf atmazsan ben sana karşılık vermem. 
BAŞKAN
– Sayın Aydemir, Genel Kurula hitap edin siz. 
ENGİN
ÖZKOÇ (Sakarya) – Ders verme, doğru düzgün konuş! 
BÜLENT
TURAN (Çanakkale) – İbrahim Bey, biz dinliyoruz.
BAŞKAN
– Genel Kurula hitap edin. 
İBRAHİM
AYDEMİR (Devamla) – Laf atma bana! 
ENGİN
ÖZKOÇ (Sakarya) – Tamam. Ders verme bize! 
İBRAHİM
AYDEMİR (Devamla) – Atarsan ders veririm ben.
ENGİN
ÖZKOÇ (Sakarya) – Sen kimsin ders vereceksin?
BAŞKAN
– Sayın Özkoç, lütfen… 
İBRAHİM
AYDEMİR (Devamla) – Ders alırsın sen benden söylediklerimden. 
BAŞKAN
– Sayın Aydemir, siz de Genel Kurula hitap edin lütfen. 
ENGİN
ÖZKOÇ (Sakarya) – Sen Genel Kurula hitap et! 
İBRAHİM
AYDEMİR (Devamla) – Lafa bakar mısın?
ENGİN
ÖZKOÇ (Sakarya) – Konuşma! 
BAŞKAN
– Sayın Özkoç, siz de muhatap olmayın lütfen. 
İBRAHİM
AYDEMİR (Devamla) - Tamam Başkanım. 
BAŞKAN
– Buyurun. 
İBRAHİM
AYDEMİR (Devamla) – Bakın, Pazaryolu diye bir ilçemiz var. 
ENGİN
ÖZKOÇ (Sakarya) – Sanki şey, her şeyi biliyor. 
İBRAHİM
AYDEMİR (Devamla) - Mukimleri nitelik abidesi insanlar ve hak tesliminde de
gani gönül taşırlar bunlar, diyorlar ki: “Aynı yürek yangınlığını çekmiş
insanlara ruh ve mana medeniyetlerini adres gösteren eşsiz liderimiz Sayın
Cumhurbaşkanımız Recep Tayyip Erdoğan’la sonuna kadar devam.” Bir başkası Çat
ilçemiz, oradan da yükselen, hançereleri yırtan bir büyük ses var, burada
aktarmak benim vazifem: “Sayın Cumhurbaşkanımız Recep Tayyip Erdoğan demek
fazilet demektir, nefisten feragat demektir, yaradılanı Yaradan’dan ötürü
sevmek noktasında adalet, şefkat, güzellik ve sevgi demektir. Öyle ise sonuna
kadar onunla devam.” 
Evet,
arkadaşlar, biz hususi bir kanuni düzenlemeyi görüşüyoruz dedik. Burada bir
hâli özellikle not düşmek istiyorum: Plan ve Bütçe Komisyonu zemininde de az
önce burada konuşan bir arkadaşımızdı, ısrarla birkaç defa altını çizerek
söyledi “Bu kaçıncı düzenleme?” diye. 
ERTUĞRUL
KÜRKCÜ (İzmir) – Garo, Garo…
İBRAHİM
AYDEMİR (Devamla) – Biz şunu biliyoruz: Unutkanlık insanı ifade eden bir
hususiyettir. Yapılan düzenlemelerde bize yansıyan çok sayıda tanıdıktan,
bildikten bize yönelen serzenişler var ki: “Yapılandırmayı unuttuğumuz için, 1
taksiti yahut 2 taksiti unuttuğumuz için önceki yapılandırmadan dolayı sıkıntı
yaşıyoruz. Bu hâli yeniden düzenleyin.” Biz millete kulak vermek durumundayız.
Öyleyse buna karşılık gelen bir çalışma olarak görmek lazım. 
Bu
noktada, Maliye Bakanlığımız ödemelerini vaktinde yapan, düzenli yapanlar için
özel bir çalışma daha önce yapmıştı. Hem onların vergi ödemelerinde indirim söz
konusu olmuştu hem de risk analiz sistemiyle mesuliyetini müdrik esnafımızı da
koruma çemberi altına almıştı. Bunu özellikle burada not düşüyorum ben.
Hasılı,
arkadaşlar, bu çalışma bir büyük kolaylık, bir büyük huzur demek ve tabii
refaha katkı demek ve tabii yatırımlara, hizmetlere kaynak demek. Az önce Garo
Bey “Emeklilere para verilmesin, emeklilere bayramlarda ödeyeceğimiz 2 tane
biner liralık ödeme yapılmasın.” çağrışımı yapan ifadeler kullandı.
ERTUĞRUL
KÜRKCÜ (İzmir) – Öyle bir şey demedi. 
İBRAHİM
AYDEMİR (Devamla) - Ve ardından şunu söyledi: “Kaynak nerede?” Kaynak burada
işte arkadaşlar. Kaynağı buradan alıyoruz oraya aktarıyoruz. Biz kaynaksız,
ezbere, ceffelkalem iş yapmayız. Bugüne kadar yapmadık, bundan sonra da
yapmayız. 
Hemen
hemen bütün toplum kesimlerini, kesitlerini ilgilendiren bir çalışma; Mesela,
emeklilerimiz, madem emeklilerden bahsettik. Emeklileri bir vesile ben bu
kürsüde gene tarif etmiştim, emeklilere dönük tarifimiz vardı. Demiştik ki:
“Emekli memlekette yükselen büyük eser ve hizmetlere emeğiyle can veren
kişidir. Emekli tecrübe ve emeğiyle geleceğe yürüyen Türkiye'nin gerçek mimarıdır.”
Elhak öyledir. Zannediyorum burada bulunan herkes de bu tespite katılır ve buna
katılanlar da onlara şükran duyduğumuzu bilirler, kabul ederler. Öyle ise ancak
ak anlayışın hayata geçireceği bir müjde var bu çalışmada, inancımızın en
muhkem durakları iki ulvi bayram öncesi biner liralık ödeme, yılda 2 bin lira
yani her ay maaşlarına 170 liraya yaklaşan bir ilave. 12 milyonu aşan bir kitle
bunlar değerli arkadaşlarım. Toplam maliyeti 22,3 milyar; eski rakamla yani
eskiden bu ülkeyi yönetenlerin kayda geçtiği rakamsal ifadesiyle 22,3
katrilyon. Altı sıfırı silince unutuldu bunlar, ben burada bir daha
hatırlatayım. Helalühoş olsun diyoruz, bereketiyle huzurlu bir ömür
geçirsinler.
Bu
çalışmada onlar için bir başka güzellik daha var. Daha önce iş yeri açtıkları
için sosyal güvenlik destekleme primi borcu olan esnaflarımız, önceye ait
borçlarının tamamının silinmesiyle de bir huzur bulacaklar, rahatlayacaklar.
Bizim onlardan tek talebimiz ise arkadaşlar, yüreklerinden gelen muhabbet
duygularında berdevam olsunlar, muhabbet duygularını devam ettirsinler; başka
da bir talebimiz yok. 
Değerli
arkadaşlarım, emekliyi gören, emekliye yönelen, toplumu dua sigortasıyla
kuşatan yaşlıları görmez mi? Elbette ki görür. Yaşlılar bizim hakikaten
sigortalarımız. Onların da 600 bine varan sayıları var arkadaşlar, bütün
güvenceleri devlet; 65 yaş üzeri olanlardan bahsediyorum, başka güvencesi
olmayanlardan bahsediyorum. Bunlar için de hususi bir çalışma yapıldı, 266 lira
olan ödemeleri 500 lira gibi net bir rakama çıkarıldı, üç ayda bir bin beş
yüzer lira ücret alacaklar. Bunu da helalühoş olsun diye onlara takdim
ediyoruz. Onlardan talebimiz de dualarına devam etmeleri; bütün beklentimiz
budur. 
Sayın
Başkan, değerli milletvekilleri; “Muhteşem bir çalışma yapıldı.” dedik ya buna
bir kert daha vuralım: Gençler, geleceğimiz, göz bebeklerimiz. Onları,
gençlerimizi iş âlemine katılmaya teşvik ediyoruz. Tüccar olsunlar, para
kazanıp katma değer üretsinler istiyoruz; ülkemizin kalkınmasına, gelişmesine
uzun yıllar katkı sunsunlar istiyoruz. İşte bunun içindir ki BAĞ-KUR primlerine
bir destek sunuyoruz, bir yıl boyunca bunlardan BAĞ-KUR primi talep etmiyoruz.
Bu, çalışmada bir başka zirveyi ifade ediyor.
Bitmedi,
onlar için bir başka güzellik daha bu çalışmayla getirdik: Eğitimleri nakıs
kalan, noksan kalan, bir vesile yarım bırakılan bu hâli bu çalışmayla izale
ediyoruz; yeniden, kaldıkları yerden eğitimlerine devam imkânı veriyoruz. Ancak
arkadaşlar, burada toplumun özel bir beklentisi var, onu da dercettik buraya.
Nedir o beklenti? Teröre teşne olanlar, terörle ilintili olanlar, bu neviden
güzelliklerden istifade edemeyecekler. Bu özel bir kayıttır ve olması
gerekendir, toplumun beklentisidir; bu da burada var. Ve bu noktada herkes gene
kabul eder ki gençlerimiz her şeyin en güzeline, en latif olanına layıktırlar.
Bu da onlar için helalühoş olsun diyoruz. 
Bu
bapta esnafı da düşündük. Sağlık hizmetlerinden “BAĞ-KUR borcu var.”
gerekçesiyle istifade edemeyen çok sayıda esnafımız vardı. Bu çalışmayla bu
borçlar donduruluyor, artık bundan sonrası için ödemeleri söz konusu olacak.
Yani sağlık hizmetlerinden istifade noktasında diyorum. Dolayısıyla bu anlamda
toplumda biriken bir negatif enerji de yok edilmiş oluyor. Bunu düşünüp hayata
geçiren Hükûmetimize milletimizin şükran hissini burada ifade ediyorum. Şükran
demişken arkadaşlar, tabii, unutmamak lazım, madem kürsüdeyiz, insanlarımızın
bize yönelen aktarımlarını da sizinle paylaşmak istiyorum. 
Mesela,
bizim hoş bir ilçemiz var, yeşili tedai ettiren cennet görünümlü bir ilçe,
Tortum. Tortum’dan bir mesaj gelmiş, diyorlar ki: “Bu neviden çalışmaları
yaptıran, uzun yıllara sâri, hayatı bütün topluma kolaylaştıran Sayın
Cumhurbaşkanımıza şükran duygularımızı Meclis zemininde mutlaka dile getirin.”
Öyleyse, ben de vazife telakki ediyorum: “Halk iradesinin ifade bulacağı
cumhurbaşkanlığı seçimlerinde, dadaş vicdan, irfan ve geninin gereği olan vefa
hissiyle değişmez önderimiz Recep Tayyip Erdoğan’la ‘devam’ diyoruz.” diyorlar
Tortumlular. 
ENGİN
ÖZKOÇ (Sakarya) – Tamam. 
İBRAHİM
AYDEMİR (Devamla) – Bir başkası Uzundere, Tortum Şelalesi’nin bulunduğu eşsiz
ilçemiz, sükûn beldesi. Oradan da Yunus mayalı, Hacı Bayram meşrepli, Alvarlı
Efe duruşlu dadaşlar diyor ki: “Liderimiz Recep Tayyip Erdoğan’la ve tabii ki
Allah’ın izniyle, inayetiyle sonuna kadar devam.” 
Ve
arkadaşlar, Yakutiye ilçemiz, Erzurum’un merkezini ifade ediyor, en yüksek
nüfusu barındırıyor. Oradan da yöneldiler bize, onlar da diyor ki: “4 kıtada
aynı imanda yüreklerini birleştirmiş, endişeleri, duaları tek millet için mana
planında bir sembol isim olan öncümüz, önderimiz Recep Tayyip Erdoğan’la
Allah’ın izniyle sonuna kadar devam.” 
Evet,
arkadaşlar, esnafı söyledik. Çiftçiler var. Çiftçiler için de özel bir çalışma
yaptık. Şimdi, hazineye ait taşınmazları kullanan çiftçilerimiz var bu ülkede.
Onlar için hususi bir imkân sunuluyor şimdi. Artık bu nevi yerleri
çiftçilerimiz çok daha kolay ve çok daha ucuz bedelle alacaklar. Ecrimisil
ödeyerek hazine arazilerini kullanan vatandaşlarımız, müracaatları hâlinde on
yıllık doğrudan kiralama imkânı bulacaklar, süre bitiminde uzatımını talep
edecekler, karşılık görecekler ve süre bitiminde isterlerse buraları satın
alabilecekler. Dolayısıyla oralarda oluşan niza iklimi de negatif enerji de bu
şekilde yok edilmiş oluyor. 
Şunu
biliyoruz arkadaşlar: Toplumun her kesiminin, her kesitinin beklentisi var,
siyaset kurumu da bunları mutlaka karşılamak durumunda, dikkate almak
durumunda. İmara dönük düzenlemeler bu kanunun içerisine dercedilmiş ve çok
hayati düzenlemeler bunlar. İmar barışı diyoruz, özellikle “barışı” diyoruz;
hakikaten içeriğine baktığınızda bağış değil, barış diye bir hâli zaten hemen
gözlemliyorsunuz. Farklı vesilelerle başkaları da söylemiştir, biz bir daha not
düşelim, Sayın Bakanımız çok daha tafsilatlı anlatacaktır burada: Ülkemizde 13
milyon konut var ve yine 26 milyondan fazla ise bağımsız birim bulunuyor.
Bunlara ilişkin ilginç bir tespit var, TÜİK tarafından yapılıyor bu tespit.
Mamur diye bildiğimiz, insanların mukim olduğu yerlerde aslında bir huzursuzluk
ikliminin var olduğunu ifade eden tespit, dudak uçuklatacak cinsten. Buraların
yüzde 60’ı problemli, imar problemi yaşıyorlar ve bu evlerde, bu hanelerde
insanlar yatarken “Yarın acaba neyle muhatap olacağım? Ne gibi bir negatif hâl
karşıma çıkacak?” diye endişeli bir hâletiruhiye içerisinde oluyorlar. Şunu
biliyoruz, hocalarım daha iyi bilir, özellikle iktisat sahasında çok net
kullanılan bir kelebek tesiri var: Biliyoruz ki dünyanın bir köşesinde kanat
çırpan kelebeğin oluşturduğu dalga etkisi bir başka uçta fırtınalara sebebiyet
verebiliyor ve yine biliyoruz ki mutsuzluk bulaşıcıdır. Öyleyse bize düşen,
dört bir yanı mutlu hâle getirmek, müreffeh hâle getirmek. İşte bu noktada bu
düzenleme gerekliydi, şarttı. İmar barışı, “bağışı” değil. Söylediğimiz gibi,
içerisinde çok net, çok latif güzellikler dercedilmiş. İmara aykırı hâlleri
katmerleyecek gelişmeye asla fırsat verilmiyor. Bu noktada bir hâli
vurgulamakta fayda görüyoruz ki bu düzenleme bir defaya mahsus yapılmalı.
Dahasını söyleyeyim, öyle bir kayıt düşülmeli ki -Sayın Bakanımla da daha önce
konuştuk, onun hassasiyetini de ben biliyorum, inşallah öyle bir düzenleme de
gelecektir- bundan sonra imara aykırılığa sebebiyet veren belediye başkanı
yahut o zincirin içerisindeki herhangi birisi, bir kurum çok ciddi bir müeyyideye
muhatap olmalı ve bu müeyyide asla hafifletilmemeli, cezai bağlamda mutlaka
yerine getirilmeli ki bir daha bu hâllerle karşılaşmayalım. 
Şimdi,
burada tabii, elde edilecek birtakım rakamlar var, onları Sayın Bakanımız da
söyleyecek ama ben “Kaynak nerede?” dediği için Garo Bey, özellikle bunu da
burada not düşeceğim. Buradan beklenen gelir yani şu imar barışından beklenen
gelir 50 milyarlık bir rakamı ifade ediyor. Başından beri hep bir mefhumun, bir
kavramın altını çizdim, muhteşem dedim, başka bir şey bulamıyorum, bu da
muhteşem. Öyle değil mi ağabey?
(Mikrofon
otomatik cihaz tarafından kapatıldı)
İBRAHİM
AYDEMİR (Devamla) – Tabii, bu çalışmalarda…
BAŞKAN
– Bir dakikada tamamlayalım konuşmamızı.
İBRAHİM
AYDEMİR (Devamla) – Evet efendim, hemen bitiriyorum Başkanım.
Mesela
Van’da yaşanan depremden dolayı ortaya çıkan, özellikle beyanname verememekten
kaynaklı problemler de bu çalışmada izale ediliyor. Gene, Sultanbeyli
ilçesindeki fiilî hâli resmiyete evirmek için bir imkân sunuluyor. 
Bütün
bunlar hakikaten çok hususi, çok özel çalışmalar. Başta da söylediğim gibi, bu
çalışmaları yapan Bakanlığımıza, katkı sunan Plan ve Bütçe Komisyonumuza ve o
arada olan herkese millet adına teşekkür ediyorum.
Bu
arada, dün yaşanan bir hâli... Siz yoktunuz Başkanım, Ceyhun Bey’le burada
yaşandı, kendisine buradan teşekkür ediyorum. Atatürk Üniversitemizle ilgili,
Sayın Başkanım biliyorlar bunu. Atatürk Üniversitesinin girişinde
üniversitemizi ifade eden bir kapı var, çok görkemli bir kapı. Onun üzerinde
üniversitemizin ismi var, remzi var, Atatürk’ümüzün silüeti var. Bir çalışmadan
dolayı oradaki bu görüntüler aşağı indirilmişti. Ceyhun Bey gündeme getirdi ama
farklı aktarılmıştı. Biz de girişimlerde bulunduk. 
(Mikrofon
otomatik cihaz tarafından kapatıldı) 
ENGİN
ÖZKOÇ (Sakarya) – Mikrofonu açalım Sayın Başkan.
BAŞKAN
– Buyurun.
İBRAHİM
AYDEMİR (Devamla) – Rektör Bey hassasiyet göstermiş, bize bir açıklama
göndermiş, Meclisimize özellikle sunmamızı istediler. Ben de özetleyerek bunu
aktarmak istiyorum arkadaşlar. Uzunca bir metin ama ben bir kısmını veriyorum:
“Üniversitemizle özdeşleşmiş ‘Kartal Kapı’ olarak da anılan, üzerinde logomuz,
kuruluş tarihimiz, ismimiz ve Mustafa Kemal Atatürk’ün silüetinin yer aldığı
giriş kapımız kumlama yöntemiyle yakın zamanda temizlenmiş, bu suretle üzerinde
bulunan eklemeler çıkarılmıştır. Logo ve yazılar giriş kapısının tadilatı
yapıldıktan sonra tekrar yerine asılmıştır. Sonuç olarak -çok önemli burası-
Demokrat Parti Erzurum İdare Heyeti İkinci Başkanı Münip Özer tarafından
çekilen telgraf altmış bir yıllık tarihimizin âdeta özeti niteliğindedir.
Telgrafı küçük olduğu için aktarıyorum: ‘Büyük Millet Meclisimizin Atatürk
Üniversitesinin Erzurum’da kurulması için ittifakla kabul buyurdukları kanun
yüksek himmet ve alakalarınızın kıymetli bir neticesidir.
(Mikrofon
otomatik cihaz tarafından kapatıldı) 
İBRAHİM
AYDEMİR (Devamla) – Memleketin müstevliden kurtarılması hususunda aziz
önderimiz Ulu Atatürk’ün ilk kongreyi yaptığı bu memlekette büyük Türk
evladının adıyla kurulan bu üniversitenin manası ve değeri onun ideallerinin
tahakkukunda da büyük bir merhale olması hasebiyle aziz ruhlarını şad ettiğini
âmin bulunmaktayız. Saygılarımla.’” diyor.
Bunu
da aktarıyorum ve hepinize saygı ve hürmetlerimi sunuyorum. 
Çok
teşekkür ediyorum. (AK PARTİ sıralarından alkışlar)
BAŞKAN
– Teşekkür ediyorum Sayın Aydemir. 
Sayın
Özkoç, sisteme girmişsiniz, 60’a göre söz veriyorum.
Buyurun
lütfen. 
V.- AÇIKLAMALAR (Devam)
29.- Sakarya Milletvekili Engin Özkoç’un,
Erzurum Milletvekili İbrahim Aydemir’in görüşülmekte olan 557 sıra sayılı Kanun
Tasarısı’nın tümü üzerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
ENGİN
ÖZKOÇ (Sakarya) – Sayın hatibi çok dikkatle dinledik, kendisine teşekkür
ediyoruz. 
Ben
Sakarya Milletvekiliyim, Sakarya’da yaşıyorum. Sakarya’da 60 bin pancar
işçisinin selamları var sayın hatibe. “Şeker fabrikasını Fetullahçı terör
örgütüne satarak, Bank Asyaya satarak 60 bin pancar işçisini açıkta bırakanlara
karşı Mecliste söyle, biz ‘Tamam.’ diyoruz.” diyorlar. Tarlalarını eken fakat
gübre fiyatları ve mazot fiyatları üzerindeki müthiş vergi yükü yüzünden
yıllarca ekinlerinin, emeklerinin karşılığını alamayan çiftçiler önlerimizi
kestiler, başta sayın hatibe olmak üzere “Mecliste seslendirin, artık takatimiz
kalmadı, tamam.” diyorlar. “Önceki seçimlerde ‘Emekliye 2 maaş ikramiye.’ diyen
Kılıçdaroğlu’na ‘Nereden vereceksin?’ deyip şimdi seçim korkusundan ikramiye
veren bu ikiyüzlü anlayışa karşı biz ‘Tamam.’ diyoruz, Mecliste seslendir.”
diyorlar.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen, buyurun. 
ENGİN
ÖZKOÇ (Sakarya) – Teşekkür ederim. 
Yüz
binlerce işçi, atanamayan öğretmenler, çalıp çırpan bakanlara karşı, onları
koruyan anlayışa karşı “Tamam.” diyorlar. “Evlatlarımız ölmesin.” diyenler
“Tamam.” diyorlar. Milletimiz bütün değerlerini satan anlayışa karşı “Tamam.”
diyor. Zamlara “Yeter.” diyenler “Tamam.” diyorlar. “Üniversiteler, öğrenciler
bölünmesin.” diyenler “Tamam.” diyorlar. Türkiye “Tamam.” diyor, anlayan
buradan artık devam etmeden “Tamam.” deyip gider diye düşünüyoruz. 
Saygılar
sunuyoruz. (CHP sıralarından alkışlar) 
BAŞKAN
– Sayın Kerestecioğlu’na önce söz veriyorum, sonra Sayın Muş, size vereceğim. 
Buyurun.
30.- İstanbul Milletvekili Filiz
Kerestecioğlu Demir’in, Erzurum Milletvekili İbrahim Aydemir’in görüşülmekte
olan 557 sıra sayılı Kanun Tasarısı’nın tümü üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Ben, yirmi dakika konuşma yapan ve on altı
yıldır iktidarda olup ama çeşitli vaatlerde bulunan ve getirdiklerini gerçekten
seçimin hemen arifesinde getirmekten de hiç hicap duymadan konuşabilen, aslında
muhalefet partisi milletvekili gibi gördüğüm milletvekiline teşekkür ederim konuşması
için çünkü bize bu duyguyu yaşattı kendisi. Hakikaten hani insanlar iktidarda
olup da onca yıldır yapmadıklarını şimdi son bir ayda, bir buçuk ayda yapmaya
kalkınca hani bunun adına ya hakikaten -tırnak içinde- seçim rüşveti deniyor ya
da herhâlde kendi kendine muhalefet etmek deniyor. 
Dün
gece bir buçukta bir sağlıkçıyla yazıştım. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayacağım Sayın Başkan. 
BAŞKAN
– Devam edin, buyurun. 
FİLİZ
KERESTECİOĞLU DEMİR (İstanbul) – Gerçekten, atanmayan sağlıkçılar -atanamayan
demiyorum çünkü atanmayan sağlıkçılar onlar- çok zor durumdalar. Kendisinin
şöyle bir sözü vardı, bu çok etkileyiciydi: “Bu ailede tek memur olacak olan
bendim ve herkes benden bunu bekliyordu. Karıştığım, yaptığım hiçbir şey yok,
sadece belki Doğulu olmam, Kürt olmam, başka hiçbir şey düşünemiyorum çünkü
neden böyle olduğunu da anlayamıyorum.” diyen bir arkadaş. Ve hakikaten
insanları bu duruma getirdikten sonra arkasından işte “Şimdi bin lira veriyoruz,
şimdi şunu yapıyoruz.” demek bana hiç de yakışık alır gelmiyor. 
Bu
nedenle, ben de aynı şekilde -Garo Vekilimizin dediği gibi- evet, siz her şeyi
hak ediyorsunuz sevgili yurttaşlar, o bin liraları da daha fazlasını da.
Bunları alın ama 24 Haziranda artık “Tamam.” deyin diyorum. 
Teşekkürler.

BAŞKAN
– Teşekkür ediyorum. 
Sayın
Muş… 
31.- İstanbul Milletvekili Mehmet Muş’un,
Sakarya Milletvekili Engin Özkoç’un yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; az önce Sayın Özkoç
konuşmasında “Bu, emeklilerle alakalı 2 ikramiyeyi, işte, biz geçmişte
vadetmiştik, şimdi siz yapıyorsunuz, bu ikiyüzlü bir anlayıştır.” gibi talihsiz
bir ifade kullanmıştır, bunu kabul etmemiz mümkün değildir. 
Bizim
seçimlerde de Türkiye’yi yönetiyorken de söylediğimiz bir şey vardır: Onlar
konuşur, AK PARTİ yapar; durmak yok, yola devam dedik hep. Burada eğer bir
ikiyüzlü anlayış illa aranıyorsa şu hatırlatmayı yapmamda mahzur olmaz diye
düşünüyorum: Sayın Kemal Kılıçdaroğlu İstanbul’da Büyükşehir Belediye Başkanı
Adayıyken “Eğer Büyükşehir Belediye Başkanı olursam ailelere 600 lira ödeme
yapacağım.” demişti. Şimdi, İstanbul’da seçimi kazanamadı, sonra Cumhuriyet
Halk Partisinin Genel Başkanı oldu. 
(Mikrofon
otomatik cihaz tarafından kapatıldı)
BAŞKAN
– Toparlayın. 
Buyurun.

MEHMET
MUŞ (İstanbul) – İzmir Büyükşehir Belediyesi onların elinde, Aydın Büyükşehir
Belediyesi onlarda, Hatay Büyükşehir Belediyesi CHP’de, Eskişehir Büyükşehir
Belediyesi Cumhuriyet Halk Partisinde. Bu 600 lira 2009 tarihinde verilen bir
rakamdı. Bunu eskalasyonla -Cumhuriyet Halk Partisinde yeteri kadar ekonomist
olduğunu düşünüyorum-bugüne getirirler ve bu büyükşehirlerde bu hayalini nasıl
uyguladığını bir görürüz biz de, ona göre kendisini takdir ederiz ama bunu
görmediğimizi düşünüyorum, görmediğimizi ifade etmek isterim. Dolayısıyla
ikiyüzlü bir anlayış bizim yaptığımız değil, bir yeri kazanıp, kazanmak için
söz verip başka yerlerde yetki elinize geçtiği zaman yapmamaktır değerli
dostlar. 
Teşekkür
ederim. 
ENGİN
ÖZKOÇ (Sakarya) – Sadece kayıtlara geçsin diye… 
BAŞKAN
– Buyurun Sayın Özkoç, kayıtlara girsin. 
ENGİN
ÖZKOÇ (Sakarya) – Örnek veriyorum, Adana Seyhan Belediyesi Halk Kart
karşılığında 600 lirayı insanlarımıza veriyor. 
İktidarlar
muhalefetlere “Siz şunu verin, bunu verin.” demezler. İktidarlar milletine “Biz
sizin için şunları vereceğiz.” derler, sattıklarıyla değil, verdikleriyle
övünürler. Bunu hatırlatmak istedim. 
BAŞKAN
– Teşekkür ediyorum. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı (1/944) ile Plan ve Bütçe Komisyonu Raporu (S. Sayısı: 557) (Devam)
BAŞKAN
– Böylece gruplar adına söz talepleri bitmiştir. 
Şahıslar
adına ilk söz Tokat Milletvekili Kadim Durmaz’a aittir. 
Sayın
Durmaz, buyurun. (CHP sıralarından alkışlar)
Süreniz
on dakikadır. 
KADİM
DURMAZ (Tokat) – Teşekkür ederim Sayın Başkanım. 
Çok
değerli milletvekili arkadaşlarım ve bizi izleyen aziz milletimiz, hepinizi
saygıyla selamlıyorum. 
Tabii,
böyle hep olağan konularda karşınıza gelmeyi, bu ülkedeki güzelliklerden çok
söz etmeyi arzu eden, murat eden de biriyim ama ne yazık ki iktidar
mensuplarını, grup başkan vekillerini, sözcüleri dinlediğimiz zaman insan
gayriihtiyari kendini farklı bir ülkede yaşıyor gibi, masal âlemindeki gibi
kurguların içerisinde buluyor. Tabii, geriye doğru bakıyoruz Hükûmetin karnesindeki
notlara, çok kırığı var. On altı yıl arkadaşlar, bir ülkenin bulunduğu yerden
hedeflenen, özlenen yere gidebilmesi için oldukça iyi bir süre. Bu aziz millet
size bunu verdi. Ama verince siz bu sürenin hiç dolmayacağını zannettiniz,
bakın, sizin de hesap edemediğiniz gibi önünüze bir 24 Haziran geldi ve “Apar
topar ne yapabiliriz, kısa sürede alelacele ne yapabiliriz?” diye bir torba
yasayla bu aziz milletin karşısına çıktık. Ama millet artık “Tamam." diyor
ve soruyor, diyor ki emekli: “Be kardeşim, ben bu ülkenin yurttaşıyım ey
iktidar. Şimdiye kadar sen benim geçinemediğimi, yaşamımda arzu ettiğim hâlde
çoluğuma çocuğuma ücretimin azlığı yüzünden alamadığım birçok olaydan ötürü
üzüntü içerisinde eve geldiğimi ya da çocuklarım sabah kalkmadan ola ki ekstra
bir şey isterler diye evi erkenden terk ettiğimi bilmiyor musun?” Bunların
hepsini biliyor. Komisyonda Hükûmetin en son, emekliye iki bayramda vereceği
şeyi “Bin lira” diye getirirken biz şöyle de bir teklifte bulunduk: Geçmişte
Cumhuriyet Halk Partisine ve Genel Başkanına sorduğunuz gibi “Kaynağı şuradan,
buradan, nereden?” polemiğine girmedik. Dedik ki: Hiç değilse bu ülkede asgari
ücretin her yurttaş tarafından anımsanıp bilinmesi için bunu bir asgari ücrete
bağlayalım. Bir maaş demedik, bir maaş desek belki bir adaletsizlik olacak, bir
arkadaşın maaşı 4 bin lira, 5 bin lira diğer taraftan asgari ücretli 1.604 lira
alacak. Bu dengesizlik olmasın diye hiç değilse böyle olsun dedik.
Bir
teklif daha getirdik, Sayın Bakanımıza da söyledik. Dedik ki: Bu ülkenin
kuruluşu 29 Ekim 1923. Cumhuriyetin ve kuruluşunun anımsanması, hafızalarda
kalması için gelin bu günde de verelim dedik ama ne yazık ki kabul edilmedi.
Fakat bu kısa sürede bu aziz millete çok şey bıraktınız arkadaşlar, hemen böyle
yollarla, hastanelerle falan övünüyorlar, bu on altı yılın muhasebesini,
hesabını veremezsiniz. Sizin olduğunuz dönemde bu ülkede cari açığımız büyümüş,
sosyal güvenlik kurumlarındaki açığımız rekor yapmış. Bu ülkede kapanan iş yeri
sayısı tarihî literatürlerde istatistikleri altüst etmiş. Bu ülkede “Ben
atanamıyorum.” diyen öğretmenler ruhi dengesini bozmuş, intihara varan olayları
birlikte üzülerek yaşıyoruz. Bunları, olumsuzlukları sıraladığınız zaman birçok
insanın boyunu katbekat geçer ama bu on altı yıl sürede ne yapılsaydı? Bu on
altı yıl sürede sizin dışınızdaki kesimlerin, grupların, siyasi partilerin
kıymetli önerilerini dikkate alsaydınız bu ülkenin kaynakları kısa sürede
toparlar, ülkemizin insanlarını içerde mutlu, dışarıda da saygın bir hâle
getirebilirdi. Ve inanıyoruz, 24 Haziran bu anlamda tarihî bir fırsat. “Tamam.”
deyip bu ülkenin kaynaklarını planlayan bizim de içerisinde olacağımız,
Cumhuriyet Halk Partisinin içerisinde olacağı bir iktidar olarak bir beş yıllık
planlamayla bu ülkedeki ekonomik anlamdaki dağılmışlığın, hesap verilmekten
uzak “Ben yaptım, oldu. Ben harcıyorum, dilediğim yere harcarım, istediğim gibi
kullanırım. Yapılan projeler bu ülkenin hayrına mıdır, kısa sürede dönüşümü var
mıdır, sadece birkaç kişiyi mutlu edebilmek için mi yapılıyordur?” gibi
planlamaları göz önüne alarak bu ülkenin ekonomisini de arzu edilen raya
koyarız.
Arkadaşlar,
şu anda, hepinizin bildiği gibi, ülkede ekonomik anlamda yırtık büyük, yamalık
küçük. Çocukluğumuzda bizim pantolonlarımız dizden ve oturulan bölümlerden
aşındığı zaman babalarımız bir öngörüyle “Pantolonun dizi açılacak, buna bir
süvari vurdurayım.” derdi ama süvarinin özelliği şuydu, o pantolon yırtılıp
dağılmadan önce koruma amaçlı yapılırdı ama arkadaşlar, şimdi, yırtıldı. Ve
söylediğim gibi, yırtık büyük, yama küçük. Bunlarla ekonomiyi düze çıkarıp,
KOBİ’leri yeniden arzu edilen hedefe doğru koşup üretmeye, bu ülkenin
ihracatını güçlendirmeye ya da yabancı sermayenin gelip Türkiye Cumhuriyeti’nde
yatırım yaparak bu ülkede bir şey üretip katma değer sunmasını beklemek hayal.
Bu anlamda, diyoruz ki arkadaşlar: Bu getirilen torba yasa tasarısında, bu
pakette birçok konuda düzenlemeler var. Biz bunları ilk defa bugün konuşmuyoruz
değerli arkadaşlar, 6 kez, 7 kez bu Hükûmet döneminde bu Parlamentoda bunlar
konuşuldu. Sonuçta, baktığımız zaman, sosyal güvenlik primini ödeyemeyen
insanların sayısında ciddi bir düşüş oldu mu? Yok. Vergi bazında, hiç şöyle
yüzde 70’ler gibi amaca ulaşan bir barışla sonuç elde ettik mi? Bu da yok.
Öyleyse nedir bunun adı? Bunun adı, 24 Hazirana kadar günü kurtarmaktır. 
Arkadaşlar,
günü kurtarabilirsiniz ama 24 Hazirandan sonra vereceğiniz hesabın ve
muhasebenin kurtuluşu yok. Bu tüyü bitmemiş yetim hakkını, beytülmali
kontrolsüz, denetimsiz harcamanın hesabı elbette aziz milletin bizlere vereceği
yetkiyle bir bir sorulacak. 
Adalet
yok, eğitim yok. Bu ülkede üretim yok. İnsanların birbiriyle ilişkisinde
sokakta gülen yüzlere rastlamak mümkün değil. Öyleyse, bu yaptıklarınızı gözden
geçirin, bu ülkenin hayrına değil arkadaşlar. 
Az
önce Sayın Bakanımız ifade etti, bu yasa tasarısı görüşülürken biz buna
muhalefet şerhi de yazmadık. Elbette, zor şartlardaki insanların yaşamına
birazcık dokunulsun ama biz, geçmişte öyle iktidarlar gördük, o seçim
sonrasında onların sonu geldi. Şöyle, geriye doğru hafızamızı tazelersek: “Ben
seçimlerden önce zam yapacak kadar değilim.” demişti ama o seçimde o iktidar
gitti. Aziz milletimiz sizin bu yaptığınız düzenlemelerin bir seçim yatırımı
olduğunu biliyor ve artık “Tamam” diyecek. Biz de bu anlamda, ülkemizin her
noktasında bir bir yurttaşlarımıza bunu anlatacağız. 
Bakın,
bir taraftan, özelleştirme adı altında, Allah ne verdiyse, bu ülkenin, bu
cumhuriyetin ve sizden önceki iktidarların hayata geçirmiş olduğu fabrikaları,
yatırımları, emtiaları, malı, mülkü, kurum ve kuruluşları bir bir satıyorsunuz.
Elde ettiğiniz gelir yaklaşık 70 milyar dolar civarında bir rakam. Ama bunların
hiçbirinin verimli kullanılmadığını hepimiz görüyoruz ve diyoruz ki aziz
milletimize: İşte, bu satılıp harcanan her para, her birinizin, tüyü bitmemiş
yetimin hakkı. Bu paralar nasıl kullanılmalı, nasıl harcanmalı? Tabii ki en
kısa sürede geri dönecek gibi ve bunu da yapmadınız.
Bakın,
en son yaptığınız bir özelleştirmedeki şeker fabrikalarından örnek veriyorum:
Sırbistan gibi küçücük bir ülkeden et alıyoruz. Ama Türkiye'de çok önemli bir
yem bitkisi… Beraberinde binlerce çiftçi, milyonlarca nüfusu barındıran, on
binlerce işçinin evine ekmek, aş götürdüğü şeker fabrikalarını özelleştirdiniz,
hem de 2011’deki rakamların yaklaşık yüzde 30 altında bir rakama.
Arkadaşlar,
bir malı satışa çıkardığınız zaman… Sorumlu bir insan, sorumlu bir birey,
esnaf, vebali var, kendi parasıdır ama yine sorumlu davranıyor, diyor ki: Ben,
çoluğumun çocuğumun geleceği olan bu ürünü satarken kâr etmeliyim. Ama sizde
öyle bir mantık, öyle bir sorumluluk, öyle bir vebal yok. Ki sizinki daha ağır,
tüyü bitmemiş yetimin hakkını satıyorsunuz. Sattınız şeker fabrikalarını yüzde
30’unun altında, değerinin daha altında hem de 2011’e göre, şimdi, o, eti ucuza
getirme hayaliniz hayalin de ötesine bir şey olacak arkadaşlar. Ama gelin, yol
yakındayken bu ülkenin kaynaklarını verimli kullanmaktan yana ve bu ülkede
amacına ulaşmayan, sık sık tekrarlanan, devletlerde vergi ödeme hukukunu…
(Mikrofon
otomatik cihaz tarafından kapatıldı) 
KADİM
DURMAZ (Devamla) – Toparlıyorum Sayın Başkan.
BAŞKAN
– Buyurun.
KADİM
DURMAZ (Devamla) – Vergiyi alışkanlık hâline getirip sürdürme noktasında -biraz
daha devlet geleneğini yaşatarak- insanları ödeyemez hâle getirdiğimizi düşünüp
buna bir kalıcı çözüm bulmak durumundayız. Bunun çözümü nedir? Sayın Genel
Başkanımız açıkladı. Yapılandırıyoruz, yapılandırıyoruz, ödenmiyor arkadaşlar.
Öyleyse biz bir yerde yanlış yapıyoruz, o da Hükûmetinizin hiç kimseyi
dinlemeyişi, ortak akla dönüp bakmayışı, bildiğini okuması. Aynı şeyleri
yaparak farklı sonuç elde edemezsiniz. Bu ülkedeki üretim kaynaklarını
kapattınız. İnsanları metropol kentlere depo ettiniz. Sizin göreve geldiğiniz 3
Kasım 2002’de 2 milyon 850 bin yurttaşımız o fonlardan yardıma muhtaç
durumdaydı, ihtiyaç sahibiydi ama gelinen noktada siz bunu bitirmeyi değil,
yönetmeyi hedeflediniz. Şu anda 12 milyon, gayriresmî rakamlara göre 18 milyona
çıktı. Demek ki siz yoksulluğu yönetmekten, insanları size bağımlı ve muhtaç
kılmaktan besleniyorsunuz ama artık “Tamam.” diyoruz ve bunların da son
olmasını diliyoruz.
(Mikrofon
otomatik cihaz tarafından kapatıldı) 
KADİM
DURMAZ (Devamla) – Yüce Meclisi saygıyla selamlıyorum. (CHP sıralarından
alkışlar)
BAŞKAN
– Teşekkür ediyorum Sayın Durmaz.
Sayın
Tanal, sisteme girmişsiniz. 
Buyurun.

V.- AÇIKLAMALAR (Devam)
32.- İstanbul Milletvekili Mahmut Tanal’ın,
emeklilere dinî bayramlarda verilecek ikramiyenin maaş tutarında olmasını ve
polisler ile öğretmenlerin ek göstergesinin 3600’e çıkarılmasını talep
ettiğine, vergisini düzenli olarak veren vatandaşlara bir avantaj tanınıp
tanınmayacağını öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Benim
sisteme giriş nedenim şu Sayın Başkanım: Bu mevcut olan tasarıda emeklilere 2
dinî bayramımızda bin TL ikramiye verileceği yazılı ancak Cumhuriyet Halk
Partisinin 2015 seçim beyannamesinde 2 maaş ikramiye… Acaba, Maliye Bakanımız
buradayken, 2 maaş ikramiye versek devletin bütçesinde çok mu bir açıklık
gelir? Bunu kaldırmaz mı? 
Bir
başka soru da şu: Hem polislerimizin hem de öğretmenlerimizin ek göstergesi
3600’e çıkarılsa ve -gerçekten ülkemizin bekası, emniyeti açısından- polis
teşkilatı mensubu arkadaşlarımızın bu konudaki mağduriyetlerini, eğitim ordusu
öğretmenlerimizin bu mağduriyetini gidersek daha doğru olmaz mı? 
Aynı
zamanda tüm siyasi partilerin geçmişteki seçim beyannamelerinde de vardı zaten
ek göstergenin 3600…
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Bitiyor. 
BAŞKAN
– Bitirin, bitirin.
MAHMUT
TANAL (İstanbul) – Teşekkür ederim Sayın Başkanım.
Sayın
Bakanım, aşağı yukarı tüm siyasi partilerin seçim beyannamesinde vardı gerek
öğretmenlerin gerek polislerin ek göstergelerinin 3600’e çıkarılması hususu. Bu
konuda gerçekten büyük bir mağduriyet var. Bunun 3600’e çıkarılmasında yarar
var. Bu konudaki düşünceniz nedir?
Bir
de bugüne kadar vergisini düzenli olarak veren vatandaşlarımızı, onlar en
azından vergisini düzenli bir vaziyette verdiği için vermeyenlerle aynı kefeye koymak
bir adaletsizlik olur. Önümüzdeki dönem içinde, vergisini düzenli verenlere bir
avantaj, bir imkân tanıyacak mısınız?
Teşekkür
ediyorum.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı (1/944) ile Plan ve Bütçe Komisyonu Raporu (S. Sayısı: 557) (Devam)
BAŞKAN
– Evet, zaten söz sırası Hükûmet adına Maliye Bakanı Naci Ağbal Bey’de.
Buyurun
Sayın Bakanım. (AK PARTİ sıralarından alkışlar)
MALİYE
BAKANI NACİ AĞBAL (Bayburt) – Sayın Başkanım, değerli milletvekilleri; bugün
görüşmelerine başlamış olduğumuz vergi kanunları ve diğer bazı kanunlarda
değişiklik yapılmasını öngören kanun tasarısı hakkında yüce Meclisimizi
bilgilendirmek üzere huzurlarınıza geldim. Öncelikle hepinizi saygıyla
selamlıyorum.
Hakikaten
geniş toplum kesimlerini ilgilendiren önemli bir yasayı görüşüyoruz. Bu tasarı
içerisinde gerek esnafımızı gerek çalışanlarımızı gerek emeklilerimizi gerek
gençlerimizi ilgilendiren son derece önemli düzenlemeler var. On altı yıldır
toplumun her kesiminin refahını artırma noktasında önemli çalışmalar yaptık,
icraatlar yaptık, hem geliri büyüttük hem mali disipline kararlılıkla devam
ettik hem de gerçekten Türkiye’nin orta ve uzun vadede güçlü bir büyüme
potansiyeline sahip olmasını temin ettik. Ayrıca, gelebilecek ekonomik şoklara
karşı da çok güçlü bir ekonomik yapıyı da bu dönemde oluşturmuş olduk.
Bugün
görüşmelerine başladığımız kanun tasarısında kamu alacaklarının yeniden
yapılandırılması konusunda önemli düzenlemeler var.
Emeklilerimize
Ramazan ve Kurban Bayramı’nda biner lira bayram ikramiyesi verilmesine ilişkin
düzenleme var.
Yine,
65 yaş aylığı alan vatandaşlarımızın yaşlılık aylığının 266 liradan 500 liraya
çıkarılmasına ilişkin bir düzenlememiz var.
Özellikle
genç girişimciliği teşvik etmek üzere, biliyorsunuz, son yıllarda arka arkaya
önemli düzenlemeler yaptık. Bu tasarıda da genç BAĞ-KUR’lu girişimcilerin ilk
işe başladıkları yıl bir yıl süreyle BAĞ-KUR primlerinin devlet tarafından
karşılanmasına ilişkin önemli bir düzenleme yapıyoruz. 
Yine,
emekli olup da iş yeri açan, emekli olduktan sonra iş yerini devam ettiren
BAĞ-KUR’lu esnafımızın geçmişten gelen sosyal güvenlik destek primi borçları
var, bunları terkin ediyoruz. Bu meseleyle ilgili bir çözüm geliştiriyoruz. 
Yine,
BAĞ-KUR’lu esnafımıza geçmişten gelen borçlarını dondurma ve bu yolla ileride
uygun oldukları bir zamanda tekrar bunu ihya etmelerinin önünü açacak bir
düzenleme yapıyoruz. Böylelikle vatandaşlarımız sağlık hizmetinden de
yararlanma imkânına kavuşacaklar. 
Yine,
üniversite öğrencilerimize dönük, onların eğitim hayatına dönmelerini
sağlayacak önemli bir düzenleme de bu tasarı içerisinde yer alıyor. 
Özellikle
hazineye ait tarım arazilerini kullanan çiftçilerimize yönelik olmak üzere,
onların bu arazileri ecrimisil ödeyerek değil de kira ödemek suretiyle
kullanmalarını sağlamaya dönük bir düzenleme var ki bu düzenleme
çiftçilerimizin aynı zamanda tarımsal destekleme ödemelerinden de
yararlanmasının önünü açacak. 
Sayın
Bakanımız da buradalar. Tabii, tasarı içerisinde imar barışı düzenlemesi var. 
Yine,
İstanbul’da, Sultanbeyli’de üzerinde çalıştığımız, özellikle Sultanbeyli’de
yaşayan vatandaşlarımızı doğrudan doğruya ilgilendiren, onların yaşadıkları
şehirde sahip oldukları taşınmazların tapularını alabilmelerine imkân
sağlayacak önemli bir düzenleme yapıyoruz ki bu düzenleme sayesinde Sultanbeyli
Belediyesi vatandaşlarımıza bu taşınmazları doğrudan vermiş olacak. 
Öncelikle
şunu ifade etmek gerekir ki Plan ve Bütçe Komisyonu çalışmaları sırasında bütün
parti grupları getirilen düzenleme konusunda olumlu görüşler ifade ettiler.
Kendileri de biraz önce burada aynı şeyleri söylediler. Ama tasarının daha da
geliştirilmesi, bu maddelerle ilgili düzenlemelerin daha da ileriye taşınması
noktasında da son derece olumlu bir çalışma ortamı Komisyonda gerçekleştirildi.
Ben, bütün parti gruplarımıza Komisyon çalışmalarında sergiledikleri yapıcı tutumdan
dolayı ayrıca teşekkür ediyorum.
Yine,
bu tasarı Komisyonda görüşülürken Türkiye Odalar ve Borsalar Birliğinin,
Türkiye Esnaf ve Sanatkârları Konfederasyonunun üyelerinden olan aidatlarının
da yapılandırılmasının önü açıldı. Hükûmet tasarısında yoktu ama daha sonra
önergeyle, askerlik para cezaları yapılandırma kapsamına alındı. Bir de kamu
üniversite hastanelerinin borçlarının ödenmesi konusunda yine Meclisten geçen
bir tasarıda belirlenmiş bir süre vardı. Burada, gelen talepler doğrultusunda,
özellikle, alacaklı olan şirketlerin başvuru süresini de uzatmış olduk.
Tabii,
tasarının hem madde itibarıyla hem de kapsam itibarıyla en geniş kısmı kamu
alacaklarının yapılandırılması konusu. Burada, 31 Mart itibarıyla kesinleşmiş
olan kamu alacaklarının otuz altı ay vadeye kadar taksitlendirilerek
ödenmesinin önünü açılmış oldu; bu, son derece önemli bir düzenleme.
Yine,
vergi davalarının sulh yoluyla çözümüne ilişkin önemli bir fırsat penceresi
vatandaşlarımıza sunulmuş oldu. 
Vergi
incelemeleri devam edecek. Devam eden bu vergi incelemeleriyle ilgili olarak
vatandaşlarımıza kolaylıklar sağlıyoruz. Yine, vergi mükellefleri beyan etmiş
oldukları matrahları ve beyan etmiş oldukları vergileri belirli oranlarda
artırırlarsa, geçmişe dönük bir vergi incelemesi yapılmamasını sağlayan önemli
bir düzenleme var. 
Yine,
yeniden yapılandırma kapsamında, özellikle işletme kayıtlarının düzeltilmesine
-gerek stokların gerek alacakların, ortaklardan alacaklar- ve kasa hesabının
düzeltilmesine ilişkin önemli düzenlemeler var.
Yeniden
yapılandırmada Maliye Bakanlığının alacakları, vergi idaresinin alacakları,
Sosyal Güvenlik Kurumunun prim alacakları, Gümrük ve Ticaret Bakanlığının
gümrük vergisi alacakları, il özel idarelerinin ve belediyelerin alacakları da
kapsamda. 
Her
türlü vergi ve cezaları ki belli başlılarını saymak gerekirse, gelir, kurumlar,
katma değer, gelir stopaj, özel tüketim vergisi, motorlu taşıtlar vergisi,
çevre temizlik vergisi, emlak vergisi gibi birçok vergiyi vatandaşlarımız otuz
altı aya kadar taksitle ödeme imkânına kavuşacaklar.
Sosyal
Güvenlik Kurumunun prim alacakları yapılandırma kapsamında. Gümrük vergisi
alacakları yapılandırma kapsamında. 
Çok
geniş toplum kesimlerini ilgilendirmesi hasebiyle trafik para cezaları, seçim
para cezaları, nüfus para cezaları, askerlik para cezaları yeniden yapılandırma
kapsamında.
Yine,
kara yollarından geçişlerle ilgili kesilen cezalar yeniden yapılandırma
kapsamında.
Özellikle
il özel idarelerinin, belediyelerin atık su ve katı atık ücretleri yeniden
yapılandırma kapsamında olacak.
Yine,
öğrencilerimizi yakından ilgilendiren bir yapılandırma düzenlemesi var.
YURTKUR’dan öğrenim kredisi, harç kredisi alan öğrencilerimiz, ödeyememiş
oldukları kredileri ve harç kredilerini de bu yapılandırma kapsamında otuz altı
aya kadar yapılandırabilecekler. 
Yine,
Maliye Bakanlığına ecrimisil borcu olan çiftçilerimiz, tacirlerimiz,
sanayicilerimiz ecrimisil borçlarını bu kapsamda ödeyebilecekler. 
Yapılandırma,
tabii, önemli bir düzenleme. Temel prensipte alacağın aslından vazgeçmiyoruz.
Yani bir vergi alacağı veya bir prim alacağı bu kanun kapsamında yeniden
yapılandırmaya konu edilebilecek ama alacağın aslı ödenecek. Ne yapıyoruz
burada? Vatandaşımızın lehine olmak üzere yıllık yüzde 16,80 oranında
-biliyorsunuz- gecikme zammı hesaplanıyor. Burada vatandaşlarımıza yıllık yüzde
16,80 olan gecikme zammı üzerinden faiz hesaplamaktansa geçmiş yıllarda
gerçekleşmiş enflasyon kadar bir faiz hesaplamasını getiriyoruz, bu da önceki
yıllara bakacak olursak yıllık yüzde 3 ile 4 arasında bir faiz oranına tekabül
ediyor. Bu, ne demektir? Hesaplanan faizde kabaca yüzde 75’lik bir indirim
demektir. Önemli bir fırsat yani burada vatandaşlarımız eğer bu borçlarını
yapılandırırlarsa, bu takdirde, faizde önemli bir indirime gidilmiş olunacak. 
Sosyal
Güvenlik Kurumunun idari para cezalarında -idari para cezası olduğu için-
cezanın yarısı ödenirse yarısının tahsilinden de vazgeçilmiş olunacak.
İhtilaflı
vergi alacakları var. Vergi idaresinin yapmış olduğu tarhiyat üzerine vergi
mahkemelerinde, Danıştayda açılan davalar var. Burada da vatandaşlarımıza bu
davalara ilişkin bir sulh imkânı getiriyoruz. Burada, eğer vatandaşımız
müracaat ederse vergi mahkemesi veya Danıştayda ortaya çıkan karara göre
verginin yüzde 50’sinden devlet olarak vazgeçiyoruz veya bizim aleyhimize,
devletin aleyhine sonuçlanmışsa yüzde 80’inden vazgeçiyoruz ama dava, devletin
lehine sonuçlanmışsa bu takdirde vergi alacağının aslını alıyoruz. Böylelikle,
240 binin üzerinde dava var, bütün bunları da vatandaşlarımızla çözmüş
olacağız, bir noktada vergide barışı da sağlamış olacağız. 
60
bin civarında vergi mükellefimiz hakkında devam eden vergi incelemeleri var. Bu
incelemeler kanuna göre normal zamanında tamamlanacak. Vatandaşlarımız,
tamamlandığında müracaat etmek suretiyle aynen dava safhasında olan alacaklar
gibi, vergi alacağının yarısını öderlerse cezaların istenmesinden vazgeçilecek,
faizlerde de önemli ölçüde indirime gidilecek. 
Yine
pişmanlıkla beyanda da yeni bir fırsat penceresi açıyoruz. Vatandaşlarımız
kendiliğinden pişmanlıkla beyanname verirlerse cezaların tahsilinden
vazgeçiyoruz, pişmanlık zammı yerine de -biraz önce ifade ettim- yurt içi ÜFE
oranında düşük oranlı faiz alıyoruz. 
Tasarıda
yer alan önemli bir düzenleme de matrah artırımı. Burada yaptığımız düzenlemede
2013, 2014, 2015, 2016 ve 2017 yıllarında yani geçmiş beş yıla ilişkin, vergi
mükelleflerimiz, geçmişte beyan ettikleri matrahları yani vergi matrahlarını
veya ödedikleri vergileri belirli oranlarda artırırlarsa -her yıl için farklı
oranlar belirli- o takdirde artık bu mükelleflerimizin bu nihai beyanlarını
kabul edeceğiz, bu mükelleflerimizle ilgili geçmişe dönük hiçbir vergi
incelemesi yapmayacağız. Aslında bir noktada vatandaş ile devlet arasında
geçmiş yıllara ilişkin bir vergi barışını da temin etmiş olacağız. 
Burada
yaptığımız düzenleme de gelir ve kurumlar stopaj vergisi ile katma değer
vergisinde 2013 ile 2017 yılları arasını kapsıyordu. Gelir ve kurumlar
vergisinde ise 2013 ila 2016 yılını kapsıyordu. Bugün Genel Kurulda verilecek
bir önergeyle gelir ve kurumlar vergisi bakımından da matrah artırımı
düzenlemesine 2017 yılı dâhil edilmiş olacak. Dolayısıyla artık 2017 yılı
sonuna kadar hem gelirde hem kurumlarda hem katma değerde hem de gelir stopaj
vergisinde tam manasıyla bir vergi barışını da bu şekilde sağlamış olacağız. 
Yine
bu düzenleme içerisinde işletmelerimizin kayıtlarının düzeltilmesine dönük
önemli düzenlemeler var. Vatandaşlarımız herhangi bir şekilde almışlar malı,
emtiayı, demirbaşı veya makineyi ama kayıtlarında yok. Vatandaşlarımıza şu
imkânı sunuyoruz: Eğer gerçekte işletmede olup da kayıtlarda yer almayan emtia,
makine, teçhizat, bunlar kayıt altına alınırsa, başlangıçta ödenmesi gereken
katma değer vergisi oranı normalde yüzde 18, bunun yerine yüzde 10 oranında
katma değer vergisi öderlerse veya ilgili oranın yarısı kadar öderlerse bu
takdirde bir ceza olmayacak, bir tarhiyat yapılmayacak. Böylelikle
işletmelerimizin kayıtlarının düzeltilmesine de imkân veriyoruz. Bazen de
işletmelerimizde normalde satılmış, kayıtlarda var ama gerçekte işletmede yok,
bu durumda da bu kayıt dışı yapılan satışlar eğer faturalar düzenlenmek
suretiyle kayıt altına alınırsa herhangi bir ceza düzenlemesi yapmamış
olacağız. Böylelikle vatandaşlarımızın işletme kayıtları da gerçek durumu
yansıtmış olacak. 
Yine
31/12/2017 tarihi itibarıyla işletmelerdeki kasa mevcudu, ortaklardan alacaklar
hesabında da bir düzeltme imkânı getiriyoruz. Burada gerek kasa hesabı gerek
ortaklardan alacaklar hesabında vatandaşlarımız kayıtlarını düzeltirlerse belli
bir oranda tabii ki vergi ödeyecekler. Bu takdirde bunları da düzeltmiş
olacaklar. 
Yeniden
yapılandırma başvuruları için belirlenmiş süre temmuz ayı sonu. Temmuz ayı
sonuna kadar bütün bu imkânlardan yararlanmak için vatandaşlarımız müracaat
edecekler. Ağustos ayında Sosyal Güvenlik Kurumuna ilk ödemeler başlayacak,
otuz altı aylık bir taksit süresi var. Vatandaşımız peşin ödeme seçeneğini
seçebileceği gibi, otuz altı aya kadar, altı ay, dokuz ay, on iki ay, on sekiz
ay taksitler de yapabilecek. Bu da önemli bir düzenleme. Vatandaşlarımız
borçlarını dilerlerse kredi kartıyla da ödeme imkânına kavuşacaklar. 
Tasarıyla
yaptığımız önemli bir düzenleme de borcun peşin ödenmesine sağladığımız teşviki
bu defa daha da artırdık. Bir vatandaşımız bu kanun kapsamında ödemesi gereken
borcun tamamını bir defada peşin olarak öderse, biraz önce ifade etmiştim,
alacak aslı dışında düşük bir faiz oranı hesaplanmıştı, o faizin de yüzde
90’ını almaktan vazgeçiyoruz. Yani vatandaşımız neredeyse anaparasına tekabül
eden bir parayı ödeyerek bu imkândan yararlanacak. 
İkinci
bir seçenek, eğer vatandaşımız peşin ödemek yerine 2 taksitte, bu yılın sonuna
kadar bu borçlarını öderse bu defa da hesaplanan faizin yüzde 50’sini almaktan
vazgeçiyoruz. Bu, son derece önemli bir düzenleme. 
Tabii,
burada, önemli bir düzenlemeyi de geçmiş yapılandırma kanunlarından yararlanan
vatandaşlarımız için yapıyoruz. Biliyorsunuz, 6736 sayılı Kanun, 7020 sayılı
Kanun kapsamında vatandaşlarımız müracaat ettiler. Ben kendilerine çok teşekkür
ediyorum, burada müracaat sayısı da fazla oldu, uyum düzeyi de fazla. Bugüne
kadar yaklaşık 40 milyar lira her iki kanundan tahsilat yaptık ve ödemeler
devam ediyor.
Burada,
tabii, bu sistem içinde kalan, yeniden yapılandırmasını bozmayan
vatandaşlarımıza da şu imkânları sunuyoruz: Bu vatandaşlarımız, bugün
itibarıyla kalan bakiye borçlarını eğer peşin olarak öderlerse yüzde 90 faiz
indirimi imkânından yararlanacak. İkinci olarak, bu vatandaşlarımızın,
biliyorsunuz, geçmiş yıllarda yılda 2 defa taksitlerini aksatma imkânları
vardı, normalde, bir düzenleme yapılmazsa en son taksit ayında bütün o
ödemediklerini topluca ödemeleri gerekiyordu. Burada, yaptığımız düzenlemeyle
yapılandırmasını bozmayan, devam eden vatandaşlarımıza diyoruz ki: “Geçmişten
gelen o haklarınızı taksitlendirmenin son ayında değil, bunun yerine taksit
sürelerinizi uzatıyoruz.” Mesela 18 taksitse 20 taksite, 22 taksite çıkacak.
Böylelikle, bu vatandaşlarımızın bu uyumuna da bu şekilde teşvik sağlamış
oluyoruz.
Ben
yeniden yapılandırma düzenlemesinin önemli olduğunu düşünüyorum.
Vatandaşımızın, esnafımızın bir süredir ifade ettiği, talep ettiği bir
husustur. Burada, bir çalışma yapılarak vatandaşımızın bu talebi
karşılanmıştır.
Tabii,
bu düzenleme vergi gelirlerimiz üzerinde de bu sene olumlu bir etki meydana
getirecektir. Önceki iki yapılandırmanın yapıldığı 2016 ve 2017 yıllarına
bakıldığında kabaca 15-16 milyar liralık bir gelirin de buradan geldiğini
görüyoruz. 
Tasarıda
yer alan diğer bir önemli düzenleme emeklilerimize sağladığımız bayram
ikramiyesi. Ramazan ve Kurban Bayramlarında bu ödemeler yapılacak, 1.000’er
lira yapılacak. Bu da hayırlı uğurlu olsun. 
65
yaş aylığı alan vatandaşlarımıza aslında AK PARTİ hükûmetleri döneminde, sadece
bugün değil geçmişte de zaman zaman yüksek tutarlı artışlar yaptık. Bugün
yaptığımız düzenlemeyle de 266 lira olan aylık ödeme 500 liraya çıkarılacak.
Şunu da ifade edeyim: Gerek emeklilerimize yapılacak bayram ikramiyesi ödemesi
gerek 65 yaş aylığı alan vatandaşlarımıza yapılacak bu 500’er liralık yeni
ödeme haziran ayının ilk haftasında yapılacak. Dolayısıyla, emeklilerimiz,
yaşlılık aylığı alan vatandaşlarımız da bayrama girmeden önce bu yeni artı
ikramiyelerini ve artış olan aylıklarını da almış olacaklar.
Sosyal
güvenlik destek primi ödemesi vardı geçmişte emekli esnafımızın ödediği; biliyorsunuz,
onu tamamen kaldırmıştık ama bir kısım esnafımızın buradan kalan borçları vardı
takibatta, şimdi onları tamamen terkin ediyoruz. Dolayısıyla, emekli esnafımız
da artık takipte olan bu alacaklardan kurtulmuş olacak.
Bir
kısım BAĞ-KUR’lu esnafımız, tabii, geçmişten bir borcu varsa belirli bir süre
ödeyemediğinde ne oluyor? Sağlık hizmetinden de yararlanamıyor. Şimdi bu
vatandaşlarımıza da bir imkân sunuyoruz, burada da eğer BAĞ-KUR’lu
vatandaşlarımız, geçmişten borçları varsa bunu dondurabilecekler. İleride
istedikleri zaman bunu ihya edebilecekler, isterlerse bu yapılandırma kanunu
hükümlerinden yararlanıp borçlarını 36 ay taksitle ödeyebilecekler. Bu
düzenlemeler sayesinde BAĞ-KUR’lu esnafımıza da ne olacak? Sağlık hizmetinden
yararlanma imkânı da sağlanmış olacak. 
Genç
BAĞ-KUR’lulara bu tasarıda önemli bir düzenleme var, ifade etmiştim.
Biliyorsunuz, genç girişimciliği, genç çalışanı desteklemek için birçok
düzenleme yaptık ama ben bunu hakikaten önemsiyorum. Liseden mezun olmuş,
üniversiteden mezun olmuş, kendi işini kurmak isteyen BAĞ-KUR’lu bir
esnafımızın da hiç değilse ilk yıl BAĞ-KUR primlerinin devlet tarafından
karşılanmış olması önemli. Biliyorsunuz, en düşük BAĞ-KUR primi aylık 700 lira,
yılda 8.400 lira. Burada bu düzenleme hayata geçtikten sonra ilk defa yeni iş
yeri açacak 18-29 yaş arasındaki gençlerimiz de bir yıl boyunca bu imkândan
yararlanacaklar, 8.400 liraya tekabül eden bütün primi de devlet olarak biz
karşılayacağız.
Tasarıda
yer alan önemli bir düzenleme de hazineye ait tarım arazilerini ecrimisil
ödeyerek kullanan vatandaşlarımızla ilgili. Yaklaşık 156 bin vatandaşımız bu
şekilde hazineye ait tarım arazilerini ecrimisil ödeyerek kullanıyor.
(Mikrofon
otomatik cihaz tarafından kapatıldı)
MALİYE
BAKANI NACİ AĞBAL (Devamla) – Sayın Başkanım…
BAŞKAN
– Toparlayalım lütfen.
Buyurun
Sayın Bakanım.
MALİYE
BAKANI NACİ AĞBAL (Devamla) – Burada yaptığımız düzenlemede de vatandaşlarımıza
yeni bir fırsat sunuyoruz. Ecrimisil ödemek yerine, kullandıkları arazileri
doğrudan doğruya kendilerine kiralayacağız. Kira tutarı bugün ödemekte
oldukları ecrimisil tutarının yarısı. On yıllık bir kiralama imkânı
getiriyoruz. On yıl boyunca kiracılar artık. Onuncu yılın sonunda tekrar
uzatmak isterlerse on yıl tekrar uzatacağız “Ben bu taşınmazı satın almak
istiyorum.” derse de uygun koşullarla, 2/B’de nasıl yüzde 50 indirimli
sattıysak burada da 2/B koşullarında indirimli satacağız. Bu neyi sağlayacak?
Bir, vatandaşımız bugün ödediği ecrimisilin yarısı kadar bir kira ödeyecek.
İki, arazinin artık kullanıcısı ve sahibi olacak. Üç, değerli arkadaşlar, daha
önemlisi, bu kira kontratını tarım il müdürlüğüne beyan ederek ne yapmış
olacak? Tarımsal destekleme ödemelerinden de yararlanmış olacak. Böylelikle
çiftçimizin de hem bir taraftan bu arazileri ekonomiye kazandırmasının önünü
daha rahat açmış oluyoruz hem de onlara bu kolaylıkları getirmiş oluyoruz.
(Mikrofon
otomatik cihaz tarafından kapatıldı) 
MALİYE
BAKANI NACİ AĞBAL (Devamla) – Sayın Başkan, toparlıyorum.
BAŞKAN
– Toparlayalım lütfen.
Buyurun.
MALİYE
BAKANI NACİ AĞBAL (Devamla) – Üniversitede okuyan gençlerimize, üniversite
öğrencilerimize eğitimlerine tekrar başlamaları için önemli bir fırsat
getiriyoruz. Gençlerimize hayırlı uğurlu olsun. Ben onlar için ne kadar önemli
olduğunu biliyorum. İnşallah, burada, öğrencilerimiz bu imkândan yararlanacak.
İmar
barışı düzenlemesini, Sayın Bakanımız burada, yeri geldiğinde kendileri
anlatacaklardır.
Değerli
Başkan, sayın milletvekillerim; görüldüğü üzere iktidar olarak vadetmiyoruz,
yaptıklarımızı anlatıyoruz. (AK PARTİ sıralarından alkışlar) Bugüne kadar
yaptıklarımızı anlatsam süre yetmez. Onun için biz yaptık, yapıyoruz, yapmaya
da devam edeceğiz. 
Saygılar
sunuyorum. (AK PARTİ sıralarından “Bravo!” sesleri, alkışlar) 
KADİM
DURMAZ (Tokat) – Verdiğiniz zararları da söyleyin, zararları. 
BAŞKAN
– Teşekkür ediyorum Sayın Bakanım.
Sayın
Danış Beştaş, 60’a göre söz talebiniz var, buyurun.
MUSA
ÇAM (İzmir) – Sayın Bakan, kuruyemişçi dükkânı açacak mıyız beraber?
BAŞKAN
– Sayın Danış Beştaş’a söz verdim sayın milletvekilleri…
Buyurun.
V.- AÇIKLAMALAR (Devam)
33.- Adana Milletvekili Meral Danış
Beştaş’ın, Enerji ve Tabii Kaynaklar Bakanlığının zorunlu yardım kampanyası
düzenlemesine ve bu kampanyanın başka hangi bakanlıklar tarafından yapıldığını
öğrenmek istediğine ilişkin açıklaması
MERAL
DANIŞ BEŞTAŞ (Adana) – Seçime elli kala vaat değil… Doğru, yapıyorsunuz ama üç
gün önce de yapamadıklarınızın vaadini vermiştiniz. 
MALİYE
BAKANI NACİ AĞBAL (Bayburt) – Hayır, yaptık da diyorum. Yaptık tabii. 
MERAL
DANIŞ BEŞTAŞ (Adana) – On altı yıldır yapamadıklarınızı biliyoruz, bunu itiraf
ettiniz. 
Ben,
aslında Sayın Bakana soru sormak için söz aldım. Elimde resmî bir belge var
“Bağış toplama” adı altında. Sunabilirim size. Bu belgede “Afrin bölgesinde,
-uzun bir belge- terör, terörizm, dost, kardeş halklar…” böyle bir sürü
anlatımla Zeytin Dalı Harekâtı’nın başarıyla sürdürüldüğü not ediliyor ve sonra
deniyor ki: “Bir yardım kampanyası düzenlenmesine karar verilmiştir.” Ve bunun
devamında da: “Aylık her türlü toplam gelirinizin 7.500 ve üzeri olanlar 150
TL, 4.500 ve 7.500 TL arası olanlar 50…” Bu devam ediyor böyle tertipli bir
şekilde...
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun. 
MERAL
DANIŞ BEŞTAŞ (Adana) – Sonra diyor ki bu yazının devamında: “Tahakkuk
birimlerimizce kesinti yapmak suretiyle söz konusu kampanyaya katılımınız
sağlanacaktır. Enerji ve Tabii Kaynaklar Bakanlığı Personel Dairesi
Başkanlığı.” 
Bir
kere burada bir bağış falan yok, el koyma var. “Sizin maaşınızdan kesinti
yapacağız.” diyor. “Katılım zorunlu. Katılmak istemiyorsanız bize bildirin.”
diyor. Böyle bir bağış olabilir mi? Yardım Toplama Kanunu açık. Yardım Toplama
Kanunu’nda bağış gönüllü yapılır.
MALİYE
BAKANI NACİ AĞBAL (Bayburt) – PKK nasıl topluyor?
MERAL
DANIŞ BEŞTAŞ (Adana) – Ayrıca Afrin işgaline dönük…
HÜSNÜYE
ERDOĞAN (Konya) – “İşgal” diyemezsiniz. İşgal değil orası.
MERAL
DANIŞ BEŞTAŞ (Adana) – Biz burada defalarca konuştuk, insanlar canlarını
kaybettiler, yetmedi, şimdi de kampanya düzenleyerek bu sefer burada “İşte
yapıyoruz.” diyorsunuz ama diğer yandan da “zorunlu bağış” adı altında
vatandaşın cebinden para alıyorsunuz. Buna inanmak istemedik ama resmî yazıyı
görünce inanmama gibi bir lüksümüz…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Bitiriyorum.
BAŞKAN
– Bitirin lütfen.
HÜSNÜYE
ERDOĞAN (Konya) – Nereden gelmiş o resmî yazı?
SALİH
CORA (Trabzon) – Sayın Başkan, ne işgali? Böyle bir şey olabilir mi?
MERAL
DANIŞ BEŞTAŞ (Adana) – Sayın Bakandan şunu soruyorum: Yardım Toplama Kanunu’nun
4’üncü maddesine göre yardım, isteğe bağlıdır. Devam etmeyeceğim. Bu belge
doğru belli ki. 
SALİH
CORA (Trabzon) – Sayın Başkanım, sözünü düzeltmesi lazım. İşgal diye bir şey
yok. 
MERAL
DANIŞ BEŞTAŞ (Adana) – Başka hangi bakanlıklar tarafından bu zorunlu kampanya
yapılıyor? Bunun mantığı nedir? Öğrenmek istiyoruz.
BAŞKAN
- Teşekkür ediyorum.
Yalnız
şunu söyleyeyim: Afrin’de bir işgal yok.
HÜSNÜYE
ERDOĞAN (Konya) – Düzeltsin Sayın Başkan.
BAŞKAN
- Afrin’de terör örgütlerine karşı verilen bir mücadele var. (AK PARTİ
sıralarından alkışlar) Lütfen dikkatli konuşalım.
MERAL
DANIŞ BEŞTAŞ (Adana) – Size göre yok, bize göre var.
BAŞKAN
- Burada, Suriye'nin toprak bütünlüğüne saygılı olduğumuzu her zaman ifade
ettik ve buna da saygı duyuyoruz. Orada, herhangi bir şekilde, o toprakta
zerreimiskal kadar bir beklentimiz, bir talebimiz yok ama o topraklarda bir tek
terör örgütünü de barındırmayacağımızı söyledik. (AK PARTİ sıralarından “Bravo”
sesleri, alkışlar) Bunu da bilmenizi istiyorum özellikle.
Buyurun
Sayın Özkoç. 
ENGİN
ÖZKOÇ (Sakarya) – Sayın Başkan, Sayın Bakanımız konuşmalarındaki -herhâlde
düzeltecektir- “yapılan bu kanun değişiklikleri emeklimize bayram öncesi müjde
olsun, insanlarımıza bayram öncesi müjde olsun” sözünü herhâlde “seçim öncesi
müjde olsun”la değiştirecektir diye umut ediyorum. Kayıtlara geçmesi için…
BAŞKAN
- Kayıtlara geçmiştir. 
ENGİN
ÖZKOÇ (Sakarya) – Teşekkür ediyorum.
BAŞKAN
- Şimdi söz sırası…
MERAL
DANIŞ BEŞTAŞ (Adana) – Sayın Başkan, ben Afrin konusunda sözü uzatmayacağım
ancak şunu söyleyeyim: Afrin’e ilişkin burada çok tartışma yaptık. HDP Grubu
olarak bu Parlamentoda düşünce ve ifadelerin önünde hiçbir engel tanımadığımızı
ve anayasal olarak böyle bir engel bulunmadığını önemle ifade etmek istiyorum. 
Siz
Afrin’e “işgal” demezsiniz, biz “işgal” deriz. Uluslararası dünyada herkes
“işgal ve ilhak” derken burada, bize, terör ve terörizmle ifade ettiremezsiniz.
Lütfen bunu da böyle kabul edin. (HDP sıralarından alkışlar) 
BAYRAM
ÖZÇELİK (Burdur) – Onların uşağı mısınız? Uluslararasının uşağı mısınız?
AHMET
GÜNDOĞDU (Ankara) – Siz de bizim kanaatimizi değiştiremezsiniz. PKK’nın
temizliği var orada. 
BAŞKAN
– Siz Türkiye'nin milletvekilisiniz ve bu milletin temsilcisisiniz. 
MERAL
DANIŞ BEŞTAŞ (Adana) – Evet… Evet…
BAŞKAN
- Kaldı ki uluslararası hukuka uygun bir şekilde terör örgütlerine karşı
verilen bir mücadele var…
MERAL
DANIŞ BEŞTAŞ (Adana) – Halk var, halk… Halk var orada, halk… 
BAŞKAN
- …ve haklı bir mücadeleye, meşru bir mücadeleye kalkıp da “Bir ülkenin
toprağında işgal vardır.” deyip “Türkiye Cumhuriyeti işgal yapıyor.” derseniz
bunu şiddetle reddederiz. Kusura bakmayın. (AK PARTİ sıralarından alkışlar)
MERAL
DANIŞ BEŞTAŞ (Adana) – Niye kaymakam atadınız?
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı (1/944) ile Plan ve Bütçe Komisyonu Raporu (S. Sayısı: 557) (Devam)
BAŞKAN
- Şimdi söz sırası şahıslar adına Gaziantep Milletvekili Abdullah Nejat Koçer’e
aittir. 
Buyurun
Sayın Koçer. (AK PARTİ sıralarından alkışlar) 
ABDULLAH
NEJAT KOÇER (Gaziantep) – Sayın Başkan, sayın milletvekilleri; vergi ve diğer
bazı alacakların yeniden yapılandırılmasıyla ilgili tasarı hakkında şahsım
adına söz almış bulunuyorum, yüce heyetinizi saygıyla selamlıyorum. 
Afrin’de
terörle mücadele eden asker ve polislerimizi selamlıyorum. (AK PARTİ
sıralarından alkışlar) 
Değerli
milletvekilleri, Türkiye Büyük Millet Meclisi 26’ncı Dönemini tamamlamak üzere.
Bu dönemde Plan ve Bütçe Komisyonumuzda kabul ederek Mecliste yasalaştırdığımız
bugüne kadar birçok iyileştirme ve yapılandırmalarla ilgili yasa çalışmalarımız
oldu, hepsi de Türkiye’de milyonları ilgilendiren önemli kanun çalışmalarıydı.
Bu yasa çalışmalarının tamamı, çok farklı toplum kesimlerini ilgilendiren, ülke
ve toplum refahını artıracak, ekonomimize güç kazandıracak çok kapsamlı
düzenlemelerin yer aldığı kanunlar oldu. 
Ülkemizin
siyasi ve ekonomik istikrarına yönelik gerçekleştirilmek istenen 15 Temmuz
darbe girişimi sonrasında Türkiye ekonomisine ilişkin birtakım kaygılar dile
getirilmiş, felaket senaryoları üretilmişti. 2016’dan itibaren hızla alınan
kararlar ve ekonomik tedbirler ile hayata geçirilen ekonomik destek paketleri
neticesinde ekonomik göstergelerde hiçbir gerileme yaşanmadı, tam tersine
rekorlar kırıldı, yeni başarı hikâyeleri yazıldı. Ekonomimiz 2017 yılında çok
güçlü bir büyüme performansı yakaladı. Reform niteliğindeki düzenlemeler neticesinde
Türkiye 2017 yılında yüzde 7,4 oranında büyüdü. OECD ülkeleri arasında 2’nci ve
G20 ülkeleri içerisinde 1’inci oldu. Küresel finansal kriz sonrası 2010-2017
döneminde kesintisiz yedi yıl büyüyerek gösterdiği performansla dünyada
yıldızlaştı. Üretim, yatırım, ihracat ve istihdam göstergelerindeki olumlu
gelişmeler her periyotta artarak devam etti. Sanayi üretimi 2017 son çeyreğinde
yüzde 7,5 oranında arttı. 
Cumhurbaşkanımızın
himayelerinde başlatılan istihdam seferberliğiyle 2017 yılında önceki yıla göre
1,5 milyona yakın istihdam sağlandı ve istihdam oranı yüzde 47,1 oldu. Son yedi
yılda 6,6 milyon kişiye yeni istihdam sağlandı. İstihdamda Avrupa’da 1’inci
sıradayız. G20 ve OECD içinde ABD’den sonra 2’nciyiz Yeterli mi? Hayır, yeterli
değil. Daha iyi olmak istiyoruz, daha iyi olacağız, onun için yola devam
ediyoruz. Fransa ve Almanya’nın toplamından daha fazla istihdam üretiyoruz. 
İhracat
bir önceki yıla göre yüzde 10,2 oranında artışla 157 milyar oldu, mart ayında
ise 160,4 milyar dolarla en yüksek yıllık seviyeye ulaşıldı. 
Reform
ve istikrar hamleleriyle Türkiye’nin çehresi değişti, dünyanın Türkiye algısı
değişti. Dünyanın kabul ettiği bu rakamları görmezden gelebilir miyiz, yok
sayabilir miyiz? Tabii ki hayır. Bunları yok saymadan yatırım, üretim, istihdam
ve ihracattaki tüm bu olumlu gelişmelerin yılın ilk aylarındaki göstergelerine
baktığımızda 2018 yılında da bu büyümenin, bu rakamların devam edeceğini
görüyoruz.
2018
yılı Türkiye ekonomisinin büyüme trendinin devam ettiği, Cumhurbaşkanlığı hükûmet
sisteminin devreye girmesiyle birlikte ekonomik ve siyasal istikrarın devam
edeceği ve kalıcı hâle geleceği bir yıl olacaktır. Reform niteliğinde
çalışmalar devam edecektir. Türkiye bu büyük atılımını sürdürmeye devam
edecektir, başarı hikâyelerini yazmaya devam edecektir. Bu coğrafyanın en
güçlü, en gelişmiş ülkesi olma hedefiyle devam edeceğiz. Bunu başaracak
azmimiz, potansiyelimiz, devam ettirecek gücümüz var. Yakın zamanda, yatırım,
üretim, ihracat ve istihdam teşvikine yönelik, tasarrufların artırılması, iş
yapma kolaylığının sağlanması, vergi konularıyla ilgili ihtilafların
giderilmesi, çalışma hayatındaki birçok düzenlemenin vatandaşlarımız lehine
kolaylaştırılması, kamu taşınmazlarının ekonomiye kazandırılması gibi başlıklar
altında pek çok düzenlemenin yer aldığı kanunları hep birlikte burada çıkardık.
Yatırım, üretim, ihracat ve istihdamın artırılmasını, araştırma geliştirme
faaliyetlerinin desteklenmesini, ülkemizin cazip bir yatırım merkezi hâline
getirilmesini sağlayacak çok sayıda düzenlemeye imza attık.
Sayın
milletvekilleri, bu imza attığımız çalışmalardan bir kısmına değinmek
istiyorum. Cumhurbaşkanımızın himayesinde, nefes kredisiyle KOBİ’lerimize düşük
faizli kredi imkânı ve istihdam seferberliğinde 1,5 milyona yakın istihdam
sağlandı. 27 bin KOBİ bu imkândan yararlandı. Kredi Garanti Fonu’yla KOBİ’lerin
bu proje kapsamındaki kredilerine yüzde 85 kefalet sağlandı. KOSGEB
destekleriyle birlikte KOBİ’ler güçlendi, büyüdü; onlar büyüdükçe Türkiye
büyüdü. 
Görüşmekte
olduğumuz bu kanunla ilgili maddeleri biraz önce Sayın Maliye Bakanımız
belirtti. Kamu alacaklarının yapılandırılması, BAĞ-KUR’lulara borçlarını ödeme
imkânı, imar barışı, yaşlılık aylığı, öğrencilerimize öğretime devam etme
hakkı, emeklilerimize bayram desteklerimiz, genç girişimcilerimize yıllık
sigorta primlerinin hazine tarafından karşılanması gibi birçok teşvik unsuru
içerisinde var. 
Biz
ülkemiz için her türlü ekonomik tedbiri almaya devam edeceğiz. Hiç kimsenin
ekonomimize müdahale etmesine izin vermeyeceğiz. Ağustos ayında açıklayacakları
raporu mayısta açıklayarak Türkiye’ye müdahale etmeye çalışan kuruluşlara
gereken dersi sandıkta vermeye devam edeceğiz. Küresel düzenin haksızlıklarına
karşı “Dünya 5’ten büyüktür.” demeye devam edeceğiz. Zulme karşı merhametten,
sömürüye karşı ortak çıkardan, kibre karşı kardeşlikten yana olduk, olmaya
devam edeceğiz. Erdem, irade ve cesaretle Türkiye'yi şahlandıracağız ve yola
devam edeceğiz. (AK PARTİ sıralarından alkışlar) 
Bu
duygu ve düşüncelerle, 24 Haziranda gerçekleşecek olan Cumhurbaşkanlığı,
milletvekilliği seçimlerinin huzur ve güven içerisinde tamamlanması
temennisiyle, kanunun, milletimiz ve ülkemiz için hayırlı uğurlu olmasını
diliyor “Durmak yok, devam.” diyorum.
Saygılar
sunuyorum. (AK PARTİ sıralarından alkışlar) 
KADİM
DURMAZ (Tokat) – “Tamam.” diyoruz. “Tamam.” diyoruz.
ERTUĞRUL
KÜRKCÜ (İzmir) – Tamam Hocam, tamam. 
BAŞKAN
– Teşekkür ediyorum. 
Tasarının
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Şimdi
birinci bölümün görüşmelerine başlayacağız.
Birinci
bölüm 1 ila 12’nci maddeleri kapsamaktadır. 
Birinci
bölümde söz isteyen gruplar adına ilk söz, Milliyetçi Hareket Partisi Grubu
adına Adana Milletvekili Mevlüt Karakaya’ya aittir.
Buyurun
Sayın Karakaya. (MHP sıralarından alkışlar) 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
557 sıra sayılı Vergi ve Diğer Bazı Alacakların Yeniden Yapılandırılması ile
Bazı Kanunlarda Değişiklik Yapılmasına İlişkin Kanun Tasarısı’nın birinci
bölümü üzerinde Milliyetçi Hareket Partisi Grubu adına söz aldım. Bu vesileyle,
Afrin başta olmak üzere içeride ve dışarıda terörle mücadele eden tüm
kahramanlarımızı şükran ve minnetle, Genel Kurulu da saygıyla selamlıyorum.
(MHP ve AK PARTİ sıralarından alkışlar) 
Değerli
milletvekilleri, tasarının birinci bölümünde, vatandaşlarımızın Maliye
Bakanlığına, Gümrük ve Ticaret Bakanlığına, Sosyal Güvenlik Kurumuna, il özel
idarelerine, belediyelere ve Yatırım İzleme ve Koordinasyon Başkanlıklarına
olan borçları yapılandırılmakta ve vergi incelemelerinde tespit edilen
vergilerin dava yoluna gidilmeksizin ödenmesine imkân sağlanmaktadır. Ayrıca,
matrah ve matrah artırımı yoluyla geçmiş yıllara ilişkin vergi incelemesi yapılmaması
temin edilmektedir. 
Milliyetçi
Hareket Partisi olarak, vergi affı yapılandırmaları konusundaki görüşlerimizi
buralarda defaaten açıkladık. Tabii, bu tasarı, son altı yılda altıncı geniş
kapsamlı bir vergi barışı tasarısı. Biz Milliyetçi Hareket Partisi olarak bu
tasarıya karşı değiliz. Bu düzenlemenin yapılmasının, özellikle zorda olan
mükellefler ve vatandaşlarımız açısından son derece gerekli olduğu konusunda
görüşümüzü ifade etmek istiyorum. Ama Milliyetçi Hareket Partisi olarak bizim
-bunun bir ihtiyaç olduğu ve yapılması gereken bir düzenleme olduğu konusunu
bir kenara bırakarak- özellikle son dönemlerde vergi barışı, vergi affı gibi
uygulamaların vergi sistemimizin bir yapısal müessesesi hâline geliyor
olmasından dolayı endişemizi de ifade etmekte fayda olduğunu söylemek
istiyorum. 
Değerli
milletvekilleri, tabii, şunu mutlaka düşünmemiz lazım: Çok kısa sürelerle bu
şekildeki düzenlemelere neden ihtiyaç duyulmaktadır, bu tür ihtiyaçları ortadan
kaldıracak ne tür düzenlemeler yapmamız lazım? Bence bunun üzerinde durmakta
fayda var. Tabii ki bugün bizim vergi sistemimizde, bütüncül bir yaklaşım
içerisinde konunun etraflıca tüm vergi türleri itibarıyla dikkate alınarak
esaslı yapısal bir düzenlemeye gidilmesi Milliyetçi Hareket Partisi olarak bizim
öteden beri savunduğumuz ve dile getirdiğimiz önemli bir konu. Vergi affı ya da
bu tür düzenlemeler doğal olarak vergi adaletini bozuyor, bir ihtiyaç olarak
ortaya çıkıyor ancak vergi adaletini bozuyor. Daha önce de bu kürsüden
defalarca ifade ettik, tartıştık; özellikle dürüst davranan, gerek maddi
gerekse şekilsel boyutuyla vergi ödev ve görevlerini yerine getiren
mükelleflerin burada haksızlığa uğradığını ifade ettik. Tabii, bununla ilgili
bir düzenleme yapıldığını ifade edebiliriz, doğrudur, doğru bir düzenlemeydi
ancak kapsamının çok dar tutulması, şartlarının ağır olması nedeniyle bugün bu
tür mükellef sayısının, bu uygulamadan yararlanan mükellef sayısının son derece
sınırlı kaldığını görüyoruz. Çünkü bir defa bir ödemesini kaçırmış ise
zamanında ödeyememiş ya da bir beyanname düzeltmesi vermişse bu mükelleflerin o
uygulamadan, avantajdan yararlanmaları pek mümkün olmamaktadır. Bu düzenlemeyle
birlikte, biz Milliyetçi Hareket Partisi olarak özellikle bu konuda kapsamın
genişletilmesi, gerçek anlamda dürüst davranan, ödevlerini zamanında yerine
getiren mükellefler için hakikaten avantaj olabilecek bir düzenlemenin
yapılması gerektiğini ifade ediyoruz. 
Değerli
milletvekilleri, tabii, bu uygulamalar özellikle kayıt dışı ekonomiyi de bir
anlamda destekliyor. Yaptığımız bu düzenlemelerle hep kayıt dışı ekonomiyi
kayıt içine almayı biz ifade ediyoruz ama aslında kayıt dışı ekonomiyi
beslediğini, desteklediğini de unutmamamız lazım. Biliyorsunuz, bu
düzenlemelerin, vergi sisteminin belki de çok az konuştuğumuz önemli
işlevlerinden bir tanesi de ekonomideki kaynakların hakkaniyetli bir biçimde
paylaşılmasına katkı vermesidir. Dolayısıyla, kayıt dışı ekonomi, kayıt dışına
çıkmak hakça rekabeti ortadan kaldırarak ekonomide rekabet ortamında paylaşılan
o kaynakların hakkaniyetli olmayan bir biçimde dağıtılmasına neden olmaktadır.
Bizim önemli görev ve sorumluluklarımızdan bir tanesi de bu hakkaniyetli
paylaşımı sağlayacak altyapı ve sistemi oluşturma zorunluluğumuzun olmasıdır.
Değerli
milletvekilleri, ekonominin bu kadar hassas olduğu bir dönemde, özellikle dış
baskıların artırıldığı ve dışarıdan ambargoların konulmaya çalışıldığı bir
dönemde, tabii ki bu düzenlemelerin özellikle sıkıntıda, zorda olan mükellefler
ve vatandaşlar açısından önemli bir katkısı olacaktır. Onun için de Milliyetçi
Hareket Partisi olarak düzenlemeyi desteklediğimizi başından ifade ettim. 
Ama
bu düzenlemeyle ilgili önemli birkaç hususu da dikkate getirmekte fayda var.
Yapılan düzenlemede 2017 yılı KDV yönüyle matrah artırımı kapsamına alınmış,
kurumlar ve gelir vergisi dâhil edilmemiştir. 2017 yılı beyan dönemi
bittiğinde, 2017 yılının da kurumlar ve gelir vergisi yönüyle matrah artırımı
kapsamına alınması daha uygun olacaktır. 
Diğer
bir husus, matrah artırımıyla alakalıdır. Matrah artırımındaki amaç, firmaların
inceleme kapsamında vergi ve cezaya muhatap olmalarının önüne geçmektir. Matrah
artırımı yapılan firmalara, özel usulsüzlük cezalarıyla ilgili herhangi bir
düzenleme olmadığı için ceza kesilebilmektedir. Matrah artıran firmalara özel
usulsüzlük ve usulsüzlük cezalarının kesilmesi yasanın ruhuna da uygun
olacaktır. Matrah artırımına ÖTV’lerin de dâhil edilmesi bütünlük açısından
önem arz etmektedir. 
Ayrıca,
aktifte kayıtlı taşıtların kayıp, çalıntı gibi durumlarda şirket kayıtlarından
çıkarılabilmesi için ve trafik tescil kayıtlarından düşürülmesi için tasarıya
bir düzenlemenin dâhil edilmesi gerektiği kanaatindeyim. 
Değerli
milletvekilleri, yasanın son müracaat tarihi 31 Temmuz 2018 olarak düzenlenmiş.
Bilindiği üzere, temmuz ayı mali tatil ayıdır. Temmuz ve ağustos aylarında
memurlar da ağırlıklı olarak izin kullanmaktadırlar. Bu sebeple, müracaat
süresinin 30 Eylül 2018 olarak düzenlenmesi de uygun olacaktır.
Yine,
tasarıyla faturasız stokların yüzde 10 ve yüzde 5 KDV’yle stoklara alınması
uygulaması getirilmektedir. Elde fazla bulunan stokların yüzde 10 ve yüzde 5
KDV’yle stoklardan düşülerek bilançoların reel hâle getirilmesine imkân
tanınması da uygun olacaktır. Önemli olarak gördüğümüz bu hususların da
düzenlemede dikkate alınması, gerçekten bu uygulamanın çok daha faydalı
olmasına katkı sağlayacaktır.
Ben,
bu vesileyle Genel Kurulu tekrar saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum.
İkinci
söz Halkların Demokratik Partisi Grubu adına İzmir Milletvekili Ertuğrul
Kürkcü’ye aittir.
Buyurun
Sayın Kürkcü. (HDP sıralarından alkışlar) 
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; Vergi
ve Diğer Bazı Alacakların Yeniden Yapılandırılması ile Bazı Kanunlarda
Değişiklik Yapılmasına İlişkin Kanun Tasarısı’nın birinci bölümü üzerine söz
aldım. 
Aslında,
benim demek isteyeceklerimin hemen hepsini daha geniş hatlarla Plan ve Bütçe
Komisyonu üyemiz Garo Paylan arkadaşımız aktardı ancak ne kadar çok tekrar
edersek o kadar iyi halklarımızın anlaması için. 
Aslında,
bu yasa bir seçim rüşveti yasasıdır. Bunun, kamu bütçesinin yeniden
düzenlenmesi, adil ve tutarlı bir vergi rejiminin getirilmesi, imar alanında
ortaya çıkan büyük, devasa yapısal problemlerin iyileştirilmesiyle herhangi bir
mantıki, nesnel, bilimsel, siyasi bağı kurulamaz. Tek siyasi bağı; iktidarın,
insanların muhtaçlıklarını onların oylarına tahvil etme beklentisi içerisinde
aslında kamu gelirlerinden, kamu düzeninden, yurttaşlar ile devlet arasındaki
ilişkinin anlamlı bir biçimde kurulması ihtimalinden vazgeçmekle kamu
gelirlerini kendi gelecek tasaları için feda etmesinden başka herhangi bir
karşılığı yoktur. 
Aslında
daha önce yapılanlar şimdi olanlar için çok açık bir gösterge sunabilir.
İnsanların bir hatayı 2’nci kere yapmalarına Einstein ahmaklık demek
gerektiğini söylemişti fakat burada ben Einstein’ı tekrar etmeyeyim fakat aynı
hatayı 7’nci kere yapmak üzereyiz. 
Bu
vergi düzenlemesinden, vergi yapılandırmasından Hükûmet, yaklaşık 300 milyar
liralık bir vergi borcu gelirini tahsil etmekten vazgeçerek ya da bunu yeniden
yapılandırarak, ne derseniz deyin, bunu ümit ediyor. Fakat önceki vergi
aflarının sonuçlarına baktığımız zaman, bunların hazineye katkısına baktığımız
zaman -hızlıca gitmem gerekirse- 2003’te çıkan ilk vergi affıyla birlikte
Hükûmet 10 milyar tahsilat hedeflemişti; 7,9 milyar liralık borç karşılığı 3
milyon 415 bin 144 başvuru yapıldı, tahsilat 4,7 milyarda kaldı, neredeyse
yüzde 50’ler civarında. 2008, varlık barışı; yurt içinden 20,4 milyar lira, yurt
dışından da 27,8 milyar lira, toplam 48,2 milyar lira varlık beyan edildi; 1,6
milyar lira vergi tahakkuk etti, sadece 1 milyar 69 milyon liralık vergi ödendi
yani yaklaşık yüzde 40’ı kaldı. 2011’de 38,1 milyar liralık af karşılığı yüzde
67 tahsilatla 26,3 milyar lira tahsil edildi. 2013’te Türkiye’ye beyan edilip
getirilen vergi tutarı sadece 10,5 milyar lirada kaldı, oysa 69,8 milyar lira
beyan edilmişti. 2014’te 42,5 milyar liralık yapılandırma karşılığında 8,5
milyar lira tahsil edildi. 2015’te uzatma yapıldı. 2016’da 80,4 milyar liralık
yapılandırmadan 29,4 milyar lira tahsil edildi, tahsilat oranı yüzde 36’da
kaldı. 2017’de yani geçtiğimiz yıl 13,7 milyar liralık yapılandırmadan sadece
2,7 milyar lira tahsil edildi. 
Yani,
buradan bekleyeceğiniz, aslında önceden ne elde etmişseniz o. Dolayısıyla,
bütün bu süslü püslü anlatımların hiçbir deneyimsel karşılığı yok çünkü çok
net, siz daha önce elde etmediğiniz şeylerin bu vesileyle elde edileceğini
söylediğiniz zaman aslında gerçeğe dayanmıyorsunuz, sadece ve sadece bir hayali
bize satmak istiyorsunuz ama onun karşılığında yurttaşın size yüzünü döneceğini
bekliyorsunuz. 
Ben
bunun zamanının geçtiğini düşünüyorum çünkü aslında yurttaşlar şöyle
düşünüyorlar: “Eninde sonunda biz ne diyorsak o oluyor. Dolayısıyla, Hükûmet ne
yaparsa yapsın bizim dediğimizi yapıyor.” Bundan ötürü, artı 1 oy
alabileceğinizi dahi ben düşünmüyorum ama umut fakirin ekmeği, siz de bunu
deniyorsunuz. 
Fakat
asıl önemli olan şey, burada getirdiğiniz bütün vergi indirimlerinin aslında
sermaye sahiplerini koruyor olmasıdır, bu büyük problemdir. Şimdi gözünüzün
önüne bir mağaza getirin, 10 insanın çalıştığı bir mağaza. Aslında getirdiğiniz
bütün yapılandırmalar patronla ilgili, patron bütün vergi yüklerinden
kurtuluyor ama işçiler bütün yıl boyunca, orada çalıştıkları bütün dönem
boyunca -çalıştılar, çalıştılar, çalıştılar- her zaman peşin olarak vergilerini
ödediler, gelirlerinin yüzde 50’sinden fazlası vergi ve sigorta kesintisi
olarak ücretlerinden düştü, patron ise daima daha çok kazandı. Aslında bu,
patron ile işçi arasındaki bir çatışmada patronun tarafına geçmek, onu işçi
karşısında tahkim etmekten başka bir şey değil. Böylelikle bir vergi barışı
değil, işçi ile patron arasındaki iç savaşta patronun tarafında mevziye girme
sonucu ortaya çıkacaktır. Ben bunun barışla nasıl alakalandırıldığını
bilemiyorum. 
İmar
affı meselesine gelince, bu imar affı meselesinde, 12-13 milyon konutun imar
kapsamına alınmasının, böylelikle onların kusurlu ve zaaflı olan bütün
konumlarının affedilmesinin, buradan doğan borçların, buradan doğan yasa
dışılıklar dolayısıyla ödenmesi gereken cezaların hepsinden vazgeçilmesinin
sonucu şudur: Cumhurbaşkanı ve onun izinden giden Çevre ve Şehircilik Bakanı
ikide bir bize Türkiye kentlerine ihanet ettiklerini, İstanbul’a ihanet
ettiklerini, Türkiye’nin kentsel dokusunun böylesine perişan hâle gelmesinden
başlıca sorumlu olduklarını söylüyorlar. Bu sorumluluğun maddi, fiziki görünümü
olan bugünkü yapı stokunun aynen muhafaza edilmesi ve üstelik bununla ilgili
sorumluluklardan vazgeçilmesi için bütün bu ihlali, bu ihaneti yapmış olanları
topluca ve tek tek affediyorlar, kendilerini de böylelikle affetmiş oluyorlar.
Fakat daha önemlisi şudur: Garo Paylan arkadaşımızın söylediği gibi, bu
yapılarla, özellikle yakın gelecekte büyük olasılıkla büyük bir depremin
beklendiği İstanbul’da, getirilen bu imar affıyla birlikte, gerçekte
İstanbul’da yaşayan ve yaşayacak olan yurttaşlarımızın -kendi ihmalleriymiş
gibi gözüken, aslında kamusal bir ihmal dolayısıyla- şimdiden milyonlarcası
ölüme mahkûm edilmiştir. Bunun tam tersi yapılması gerekirken, kararlı bir
biçimde yeniden kuruluş, kentsel yeniden yapılanma için bütün kaynakların
seferber edilmesi gerekirken bir seçim uğruna, bir seçimde başarı uğruna
aslında büyük bir vebalin altına girilmiştir. Dolayısıyla, getirilen bu yasa
tasarısıyla birlikte gerçekte Türkiye'nin yakın geleceği çok ağır bir ipotek
altına alınmıştır, kamu gelirlerinden vazgeçilmiştir. Türkiye'de bir kere daha,
aslında şimdi eşitsizlik bu şekilde yasalaştırılarak yeni eşitsizlikler
üretilmiş, yoksulluk yeniden üretilmiş, adaletsizlik yeniden üretilmiş ve
gerçekte halkın kaynaklarından, halkın cebinden -daha önce de söylendiği gibi
yarın yeni vergiler, enflasyon ve zamlar olarak geri dönecek bir şekilde-
halkın kesesinden şimdiki sermaye sahipleri ve AKP’ye oy vermesi muhtemel
olduğu düşünülen insanlara kaynak aktarılmıştır. Bu şartlar altında Adalet ve
Kalkınma Partisinin bir başarı öyküsü yazması ihtimali yoktur. Ortada elle
tutulur bir başarı değil, ağır bir başarısızlık vardır. On altı yıl boyunca hep
aynı şeyi yaparak hep seçim kazandığını düşünmesi onların adına bir başarı
olarak gözükse de şimdi artık insanların uyandıkları ve ne şekilde olursa olsun
aslında AKP’yi kendi dediklerine ram edecekleri bilgisiyle sandıklara
gidecekleri apaçık ortadadır. Yurttaş “Tamam.” demiştir, biz de “Tamam.”
diyoruz ve size tekrar buradan güle güle diyoruz. 
Hoşça
kalın arkadaşlar. (HDP sıralarından alkışlar) 
BAŞKAN
– Teşekkür ediyorum.
Birleşime
on beş dakika ara veriyorum.
Kapanma Saati: 21.02
YEDİNCİ OTURUM
Açılma Saati: 21.30
BAŞKAN: Başkan Vekili Ahmet AYDIN
KÂTİP ÜYELER: Barış KARADENİZ (Sinop), Mücahit
DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 97’nci Birleşiminin
Yedinci Oturumunu açıyorum.
557
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
ve Hükûmet yerinde.
Birinci
bölüm üzerindeki konuşmalarda kalmıştık.
Şimdi
söz sırası, Cumhuriyet Halk Partisi Grubu adına Ankara Milletvekili Bülent
Kuşoğlu’na aittir. 
Buyurun
Sayın Kuşoğlu. (CHP sıralarından alkışlar)
CHP
GRUBU ADINA BÜLENT KUŞOĞLU (Ankara) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum.
Değerli
arkadaşlarım, 557 sıra sayılı Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı’nın bu dönemki galiba 6’ncı versiyonu üzerinde grubum adına
konuşacağım. Sürekli olarak vergi ve diğer bazı alacakların yeniden yapılandırılması
ya da varlık barışı, bunlara benzer kanun tasarıları üzerinde konuşuyoruz
burada dikkat ediyorsanız, ezberledik artık.
Değerli
arkadaşlarım, gecenin bu saatinde konuşmama başlarken meşhur bir hikâyeyi
anımsatayım size. Hani, şu, yazlık sinemada ön tarafta ensesi kalın birisi
oturuyor, iki arkadaş da arka tarafta oturuyor. Biri diğerine demiş ki: “Şu
ensesi kalının ensesine bir tokat atarsan sana bin lira veririm.” Bin lira da
iyi para. Gitmiş, korka korka da olsa bir tokat atmış “Özür dilerim, seni arkadaşım
falanca sandım.” Ondan sonra, yerine geçmiş, almış bin lirasını. Biraz sonra
adam demiş ki: “Bir tokat daha atarsan bir bin lira daha vereceğim.” O ensesi
kalın adam, rahatsız olmuş tabii, yerini değiştirmiş. Gitmiş, buna bir tokat
daha atmış “Ya, demin birisine benzettim seni, şurada başka birisine tokat
attım.” demiş, o bin lirayı da almış o bahaneyle. Biliyorsunuz, zaten, üçüncü
defa da olunca “Sende bu ense benim arkadaşta da bu para varken daha çok tokat
yersin.” demiş. 
Niye
bunu anlattım? Bu yeniden yapılandırmalar, aflar yüzünden birileri tokat yiyor
ama bu tokadı millet mi yiyor, vatandaş mı yiyor, devlet mi yiyor; onu
anlayamadım ben, sürekli birileri tokatlıyor. Gerçekten, vatandaş da devlet de
burada çok ağır tokatlar yiyor, hele bu seferki afta bir de imar affı eklendi,
imar affı. Hiçbir şekilde kanunu yok, çevre bilinci yok, şehirleşme bilinci
yok, ahlakı yok, öyle bir af kanunu çıkarıyoruz. Bu, şaplaktan çıktı, tokat
atmaktan çıktı, tepeye yumruk atmaya döndü artık, devletin tepesine yumruk
atmak, vatandaşın tepesine yumruk atmak. 
Sayın
Maliye Bakanıyla konuştuk, iki buçuk yıllık bir dönemde 4 tane af gelir mi? 4
af. 2 tane varlık barışı olacak şimdi, herhâlde o da gelecek, bununla 5’inci
olacak, 3 tane de vergi ve prim affı. İki buçuk yıllık bir dönemde, ne büyük
bir talihsizliktir bir bakan için, gerçekten ne kadar büyük bir talihsizliktir.
Sayın Bakan gerçekten bu Hükûmetin en değerli bakanlarından biri; imardan
sorumlu Çevre ve Şehircilik Bakanı da öyle, kendisinin vizyonu var, bazı konuları
çok iyi bilen birisi ama söyledikleriyle yaptıkları maalesef çok farklı, çok
yanlış işler yapıyorlar, doğru şeyler söylüyorlar. (CHP sıralarından alkışlar)
Hem bileceksiniz, bir şeylerin doğrusunu bileceksiniz, yanlış yapacaksınız, bu
da çok büyük bir şansızlık.
MAHMUT
TANAL (İstanbul) – Felaket esasen.
BÜLENT
KUŞOĞLU (Devamla) – Evet.
Bir
bakan için, maalesef, bu, iki bakanımız için çok büyük şansızlık.
Yalnız,
tabii, böyle bir Hükûmet varken, böyle bir siyasi zihniyet varken, bundan
kurtuluş da, bu toplumun bu şaplaklardan ve bu yumruklardan kurtulması da
mümkün değil.
Defalarca
buradan, hatırlıyorsunuz, her defasında söyledik “Yapısal reformların yapılması
lazım, vergi reformunun yapılması lazım, sosyal sigortalar reformunun yapılması
lazım, diğer bütün reformların yapılması lazım” diye. Sayın Bakan zaman zaman
laf attı, “Yapacağız onları da, getireceğiz onları da..”
Bakın,
bugünlere geldik, hiçbirisini getiremediler, hiçbirisini yapamadılar, ondan
sonra da bu acıklı duruma düşüldü maalesef. Bir hükûmetin bu duruma düşmesi
kadar acıklı bir şey yoktur. On altı senenin bütün birikimini, yapılanı,
söyleneni, hepsini yok etti bunlar, bu yapılanlar. Biliyor musunuz, şu 557’yle
getirilen aflar, birike birike her şeyi yok etti. Ya, bundan önceki aflarda, hatırlıyorsunuz,
rakamlar, Maliye Bakanlığının alacağı 67 milyar, 90’a çıktı, şimdi Maliye ve
SGK’nin birlikte alacağı 183,5 milyara ulaşmış. Sürekli af geliyor, sürekli
olarak da alacak artıyor, böyle bir anormallik olur mu? Tahsilat yok. Demek ki
devlet artık vergi tahsil edemiyor. “Vergi tahsil edememek” demek, ne demek
biliyor musunuz? “Devlet, egemenliğini kullanamıyor.” demek. Gelir ve kurumlar
vergisinin, beyana dayanan vergilerin alınmaması demek. Harcama üzerinden vergi
alınmasıdır. Vergi alınıyor. Nasıl alınıyor? 600 milyar bu sene vergi alınması
öngörülüyor. Nasıl alınıyor? Akaryakıt istasyonları çalışarak alınıyor. Yoksa
gelir ve kurumlar vergisiyle, beyana dayanan vergilerle alınmıyor maalesef.
Devlet vergi alamayacak durumdaysa, primini alamayacak durumdaysa, ki öyle,
imar affı gibi her şeyi affeden bir kanuna muhtaç hâle gelmişse -ki öyle-
bitmiş demektir arkadaşlar -bu hâle geldi- her şey nakıs kaldı demektir.
Utanılacak bir durum.
Hani
şu tasfiye satışlar var ya, her şey yarı fiyatına, satıyoruz, satıyoruz, her
şey yarı fiyatına; burada da öyle. “Gelin, ödeyin yeter ki, vergiyi
affediyoruz, primini affediyoruz, imar affı getiriyoruz.” Kaynak da yok. İmar
affı bu senenin sonuna kadar, 31 Aralığa kadar geçerli. Ödemeleri gelecek sene
başlayacak. Bu sene gelir yok, imar affından gelecek 1 kuruş yok. Bu açıklar bu
senenin açıkları. Bu daha önce yaptığımız, en az 66 milyar tahmin edilen,
şimdiki bu aflarla beraber, ödemelerle beraber, seçime yönelik yatırımlarla
beraber 110 milyara çıkacak olan açık, maalesef bu senenin açığı; öyle kaynağı
falan da yok bazı arkadaşlarımızın söylediği gibi. 
Şimdi,
böyle aflar yapılınca bir milat olur. Bundan sonra bir daha buna benzer
aksamalar olmayacak diye kanunlar çıkarırsınız, bir milat kabul edersiniz. Bu,
şehircilik için olur, imar için olur, vergi için olur, prim için olur. Böyle
bir şey de yok. Bu, devletin iflasını kabul etmemiz. 
Bakın,
bugün -Sayın Maliye Bakanı da katıldı- Ekonomi Koordinasyon Kurulu toplandı
sarayda, şöyle bir açıklaması var: “Toplantıda Hükûmetin para ve maliye
politikaları konusundaki hedeflerine ulaşma kararlılığı teyit edilmiştir. Bu
çerçevede ülkemizin ekonomisinin en önemli çıpalarından olan mali disiplinden
asla taviz verilmeyecektir.” Mali disiplinden taviz verilmeyecekmiş. Mali disiplin
kalmadı ki! Maliye kalmadı ki mali disiplin kalsın! Bu hâle gelmiş, burada bu
yazıyor. Ondan sonra da dolar tekrar fırladı tabii. Koordinasyon Kurulunun bu
kararını okuyunca piyasalar maalesef… Ya, Sayın Maliye Bakanım, siz bu işleri
bilen bir insansınız. 
Değerli
milletvekilleri, bakın, bu kanun tasarısının gerekçesinde şöyle bir şey
yazıyor: “İşletme kayıtlarının, fiilî durumlarına uygun hâle getirilerek
kayıtlı ekonomiye geçişin teşvik edilmesini amaçlamaktadır.” diyor bu kanun
tasarısı. İşletme kayıtlarının, fiilî durumlarına uygun hâle getirilerek kayıt
dışı ekonominin önüne geçilecekmiş! Böyle bir şey nasıl yazılabilir bir
gerekçeye? Yani o tarihe kadar işletmeler, kanuna aykırı, sahtekârlık
yapmışlar, yanlış kayıtlar yapmışlar. Siz bunları affederek kayıtlı ekonomiyi
teşvik ediyorsunuz. Böyle bir gerekçe olabilir mi Allah aşkına? Bu, nasıl
yazılabilir gerekçeye? Böyle bir sorumsuzluk olabilir mi, böyle bir anlayış
olabilir mi? Bu zihniyetle Türkiye bu sıkıntıların altından kalkabilir mi?
Değerli
arkadaşlarım, 2013’ten beri maalesef küçülüyoruz. Buraya bir milletvekili
arkadaşımız çıktı “2017’de büyümede rekor kırdık.” dedi. Bakın, 2013 yılında
950 milyar gayrisafi yurt içi hasılası vardı Türkiye’nin, bugün bu, 2017’de 851
milyara düştü, 100 milyar düştü. Kişi başına millî gelirimiz de 2013’te 12.480
dolardı, 2017’de 10.597 dolara düştü dolar bazında, 2 bin dolara yakın düşüş
var, inme var. Bunlar yanlış politikaların sonucudur. Bu politikaların devam
etmesi hâlinde, bugün olduğu gibi vergi de, prim de tahsil edilemeyecektir, bu
işin altından kalkılamayacaktır. Devlet kötü bir noktaya doğru gidiyor, bu
toplum kötü bir noktaya doğru gidiyor.
(Mikrofon
otomatik cihaz tarafından kapatıldı)
BÜLENT
KUŞOĞLU (Devamla) – Bu seçimden sonra…
BAŞKAN
– Buyurun lütfen, tamamlayalım.
BÜLENT
KUŞOĞLU (Devamla) – Teşekkür ederim Sayın Başkanım.
Önümüzde
bir seçim var yakın zamanda, herkese başarılar diliyorum. Ama bu seçim,
Türkiye’nin kaybetmemesi gereken bir seçimdir, kazanması gereken bir seçimdir,
çok önemli bir seçimdir. Bu şartlar altında, bu koşullar altında kaybederiz.
Bakın,
yarın Plan ve Bütçe Komisyonunda Başbakanlığın kaldırılmasıyla 25 Hazirandan
itibaren oluşacak devlet düzeniyle ilgili bir kararname yetkisi, Bakanlar
Kuruluna veriliyor; daha yeni akla geldi. Günlerden beri, aylardan beri ben bu
konuyu dile getiriyorum, anlatıyorum, yazıyorum; daha bugün getirilecek, yarın
görüşmeye başlayacağız. Bu kadar sorumsuzluk olabilir mi? Bir ülke bu kadar
sorumsuzca yönetilebilir mi? Maalesef Türkiye bu durumlara düşmüştür,
düşürülmüştür. Allah yardımcımız olsun, bu zihniyetle bu şekilde devam etmemiz
mümkün değil. 
GÜLAY
YEDEKCİ (İstanbul) – “Tamam.” diyoruz onun için.
BÜLENT
KUŞOĞLU (Devamla) – İnşallah. “Tamam.” dememiz lazım. 
Hepinize
saygılar sunuyorum efendim. (CHP sıralarından alkışlar) 
BAŞKAN
– Teşekkür ediyorum Sayın Kuşoğlu. 
Şahıslar
adına Adıyaman Milletvekili Behçet Yıldırım. 
Buyurun
Sayın Yıldırım. (HDP sıralarından alkışlar) 
Süreniz
beş dakikadır. 
BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekili arkadaşlarım; 557 sıra sayılı Kanun Tasarısı
üzerinde şahsım adına söz almış bulunmaktayım. Genel Kurulu saygıyla
selamlıyorum. 
Tasarının
gerekçesinde ekonomik kalkınmadan bahsedilmiş, ülkemizin cazip bir yatırım merkezi
hâline getirilmesinden bahsedilmiş. Vergi affından bahsediyorsunuz, imar
affından bahsediyorsunuz ama bence boşuna zahmet etmişsiniz. Ülkenin mevcut
durumuna baktığımızda, alınan baskın seçim kararıyla birlikte biz bunu şöyle
okuyoruz: Sıfırı tükettik, elde avuçta ne varsa sattık, satacak bir şey
kalmadı; bu çarkın bir iki ay daha dönmesi için sıcak paraya ihtiyacımız var.
Araya birkaç tane de seçim rüşveti sıkıştırmışsınız. “Gerisine de seçimden
sonra bakacağız.” demişsiniz. “Sonrasında da halktan yeni vergilerle katbekat
artırarak toplayacağız.” demişsiniz. Tasarının özü, mantığı budur; görünen de
budur. 
Bu
ve benzeri birçok tasarıyı Meclise getirdiniz ancak hâlâ ülkede 1 gram
rahatlama yoktur. Gelir dağılımındaki adaletsizlikle, gelir durumu düşük kesimi,
küçük esnafı, küçük işletmeleri vergi borcu altında boğuyorsunuz. Üretime
dayalı hiçbir alanı desteklemiyorsunuz. Tek bildiğiniz şey, satmak ve kısa
sürede tüketmek üzerine kurulu sıcak para tedarik etmek. Satmadığınız,
özelleştirmediğiniz üretim alanı, üretim sahası kalmamıştır. Geldiğimiz nokta,
atalarımızın uyarısıyla, hazıra dağ dayanmaz noktası olmuştur. Şimdi elde
avuçta ne varsa toplamak pahasına kamunun kaynaklarını “teşvik, vergi affı” adı
altında çarçur ediyorsunuz. Günü kurtarmak ve para temin etmek için bugün yeni
vergi affından bahsediyorsunuz. Bu politikalarla bu şekilde devam ederseniz,
aldığınız fetva gereği, seçim sonrası maaş kesintilerinden, çeşitli yeni
vergilendirmelerden bahsedeceksiniz. Bunun böyle olacağını, gündemimizde erken seçim
yokken getirdiğiniz vergi artışlarından gördük. Daha birkaç ay önce ne
yaptınız? MTV, motorlu taşıtlar vergisini yüzde 40 oranında artırdınız.
Vatandaş zar zor krediyle aldığı otomobilden dolayı ciddi bir vergi yüküyle
karşılaştı. Meyveli gazoz, limonata gibi içeceklerden zaten hâlihazırda KDV
alınırken, yüzde 25 oranında özel tüketim vergisi yani ÖTV getirdiniz. 
ÖTV’nin
vergi tabanı genişletildi. Vergilerin, çalışmayan öğrencileri, kadınları,
işsizleri yani toplumun çoğunluğunu oluşturan geniş yoksul kesimleri kapsaması
kanunlaşmıştır. 
Birkaç
ay önce çıkarılan torba yasayla, tütün üreticileri, sermaye tekelleri daha
zenginleşsin diye açlığa mahkûm edilmiştir. Sigara pahalı diye tütüne yönelen
vatandaşların içtikleri tütüne, sigara kâğıdına, makarona yüzde 600 dolayında
vergi konulmuştur. Bunun bedelini Adıyaman ödüyor. Hani “Biz tütün satışını
yasak değil, yasal hâle getirdik.” diyorsunuz ya gidin Adıyaman sokaklarında
gezin, her sokağında, her kahvesinde, her kaldırımında o tütün emekçilerini
göreceksiniz. İşte o tütün emekçilerine bir sorun, tütün yasaklandı mı yoksa
yasal hâle mi geldi diye. Size net cevap vereceklerdir: “Benim tütünüm yasak
değilse, yasaklamadınız ise ben niçin tütünümü satamıyorum? Benim tonlarca
emeğim, tütünüm niye ambarlarda duruyor? Ben tütünümü satmaya çalışırken neden
yakalayıp el koyuyorsunuz? Neden para cezası veriyorsunuz? Neden hapis
cezasıyla tehdit ediliyorum?” 
Bakın,
öğleden sonra, yine, gündem dışı söz alırken, Adıyaman’da tütünden
bahsetmiştim, baronların isteği üzerine bu tütün yasağının getirildiğini
söylemiştim. Başbakan Yardımcısı Sayın Recep Akdağ, baronların, orada vergi
vermeyen insanların olduğunu yani o baronların Abuzer amca, Yusuf amca, Ali
amca olduğunu söylemişti. Bunu da bu Mecliste öğrenmiş oldum, demek ki
aramızda, Adıyaman’da “baron amcalarımız” da varmış. Şimdi, bu, nasıl serbest
bırakma? Bu, nasıl yasal hâle getirme? Çünkü her gün Adıyamanlı
hemşehrilerimden bunları duyuyorum.
Bir
iki seçim rüşveti dışında bu ülkedeki üreticiyi, emekçiyi, çiftçiyi bitirdiniz.
Buna karşılık ne kadar sermaye sahibi, ne kadar yandaş şirket varsa katbekat
zenginleştirdiniz. Çiftçi ve tütün emekçisi çok zor durumda. Üretemez hâle
gelen bir toplum var. Samandan tutun nohuda, nohuttan tutun ete kadar ithal
eden bir ülke hâline gelmişiz. Neymiş? Ekonomik kalkınma için teşvik ve vergi
affından bahsediyorsunuz. Hiç aklınıza bu gariban üretici gelmiyor mu, tütün
üreticisi, işçi, emekçi gelmiyor mu? Bunlar bu ülkenin vatandaşı değil mi?
Bunları desteklemeyi, teşvik etmeyi hiç düşünmüyor musunuz? 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Bitiriyorum Sayın Başkan.
BAŞKAN
– Buyurun Sayın Yıldırım.
BEHÇET
YILDIRIM (Devamla) – Bu ülkede gelir dağılımındaki adaletsizliği düzeltin.
Sosyal devletin gereklerini yerine getirin. Vergi aflarını bir lütuf gibi
sunacağınıza, geliri az olandan az, geliri çok olandan çok vergi alın. O zaman
bu yoksul kesimin bugüne kadar kendisine sunmadığınız desteğe bile ihtiyacı
kalmayacaktır.
Netice
olarak bu ve benzeri tasarılarla belki günü kurtarabilirsiniz ve seçime kadar
götürebilirsiniz ama bu, çok uzun sürmeyecektir, kısa vadede ekonomik bir krizi
el birliğiyle davet edeceksiniz. Ancak bunun bedelini sizin teşvik ettiğiniz
zenginler değil, yoksul halk ödemek zorunda kalacaktır, bizim kaygımız budur.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Böylece
birinci bölüm üzerindeki görüşmeler tamamlanmıştır.
Şimdi
birinci bölümde yer alan maddeleri, varsa o madde üzerindeki önerge işlemlerini
gerçekleştireceğiz.
1’inci
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 557 sıra sayılı Vergi ve Diğer Bazı Alacakların Yeniden Yapılandırılması
ile Bazı Kanunlarda Değişiklik Yapılmasına İlişkin Kanun Tasarısı’nın 1’inci
maddesinde geçen “31/3/2018” ibarelerinin “30/4/2018” olarak değiştirilmesini
arz ve teklif ederiz.
Saygılarımızla.
 Zekeriya
Temizel Haluk Pekşen Kadim Durmaz
 İzmir Trabzon Tokat
 Musa
Çam Bülent Kuşoğlu Lale Karabıyık
 İzmir Ankara Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Trabzon Milletvekili Haluk Pekşen konuşacaktır. 
Buyurun
Sayın Pekşen. (CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; Sayın Bakan,
anlatımını bitirirken şu cümleyle tamamladı: “Yaptıklarımızı anlatıyoruz.”
dedi. Sayın Bakan, biz de meydanlarda sizin yaptıklarınızı anlatacağız.
İsterseniz sizi davet edeyim, bakın Karadenizli hemşehriyiz, gelin, size
Rize’de yaptıklarınızı vatandaş bir anlatsın. Bak burada Rizeli hemşehrilerimiz
var. Çay başfiyatını 2 lira 45 kuruş olarak açıkladınız. Şu anda, vatandaş çayı
1 lira 60 kuruşa satamıyor. “Yarısının parası peşin, yarısı da altı ay sonra,
işine gelirse.” diyorlar.
HİKMET
AYAR (Rize) – Yok öyle bir şey, hayır. Hayal dünyasında konuşuyorsun.
HALUK
PEKŞEN (Devamla) – Ramazan ayında insanlar, aç, sefil 15 kilo çay toplayıp
ÇAYKUR’a götürüyorlar ve alıcı yok. Özel sektörün kucağına itilmişler. Niye?
Çünkü oraya bir yandaş genel müdür atamışlar. Yandaş genel müdür atandığı
günden beri diyoruz ki: ÇAYKUR’u çalıyorlar, soyuyorlar, büyük soygun var.
“ÇAYTAŞ” diye bir tezgâh kurulmuş, bu ÇAYTAŞ tezgâhının üzerinden ÇAYKUR
soyuluyor dedik. Sonuç? 1,8 katrilyon banka kredi borcu, 268 milyon lira 2018
yılı zararı. 
ÇAYKUR’la
ilgili noktayı koyacağım. 
HİKMET
AYAR (Rize) – 1,2. 
HALUK
PEKŞEN (Devamla) – Bırakın o siyasi tartışmaları. Yüreğiniz varsa gelin, yarın
Rize’ye gidelim, Rizelilerin karşısına geçelim, orada konuşalım. (CHP
sıralarından alkışlar) 
HİKMET
AYAR (Rize) – Her gün ordayız, her gün, her gün. 
HALUK
PEKŞEN (Devamla) – Bak gideceğim, önce yarın Başbakanlık Teftiş Kuruluna o
ÇAYKUR’un yönetim kurulu hakkında suç duyurusunda bulunacağım, bir. 
HİKMET
AYAR (Rize) – Çay alım yerlerini geziyorum ben her gün. 
HALUK
PEKŞEN (Devamla) – İki: Rize Cumhuriyet Savcısına o ÇAYKUR yönetim kurulunu o
savcının karşısına dikeceğim. 
Üç:
Rize’ye yarın gideceğim, bir hafta Rizelilere sizi anlatacağım. 
Şimdi,
gelelim işin diğer faslına, şu vergi barışına. Bak, ne oldu? Burada daha kısa
bir süre önce Sayın Bakan “nefes” dediniz değil mi? Nefes kredisi çıkardınız.
Nefesi kime çıkarıyorsunuz? Yoğun bakımda olana çıkarıyorsunuz. Yoğun bakımda
kim var? İş adamı var, yatırımcı var, planlamacı var; tekstilciyi yoğun bakıma
soktunuz, müteahhidi yoğun bakıma soktunuz, esnafı yoğun bakıma soktunuz,
turizmciyi yoğun bakıma soktunuz, herkesi yoğun bakımlık ettiniz. Ondan sonra,
“Size nefes verelim.” dediniz. Yandaşlarınıza birkaç kuruş kredi verdiniz,
adına “nefes kredisi” dediniz. Şimdi, “Vergi barışı!” Ne vergi barışı? Ortada
vergi yoksa barışı mı olur?
Ortadaki
dert, şu anda vergi tahsil etme barışı. Vergiyi nasıl tahsil ederiz? Olmayan
verginin tahsili mi olur? Üretilmeyen verginin tahsili mi olur? Sizin
iktidarınızda 2002’yi karşılaştıralım Sayın Bakan -ben hukukçuyum, siz
ekonomistsiniz- gelin, bir karşılaştıralım: 2002’de salınan vergiler ile tahsil
edilen vergilerin oranına bir bakın, iktidarınız, tarihin en başarısız iktidar
dönemini yaşıyor. 
Az
önce, burada, Sayın Zekeriya Temizel rakamları söyledi, ekonomide faizde
kırdığınız dünya rekorunu ben bir kez daha tekrar etmeyeyim ama ortadaki durum
şudur: Karadeniz fıkralarından daha öte bir durumdasınız. Bizim Karadeniz’in
insanının ne aşamaya geldiğini ben görüyorum. Bak, milletvekili sayısı 600’e
çıktı. Benim ilim Trabzon. İki bin dört yüz yıllık bir dünya kentinde 1
milletvekili artmadı; 6 milletvekili... Niye? 2002 yılında 1 milyon 50 bin
nüfusu, şu anda 750 bin; 300 bin insan göçtü gitti. Niye? El kapılarına
açlıktan, sefaletten… Elinden fındığı aldınız, dereleri aldınız, limanı aldınız,
şehrin bütün geçim kaynaklarını aldınız. Ne kaldı? Ya, bir tane çivi çakın ya.
Bir yatırım adası söz vermiştiniz, ne oldu o yatırım adası? Hani Erzincan’dan
hızlı tren gelecekti? Hani Trabzon’da büyük liman yapacaktınız, marina
yapacaktınız? Ya, hepsinden vazgeçtik, Vakfıkebir’de -milletvekili de var
üstelik Vakfıkebirli- organize sanayi bölgesi var, planlandı. Allah aşkına, bir
tane çivi çaksaydınız bari.
İBRAHİM
AYDEMİR (Erzurum) – Sabır Haluk Bey. 
HALUK
PEKŞEN (Devamla) – Velhasıl şu: On altı yılın sonunda vatandaşı getirdiğiniz
durumu size bir Temel fıkrasıyla anlatayım: Bak, Temel ile Fadime
geçinememişler, sıkıntı çıkmış, kavga çıkmış, mahkemeye gitmişler; hâkim
tartışmayı dinlemiş ve tarafların boşanmasına karar vermiş, Fadime’ye de 10 bin
lira nafakaya hükmetmiş. Temel demiş ki: “Hâkim Bey, çok vicdanlı adamsınız. Bu
Fadime’ye 10 bin lira nafaka verdiniz ya, ben de aç geziyorum, bundan sonra
uğrar, ondan haftalık harçlık alırım.” Şu anda bu vergi barışıyla vatandaşı
getirdiğiniz yer orası. 
“Vergi
barışı” diyorsunuz, ne vergi barışı? Tahsilat barışı. Adam zaten nefes
alamıyor, zaten yoğun bakımda. Şimdi, ona gidiyorsunuz, diyorsunuz ki:
“Yapılandır borcunu.” Zaten diyor ki: “Neyi yapılandıracağım? Fabrika kapalı,
gündüz servisi yok, gece çalıştırıyorum elektrik parasından kurtulmak için.”
Fındıkçı diyor ki: “Zaten fındığı İtalyan’a verdin.” Şeker üreticisi diyor ki:
“Zaten sen bunu Cargill’e teslim ettin.” Çayın durumu ortada; 1,60 kuruş; bak,
şu anda Of’ta 1,60 kuruş. Varsa burada “Hayır, öyle değil.” diyen arkadaşlar,
iki dakika sonra burada, koyarız ortaya vekilliği; o kadar net söylüyorum. 
Durum,
içler acısıdır Sayın Bakan. Yoğun bakımlık bir ekonomiden bugün, on altı yıl
sonra ülkeyi getirdiğiniz durum, mevta olma aşamasıdır.
(Mikrofon
otomatik cihaz tarafından kapatıldı) 
HALUK
PEKŞEN (Devamla) – Toparlıyorum Sayın Başkan. 
BAŞKAN
– Buyurun, toparlayın. 
HALUK
PEKŞEN (Devamla) – Sayın Başkan, saygıdeğer milletvekilleri; şu anda
Türkiye'nin mecali bitmiştir. 
Türkiye,
bütün buralara niye geldi? Dünyada büyük bir ekonomik kriz olduğu için mi?
Dünyada büyük bir panik olduğu için mi? Üretim ekonomisi düştüğü için mi?
Hayır, bir tek şey; hukuk, adalet, yasa. Eğer bir ülkede hukuk güvenliği yoksa,
yargı ve adalet yoksa o ülkede gelecek planlaması yok demektir, o ülkede mal ve
can güvenliği yok demektir. Bütün bunları sağlamak için yapmanız gereken tek
şey var: Bu ülkeye, 24 Haziran günü teşekkür edeceksiniz. On altı yıl
içerisinde verdiklerinizin vermediklerinizin hesabını önünüze koyacak ve bu on altı
yıl sonra Türkiye'yi bu dar boğaz içerisinden çıkaracak yepyeni bir iktidar,
millî bir ittifak içerisinden Türkiye’yi kucaklayacak bir iktidar gelecek ve
Türkiye'nin ekonomisini düzeltecektir.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş, 60’a göre söz veriyorum. 
V.- AÇIKLAMALAR (Devam)
34.- İstanbul Milletvekili Mehmet Muş’un,
Trabzon Milletvekili Haluk Pekşen’in görüşülmekte olan 557 sıra sayılı Kanun
Tasarısı’nın 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, 60’a göre bir söz talebim oldu. 
ÇAYKUR’un
kapasitesi, 6.100’den 9.100 tona çıkarılmıştır; öncelikle bunu ifade etmek
isterim yani yüzde 51 kapasite artışı söz konusudur. Üretilen bütün çayı işleme
gücü vardır ÇAYKUR’un ve 6 Mayıs tarihinde ÇAYKUR, üreticilerimize şöyle bir
bilgilendirme mesajı göndermiştir: “Belirlenen yaş çay fiyatının altında çay
almak isteyen firmalara çayınızı satmayınız. Ayrıca, acele etmeyiniz. Çayınızın
tamamını alacağız.” ÇAYKUR zaten çay üreticilerine böyle bir bilgilendirmede bulunmuştur
dolayısıyla ortada, belirlenen fiyat da 2,45; “Belirlenen fiyatın altından
satmayın.” diye de bilgilendirme yapılmıştır. Kamuoyu zaten bunun farkındadır,
üretici bunun farkındadır. İşin realitesi ve gerçek boyutu bununla sınırlıdır.
Bunu da kamuoyunun bilgisine sunmak isterim. Bunun haricindeki bilgilere,
korsan bilgilere itibar etmeyiniz. 
BAŞKAN
– Teşekkür ediyorum. 
HALUK
PEKŞEN (Trabzon) – Sayın Başkan…
BAŞKAN
– Buyurun. 
HALUK
PEKŞEN (Trabzon) – Sayın Başkan, benim ifade etmediğim rakamları, gerçek dışı
rakamları ifade etmiştir.
BAŞKAN
– Hayır, siz farklı söylüyorsunuz, o farklı söylüyor; takdir kamuoyunun. 
Buyurun,
size de aynı şekilde 60 göre…
MEHMET
MUŞ (İstanbul) – Sayın Başkan, ne demek “aynı şekilde” ya!
BAŞKAN
– Hayır, hayır; 60’ a göre, bir sataşma yok. 
HALUK
PEKŞEN (Trabzon) – Bakın, “korsan bilgi” diyor Sayın Başkan.
BAŞKAN
– Bakın, sizin isminizi zikretmedi, bir şey demedi, siz ifade ettiniz, o da…
Buyurun,
60’a göre siz de açıklama yapın. 
HALUK
PEKŞEN (Trabzon) – Sayın Başkan, “korsan bilgi” dedi, “korsan bilgi” ne demek
yani?
BAŞKAN
– Bakın, sizin isminizi zikretmedi Sayın Pekşen.
HALUK
PEKŞEN (Trabzon) – Ama konuşan benim Sayın Başkan.
BAŞKAN
– O zaman, diğer önergeye geçerim.
60’a
göre söz vereyim size, buyurun, yerinizden.
HALUK
PEKŞEN (Trabzon) – Yapmayın ama Sayın Başkan; bu, adil bir durum değil.
BAŞKAN
– Sataşma yok burada, lütfen…
MEHMET
MUŞ (İstanbul) – Sayın Başkan, verdiği bilgi korsan mı, onu söylesin. 
BAŞKAN
– Yani her söylenen şeyi bir başkası farklı ifade etti diye kalkıp sataşmadan
söz almayın.
MEHMET
MUŞ (İstanbul) – Korsan bilgiyi üzerine niye alınıyor?
BAŞKAN
– Buyurun Sayın Pekşen, 60’a göre…
35.- Trabzon Milletvekili Haluk Pekşen’in,
İstanbul Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
HALUK
PEKŞEN (Trabzon) – Sayın Başkan, bir grup başkan vekili ne yazık ki bir konuda
iddia ortaya koyuyor ama o kadar bihaber ki konulardan sırf laf söylemek için
söylemiş. Şimdi ÇAYKUR’un gerçek üretim rakamlarını ben söyleyeyim, o da danışmanlarını
arasın, oradan teyit etsin. ÇAYKUR’un 2016 yılında toplam üretimi 106 bin ton,
2017 yılında 95 bin ton; öyle, 9 bin falan filan değil, onlar hikâye, bilmiyor
rakamları çünkü. Yani 95 bin ton üretime düşmüş.
HİKMET
AYAR (Rize) – Nedir o 95 bin? Nedir o?
HALUK
PEKŞEN (Trabzon) – İki: ÇAYKUR 11 bin ton eksik ürettiği gibi 2.450 de elemanı
işten çıkarmış. Gerçek rakamlar bunlardır, Rize’deki vatandaşlar bunu duydular.
Kendisi de hemşehrim, Sürmenelidir, Sürmene’deki çay fabrikasına, çay
üreticilerine sorarsa gerçek rakamlara ulaşabilir.
MEHMET
MUŞ (İstanbul) – Sayın Başkan…
AYŞE
SULA KÖSEOĞLU (Trabzon) – Trabzon’la ilgili haksız, yanlış bilgiler verdi. 
HİKMET
AYAR (Rize) – Saçma sapan bilgiler vermeyin ya!
MEHMET
MUŞ (İstanbul) – Sayın Başkan, bu anlamda, 60’a göre bir söz talebim olacaktır
AK PARTİ Grubu adına, Grup Başkan Vekiliyim. Uygun görürseniz…
BAŞKAN
– Arkadaşlar, bu çay muhabbeti… Güzeldir, evet, ÇAYKUR, Rize çayı harika bir
çay, tavsiye ediyoruz ama… 
AYŞE
SULA KÖSEOĞLU (Trabzon) – Trabzon’la ilgili verilen bilgiler de hatalıdır Sayın
Başkan. 
BAŞKAN
– …şu muhabbeti karşılıklı, oturup bir çay eşliğinde birlikte yaparsanız çok
daha güzel olur. Herhâlde Genel Kurul da, bütün milletvekilleri de bunu tasdik
eder.
Buyurun
Sayın Muş.
36.- İstanbul Milletvekili Mehmet Muş’un,
Trabzon Milletvekili Haluk Pekşen’in yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, benim söylediğim, ÇAYKUR’un günlük üretim
kapasitesidir, ÇAYKUR’un üretim kapasitesini ben söyledim, üretimiyle alakalı
bir şey söylemedim. Burada, üretim kapasitesi 6.100’den 9.100’e çıkarılmış,
yüzde 50’lik bir artış vardır, günlük işleme kapasitesidir bu. Üreticilerimiz
rahat olsunlar, bütün çaylar alınacaktır. ÇAYKUR bununla ilgili gerekli
bilgilendirmeyi vatandaşa zaten yapmıştır. 
Ortada
bir bilgi kirliliği vardır. Konunun aydınlığa kavuşturulması adına tekrar söz
talebinde bulundum.
Teşekkür
ederim.
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı (1/944) ile Plan ve Bütçe Komisyonu Raporu (S. Sayısı: 557) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına 
Görüşülmekte
olan 557 sıra sayılı Kanun Tasarısı’nın 1’inci maddesinin birinci fıkrasındaki
“kapsamına giren” ibarelerinin “kapsamındaki” şeklinde değiştirilmesini arz ve
teklif ederiz.
 Meral
Danış Beştaş Behçet Yıldırım Aycan İrmez
 Adana Adıyaman Şırnak
 Saadet
Becerekli Mehmet Ali Aslan Erol Dora
 Batman Batman Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerinde Mardin Milletvekili Erol Dora konuşacaktır.
Buyurun
Sayın Dora. 
EROL
DORA (Mardin) – Sayın Başkan, değerli milletvekilleri; 557 sıra sayılı Vergi ve
Diğer Bazı Alacakların Yeniden Yapılandırılması ile Bazı Kanunlarda Değişiklik
Yapılmasına İlişkin Kanun Tasarısı’nın 1’inci maddesi üzerinde vermiş olduğumuz
önerge üzerine söz aldım. Genel Kurulu saygıyla selamlıyorum.
Konuşmama
öncelikle Cumhurbaşkanı adayımız Sayın Selahattin Demirtaş’ı ve bütün tutuklu
vekillerimizi saygıyla selamlayarak başlamak istiyorum.
Sayın
Başkan, değerli milletvekilleri; bu madde kapsamında yapılan düzenlemeyle başta
Vergi Usul Kanunu olmak üzere bazı kanunlarda birtakım değişiklikler
yapılmaktadır. Bakınız, bu önümüze konulan kanun tasarısı on beş yılı aşan AKP
iktidarları döneminde 9’uncu ve son altı yılda çıkan 6’ncı vergi ve prim affı
olacaktır. Son iki yılda çıkarılan iki affın taksit ödemeleri bile bitmeden tekrar
bir af düzenlemesi Genel Kurulun gündemine getirilmiştir ve maalesef, bu kadar
vergi affının ortaya çıkardığı sonuç son derece kaygı vericidir. On altı yıllık
vergi afları bilançosu her yapılandırmada tahsilatların giderek düştüğünü ve
vergi yükünün dolaylı vergiler üzerinden ücretliler üzerine yıkıldığını
göstermektedir. 
Değerli
milletvekilleri, şu hususun altını çizmekte fayda var: Bir siyasal iktidar
vatandaşını vergisini ödemeye değil, âdeta ödememeye teşvik ediyorsa ortada
adalet ve hakkaniyet kavramlarından bahsetmek oldukça güçleşecektir. Vergi,
sadece gelir kapısı değildir, vatandaşlık bilincinin en temel yapı taşıdır,
devletin hakkaniyetinin aynasıdır. Bu düzenleme, bugüne kadar devlete borçlu
kalmamak ve vergisini zamanında ödeyebilmek için harcamalarını sınırlayan
vatandaşın bir sonraki dönemde daha fazla vergi ödemesine yol açacağı gibi
gelir adaletsizliğine ve adalet algısının zedelenmesine de zemin
hazırlamaktadır. Bu düzenlemelerin açtığı zeminde yandaş azınlık vergi ödemeden
gelirine gelir katarken, öte yandan memleketin geri kalan çoğunluğunun üzerine
vergiler bindirilmeye devam edilmektedir. Oysa, böylesi adaleti zedeleyici
yaklaşımlar yerine, vergileri düşürüp adil vergi dağılımını sağlayacak
düzenlemeler yapmak hakkaniyete daha uygun bir davranış olacaktır.
Değerli
milletvekilleri, bakınız, 19 Ağustos 2016’da hayata geçirilen vergi affı
düzenlemesiyle 80,4 milyar liralık çok kapsamlı vergi ve prim borcu
yapılandırması yapılmıştır. Getirilen bu düzenlemenin neticesinde 31 Mart 2018
itibarıyla sadece 29,4 milyar lira tahsil edilmiştir, tahsilat oranı ise sadece
yüzde 36’ya ulaşabilmiştir. Bir yıl önce, yani 27 Mayıs 2017 tarihli vergi affı
düzenlemesiyle 13,7 milyar liralık vergi ve prim borcu yapılandırması
yapılmıştır. 31 Mart 2018 itibarıyla bu yapılandırılan 13,7 milyarın sadece 2,7
milyar lirası tahsil edilmiştir. Dikkatinizi çekerim, 2017 yılına ait
düzenlemeyle ulaşılan yüzde 19,7 tahsilat oranı Ağustos 2016 döneminde
gerçekleşen yüzde 36 tahsilat oranının oldukça gerisine düşmüştür. Ortaya çıkan
sonuca göre son vergi affında gerçekleşen tahsilat oranı yüzde 20’ye bile
ulaşamamıştır. 
Sayın
Başkan, değerli milletvekilleri; vergi aflarının gerçekleşen tahsilat oranları,
esasen AKP iktidarının vergi disiplinini nasıl bozduğunun, bütçede yarattığı
açığı nasıl derinleştirdiğinin ve bu yükün halka nasıl zamlar ve yeni vergiler
olarak yansıdığının açık bir ilanıdır. Vergi afları haricinde, AKP iktidarının
on altı yılda çıkardığı sayısız torba yasayla, “yatırımı teşvik” adı altında,
vergi ödemek istemeyen sermaye kesimlerine, adı “vergi affı” olmasa da vergi
affı niteliğinde yüzlerce vergi muafiyeti, istisnası ve teşviki yapılmış
bulunmaktadır. Bu değişikliklerin büyük çoğunluğu torba yasalarla
geçirilmiştir, bir kısmı, öncesinde Bakanlar Kuruluna verilen sınırsız
yetkilerle gerçekleştirilmiş bulunmaktadır. 
Değerli
milletvekilleri, ülkemizde ekonomik krizin derinleştiği OHAL koşullarında
siyasi iktidar, günü kurtarmak, yaşanan ekonomik buhranı toplumda görünmez
kılmak için sürekli olarak “yatırımı teşvik, vatandaşa müjde” adı altında
birçok torba düzenlemeyi Meclise getirmeye devam etmektedir. Ancak şu anda 81
milyon vatandaşımız zor durumdadır, düşük gelirliler, işçiler, memurlar,
emekliler, öğrenciler dardadır ve borç içerisindedirler. Türkiye’de günü
kurtarmaya yönelik düzenlemeler yerine toplumda gelir adaletini ve refahı
sağlamaya, ekonomik eşitsizlikleri ve yoksulluğu ortadan kaldırmaya yönelik
adımlara ihtiyaç vardır. 
Bunu
bir kez daha Genel Kurulun huzurunda belirtiyor, Genel Kurulu saygıyla
selamlıyorum. (HDP sıralarından alkışlar) 
BAŞKAN
- Teşekkür ediyoruz Sayın Dora. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 557 sıra sayılı Vergi ve Diğer Bazı Alacakların Yeniden Yapılandırılması
ile Bazı Kanunlarda Değişiklik Yapılmasına İlişkin Kanun Tasarısı'nın 2’nci
maddesinin (1)’inci fıkrasının (b) bendinin aşağıdaki şekilde; (6)’ncı,
(7)’nci, (8)’inci ve (9)’uncu fıkralarında yer alan “31.03.2018” ibarelerinin
“30.04.2018” olarak değiştirilmesini arz ve teklif ederiz.
Saygılarımızla.
 Zekeriya
Temizel  Lale Karabıyık  Bülent Kuşoğlu
 İzmir
 Bursa  Ankara 
 Hüseyin
Çamak  Musa Çam  Kadim Durmaz
 Mersin
 İzmir  Tokat 
“b)
Vadesi geldiği hâlde ödenmemiş ya da ödeme süresi henüz geçmemiş bulunan ve bir
vergi aslına bağlı olmaksızın kesilmiş vergi cezaları ile iştirak nedeniyle
kesilmiş vergi cezalarının yüzde 60'ı ve bu tutara gecikme zammı yerine, bu
Kanunun yayımı tarihine kadar Yİ-ÜFE aylık değişim oranları esas alınarak
hesaplanacak tutarın; ödenmemiş alacağın sadece gecikme zammından ibaret olması
hâlinde gecikme zammı yerine Yİ-ÜFE aylık değişim oranları esas alınarak
hesaplanacak tutarın, bu Kanunda belirtilen süre ve şekilde tamamen ödenmesi
şartıyla cezaların kalan yüzde 40'ının ve bu cezalara bağlı gecikme zamlarının
tamamının,”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Başkanım.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Mersin Milletvekili Hüseyin Çamak konuşacaktır. 
Buyurun
Sayın Çamak. (CHP sıralarından alkışlar) 
HÜSEYİN
ÇAMAK (Mersin) – Değerli Başkan, sayın milletvekilleri; 557 sıra sayılı Kanun
Tasarısı’nın 2’nci maddesi üzerinde söz aldım. 
Bu
kanun tasarısıyla, Maliye Bakanlığına, il özel idarelerine ve belediyelere
bağlı tahsil daireleri tarafından takip edilen alacakların ödenmesinin
kolaylaştırılması için çeşitli faiz afları ve iyileştirmeler söz konusu.
Ekonomik açıdan oldukça zor durumda bırakılan vatandaşlarımızın borçlarında
indirim veya faiz aflarına elbette karşı değiliz, fakat ekonomide bir sosyal devlet
olmanın farkındalığıyla vatandaşlarımızın lehine gerekli yapısal ve köklü
değişiklikler yapılmadan, seçim arifesinde bu tarz, günü kurtaran kararlarla
bir çözüm bulunamayacağı açıktır. Bu durumun en trajik örneklerinden birisi
olarak, geçen hafta Mersin’de bir iş yerinin iki yıllık yüksekokul mezunu
tekniker alımı yaptığını öğrenince bunu vatandaşlarımıza duyurdum. Bunun
üzerine günlerdir telefonlarımız susmuyor, üstelik arayanların çoğunun mühendis
olması işsizlik vahametinin boyutunu göstermektedir. İşsiz kalan
mühendislerimiz artık “Ne iş olsa yaparız.” durumuna gelmişler. İşsiz
mühendislerimizin yüreğimi kanatan bu haykırışı, ülke ekonomimizin artık bir
gelecek vadetmediğinin en somut göstergesidir. Dün Hükûmetin oylarıyla kabul
edilen ve üniversitelerimizi bölen yasayı da göz önünde bulundurursak yeni
üniversiteler açmak ya da köklü üniversitelerimizi bölmek mezun işsizler
ordusunu büyütmekten başka bir işe yaramayacaktır. İşsizlik sorununun çözümü
yeni üniversiteler açmaktan değil mezun gençlerimize istihdam alanları
yaratmaktan geçmektedir.
Değerli
arkadaşlar, ülkemizdeki gelir uçurumu giderek büyüyor. Son on beş yılda
zenginleşen binlerin karşısında milyonlarca vatandaşımız yoksulluğa mahkûm
ediliyor. Sadece sağlık verileri dahi ülkemizin yoksulluk tablosunu ortaya
koymaya yetiyor. Sosyal Güvenlik Kurumu geçen yıl 14,5 milyon vatandaşın genel
sağlık sigortası primlerini ödeyemediğini açıkladı. Ülkemizde işsiz
vatandaşlarımızın bir başka büyük mağduriyeti de bu “genel sağlık sigortası”
denilen işsiz evlat vergisidir. Öte yandan, devletten yardım alanların sayısı
da göz önüne alındığında yoksul vatandaşlarımızın sayısı 30 milyonu aşıyor.
Bazı illerimizde ise yoksul vatandaşlarımızın sayısı o illerin toplam nüfusunun
yüzde 40’ına, seçmen sayısının ise yüzde 70’ine varıyor. Bu sorunun geçici
seçim yatırımlarıyla çözülecek bir sorun olmadığı ortadadır. Bu konuda bir
sosyal devletten beklenen yapısal değişiklikler bir an önce hayata
geçirilmelidir.
Bildiğiniz
üzere, bugün iktidarın ekonomi kurmayları sarayda bir toplantı
gerçekleştirdiler. Tabii, piyasalardaki panik sarayı artık acil önlemler almaya
zorluyor. AK PARTİ’nin çıkardığı 9 vergi affından sonra KDV’de tahsilat oranı
yüzde 20’nin altına düştü. Dolaylı vergilerin oranı ise toplam vergilerin yüzde
67’sini aştı. Durdurulamayan döviz kuru iktidarı farklı adımlar atmaya mecbur
etmektedir.
Son
olarak, Maliye Bakanı bir varlık barışı düzenlemesi yapılacağını açıkladı.
Ülkemizdeki siyasi iklim yatırımcıları kaygılandırırken, sermaye kaçışı
artarken bu adımların sonuç vermeyeceği açıktır. Hukukun işlemediği, OHAL’in
kalıcı hâle geldiği bir ülkede ne yatırım ne varlık barışı olur. İktidar
ekonomik krizden çıkmak için öncelikle piyasalara güven verecek siyasi ve
hukuki adımları atmalı, OHAL rejimine bir an önce son vermelidir. 
Tamam.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 557 sıra sayılı Kanun Tasarısı’nın 2’nci maddesinin (1)’inci fıkrasında
yer alan “daireleri” ibaresinin “birimleri” şeklinde değiştirilmesini arz ve
teklif ederiz.
 Meral
Danış Beştaş Behçet Yıldırım Aycan İrmez
 Adana Adıyaman Şırnak
 Saadet
Becerekli Mehmet Ali Aslan Nihat Akdoğan
 Batman Batman Hakkâri
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Hakkâri Milletvekili Nihat Akdoğan konuşacaktır. 
Buyurun
Sayın Akdoğan. (HDP sıralarından alkışlar)
NİHAT
AKDOĞAN (Hakkâri) – Sayın Başkan, değerli milletvekilleri ve cezaevinde rehin
tutulan değerli arkadaşlarım; Vergi ve Diğer Bazı Alacakların Yeniden
Yapılandırılmasına Dair Kanun Tasarısı’nın 2’nci maddesi üzerinde söz almış
bulunuyorum. Bu vesileyle Genel Kurulu saygıyla selamlıyorum.
Değerli
arkadaşlar, on altı yıllık süreçte 9 defadır borçların yapılandırılması kararı
alınıyor, vergi affı getiriliyor. Bu dönemde son getirilenin seçim sürecine
denk gelmesi… Bu dönemde, baktığımızda, özellikle seçimlerin yakın olduğu
dönemde vergi aflarıyla amaçlanan, aslında halkın sorunlarını çözme, borçlarını
ödeme değil; daha çok, bir panik seçimine giren Hükûmetin düzenlemeyi son
Meclis çalışmalarına denk getirmesidir. Her sene vergi affı getirilmektedir ama
yoksulluğun sınırı artık vergi affının altında kalmış. Yani af gelmesine rağmen
borçluların çoğu yine borçlarını ödeyememektedir. Beklenti, bir sonraki sene
yine bir vergi barışının, vergi affının getirilmesidir. Problem, vergi affını
getirip seçimi kazanmak değil, yurttaşların düzenli ve adaletli bir gelir
dağılımına kavuşturulmasıdır. Böylelikle herkes vergisini zamanında
ödeyebilecek bir gelir düzeyine sahip olacaktır.
AKP’nin
OHAL eliyle yaptığı bütün baskılar, medyanın tek sesli şekilde AKP
propagandasını yapması nedeniyle… Kendisine fayda sağlamak için topluma rüşvet
teklif ettiği… Sanki toplumu, halkı düşündüğü algısını yaratmaya çalışıyor.
Eğer samimi olunsaydı, on altı yıldır ülkeyi yöneten AKP iktidarı, şimdiye
kadar yapılan yasalarla emeklilere, gençlere, kadınlara, işçilere, emekçilere
hakkı olanı teslim etmeliydi. AKP Hükûmetinin yıllardır yasama mantığı böyle
işlemektedir. Hazırlanan tasarının bütünü, işçi ve emekçilerin kısa ve orta
vadede aleyhine düzenlemelerden oluşmaktadır. Maalesef ki, esasında halkın
lehine olabilecek bir tasarı, AKP açısından büyük bir propagandanın malzemesi
olmaktadır. Hükûmetin yapması gereken temel hizmetler bir lütuf olarak
sunulmaktadır. Gerçek olan ise vergi adaletsizliğini derinleştiren vergi ve
imar affının çok kısa zamanda halka büyük maliyetlerle geri döneceğidir. 
Değerli
arkadaşlar, bu torba kanunla birlikte aslında birçok af getiriliyor, başta
Bakan da AKP sözcüleri de dile getirdi. Toplumu kutuplaştırdınız,
ayrıştırdınız; bari kutuplaştırmayı okulların içerisine kadar da getirmeyin.
Mahkemelerin karar vermediği… Öğrenciler hakkında bir karar yoksa, bu kanunda
getirdiğiniz madde o öğrencileri de kapsamı içerisine almalıdır ama maalesef,
biliyoruz, siz bunu da yerine getirmeyeceksiniz. Ama biz şuna inanıyoruz:
Toplum, Abbas’ın yolcu olduğunu biliyor. Leonard Cohen’in söylediği gibi,
herkes biliyor geminin su aldığını, herkes biliyor kaptanın yalan söylediğini,
herkes biliyor zarların hileli olduğunu. Bizler de artık toplum olarak AKP’nin
yalanlarında yaşamak durumunda değiliz. Yalanı gerçek saymayacağız; zekâmızla,
aklımızla, her şeyimizle alay etmenize izin vermeyeceğiz. Bütün bu yalanlarına
inanmamızı bekliyor anlaşılan. Dün sosyal medyada 2 milyon insan sizin bu yalan
dolu dünyanıza kocaman “24 Haziranda tamam.” dedi. Yolun sonu aslında göründü.
Eğer ki bu ülkede Hükûmet seçimlerin demokratik bir şekilde yapılacağına
inanıyorsa, zerre kadar bu konuda kendine güveniyorsa…
(Mikrofon
otomatik cihaz tarafından kapatıldı) 
NİHAT
AKDOĞAN (Devamla) – Sayın Başkanım, bir dakika rica ediyorum. 
BAŞKAN
– Buyurun. 
NİHAT
AKDOĞAN (Devamla) – Değerli arkadaşlar, bakın, bulunduğumuz bölgede, sadece
vekili olduğum ilimle ilgili, Hakkâri’den Şemdinli’ye geçebilmem için tam 10
tane arama noktasından geçmek durumundayım. Belki arkadaşlarımız bilirler, bir
tanesi Depin, bir tanesi Yeniköprü, bir tanesi Yüksekova’nın girişi, bir tanesi
şehir merkezi, bir tanesi şehir çıkışı, bir tanesi Karabey Karakolu, bir tanesi
Güzelkonak Karakolu, bir tanesi Durak, bir tanesi Altınsu, 10’uncusu da
Şemdinli şehir merkezi. Ve burada bizlerin sizlerle eşit bir yarışa
gireceğimizi düşünüyorsunuz. Değerli arkadaşlar, bizim şunu söyleme hakkımız
vardır: Eğer seçim yapılacaksa batıdaki uygulamaların aynısı bölgede de
uygulanmalı. Bölgedeki bir arkadaşımız, hele dokunulmazlığı yoksa, saatlerce o
trafikte, o arama noktalarında bekletilmektedir. 
(Mikrofon
otomatik cihaz tarafından kapatıldı)
NİHAT
AKDOĞAN (Devamla) – Sayın Başkan, sadece bitirmek adına bir dakika. 
BAŞKAN
– Devam lütfen.
NİHAT
AKDOĞAN (Devamla) – Teşekkür ediyorum Sayın Başkanım.
Ben
özellikle AKP’de, muhalefette görev yapan arkadaşlara… Bugün CHP’den bir heyet
üç gündür bölgede, ben inanıyorum, geri dönüşte, yaşadıklarını bu kürsüden
anlatabilmeliler. Oradaki seçilenler de sizin gibi seçim çalışmalarını
yürütecek, diğer şekilde Cumhurbaşkanı adayımız Sayın Selahattin Demirtaş bugün
12 metrekarelik bir yerde seçim çalışmalarını yürütecek, siz devletin bütün
imkânlarıyla seçim çalışmalarını yürüteceksiniz, bunun da ahlaka, vicdana
sığdığını söyleyeceksiniz. 24 Haziranda halkımız buna gereken cevabı
verecektir.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
4’üncü
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 4’üncü maddesinin (8)’inci fıkrasının (a) bendinin
aşağıdaki şekilde değiştirilmesini arz ve teklif ederiz.
 Mehmet
Muş Mehmet Doğan Kubat Mücahit Durmuşoğlu
 İstanbul İstanbul Osmaniye
 Emrullah
İşler İbrahim Halil Fırat Hacı Bayram Türkoğlu
 Ankara Adıyaman Hatay
 Ramazan
Can İsmail Tamer
 Kırıkkale Kayseri
“a)
Bu Kanunun kapsadığı dönemlere ilişkin olarak, bu Kanunun yayımı tarihinden
önce başlanıldığı halde, tamamlanamamış olan 4458 sayılı Kanun kapsamında
yapılan gümrük incelemeleri ile ek tahakkuk işlemlerine devam edilir. Bu
işlemlerin tamamlanmasından sonra tahakkuk eden vergilerin %50'si ile bu tutara
gecikme faizi yerine bu Kanunun yayımı tarihine kadar Yİ-ÜFE aylık değişim
oranları esas alınarak hesaplanacak tutar ile bu tarihten sonra kararın tebliği
üzerine belirlenen dava açma süresinin bitim tarihine kadar hesaplanacak
gecikme faizinin tamamının, vergi aslına bağlı olmayan cezalarda cezanın
%25'inin, eşyanın gümrüklenmiş değerine bağlı olarak kesilmiş cezalarda cezanın
%15'inin ve varsa gümrük vergileri aslının %50'si ile bu tutara gecikme faizi
yerine bu Kanunun yayımlandığı tarihe kadar Yİ-ÜFE aylık değişim oranları esas
alınarak hesaplanacak tutar ile bu tarihten sonra kararın tebliği üzerine
belirlenen dava açma süresinin bitim tarihine kadar hesaplanacak gecikme
faizinin tamamının; kararın tebliğ tarihinden itibaren otuz gün içerisinde
yazılı başvuruda bulunularak, ilk taksitin tebliği izleyen aydan başlamak üzere
ikişer aylık dönemler halinde altı eşit taksitte ödenmesi şartıyla vergi
aslının %50'sinin, vergi aslına bağlı olmayan cezalarda cezanın %75'inin,
eşyanın gümrüklenmiş değerine bağlı olarak kesilmiş cezalarının %85'inin,
gümrük vergilerine bu Kanunun yayımı tarihine kadar uygulanan gecikme faizinin
ve vergi aslına bağlı cezaların tamamının tahsilinden vazgeçilir. Şu kadar ki
bu Kanunun 9 uncu maddesinin birinci fıkrasının (a) bendinde belirtilen süre
içinde tebliğ edilen kararlar için bu maddenin birinci fıkrasının üçüncü
cümlesi uygulanır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçeyi okutuyorum:
Gerekçe:
Eşyanın
gümrüklenmiş değerine bağlı olarak kesilmiş cezalarda varsa gümrük vergileri
aslının da yapılandırma kapsamı dışında tutulmamasını teminen, diğer maddelerde
eşyanın gümrüklenmiş değerine bağlı olarak kesilmiş cezalar için vergi aslına
bağlı ve bağlı olmayan ayrımı olması nedeniyle madde metnine buna ilişkin hüküm
eklenmiştir.
BAŞKAN
– Gerekçesini okuttuğum, Mehmet Muş ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda 4’üncü maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
5’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Kanun Tasarısı’nın 5’inci maddesinin,
a)
Birinci fıkrasının;
-
(a) bendine "2016 takvim yılı için %20” ibaresinden sonra gelmek üzere “,
2017 takvim yılı için %15” ibaresinin eklenmesini,
-
(b) bendinde yer alan "2016 takvim yılı için 14.424 Türk lirasından;”
ibaresinin "2016 takvim yılı için 14.424 Türk lirasından, 2017 takvim yılı
için 16.350 Türk lirasından;” şeklinde, "2016 takvim yılı için 21.636 Türk
lirasından” ibaresinin "2016 takvim yılı için 21.636 Türk lirasından, 2017
takvim yılı için 24.525 Türk lirasından” şeklinde,
-
(c) bendinde yer alan "2016 takvim yılı için 43.260 Türk lirasından”
ibaresinin "2016 takvim yılı için 43.260 Türk lirasından, 2017 takvim yılı
için 49.037 Türk lirasından” şeklinde,
-
(ğ) bendinde yer alan "2017” ibaresinin "2018” şeklinde
değiştirilmesini,
b)
İkinci fıkrasının; 
-
(c) bendinde yer alan "ikinci ayın” ibaresinin "üçüncü ayın” şeklinde
değiştirilmesini, 
-
(ç) bendinin (1) numaralı alt bendinde yer alan "(2017 yılı için 24.525
Türk lirasının)” ibaresinin, (2) numaralı alt bendinde yer alan "(2017
yılı için 4.905 Türk lirası üzerinden)” ibaresinin, (3) numaralı alt bendinde
yer alan "(2017 yılı için 24.525 Türk lirası)” ibaresinin madde metninden
çıkarılmasını,
c)
Üçüncü fıkrasının (b) bendinin (2) ve (3) numaralı alt bentlerinin birinci
cümlesinde yer alan "(2017 yılı için, gelir vergisi mükelleflerinden
işletme hesabı esasına göre defter tutanlar 16.350 Türk lirasından, bilanço
esasına göre defter tutanlar ile serbest meslek erbabı 24.525 Türk lirasından,
kurumlar vergisi mükellefleri 49.037 Türk lirasından az olmamak üzere, 2017
yılına ilişkin beyan edilen gelir veya kurumlar vergisi matrahının yüzde 15’i
üzerinden)” ibarelerinin madde metninden çıkarılmasını arz ve teklif ederiz.
 Mehmet
Muş Mehmet Doğan Kubat İbrahim Halil Fırat 
 İstanbul İstanbul Adıyaman
 Hacı
Bayram Türkoğlu Emrullah İşler Ramazan Can Hatay
 Ankara  Kırıkkale
 Mücahit
Durmuşoğlu İsmail Tamer
 Osmaniye Kayseri
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
MEHMET
DOĞAN KUBAT (İstanbul) – Gerekçe...
BAŞKAN
– Gerekçeyi okutuyorum:
Gerekçe:
Önergeyle
gelir ve kurumlar vergisi mükelleflerinin 2017 takvim yılı içinde matrah
artırımında bulunmalarına imkân sağlanmakta, bu düzenlemeyle uyumlu olarak
maddenin gelir (stopaj) veya kurumlar (stopaj) vergilerinin artırılması ile
katma değer vergisinin artırılmasına ilişkin hükümlerinde yer alan 2017 yılıyla
ilgili artırımlar da dikkate alınmak üzere belirlenmiş olan asgari tutarlar
metinden çıkarılmakta, gelir ve kurumlar vergisi mükelleflerinin matrah
artırımında bulundukları yıllara ait zararların yüzde 50'sinin 2018 ve izleyen
yıllar kârlarından mahsup edilmeyeceği düzenlenmekte ve maddenin ikinci
fıkrasının (c) bendinin uygulanmasında artırıma ilişkin süre kanunun yayımı
tarihini izleyen üçüncü ayın sonu olarak belirlenmektedir.
BAŞKAN
– Gerekçesini okuttuğum, Mehmet Muş ve arkadaşlarının önergesini oylarınıza
sunuyorum: Kabul edenler... Kabul etmeyenler... Önerge kabul edilmiştir.
Kabul
edilen önerge doğrultusunda madde 5’i oylarınıza sunuyorum: Kabul edenler...
Kabul etmeyenler... 5’inci madde kabul edilmiştir. 
6’ncı
maddeyi kabul edenler… Kabul etmeyenler… Kabul edilmiştir. 
7’nci
maddeyi kabul edenler… Kabul etmeyenler… Kabul edilmiştir.
8’inci
maddeyi kabul edenler… Kabul etmeyenler… Kabul edilmiştir. 
9’uncu
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 9’uncu maddesinin (16)’ncı fıkrasında yer alan “vergi
mahkemesince” ibaresinin madde metninden çıkarılmasını arz ve teklif ederiz.
 Mehmet
Muş Mehmet Doğan Kubat Emrullah İşler
 İstanbul İstanbul Ankara
 İbrahim
Halil Fırat Hacı Bayram Türkoğlu Ramazan Can
 Adıyaman Hatay Kırıkkale
 Mücahit
Durmuşoğlu İsmail Tamer
 Osmaniye Kayseri
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkanım.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçeyi okutuyorum:
Gerekçe:
Önergeyle
ihbarnamelere karşı açılmış davalar üzerine istinaf incelemesi yapan bölge
idare mahkemelerince ihbarnameye konu vergilerin terkinine karar verilmesi
hâlinde de daha önce mükellef tarafından yapılmış olan ödemelerin kanun
kapsamında ret ve iade edilebilmesi imkânı getirilmektedir.
BAŞKAN
– Gerekçesini okuttuğum, Mehmet Muş ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda 9’uncu maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
10’uncu
madde üzerinde bir önerge vardır. 
Sayın
milletvekilleri, 10’uncu madde üzerindeki bu önerge 500 kelimeden fazla
olduğundan özet eklenmiştir. Bu nedenle sadece özetini okutup işleme alacağım.
Önergenin tam metni tutanağa eklenecektir. 
Şimdi
önergenin özetini okutuyorum:
Türkiye Büyük Millet Meclisi Başkanlığına (x)
Görüşülmekte
olan kanun tasarısının 10’uncu maddesine aşağıdaki fıkraların eklenmesini arz
ve teklif ederiz.
 Mehmet
Muş Mehmet Doğan Kubat Salim Uslu
 İstanbul İstanbul Çorum
 Hasan
Basri Kurt Halis Dalkılıç Gökcen Özdoğan Enç
 Samsun İstanbul Antalya
 İbrahim
Aydın Bayram Özçelik
 Antalya Burdur
“(11)
31/3/2018 tarihi (bu tarih dâhil) itibarıyla ödenmesi gerektiği hâlde bu
Kanunun yayımı tarihine kadar ödenmemiş olan; 1/6/1989 tarihli ve 3568 sayılı
Serbest Muhasebeci Mali Müşavirlik ve Yeminli Mali Müşavirlik Kanunu
hükümlerine göre meslek mensuplarının üyesi oldukları odalara olan aidat
borçları ile odaların Türkiye Serbest Muhasebeci Mali Müşavirler ve Yeminli
Mali Müşavirler Odaları Birliğine olan birlik payı borçlarının asıllarının
ödenmemiş kısmının birinci taksiti bu Kanunun yayımı tarihini takip eden ikinci
ayın sonuna kadar, kalanı aylık dönemler hâlinde ve azami toplam altı eşit
taksitte ödenmesi hâlinde, bu alacaklara uygulanan faiz, gecikme faizi, gecikme
zammı gibi fer'i alacakların tahsilinden vazgeçilir. Bu fıkra hükmünden
yararlanılabilmesi için bu Kanunun yayımı tarihini izleyen ikinci ayın sonuna
kadar alacaklı birime başvurulması şarttır. Fıkra kapsamında ödenmesi gereken
tutarların fıkrada öngörülen süre ve şekilde kısmen veya tamamen ödenmemesi
hâlinde, ödenmemiş alacak asılları ile bunlara ilişkin faiz, gecikme faizi,
gecikme zammı gibi fer'i alacaklar ilgili mevzuat hükümlerine göre tahsil
edilir. Bu fıkra hükmünden yararlanmak isteyen borçluların fıkrada belirtilen
şartları yerine getirmelerinin yanı sıra dava açmamaları, açılmış davalardan
vazgeçmeleri ve kanun yollarına başvurmamaları şarttır. Bu Kanunun yayımı
tarihinden önce dava konusu edilmiş ve/veya mahkemece hükme bağlanmış ve
kesinleşmiş olanlar dâhil olmak üzere icra takibi başlatılmış alacaklar için,
borçlunun bu fıkra hükümlerinden yararlanmak üzere başvuruda bulunması hâlinde
davalar ve/veya icra takipleri sonlandırılır. Bu takdirde, borçluların mahkeme
ve icra masrafları ile vekâlet ücretini ilk taksit tutarı ile birlikte
ödemeleri şarttır. Bu Kanunun yayımı tarihi itibarıyla üyelerin odalara,
odaların da Türkiye Serbest Muhasebeci Mali Müşavirler ve Yeminli Mali
Müşavirler Odaları Birliğine kısmen veya tamamen ödemiş olduğu aidat asıllarına
isabet eden ve ödenmemiş olan faiz, gecikme faizi, gecikme zammı gibi fer'i alacakların
tahsilinden vazgeçilir.” 
“(12)
Avukatların barolara olan aidat borçları da 11’inci fıkradaki usul ve esaslar
çerçevesinde kıyasen taksitlendirilir.”
“(13)
Yurt dışında bulunan para, altın, döviz, menkul kıymet ve diğer sermaye
piyasası araçları ile gelir veya kurumlar vergisi mükelleflerince sahip olunan
ve Türkiye'de bulunan ancak kanuni defter kayıtlarında yer almayan para, altın,
döviz, menkul kıymet ve diğer sermaye piyasası araçları ile taşınmazlar ve tam
mükellefiyete tabi gerçek kişiler ile kurumların yurt dışında elde ettikleri
bazı kazançları hakkında aşağıdaki hükümler uygulanır.
a)Yurt
dışında bulunan para, altın, döviz, menkul kıymet ve diğer sermaye piyasası
araçlarını, bu fıkradaki hükümler çerçevesinde, 30/11/2018 tarihine kadar Türkiye'deki
banka veya aracı kuruma bildiren gerçek ve tüzel kişiler, söz konusu varlıkları
serbestçe tasarruf edebilirler.
b)
Banka ve aracı kurumlar, kendilerine bildirilen varlıklara ilişkin olarak % 2
oranında hesapladıkları vergiyi, 31/12/2018 tarihine kadar vergi sorumlusu
sıfatıyla bir beyanname ile bağlı bulunduğu vergi dairesine beyan eder ve aynı
sürede öderler.
c)
(a) bendi kapsamına giren varlıklar, yurt dışında bulunan banka veya finansal
kurumlardan kullanılan ve bu fıkranın yürürlük tarihi itibarıyla kanuni
defterlerde kayıtlı olan kredilerin en geç 30/11/2018 tarihine kadar
kapatılmasında kullanılabilir. Bu takdirde, defter kayıtlarından düşülmesi
kaydıyla, borcun ödenmesinde kullanılan varlıklar için Türkiye'ye getirilme
şartı aranmaksızın bu fıkra hükümlerinden yararlanılır.
ç)
Bu fıkranın yürürlük tarihi itibarıyla kanuni defterlerde kayıtlı olan sermaye
avanslarının, yurt dışında bulunan para, altın, döviz, menkul kıymet ve diğer
sermaye piyasası araçlarının bu fıkranın yürürlüğe girmesinden önce Türkiye'ye
getirilmek suretiyle karşılanmış olması hâlinde, söz konusu avansların defter
kayıtlarından düşülmesi kaydıyla bu fıkra hükümlerinden yararlanılır.
d)
213 sayılı Kanun uyarınca defter tutan mükellefler, bu fıkra kapsamında
Türkiye'ye getirilen varlıklarını, dönem kazancının tespitinde dikkate
almaksızın işletmelerine dâhil edebilecekleri gibi aynı varlıkları vergiye tabi
kazancın ve kurumlar için dağıtılabilir kazancın tespitinde dikkate almaksızın
işletmelerinden çekebilirler.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçeyi okutuyorum:
Gerekçe:
Maddeye
eklenmesi önerilen 11’inci fıkrayla, Serbest Muhasebeci Mali Müşavirlik ve
Yeminli Mali Müşavirlik Kanunu hükümlerine göre meslek mensuplarının üyesi
oldukları odalara olan aidat borçları ile odaların Türkiye Serbest Muhasebeci
Mali Müşavirler ve Yeminli Mali Müşavirler Odaları Birliğine olan birlik payı
borçlarının yapılandırılması düzenlenmektedir.
Önergeyle
yapılan bir diğer düzenlemeyle de yurt dışında bulunan para, altın, döviz,
menkul kıymet ve diğer sermaye piyasası araçlarının Türkiye'ye getirilmek suretiyle
millî ekonomiye kazandırılmasına ve bu varlıklarını Türkiye'ye getiren gerçek
ve tüzel kişilerin maddedeki hükümler çerçevesinde bu varlıklarına serbestçe
tasarruf edebilmelerine imkan sağlanmaktadır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir. 
Kabul
edilen önerge doğrultusunda 10’uncu maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
11’inci
maddeyi kabul edenler… Kabul etmeyenler… Kabul edilmiştir.
12’nci
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 557 sıra sayılı Vergi ve Diğer Bazı Alacakların Yeniden Yapılandırılması
ile Bazı Kanunlarda Değişiklik Yapılmasına İlişkin Kanun Tasarısı'nın 12’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel  Lale Karabıyık  Bülent Kuşoğlu
 İzmir
 Bursa  Ankara 
 Gülay
Yedekci  Musa Çam  Kadim Durmaz
 İstanbul İzmir
 Tokat 
“MADDE
12- 2/7/1964 tarihli ve 492 sayılı Harçlar Kanununa bağlı (4) sayılı tarifenin
"l-Tapu işlemleri” başlıklı bölümünün (20) numaralı fıkrasının (a)
bendinin son paragrafında yer alan "gayrimenkullerin türleri,” ibaresinden
sonra gelmek üzere "yeni inşa edilen konut veya işyerlerinin ilk satışı,”
ibaresi ilave edilmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde İstanbul Milletvekili Gülay Yedekci konuşacaktır.
Buyurun
Sayın Yedekci. (CHP sıralarından alkışlar) 
GÜLAY
YEDEKCİ (İstanbul) – Sayın Başkan, değerli milletvekilleri; Atatürk’ümüzün
Meclisini sevgiyle, saygıyla selamlıyorum. 
Şimdi,
yine gecenin bir körü, yine kaçak göçek işler, yine torba yasa tasarısı ve
önümüze gelen maddeler aslında kabul edilebilir şeyler değil; Eminim, AK
PARTİ’li milletvekilleri de bunu okusalar kabul etmezler. 
Şunu
size özetle söyleyeyim: Tarım arazileri, su havzaları, ormanlar, zeytinlikler
ve hatta şehitlerimizin kanlarıyla sulanmış topraklar, Çanakkale, Conkbayırı,
tarihî alanlar, doğal sit alanları ve bütün kültürel değerlerimiz “imar affı”
adı altında yapılaşmaya açılıyor. Hanginizin yüreği elverir acaba
şehitlerimizin kemikleri üzerine, akan kanları üzerine inşaat yapmaya,
hanginizin yüreği elverir acaba merak ediyorum. Üç tane müteahhidi daha zengin
etmek için, üç tane bankaya daha çok para kazandırmak için, ülkenin
varlıklarını 70 milyar lira, sadece 70 milyar lira gelir elde etmek için “imar
affı” denen bu ucube tasarıyı hazırlamak hangi vicdana sığar soruyorum size.
Bunun adı vicdansızlıktır ve Sayın Cumhurbaşkanının ifadesiyle de kentlere
ihanettir. 
UNESCO’nun
kültür mirasına girmiş yerlerimiz var bizim, Bergama’mız var, Safranbolu’muz
var, bunlara nasıl kıyarsınız? Yıllardır insanlarımızın mücadele ettiği
çalışmalar var, yasalar devam ediyor, bazı duruşmalarda bazı alanlar
korunabilir durumda, bunların hepsini bu sermaye gruplarına peşkeş
çekiyorsunuz.
Bu
imar affını kimin için yaptınız? Acaba devamlı sorduğumuz, ruhsatı olmayan o
şehir hastaneleri için mi yaptınız? Kaçak olduğunu defalarca söylediğimiz
Beştepe için mi yaptınız? Yoksa SGK ödemelerini yapmayıp yani işçisi için SGK
ödemeyip yat alan yandaş müteahhitleriniz için mi yaptınız? Yoksa dere
yataklarına inşaat yapanlar için mi yaptınız? Yoksa ÇED raporu aldırmayacak
kadar büyük güce sahip olan, sizin nazarınızda yöneticilerden bile daha etkili
olan ve bunun yerine dolgu alanlar yapan müteahhitler için mi yaptınız? Niye
yaptınız? Bunu nasıl yaparsınız? Hep beraber ayağa kalktık vatandaşlarla, dedik
ki: “Zeytinlikleri imara açamazsınız.” Şimdi, hepsini birden imara açtınız.
Nasıl bir vicdandır bu? Bunu kabul edebilir miyiz? Sadece seçime gidiyoruz
diye… İmar affı niye çıkardı? Eskiden köyden kente göç vardı, gecekondulaşma
vardı, vatandaş mahrum olmasın, elektriği, suyu olsun diye af çıkardı. Şimdi,
ülkenin zaten yüzde 90’ı zaten kentlerde yaşıyor. Sizin imar affı yapmak
istediğiniz kişiler sermaye grupları. Sizin çok sevdiğiniz Reza Zarrab çıksa
dese ki mesela “Aslında benim oradaki yapım villa değil kümes, ben oraya ceza
ödemek istemiyorum.” diye, ceza ödemeyebilir ya da herhangi bir alan için gidip
deseniz ki: “Benim burada 5 katlı yapım var, cezası neyse ben ödemek
istiyorum.” diye, ödeyip orada 5 katlı yapı yapma hakkına sahip olabilirsiniz.
Sadece vatandaşın beyanını esas alıyorsunuz ve bilimi, teknolojiyi, mimarlığı,
şehir plancılığını elinizin tersiyle itiyorsunuz. Böyle bir şey nasıl kabul
edilebilir arkadaşlar? Yani siz buna nasıl karar verebilirsiniz? Kıyı kenar
çizgisini yazmadınız burada, kıyı kenar çizgisini. 50 metre, 100 metre… 
ALİ
ÖZKAYA (Afyonkarahisar) – Sakin ol. 
GÜLAY
YEDEKCİ (Devamla) – Sizin de sakin olmamanız, sizin de ayağa kalkmanız lazım.
Böyle bir şeyi nasıl kabul edersiniz? 
Dolmabahçe’nin
önüne kaçak bir inşaat yaptı bir adam; geldi, dedi ki: “Ben bunu 31 Aralıktan
önce yapmıştım.” Ne yapacaksınız? Cezasını ödeyecek, adam orada o hakka sahip
olacak. Böyle bir şeye müsaade etmek nasıl bir anlayıştır? 
Ayrıca,
Türkiye bir deprem kuşağı. 6306 sayılı Yasa niye çıktı? “Afet Riski Altındaki
Alanların Dönüştürülmesi adındaki yasayla ilgili, bu kadar insanı mülkiyet
hakkından niye yoksun hâle getirdiniz? Adam gelecek ve diyecek ki: “Benim yapım
deprem güvenlikli.” ve siz onu yıkamayacaksınız. Böyle bir yasayı nasıl
çıkarırsınız? Bu nasıl bir vicdandır? Bunu anlamak hiçbir şekilde mümkün
değildir. 
Tabii,
şöyle bir gerçekten bahsetmek lazım: TOKİ eliyle yandaş müteahhitlerinize
yaptırdığınız konutlardan 25 milyonu elinizde kaldı, 25 milyon tane fazladan
konutunuz var. Onu sattırmak için hem bankalardaki kredi faizlerini yüzde 1’in
altına düşürdünüz hem de bu anlayışla kaçak göçek işlerin üzerini örtmeye
çalışıyorsunuz. 
Peki,
Türkiye’de kaç tane “kültürel değer” tescilli yapı var? 106 binin üzerinde… 
(Mikrofon
otomatik cihaz tarafından kapatıldı) 
GÜLAY
YEDEKCİ (Devamla) – Bitiriyorum Sayın Başkan. 
ÖZKAN
YALIM (Uşak) – “Tamam.” “Tamam.”
KADİM
DURMAZ (Tokat)- Nefes al, nefes. 
BAŞKAN
– Devam…
GÜLAY
YEDEKCİ (Devamla) – Biz mevcut Hükûmete “Tamam.” diyoruz. 
106
bin tane yapıdan kâr etmeyi düşündüğünüz parayı size söylüyorum: 420 milyon
lira. 420 milyon lira için bu “tarihî” tescilli yapılar çöpe atılabilir mi? Bu
nasıl bir anlayıştır arkadaşlar ya? Bizim kültürel değerlerimizin bir pahası
olabilir mi? Sen, Topkapı Sarayı’na, Dolmabahçe Sarayı’na, Yıldız Sarayı’na bir
paha biçebilir misin? Bu nasıl bir anlayıştır? Bunu kabul etmek mümkün değil.
Sadece 2960 sayılı Yasa’nın çevrelediği Boğaziçi Yasası’nı bu kapsamın dışında
tutuyorsunuz, bir de Tarihî Yarımada’yı bu yasanın dışında tutuyorsunuz, o
kadar; geri kalan… Hiç Urfa’yı seven yok mu? Göbeklitepe’nin etrafını düşünen
yok mu? Uzungöl Yaylası’nı seven hiç yok mu aranızda? Ayvalık’taki
zeytinlikleri bilen, orada yaşayan arkadaşımız hiç yok mu aranızda? Biraz
vicdan! Elinizi vicdanınıza koyun ve 13 milyon bina için toplamak istediğiniz
70 milyar lirayı bu vatandaş gerekirse cebinden toplasın versin ama kaçağa
göçeğe…
(Mikrofon
otomatik cihaz tarafından kapatıldı)
GÜLAY
YEDEKCİ (Devamla) - …vatandaşı mecbur etmeyin, vatandaşı yalan söylemek zorunda
bırakmayın. Vatandaşın cebindeki üç kuruş paraya gözünüzü dikmeyin. (AK PARTİ
sıralarından “Tamam.” sesleri) Biz “Tamam.” deyince tamam olacak merak etmeyin.
25 Haziranda bu ülkeyi seven, tarihe, doğaya, kültüre saygılı olan insanlar
gelecek ve bu yaptıklarınızın hesabını soracaklar.
ALİ
ÖZKAYA (Afyonkarahisar) – “Devam.” “Devam.”
ŞİRİN
ÜNAL (İstanbul) – “Devam.” “Devam.”
GÜLAY
YEDEKCİ (Devamla) - Yüce Meclisi selamlıyorum. (CHP sıralarından alkışlar) 
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan, 60’a göre söz talebimiz var.
BAŞKAN
– Sayın Muş, sistemi açıyorum.
Buyurun.
V.- AÇIKLAMALAR (Devam)
37.- İstanbul Milletvekili Mehmet Muş’un,
İstanbul Milletvekili Gülay Yedekci’nin görüşülmekte olan 557 sıra sayılı Kanun
Tasarısı’nın 12’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bu görüşülmekte olan
madde, imar barışıyla alakalı olan bir maddedir. Burada 13 milyon bağımsız
bölüm söz konusudur ve bunların yüzde 80’i 2000 öncesine ait yapılardır. Burada
fiziki bir durum söz konusudur. Yapılmış yapı vardır, vatandaş bunun içerisinde
yaşamaktadır, fiziki bir durum ortaya çıkmıştır ve bir şekilde, bunların
çözümüyle alakalı adım atılması gerekmektedir. Bir sorun var ortada çözülmesi
gereken. Bunun anlamı şudur: Burada bir kayıt belgesi verilmektedir; kentsel dönüşümle
alakalı, oradaki yerel yönetimler ileriye dönük çalışma yapacaklarsa
yapmalarıyla alakalı herhangi bir kısıtlama söz konusu değildir. Tarihî
alanlarla alakalı, “Tarihî alanlar yıkılacak, yakılacak!” öyle bir şey söz
konusu değildir.
GÜLAY
YEDEKCİ (İstanbul) – Yasayı okudunuz mu?
MEHMET
MUŞ (İstanbul) – Var olanlarla alakalı kayıt belgesi verilmektedir ve buradan
bütün bu vatandaşlarımıza sesleniyorum: Lütfen, herkes, az önce yapılan bu
konuşmayı izlesin. Burada ne ÇED almadan bina yapanlara ne kaçak, efendim, az
önce ifade ettikleri, işte…
(Mikrofon
otomatik cihaz tarafından kapatıldı)
MEHMET
MUŞ (İstanbul) – …Boğaz’da yapılan yapılara…
Sayın
Başkan, tamamlıyorum.
BAŞKAN
– Tamamlayın lütfen. 
GÜLAY
YEDEKCİ (İstanbul) – Sayın Muş, yasayı okumamışsınız, yasayı bir okuyun.
MEHMET
MUŞ (İstanbul) - …ne de burada, kürsüde ifade edilen kurum, kuruluş ya da
şahıslara yönelik herhangi bir düzenleme değildir. Bu, toplumumuzun kahir
ekseriyetini ilgilendiren, mevcut bir fiziki sorunun çözümüyle alakalı atılan bir
adımdır.
Ben
bütün vatandaşlarımıza buradan sesleniyorum: Ey sevgili milletimiz, sevgili
vatandaşlarımız! Az önce yapılan bu konuşmayı lütfen dinleyin…
GÜLAY
YEDEKCİ (İstanbul) – Dinleyecekler, sen merak etme.
MEHMET
MUŞ (İstanbul) - …ve bu 13 milyon bağımsız birimde yaşayan vatandaşlarımıza da
izletin. Bunun çözümüyle alakalı adım atılmak istenmekte; maalesef, burada
karşı çıkanları da iyi bilin, 24 Haziranda da onlara gereken cevabı verin
diyorum. 
Teşekkür
ediyorum. 
GÜLAY
YEDEKCİ (İstanbul) – Sayın Başkan…
BAŞKAN
– Buyurun, oturun, sizin için de sistemi açıyorum ben. 
GÜLAY
YEDEKCİ (İstanbul) – Yo, yo, ben oradan… 69’a göre söz istiyorum çünkü
söylediklerimin doğru olmadığını söyledi, açıkça sataştı.
BAŞKAN
– Şimdi, Sayın Yedekci, ben size aynı şekilde mikrofonu açacağım…
MEHMET
MUŞ (İstanbul) – Ben bilgi vermek istedim de.
GÜLAY
YEDEKCİ (İstanbul) – Bana açıkça sataştı Sayın Başkanım. Müsaade ederseniz iki
dakika konuşayım. 
MEHMET
MUŞ (İstanbul) – Ne demişim Sayın Başkan? Ne demişim?
GÜLAY
YEDEKCİ (İstanbul) – Söylediklerimin doğru olmadığını söyledi. Hâlbuki ben
doğru olanları söyledim. Beyefendi yasayı okumadığı için…
BAŞKAN
– Şimdi, tamam, siz söylediklerinizin doğru olduğunu söyleyin oradan. 
GÜLAY
YEDEKCİ (İstanbul) – Müsaade ederseniz, 69’a göre söz almak isterim. 
BAŞKAN
– Sayın Yedekci, lütfen, ben 60’a göre…
GÜLAY
YEDEKCİ (İstanbul) – Sayın Başkanım, benim hakkım 69’dur.
BAŞKAN
– Bakın, hayır… 
GÜLAY
YEDEKCİ (İstanbul) – Sataşmadan söz istiyorum Sayın Başkan. 
BAŞKAN
– Şimdi, Sayın Yedekci, her yapılan konuşmanın bir başka konuşmacı tarafından
tasdik edilmesi diye bir kural yok. 
GÜLAY
YEDEKCİ (İstanbul) – Hayır, biz sataşmadan dolayı…
BAŞKAN
- Siz de söylersiniz, o da söyler; takdir kamuoyunun. 
MEHMET
MUŞ (İstanbul) – Neye göre sataşma?
GÜLAY
YEDEKCİ (İstanbul) – İç Tüzük açık Sayın Başkanım. 
BAŞKAN
– Lütfen, buyurun, 60’a göre vereyim. 
GÜLAY
YEDEKCİ (İstanbul) – Sayın Başkanım, 69’uncu madde açıktır.
BAŞKAN
- O zaman, almıyorsanız takdir sizin. 
Sayın
Yedekci, size söz veriyorum ben, buyurun. 
GÜLAY
YEDEKCİ (İstanbul) – Ama haksızlık ediyorsunuz Sayın Başkanım.
MEHMET
MUŞ (İstanbul) – Milletimize sesleniyorum buradan: Buna karşı çıkanları
tanıyın. 
BAŞKAN
- Haksızlık etmiyorum. Lütfen… Sayın Muş da yerinden aldı, siz de yerinizden
aynı şekilde.
GÜLAY
YEDEKCİ (İstanbul) – Haksızlık ediyorsunuz.
BAŞKAN
– Sistemi açıyorum, buyurun.
GÜLAY
YEDEKCİ (İstanbul) – Peki, açın ama haksızlık ediyorsunuz.
Kul
hakkı temelse siz bizim hakkımızı yiyorsunuz şu anda. 
BAŞKAN
– Buyurun. 
38.- İstanbul Milletvekili Gülay
Yedekci’nin, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
GÜLAY
YEDEKCİ (İstanbul) – Öncelikle şunu söylemek isterim: AKP grup başkan vekili
önündeki yasa tasarısını okumamış. Bu yasada kapsam dışı olan sadece 2960
sayılı Boğaziçi -öngörünüm- Yasası ve Tarihî Yarımada’dır, diğer kalan her yer
bu kapsamın içerisindedir. 
MEHMET
MUŞ (İstanbul) – Doğru.
GÜLAY
YEDEKCİ (İstanbul) – Bilmeden konuşmak böyle bir şeydir. Önce öğrensin, sonra
konuşsun.
MEHMET
MUŞ (İstanbul) – Bu doğru, buna bir itirazımız yok zaten, öyle yapıyoruz zaten.
GÜLAY
YEDEKCİ (İstanbul) – Ve şunu da söylemek isteriz ki: Biz, vatandaşımızın
mağduriyetinin giderilmesinin her zaman yanında olduk…
MEHMET
MUŞ (İstanbul) – Vatandaşımıza şikâyet ediyorum: Gülay Yedekci’ye oy yok. 
GÜLAY
YEDEKCİ (İstanbul) – …ama “vatandaşın mağduriyetini gidermek” adı altında
sermaye gruplarının…
MEHMET
MUŞ (İstanbul) – Sermaye grubu yok burada, vatandaş var. Sermaye grupları yok,
vatandaş var. 
GÜLAY
YEDEKCİ (İstanbul) – …inşaatlarına ruhsat vermek, SGK’sini ödemeyen büyük
inşaat gruplarını affetmeye çalışmak ve kaçak yapılara izin vermek hiçbir zaman
için vatandaşın yanında olmak değildir. 
MEHMET
MUŞ (İstanbul) – Bu 13 milyon bağımsız bölümde yaşayan vatandaşımıza
sesleniyorum: Lütfen, karşı çıkanları bilin. 
GÜLAY
YEDEKCİ (İstanbul) – Vatandaşın yanında gibi görünüp sermaye gruplarına hem
zeytin ağaçlarını açacaksın hem tarihî, doğal sit alanlarını açacaksın hem kıyı
kenar çizgisini açacaksın hem benim ceddimin yattığı…
(Mikrofon
otomatik cihaz tarafından kapatıldı) 
MEHMET
MUŞ (İstanbul) – 24 Haziranda gereken cevabı verin.
GÜLAY
YEDEKCİ (İstanbul) – …şehitliklerin etrafını açacaksın hem de çıkıp burada
mavra okuyacaksın. Yok öyle yağma!
MEHMET
MUŞ (İstanbul) – 24 Haziranda mavrayı size vatandaş gösterecek.
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Vergi ve Diğer Bazı Alacakların Yeniden
Yapılandırılması ile Bazı Kanunlarda Değişiklik Yapılmasına İlişkin Kanun
Tasarısı (1/944) ile Plan ve Bütçe Komisyonu Raporu (S. Sayısı: 557) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
MEHMET
MUŞ (İstanbul) – 3’üncü bölgedeki vatandaşlarımıza sesleniyorum: İyi tanıyın
milletvekilinizi.
GÜLAY
YEDEKCİ (İstanbul) – Onu bile yanlış biliyorsun. Ben 2’nci bölgedeyim. Yazık
sana, hiçbir şey bilmiyorsun!
MEHMET
MUŞ (İstanbul) – 2’nci bölgedekilere de sesleniyorum.
GÜLAY
YEDEKCİ (İstanbul) – Ya, niye bunu vekil yaptınız? Hiçbir şey bilmiyor adam!
BAŞKAN
– Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 557 sıra sayılı Kanun Tasarısı’nın 12’nci maddesindeki “son paragrafında
yer alan” ibaresinin “son paragrafındaki” şeklinde değiştirilmesini arz ve
teklif ederiz.
 Meral
Danış Beştaş Behçet Yıldırım Saadet Becerekli  
 Adana Adıyaman Batman 
 Aycan
İrmez Mehmet Ali Aslan
 Şırnak
 Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Batman Milletvekili Mehmet Ali Aslan konuşacaktır. 
Zannediyorum,
günün ve gecenin son konuşması. Günün anlam ve önemine uygun, güzel bir konuşma
bekliyoruz.
Buyurun
Sayın Aslan. (HDP sıralarından alkışlar)
MEHMET
ALİ ASLAN (Batman) – Her günün önem ve anlamı mutlaka adaletle irtibatlıdır.
Bu
arada, hepinizi, Genel Kurulu saygıyla selamlıyorum Sayın Başkan.
Arkadaşlar,
hepimizin malumu, bugün Cumhurbaşkanı adayı Sayın Muharrem İnce, Sayın Eş Genel
Başkanımız Selahattin Demirtaş’ı ziyaret etti, daha önce de CHP’li
milletvekilleri ziyaret etmişti. Şimdi, benim en az 20 başvurum var Adalet
Bakanlığına, görüşme talebim var; görüşme taleplerimiz reddedilmiştir. Size
soruyorum, eliniz vicdanınıza koyun: Bu adil midir? Yani bir partiye ayrı bir
hukuk, diğer bir partiye ayrı bir hukuk uygulanacak. 
Bakın,
Mâide suresi 8’inci ayet. Ben bu ayetleri, bu hadisleri size buradan boşuna
okumuyorum. “Sizin bir kavme olan kininiz sizi onlar hakkında adaletsizliğe
sevk etmesin. Adil olun. Allah yaptıklarınızdan haberdardır.” Bunun cevabını
Sayın Bakanımdan istiyorum, Sayın Muş’tan istiyorum: Neden bazı partilerin
milletvekilleri ziyaret edebiliyor, biz neden ziyaret edemiyoruz? Çıkın, bunun
hukuktaki, dindeki, imandaki, vicdandaki karşılığını bize anlatınız lütfen.
Yine,
tapu ve kadastroyla ilgili… Yani tapu ve kadastro sorunu Türkiye’de büyük bir
sorundur. İlk kadastrolama zamanlarında birçok yurttaşımızın bağı, bahçesi,
tarlası, malı, mülkü hazineye devredilmiştir. Bununla ilgili 6 Nisan 2017’de
kanun teklifi verdim yani dedim ki: Tapu ve kadastro mağduru vatandaşlarımızın,
yurttaşlarımızın mağduriyeti giderilsin. AK PARTİ, iktidar partisi, Hükûmet bu
kanun teklifini reddetmiştir. Bunun da cevabını Sayın Bakandan ve yine Sayın
Muş’tan istiyorum, talep ediyorum. Ha “ecrimisil” falan demeyin. Halkın malı
olan, arazisi olan yeri ona on yıllığına kiraya vermeye hakkınız yoktur. Orası,
o insanlarındır zaten; hasbelkader, bir şekilde, hazineye devredilmiştir. Siz
kalkıyorsunuz, halkın malını yine halka kiraya veriyorsunuz, minnet
ettiriyorsunuz, iyilik yapmış gibi de başa kakıyorsunuz. Yani bu kadarına da
gerçekten pes doğrusu. 
Yine
bir şey daha: Maalesef, her taraftan öyle bir adaletsizlik fışkırıyor ki zulüm
fışkırıyor ki hangi birini burada dile getirelim biz de şaştık; bir sürü bilgi
notum var. Tutuklu Mutki Belediye Eş Başkanımız Esma Gümüş’ün annesi bugün
yaşamını yitirdi ve Esma Gümüş’ün annesinin cenaze törenine katılmasına izin
verilmedi. Bu da yine bu Hükûmet zamanında oluyor Sayın Başkan. 
Yine
Batman’ın Gercüş ilçesine bağlı Yolağzı, diğer ismiyle Derindip köyü var.
Derindip köyü Gercüş’e 6 kilometre uzaklıkta. O köyü Gercüş’ün bir mahallesi
hâline getirmek istiyorlar. Neden? Çünkü Gercüş’te belediyeyi DTP kazanıyor.
Belediyede 1.402 oy almış DTP, 1.071 oy almış AK PARTİ. Bu sözünü ettiğim köyde
de 600 seçmen var. Orada tersi bir durum var; 500 oyu AK PARTİ alıyor, 100 oyu
HDP, DTP alıyor. Kalkıp o köyü Gercüş’e bağlamak istiyorlar. Kaymakam kayyum
efendi geçtiğimiz perşembe günü köye gitmiş -bu pazar günü de referandum
yapacaklar köyde- “Eğer siz ‘Evet.’ derseniz biz sizin çöplerinizi
toplayacağız, su borcunuzu sileceğiz, size lise yapacağız…” vesaire vesaire
vaatlerde bulunmuş. Ya, şu anda sizin oradaki çöpleri toplamanıza mâni olan
nedir? Sizin orada lise yapmanıza mâni olan nedir? Sizin orada köylümüzün,
Derindiplilerin, Yolağzılıların su borcunu silmenize mâni olan nedir? He, çok
mu düşünüyorsunuz Derindipi’ni, Yolağzı’nı? Müstakil belediye yapın, zaten siz
daha fazla oy alıyorsunuz. Yolağzılılar, Derindipliler oranın müstakil belediye
olmasını talep ediyor, istiyor.
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Sayın Başkan…
BAŞKAN
– Buyurun efendim. 
MAHMUT
TANAL (İstanbul) – Bir beş dakika daha verin Başkanım.
MEHMET
ALİ ASLAN (Devamla) – Vallahi çok iyi olur.
Samimiyseniz
buyurun, hizmet yapın. İki yıldır belediyeyi siz gasbetmişsiniz, kayyum
yönetimince gasbedilmiş. Demek ki siz Gercüş’te halkın gönlüne, kalbine,
beynine, zihnine hitap edememişsiniz, değiştirememişsiniz bu dağılımı. Şimdi,
işte hileişeriyeyle siz kalkıp köyü ilçeye bağlamaya çalışıyorsunuz. Burada
kaymakam köye giderken diyor ki iddiaya göre: “Biz bir de Gercüş’ü HDP’liler
kazanamasın diye -hatta yine iddiaya göre- HDP’li teröristler kazanamasın diye
burayı Gercüş’e bağlayacağız.” Oradaki bir Mıhallemi -bir Mıhallemi, Arap köyüdür
orası- demiş ki: “Bizim HDP’lilere de AK PARTİ’lilere de gelen giden herkese
kapımız açıktır. Siz neden bu şekilde konuşuyorsunuz?” Yılmaz Kavak kardeşimizi
iki gün sonra gözaltına aldılar, hâlâ içeride.
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Sayın Başkan, bunu bitirmem lazım.
MAHMUT
TANAL (İstanbul) – Çok önemli konu Sayın Başkan.
BAŞKAN
– Sayın Aslan yani diğer arkadaşlara da haksızlık etmemek adına, en fazla bir
dakika uzatıyoruz. 
Toparlayın.
MAHMUT
TANAL (İstanbul) – Zaten 26’ncı Dönem bitiyor Sayın Başkan.
MEHMET
ALİ ASLAN (Devamla) – Diğer arkadaşlara da verdiğiniz oldu. Ama bu haksızlığı
dile getirmem lazım. Bitiriyorum. Bir dakika daha.
Sağ
olun.
BAŞKAN
– Ama ne oluyorsa son bir dakikada, uzatmalarda hep oluyor. Lütfen…
Buyurun,
tamamlayın.
MEHMET
ALİ ASLAN (Devamla) – İşte, Sayın Başkan, diyorum ya, o kadar çok adaletsizlik
oluyor ki zaman yetmiyor, keşke olmasa biz de buradan dile getirmesek.
BAŞKAN
– Hadi, bir dakika daha...
MEHMET
ALİ ASLAN (Devamla) – Yılmaz Kavak, kendisi aynı zamanda ayağından engelli ve
15 Mayısta eşi İzmir’de ameliyat olacak galiba, göğüs kanseri. Sırf itiraz etti
diye Yılmaz Kavak şu anda Gercüş Jandarma Taburunda gözaltında tutuluyor ve
bugün ailesi savcılığa müracaat etmiş “Bizi onunla görüştürün.” diye, savcılık
ailesiyle görüşmek bile istememiş. Ya, Allah aşkına, biz hangi ülkede
yaşıyoruz? Bu adalet midir? Bu hukuk mudur? Bu kardeşlik midir? Ha, benim
Derindiplilere, Yolağzılı kardeşlerime de bir tavsiyem var: Lütfen ama lütfen,
kim olursa, hangi makamda, hangi rütbede olursa olsun, sizin aranıza nifak
sokmaya çalışanlara mahal vermeyin, eğer istiyorlarsa, samimilerse sizi
belediye yapsınlar ve Yılmaz Kavak kardeşimiz de hepimizin kardeşidir, ona
sahip çıkın.
Teşekkür
ediyorum, sağ olun. (HDP ve CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
12’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Birleşime
iki dakika ara veriyorum.
Kapanma Saati: 22.56
SEKİZİNCİ OTURUM
Açılma Saati: 22.58
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), İshak
GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 97’nci Birleşiminin
Sekizinci Oturumunu açıyorum.
Az
önce görüşülmekte olan tasarının birinci bölümü üzerindeki tüm maddelerin
görüşmelerini tamamlamıştık. 
557
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon?
Yok. 
Ertelenmiştir.

Gündemimizde
başka bir iş bulunmadığından, kanun tasarı ve teklifleri ile komisyonlardan
gelen diğer işleri sırasıyla görüşmek için 10 Mayıs 2018 Perşembe günü saat
14.00’te toplanmak üzere birleşimi kapatıyorum. 
Hayırlı
geceler diliyorum. 
Kapanma Saati: 22.59




(x) Bu bölümde hatip tarafından Türkçe
olmayan kelime ifade edildi.


(x) Bu bölümde hatip tarafından Türkçe
olmayan kelimeler ifade edildi.


(X) 557 S. Sayılı Basmayazı tutanağa
eklidir.


(x) 10’uncu madde üzerindeki önergenin
tam metni tutanağa eklidir.




