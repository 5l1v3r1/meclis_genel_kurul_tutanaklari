



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 100’üncü
Birleşim
 10
Temmuz 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Çorum Milletvekili Oğuzhan Kaya’nın, 10 Temmuz Dünya Hukuk Günü’ne
ilişkin gündem dışı konuşması
2.- Malatya Milletvekili Öznur Çalık’ın, 11 Temmuz Dünya Nüfus Günü’ne
ilişkin gündem dışı konuşması
3.- İstanbul Milletvekili Ahmet Şık’ın, gazetecilerin sorunlara ilişkin
gündem dışı konuşması

V.- ANT İÇME
1.- 27’nci Dönem Birinci Yasama Yılında ant içmemiş olan Hakkâri
Milletvekili Leyla Güven’in ant içmesi

VI.- AÇIKLAMALAR
1.- İzmir Milletvekili Mehmet Ali Çelebi’nin, İzmir ili Çeşme
ilçesindeki hastanelerde kardiyolog eksikliğinin giderilmesi gerektiğine
ilişkin açıklaması
2.- Mersin Milletvekili Baki Şimşek’in, tarihî bir okul olan Cengiz
Topel Lisesinde eğitime devam edilmesi gerektiğine, Tarsus Eğitim Vakfına ait
arazi ve okulun Tarsus Üniversitesine devredilebilmesi için yetkilileri göreve
davet ettiğine ilişkin açıklaması
3.- İstanbul Milletvekili Sibel Özdemir’in, AK PARTİ iktidarının
öngörüsüz ve yanlış ekonomi politikalarına son vermesi, vatandaşın işsizlik,
adalete güven sorunu ile üretime dayalı büyüme konularına çözüm için kalıcı
tekliflerin Meclis gündemine alınması gerektiğine ilişkin açıklaması
4.- Mersin Milletvekili Hacı Özkan’ın, dijital Türkiye yolunda atılan
önemli adımlarla vatandaşların ve özel sektörün bürokratik yükünün azaltılacağına
ilişkin açıklaması
5.- İstanbul Milletvekili Onursal Adıgüzel’in, On Birinci Kalkınma
Planı’nın Adalet ve Kalkınma Partisinin tutarsızlığının ekonomi üzerinde
yarattığı tahribatı ortaya koyduğuna ilişkin açıklaması
6.- Gaziantep Milletvekili İmam Hüseyin Filiz’in, 10 Temmuz Dünya Hukuk
Günü’ne ilişkin açıklaması
7.- Osmaniye Milletvekili Mücahit Durmuşoğlu’nun, 10 Temmuz Dünya Hukuk
Günü’ne ilişkin açıklaması
8.- Sivas Milletvekili Ulaş Karasu’nun, Sağlık Bakanının Sivas ilinde
çocuk kardiyoloğu, çocuk nöroloğu bulunmadığından haberinin olup olmadığını ve
bu soruna el atılması için çocukların doktorsuzluktan hayatını kaybetmesinin mi
gerektiğini öğrenmek istediğine ilişkin açıklaması
9.- Niğde Milletvekili Ömer Fethi Gürer’in, engellilerin sorunlarına ilişkin
açıklaması
10.- Uşak Milletvekili Özkan Yalım’ın, 10 Temmuz Dünya Hukuk Günü’ne
ilişkin açıklaması
11.- Kırklareli Milletvekili Türabi Kayan’ın, Dikey Geçiş Sınavı’nda
mağduriyet yaşayan öğrencilere telafi şansı verilip verilmeyeceğini öğrenmek
istediğine ilişkin açıklaması
12.- Adana Milletvekili Orhan Sümer’in, coğrafi konumu, iklim koşulları
ve tüm ulaşım yollarının üzerinde olması itibarıyla yapılması düşünülen
otomobil fabrikası için Adana ilinin tercih edilmesi gerektiğine ilişkin
açıklaması
13.- Kocaeli Milletvekili İlyas Şeker’in, AK PARTİ hükûmetleriyle
birlikte ülkemizdeki orman varlığının arttığına ve tarihe tanıklık eden çınar
ağaçlarına gösterdiği hassasiyetten ötürü Kocaeli Büyükşehir Belediye Başkanı
Tahir Büyükakın’a teşekkür ettiğine ilişkin açıklaması
14.- Trabzon Milletvekili Ahmet Kaya’nın, fındık üreticisinin fındık
alım fiyatının açıklanmasını beklediğine ve Toprak Mahsulleri Ofisinin sezon
başında devreye girmesi gerektiğine ilişkin açıklaması 
15.- Balıkesir Milletvekili Ahmet Akın’ın, zor durumda olan çiftçiye,
besiciye ve süt üreticisine destek olunması gerektiğine ilişkin açıklaması
16.- İstanbul Milletvekili Yavuz Ağıralioğlu’nun, İlhami Keleş’in vefatı
vesilesiyle devleti insanların göz göre göre ölümüne sebep olunan süreç içerisinde
merhametsiz görmekten bıktıklarına, Türk devletini, Türk yurdunu ayağa
kaldıracak olanın adalet reformu olduğuna ve mağduriyetlerin giderilmesi için
atılacak her türlü adımı sonuna kadar destekleyeceklerine ilişkin açıklaması
17.- Sakarya Milletvekili Muhammed Levent Bülbül’ün, 10 Temmuz Dünya
Hukuk Günü’ne ve haklının güçlü olduğu bir dünya için Türkiye'nin güçlü olması
gerektiğine ilişkin açıklaması
18.- Mersin Milletvekili Fatma Kurtulan’ın, 7 Temmuz Vedat Aydın’ın
ölümünün 28’inci, 10 Temmuz Ali İsmail Korkmaz’ın ölümünün 6’ncı ve Türkiye
Gazeteciler Sendikasının kuruluşunun 67’nci yıl dönümüne, hâlâ gazetecilik
faaliyetlerinden dolayı İstanbul Milletvekili Ahmet Şık’ın yargılandığına ve
26’ncı Dönem İstanbul Milletvekili Eren Erdem’in tutuklu olduğuna, 10 Temmuz
Ankara Adliyesinde görülen Şule Çet davasına ilişkin açıklaması


19.- Manisa Milletvekili Özgür Özel’in, 10 Temmuz Ali İsmail Korkmaz’ın
ölümünün 6’ncı yıl dönümü vesilesiyle Berkin Elvan, Ethem Sarısülük, Ahmet
Atakan, Mehmet Ayvalıtaş, Abdullah Cömert, Medeni Yıldırım, Mustafa Sarı, İrfan
Tuna, Selim Önder, Zeynep Eryaşar ve Serdar Kadakal’ı saygıyla andıklarına, 10
Temmuz Türkiye İşçi Partisi eski Genel Başkanı Ali Aybar’ın ölümünün 24’üncü,
Türkiye Gazeteciler Sendikasının kuruluşunun 67’nci yıl dönümüne, maden
mühendislerinin sorunları ile çiftçilerin elektrik aboneliği işlemlerinde
yaşadığı sorunlara, Ankara Adliyesinde görülen Şule Çet davasına ve 10 Temmuz
Dünya Hukuk Günü’ne ilişkin açıklaması
20.- Çankırı Milletvekili Muhammet Emin Akbaşoğlu’nun, 10 Temmuz Dünya
Hukuk Günü’ne, 11 Temmuz Srebrenitsa katliamının 24’üncü yıl dönümüne ve
Türkiye'nin küresel anlamda sorumluluğunun büyük olduğuna ilişkin açıklaması
21.- Antalya Milletvekili Hasan Subaşı’nın, Bartın Milletvekili Yılmaz
Tunç’un İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
22.- Manisa Milletvekili Özgür Özel’in, Bartın Milletvekili Yılmaz
Tunç’un İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
23.- İstanbul Milletvekili Hakkı Saruhan Oluç’un, Bartın Milletvekili
Yılmaz Tunç’un İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
24.- Çankırı Milletvekili Muhammet Emin Akbaşoğlu’nun, Cumhurbaşkanlığı
hükûmet sistemiyle ilgili haksız ve yersiz eleştirilerin söz konusu olduğuna,
her sistemin kendi mantığı, mantalitesi ve kavramlarıyla değerlendirilmesi
gerektiğine, asla ve kata rejim değişikliğinin söz konusu olmadığına ilişkin
açıklaması
25.- Bartın Milletvekili Yılmaz Tunç’un, Manisa Milletvekili Özgür
Özel’in yaptığı açıklamasındaki bazı ifadelerine, TBMM İçtüzüğü, Siyasi
Partiler Kanunu ile seçim kanunlarında uyum düzenlemelerinin yapılarak güçlü
hükûmet, güçlü yasama, tarafsız ve bağımsız yargı yolununun açılacağına ilişkin
açıklaması
26.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve
kuvvetlerin uyumlu çalışmasını sağlayacak mekanizmaların tartışılması
gerektiğine ilişkin açıklaması
27.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine,
Cumhurbaşkanının görev ve yetkilerinin Anayasa’nın 104’üncü maddesinde
düzenlendiğine ilişkin açıklaması 
28.- Batman Milletvekili Mehmet Ruştu Tiryaki’nin, Sinop Milletvekili
Nazım Maviş’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
29.- Kayseri Milletvekili Çetin Arık’ın, CHP grup önerisinin verilme
gerekçesine ilişkin açıklaması
30.- Adana Milletvekili Müzeyyen Şevkin’in, Adana ilinde eşinin beylik
tabancasıyla hayatına son verilen Büşra Gül’e Allah’tan rahmet dilediğine,
artan kadın cinayetlerinin son bulması için Meclisin kalıcı çözümler üretmesi
gerektiğine ilişkin açıklaması
31.- Afyonkarahisar Milletvekili Burcu Köksal’ın, Afyonkarahisar ili
Sinanpaşa ilçesi Nuh beldesinde bulunan jeotermal suyun işletilmesi ruhsatının
köylülere verilerek elde edilecek gelirin Afyonkarahisar halkına dağıtılmasını
talep ettiklerine ilişkin açıklaması
32.- Ordu Milletvekili Cemal Enginyurt’un, Türkiye Turizm Tanıtım ve
Geliştirme Ajansı Hakkında Kanun Teklifi’yle konaklama tesislerinden yüzde 1
ciro üzerinden pay alınmasını öngören düzenlemeden vazgeçilmesi gerektiğine
ilişkin açıklaması
33.- İzmir Milletvekili Tamer Osmanağaoğlu’nun, mevcut uçak seferlerinin
artırılmasının İzmir ili için önem arz ettiğine, Bakırçay havzasına ticaretin
ve turizmin gelişmesi için havalimanı yapılması çalışmalarına katkı sunmaya
hazır olduklarına ilişkin açıklaması
34.- Adana Milletvekili Tulay Hatımoğulları Oruç’un, 10 Temmuz Ali
İsmail Korkmaz’ın ölümünün 6’ncı yıl dönümü vesilesiyle Gezi şehitlerini saygıyla
andığına, Hatay Valiliğince uygun görülmeyen Samandağ ilçesinde 16 Temmuz 2019
tarihinde düzenlenmek istenen Grup Yorum konseri için yapılan başvurunun tekrar
değerlendirilmesini talep ettiklerine ilişkin açıklaması 
35.- Gaziantep Milletvekili İrfan Kaplan’ın, Gaziantep, Kahramanmaraş ve
Hataylı çiftçilerin sağlıklı sulama yapabilmesi için Kılavuzlu Barajı’nın
kullanıma açılması gerektiğine ilişkin açıklaması
36.- Kocaeli Milletvekili Saffet Sancaklı’nın, 11 Temmuz Srebrenitsa
katliamının 24’üncü yıl dönümü vesilesiyle şehitlere Allah’tan rahmet
dilediğine ilişkin açıklaması
37.- Manisa Milletvekili Özgür Özel’in, Bayındırlık, İmar, Ulaştırma ve
Turizm Komisyonu Başkanı Tahir Akyürek’in sorulan sorulara özenle cevap
vermesinin kaliteli yasamaya katkı sağladığına, Plan ve Bütçe Komisyonunun
Kalkınma Planlarının Yürürlüğe Konması ve Bütünlüğünün Korunması Hakkında
Kanun’a aykırı şekilde çalıştırıldığına ilişkin açıklaması
38.- İstanbul Milletvekili Mehmet Doğan Kubat’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
39.- Manisa Milletvekili Özgür Özel’in, İstanbul Milletvekili Mehmet
Doğan Kubat’ın yaptığı açıklamasındaki bazı ifadelerine ilişkin açıklaması
40.- Manisa Milletvekili Özgür Özel’in, Manisa ili Salihli ilçesinde
meydana gelen trafik kazasında hayatını kaybeden vatandaşlara Allah’tan rahmet
dilediklerine ilişkin açıklaması
41.- Afyonkarahisar Milletvekili Ali Özkaya’nın, Kayseri Emniyet
Müdürüyle ilgili ifadelerini düzeltmek istediğine ilişkin açıklaması
42.- Çankırı Milletvekili Muhammet Emin Akbaşoğlu’nun, TRT’ye İdlib’de
herhangi bir kurumsal ödülün verilmesinin söz konusu olmadığına, Manisa ili
Salihli ilçesinde meydana gelen trafik kazasında hayatını kaybeden vatandaşlara
Allah’tan rahmet dilediğine ilişkin açıklaması
43.- Ordu Milletvekili Cemal Enginyurt’un, iç turizmde yerli turistle
kıyaslandığında yabancı turiste uygulanan fiyatların düşük tutulmasıyla ne
yapılmak istendiğini Kültür ve Turizm Bakanlığı yetkililerinden öğrenmek
istediğine ilişkin açıklaması 
44.- Manisa Milletvekili Özgür Özel’in, komisyonlarda muhalefetin
katkılarının göz ardı edildiğine ilişkin açıklaması
45.- Manisa Milletvekili Özgür Özel’in, kötü ekonomi yönetiminin
Türkiye’yi ucuz tatil beldesine dönüştürdüğüne ve demokrasi duyarlılığı yüksek
turistin gelmediğine ilişkin açıklaması
46.- Çankırı Milletvekili Muhammet Emin Akbaşoğlu’nun, yasama
faaliyetlerinin bir bütün olduğuna, Türkiye’nin AK PARTİ iktidarları döneminde
hem turist sayısı hem de turizm gelirleri bakımından rekor kırdığına ilişkin
açıklaması
47.- İstanbul Milletvekili Yavuz Ağıralioğlu’nun, Hükûmetin vergiyi
adaletle dağıtarak yükü daha çok üstüne alması gerektiğine ilişkin açıklaması 






VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Antalya Milletvekili Hasan Subaşı ve arkadaşları
tarafından, Cumhurbaşkanlığı hükûmet sisteminin Türkiye Büyük Millet Meclisinin
faaliyetlerini azaltmış olması, yasama ve denetleme fonksiyonlarını akamete
uğratmasıyla ilgili olarak sorunların tespiti ve çözüm önerilerinin
belirlenmesi maksadıyla 8/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Temmuz 2019 Çarşamba günkü birleşiminde yapılmasına ilişkin
önerisi
2.- HDP Grubunun, Batman Milletvekili Mehmet Ruştu Tiryaki ve
arkadaşları tarafından, eğitimde niteliğin düşük olması ve yaşanan fırsat
eşitsizliklerinin sebeplerinin kapsamlı bir biçimde araştırılması amacıyla
9/7/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 10 Temmuz 2019
Çarşamba günkü birleşiminde yapılmasına ilişkin önerisi 
3.- CHP Grubunun, Kayseri Milletvekili Çetin Arık ve arkadaşları
tarafından, Fetulahçı terör örgütüyle irtibatlı ve iltisaklı bazı siyasilerin
ve iş adamlarının para karşılığında aklandıklarına ilişkin iddiaların
araştırılması amacıyla 10/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Temmuz 2019 Çarşamba günkü birleşiminde yapılmasına ilişkin
önerisi 

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) 

IX.- YAZILI SORULAR VE CEVAPLARI
1.- Antalya Milletvekili Aydın Özer'in, sebze meyve üreticilerinin girdi
maliyetlerini azaltmaya yönelik çalışmalara ilişkin sorusu ve Ticaret Bakanı
Ruhsar Pekcan’ın cevabı (7/13037)
2.- Ankara Milletvekili Murat Emir'in, 27. Yasama Dönemi'nde Başkanlığa
sunulan kanun teklifleri ile yazılı soru ve Meclis araştırması önergelerine
ilişkin sorusu ve Türkiye Büyük Millet Meclisi Başkanvekili Süreyya Sadi
Bilgiç’in cevabı (7/13805)

10 Temmuz 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar) 
----- 0 -----
BAŞKAN – Türkiye
Büyük Millet Meclisinin 100’üncü Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim. 
Gündem
dışı ilk söz, Dünya Hukuk Günü münasebetiyle söz isteyen Çorum Milletvekili
Oğuzhan Kaya’ya aittir. 
Buyurun
Sayın Kaya. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Çorum Milletvekili Oğuzhan Kaya’nın, 10 Temmuz Dünya Hukuk Günü’ne
ilişkin gündem dışı konuşması
OĞUZHAN
KAYA (Çorum) – Sayın Başkanım, değerli milletvekilleri; Genel Kurulu ve bizleri
ekranları başında izleyen aziz milletimizi Gazi Meclisimizin kürsüsünden
saygıyla selamlıyorum. 
Bugün
10 Temmuz Dünya Hukuk Günü. Bu münasebetle gündem dışı söz almış bulunmaktayım.
Her ne kadar, 10 Temmuz, 1967’den bu yana Dünya Hukuk Günü olarak kutlanmakta
ise de bu coğrafyada hukukun tarihi insanlık tarihi kadar eskidir. Bundan
yaklaşık dört bin yıl önce bu coğrafyada yaşayan Sümerler, bizlere o günün dünyanın
en eski bilinen hukuk metinleri olan Ur-Nammu Kanunlarını miras bırakmışlardır.
Yine yaklaşık üç bin beş yüz sene önce Mezopotamya’da hüküm süren Babillerden
Hammurabi Kanunları günümüze kadar gelmiştir. 
Yaşadığımız ve hüküm sürdüğümüz bu
topraklarda 1071’den bugüne Anadolu’nun kapılarını aralamamızın üzerinden
yaklaşık bin yıl geçmiştir. Bu topraklarda 1071’den bugüne, Anadolu
Selçuklularında, Osmanlı’da, Türkiye Cumhuriyeti’nde Türkler, Kürtler, Lazlar,
Çerkezler, Zazalar, tüm ayrışmalara, tüm oyunlara rağmen birbirlerinin etnik
kökenlerine, siyasi görüşlerine, inançlarına saygı duyarak hep beraber
yaşamaktadır. Bu coğrafyada bu kadar çeşitliliği bir arada tutan ve yaşatan
adaletten başkası değildir. Altı yüz yıl boyunca gittiği her yere adalet ve
hoşgörü götüren, yine bu topraklarda kurulan Osmanlı Devleti’nden başkası
değildir. 
Yakın tarihimizde özellikle Türkiye
Cumhuriyeti’nin kuruluşundan itibaren baktığımızda, Türkiye Cumhuriyeti de
yargı, yasama, yürütme erklerini birbirinden ayırmış; yargıyı bağımsız,
tarafsız bir konumda konuşlandırmıştır. Türkiye Cumhuriyeti, İkinci Dünya
Savaşı’nın hemen ardından kabul edilen 1948 tarihli İnsan Hakları Evrensel
Beyannamesi’ni ilk kabul eden ülkelerden bir tanesidir. 
Yine aynı şekilde Avrupa İnsan Hakları
Sözleşmesi’ne öncelikle taraf olan Türkiye Cumhuriyeti, 1990 yılında Avrupa
İnsan Hakları Mahkemesinin yargı yetkisini tanımıştır. 
AK PARTİ’miz de hukuk alanında önemli
icraatlar, önemli reformlar yapmıştır. Bunların en önemlilerinden bir tanesi 12
Eylül 2010 tarihli referandumla vatandaşlarımıza, Anayasa Mahkemesine bireysel
başvuru hakkı verilmesidir. O günden bugüne yedi yıl geçmiş ve bu yedi yıllık
süre içerisinde vatandaşlarımız temel hak ve özgürlüklerinin kısıtlandığına
dair Anayasa Mahkemesine binlerce başvuru yapmışlar ve bu başvurular Avrupa
İnsan Hakları Mahkemesine gitmeden ülkemizde sonuçlandırılmış ve ülkemiz
hâkimleri ve hukukuyla çözülmüştür. Bu da önemli bir kazanımdır. 
Yine,
bu süreçte, Türk Ceza Kanunu, Ceza Usul Muhakemeleri Kanunu, Borçlar Kanunu,
Hukuk Usulü Muhakemeleri Kanunu ve diğer kanunlar da sadeleştirilmiş, metinleri
yenilenmiş, hukukun ihtiyaçlarına göre yeni düzenlemeler yapılmıştır. 
Bunlarla
beraber, yargının ihtiyacı olan fiziki binalar, lojistik destekler her yönüyle
sağlanmış, adalet sarayları yapılmış, her yerde konforlu yargılama sağlanmış,
yüksek yargı mahkemelerinin binaları yenilenmiş, nasip olursa gelecek yıl da
Yargıtayımızın binası yenilenerek yeni bir konfor sağlanacaktır. 
Değerli
milletvekilleri, hukuk, sağlık gibidir; kaybedildiğinde değeri anlaşılır.
Önümüzdeki hafta 15 Temmuzun 3’üncü yıl dönümü. Ve hukuku sureti haktan
gözükerek, bu milletin, bu devletin evladı gözükerek ele geçiren hain FETÖ
terör örgütünün hâkimleri, savcıları öncelikle ülkemizdeki hukukun
tarafsızlığına gölge düşürmüşler, adil yargılamayı yanlış yönlendirmişler,
sonrasında da bugün de Avrupa’da ülkemiz aleyhine kampanya yürütmekteler ve
ülkemizi karalamaktadırlar. 
Ülkemizdeki
en önemli hukuki sorunlardan bir tanesi de yargılamaların uzun sürmesidir.
Bunun için de Adalet Bakanlığımız önemli bir çalışma başlatmış ve yargılama
süresini, dava süresini “hedef süre” uygulamasıyla öngörmüş ve bu çalışma bugün
meyvelerini vermektedir.
(Mikrofon
otomatik cihaz tarafından kapatıldı) 
OĞUZHAN
KAYA (Devamla) – Sayın Başkanım, bir dakika, toparlıyorum.
BAŞKAN
– Tamamlayın lütfen.
OĞUZHAN
KAYA (Devamla) – Ayrıca, buna ek olarak, Sayın Cumhurbaşkanımız, yargı reform
paketinin yürürlüğe girmesiyle birlikte, uzlaştırmacı, ara buluculuk ve diğer
konularda yargı çözümlerini bu memlekete kazandıracaktır. 
Son
olarak, İslam coğrafyasında yaşanan birçok hukuksuzluğa dikkat çekmek
istiyorum. Cumhurbaşkanımızın Birleşmiş Milletler Güvenlik Konseyinde “Dünya
5’ten büyüktür.” diyerek 5 ülkenin dünyaya her türlü hukuksuzluğu yapmasına,
her türlü adaletsizliği yapmasına karşı koyması, bu adaletsizliklere karşı
çıkması yeni bir başlangıç olmuştur. Bugün Filistin’de, Arakan’da, Myanmar’da,
Mısır’da, Doğu Türkistan’da haksızlığa uğrayan bir sürü mazlum millet
bulunmaktadır. Bugün Hukuk Günü münasebetiyle bu Meclis çatısı altında bulunan
tüm milletvekillerimizin bu hukuksuzluklara karşı çıkmalarını, her yerde, her
platformda dile getirmelerini temenni ediyor, yüce Meclisi saygıyla
selamlıyorum. (AK PARTİ sıralarından alkışlar) 
BAŞKAN
– Gündem dışı ikinci söz, 11 Temmuz Dünya Nüfus Günü münasebetiyle söz isteyen
Malatya Milletvekili Öznur Çalık’a aittir. 
Buyurun
Sayın Çalık. 
2.- Malatya Milletvekili Öznur Çalık’ın, 11 Temmuz Dünya Nüfus Günü’ne
ilişkin gündem dışı konuşması
ÖZNUR
ÇALIK (Malatya) – Sayın Başkanım, çok kıymetli milletvekili arkadaşlarım; 11
Temmuz Dünya Nüfus Günü nedeniyle söz almış bulunmaktayım, bu vesileyle Gazi
Meclisimizi ve milletimizi saygıyla selamlıyorum. 
Sözlerimin
hemen başında aziz milletimizin 15 Temmuz Demokrasi ve Millî Birlik Günü’nü
kutluyor, cumhuriyet tarihimizin en kanlı ve en alçak darbe girişimine karşı
mücadele eden şehitlerimize Allah’tan rahmet, gazilerimize şükranlarımı ifade
ediyorum. 
Ayrıca,
yirmi dört yıl önce Avrupa’nın gözü önünde yaşanan ve insanlık tarihinin en
utanç verici hadiselerinden biri olan Srebrenitsa soykırımında hayatını
kaybedenlere, Boşnak kardeşlerimize de Allah’tan bir kez daha rahmet diliyor ve
rahmetle yâd ediyorum. 
Sayın
Başkan, değerli milletvekili arkadaşlarım; 1989 yılında dünya nüfusunun 5
milyara ulaşmasıyla birlikte dünyadaki nüfus kaynaklı sorunlara dikkat çekmek
amacıyla 11 Temmuz Dünya Nüfus Günü olarak ilan edildi ve Birleşmiş Milletler
Nüfus Fonu (UNFPA) tarafından ilk defa 1994 yılında uluslararası nüfus ve
kalkınma konferansları organize edilmeye başlandı. Daha sonrasında, 2012
yılında İstanbul’da ev sahipliğini yaptığımız konferansta, Sayın
Cumhurbaşkanımızın da katılımıyla 200 ülkeden 500 parlamenteri İstanbul’umuzda
ağırladık. Bu sene Allah nasip ederse yine nüfus kalkınma konferanslarına
Nairobi’de katılacağız ve bugün dünyamızdaki 8 milyara yaklaşan nüfusun
sorunlarını ve çözüm yollarını konuşacağız. 
Nüfus
bir devleti oluşturan ve bir devletin varlığının sürdürülmesinde en önemli
etkenlerden bir tanesidir. Özellikle yaşlı nüfusuyla gelecek kaygısı yaşayan
Avrupa’nın çabalarına bakıldığında konunun ehemmiyetini bir kez daha
anlamaktayız. Nüfusun dünya siyasetinde bir güç unsuru olduğu gerçeğinden yola
çıkarak ülkemizin bu açıdan zafiyet gösterme lüksü olmadığını bir kez daha
ifade etmek isterim. Ülkemizde 1970’lerin ortalarında 4,33 olan toplam
doğurganlık hızımız gittikçe azalmış ve bugün 2018 yılı itibarıyla 1,99’a
düşmüş vaziyette. Bu durum, doğurganlığın nüfusun yenilenme düzeyi olan “altın
oran” diye ifade edilen 2,1’in altındadır. Genç nüfus oranımız her geçen gün
azalmaktadır. 2002’de yüzde 20,5 olan genç nüfus oranımız 2018’de yüzde 16,3’e
gerilemiştir. Nüfusumuzun ortanca yaşı 2002’de 26,4’ken bugün 31,7’ye
yükselmiştir. 
En
dikkat çekici verilerden bir tanesi ise yaşlanan nüfusumuz. Yaşlı nüfus
oranımıza baktığımızda 2002’de yüzde 6,7 olan yaşlı nüfus oranımız 2014’te
yüzde 8’e, bugün ise yüzde 8,8’e yükselmiş vaziyettedir. Nüfus
projeksiyonlarında yüzde 10’un üzerinde olan yaşlılık oranları yaşlı toplumlar
olarak nitelendirilmektedir ve 2023’te de Türkiye yüzde 10’u yaşlı olan ve çok
yaşlı toplumlar statüsüne maalesef girecektir.
Bu
vesileyle Türkiye olarak da bizim demografik yapımız için özellikle nüfus
politikalarımızı güçlü bir şekilde desteklememiz, doğurganlık hızı ve nüfus
artış hızını artıracak politikalara daha fazla ağırlık vermemiz gerekmektedir.
Bizler bu tehlikenin farkındayız ve nüfus konusunda adımlarımızı bu doğrultuda
atmaya devam etmekteyiz. Sosyal politikalarda, sağlıkta, eğitimde, ekonomide
atmış olduğumuz adımların tamamı birer reform mahiyetindedir. Yapmış olduğumuz
çalışmaların yanı sıra özellikle siyasi, ekonomik ve demokratik istikrarın
yanında toplum refahını yükseltirken aynı zamanda demografik istikrar da
sağlamak adına hep birlikte çok ciddi çabalar sarf ettik. Nüfus artışını teşvik
eden politikalarımızın yanı sıra anne-bebek sağlığına ilişkin attığımız çok
önemli adımlarımız, koruyucu ve önleyici sağlık hizmetlerimiz var. Doğum öncesi
bakım hizmeti, sağlık kuruluşlarında gerçekleşen doğum oranları, sağlık
sigortası kapsamının yüzde 70’ten yüzde 99,7’ye ulaşması almış olduğumuz çok
önemli tedbirlerden ve bu tedbirlere istinaden de anne-bebek ölüm oranlarında
dünyanın örnek gösterdiği bir başarıyı yakalamış vaziyetteyiz. Bebek ölüm
oranlarını binde 6,7’ye geriletmiş vaziyetteyiz, anne ölümlerini ise yüz binde
14,6’ya geriletmiş vaziyetteyiz. Bu rakam OECD ülkeleri içerisinde en hızlı
ilerlemeyi sağlayan ülke olma vasfını bize kazandırmıştır. OECD’nin otuz yılda
katettiği yolu biz on yılda çok rahatlıkla katettik. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Çalık.
Buyurun.
ÖZNUR
ÇALIK (Devamla) – Benim, bu vesileyle genç, üretken ve dinamik nüfusu,
büyümenin, sürdürülebilir kalkınmanın, sosyal refahın anahtarını elimizde
tutmamız gerektiğini bir kez daha altını çizerek söylemem gerekir. 
Cumhuriyetin
ilanından hemen sonra izlenen doğurganlığı teşvik edici politikalardan otuz yıl
sonra vazgeçildiğini görüyoruz. 1950’lerden günümüze kadar doğurganlık
hızlarında belirgin bir düşüş olduğunu, bu düşüşün özellikle 1970’li yıllarda
ivme kazandığını, neticede otuz yılda yüzde 61’lik bir azalma olduğunu
görüyoruz. Hükûmet olarak çok ciddi manada nüfus artışlarıyla ilgili teşvik
edici politikalar üretiyoruz. Bu vesileyle Sayın Cumhurbaşkanımızın söylemiş
olduğu “her aile için en az 3 çocuk” önerisini bir kez daha Meclisimizden
seslendiriyor, özellikle genç çiftlerimize bir çocuğu kendiniz, bir çocuğu
eşiniz, bir çocuğu da ülkenizin geleceği, vatanımızın geleceği için yapmanız
gerekir diyorum. Nüfus politikalarını destekleyecek bütün bilimsel analizler,
istatistikler var; bu önerinin uygulanması için vesiledir. 
(Mikrofon
otomatik cihaz tarafından kapatıldı)
BAŞKAN
– Son cümlelerinizi alayım.
ÖZNUR
ÇALIK (Devamla) - Ben bu vesileyle Türkiye'nin genç nüfusunu korumanın ne
derece değerli olduğunun bir kez daha altını çiziyor ve bu duygu ve
düşüncelerle yüce Meclisimizi, milletimizi bir kez daha saygıyla selamlıyorum.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum.
Gündem
dışı üçüncü söz, gazetecilerin sorunları hakkında söz isteyen İstanbul
Milletvekili Ahmet Şık’a aittir.
Buyurun
Sayın Şık. (HDP sıralarından alkışlar)
3.- İstanbul Milletvekili Ahmet Şık’ın, gazetecilerin sorunlara ilişkin
gündem dışı konuşması
AHMET
ŞIK (İstanbul) – Teşekkür ederim. Herkese merhaba.
Konuşmamın
başlığı: Basına dair sorunlar. Yıllarca konuşulacak meseleleri maalesef beş
dakikaya sığdırmam gerekiyor. Hâlbuki, akla zarar iddialarla mesleki
faaliyetlerinden suçlanarak hapsedilen meslektaşlarımdan uzun uzun konuşmak
isterdim. İki buçuk ay önce tutsaklıklarına geri dönen hapisteki arkadaşlarım
Güray Öz, Hakan Kara, Musa Kart, Mustafa Kemal Güngör, Önder Çelik ve Emre
İper’in şahsında birkaç bin tutuklunun merakla beklediği haberden bahsetmek
isterdim. Beş yıldan az olan hapis cezalarına karşı Yargıtay yolunun kapalı
olmasından kaynaklanan haksızlığın giderilmesini sağlayacak yasal
düzenlemelerin aciliyetini bir kez daha vurgulamak isterdim. Hukuktan hak,
adalet, vicdan ve liyakati çıkardığınızda geriye kalan neyse ondan ibaret
kalmış olan Türkiye yargısının iktidar tetikçiliği üstlenmesinden hiç
utanmamasını konuşmak isterdim. Ancak ortaya çıkan bir medya andıcı hepsinin
önüne geçti. Düşünce kuruluşu kılığına girmiş, izin ve para verildiği sürece
iktidarın istediğini düşünen SETA’nın raporundan bahsediyorum, daha doğrusu
fişleme faaliyetinden. Gazetecilere hiza verme gayretindeki bu raporu yazanlara
anımsatalım: Siyasi iktidara, çeşitli güç odaklarına değil hakikatin gücüne
sırtını dayayarak gazetecilik yapanların mesleki faaliyetlerini suçlama konusu
yapmak, fişlemek, totaliter rejimlerin ortak özelliğidir. Bu tür rejimlerde
gazetecilik yapmaksa çizgiyi aşmak demektir. Çünkü gazetecilik hizaya gelerek
yapılmaz. Türkiye’de yaygın bir şekilde olduğu gibi hizaya gelerek yapılanın
adına da gazetecilik denmez. 
Medya
üzerinde kurduğunuz baskı ve yarattığınız besleme basın, hepimizin vergilerine
ve kamu kaynaklarına mal oluyor. Hakikatle ilişkisi tamamen kopmuş propaganda
aygıtlarınızın seçmenlere vergi dışında bir maliyeti yok. Çünkü yandaş
gazetecilik, çok iyi bildiğiniz gibi müflis bir faaliyettir ve halk parasını
verip bunları izlemez. Bizler tepeden inme yalana aşılıyız, ancak hâlâ bir
nedenle dünyayı bu kanallardan izleyen yurttaşlarımız için bunların maliyeti
hakikattir. Ama yalancı çoban artık deşifre oldu, eşik aşıldı, halkın tercihi
sizinkinden ayrıştı. “Ne söylesek inanırlar.” deyip cepte seçmen olarak
gördüğünüz yurttaşlarımız da dünyaya artık bu pencerelerden bakmıyor. İktidar
yalanın dozunu artırdıkça halkımız da demokrasinin dozunu artırıyor ve tercih
demokrasi olunca, yalanlarınıza da yalan makinelerinize de bir yer kalmayacak. 
Yalan haberin ülkeye en büyük zararı
toplumu kutuplaştırması ve ortak konuşma zeminini yok ederek demokrasiye zarar
vermesidir. Yalan ile demokrasi bu yüzden bir arada olamaz, birinden birinin
tercih edilmesi gerekir. İktidarınızın tercihi ortada ve hep birlikte bunun
bedellerini ödüyoruz; yoksullaşarak ödüyoruz, toplumsal barışı kaybederek
ödüyoruz, yaraları sarma, refahı paylaşma ve barışma fırsatlarını kaçırarak
ödüyoruz. 
Meslektaşlarımızla ilgili “Haberlerinde
mevcut Hükûmet karşıtı bir haber dilini benimsediği görülmüştür.” dedikten
sonra “Bu haberlerin kaynağını ise çoğu zaman basın özgürlüğü, demokrasi,
ekonomik kriz, siyasal otoriterleşme gibi alanlara yönelik eleştiriler oluşturmaktadır.”
diyen bu rapor memleketin siyasal ahvalini özetliyor. 
“Çalışanlarının tek sesli bir yayın
diline sahip oldukları söylenebilir. Çoğulculuk prensibinden uzak, belirli bir
kesimin sesini iletmeye yönelik yayın politikası uyguladıkları hem haber içerikleri
hem de çalışan profilinden anlaşılmıştır.” tespiti ise yüzde 96’sı
kontrolünüzde olan Türkiye medyasının sefaletini özetliyor. 
Saygınlıklarıyla bilinen kurumlarda
çalışan, mesleki yetkinliğini kanıtlamış gazetecilere “uzantılar” diyen bir
raporun gazeteciliği ve sizleri bilenler için ciddiye alınacak bir yanı yok.
Akademik formasyonları kendilerinden menkul muhbirlerce kaleme alınan bu rapor
gazetecilik yapmaya çalışanlara aba altından sopa gösteriyor çünkü bu raporu
yargı bağımsızlığını hukuktan bağımsız olmak diye anlayan iktidarın emir erine
dönüşmüş yargıdan başka ciddiye alan olmaz. 
Fişlenenlerin onlar olması da sürpriz
değil çünkü sadece iktidar nezdinde gazeteci muamelesi gören, menfaatlerine ya
da korkularına esir olmuş tetikçilerden değiller; öldürmekle korkutamadığınız,
hapsetmekle yıldıramadığınız, susturamadığınız ve susturamayacak
olduklarınızdır onlar. Mesleki faaliyetleri suçlama konusu yapmak hakikatten
korkan suçluların telaşıdır. Suçlayacak gazeteci ya da medya kuruluşu
arıyorsanız hakikati anlatabilecekken anlatamamak gibi ağır bir suç işleyen
iktidarınızın medyasına bakın. Elinizi, gözünüzü, muhbirlerinizi ve yargınızı
gazetecilerin üzerinden çekin. 
Bugün, kardeşimiz Ali İsmail Korkmaz’ın
Gezi isyanları sırasında resmî ve sivil faşistlerce katledilmesinin yıl dönümü.
Mehmet ve Fadime Ayvalıtaş, Abdullah Cömert, Ethem Sarısülük, Medeni Yıldırım,
Hasan Ferit Gedik, Ahmet Atakan ve Berkin Elvan’ın da adını anarak buradan bir
kez daha söz verelim: “Emri ben verdim.” diyenler de dâhil, halka karşı suç
işleyen herkes düşman hukukuna değil, düşmanları için bile hukuk olması
gerektiğine inanan hâkim ve savcılar tarafından yargılanacak. İşte o gün Ali
İsmail kardeşimizin düşünü kurduğu özgür ve demokratik Türkiye gerçek kılınmış
olacak. 
Teşekkürler.
(HDP sıralarından alkışlar)
BAŞKAN
– Sayın milletvekilleri, gündeme geçiyoruz. 
Başkanlığın
Genel Kurula sunuşları vardır. 
V.- ANT İÇME
1.- 27’nci Dönem Birinci Yasama Yılında ant içmemiş olan Hakkâri
Milletvekili Leyla Güven’in ant içmesi
BAŞKAN
– Anayasa’mıza göre milletvekillerinin göreve başlamadan önce ant içmeleri
gerekmektedir. Şimdi ant içememiş olan Hakkâri Milletvekili Sayın Leyla Güven’i
bu birleşimde ant içmek üzere kürsüye davet edeceğim. 
Buyurun
Sayın Güven. (HDP sıralarından alkışlar)
(Hakkâri
Milletvekili Leyla Güven ant içti)
(HDP
ve CHP sıralarından alkışlar)
BAŞKAN
– Teşekkür ediyorum Sayın Güven. Hayırlı olsun. 
Sayın
milletvekilleri, şimdi sisteme giren ilk 15 milletvekiline yerlerinden birer
dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım. 
Sayın
Çelebi, buyurun. 
VI.- AÇIKLAMALAR
1.- İzmir Milletvekili Mehmet Ali Çelebi’nin, İzmir ili Çeşme
ilçesindeki hastanelerde kardiyolog eksikliğinin giderilmesi gerektiğine
ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan. 
Çeşme’de
kalp krizi geçirirsen şansın varsa Urla’ya ya da İzmir’e yetişirsin. Nüfusu
yazın 1 milyona yaklaşan Çeşme ilçemizde hastanede kardiyolog yok. 24 Haziran
seçimleri öncesi söz verdiniz, yapmadınız, oraya bir doktor koymadınız. Kalp
krizi nedeniyle yaşanan her can kaybında sorumluluğunuz vardır. Sağlık
Bakanlığını bu konuda uyarıyorum. Bu sorun acil çözülmelidir. 
Saygılar
sunuyorum. 
BAŞKAN
– Sayın Şimşek…
2.- Mersin Milletvekili Baki Şimşek’in, tarihî bir okul olan Cengiz
Topel Lisesinde eğitime devam edilmesi gerektiğine, Tarsus Eğitim Vakfına ait
arazi ve okulun Tarsus Üniversitesine devredilebilmesi için yetkilileri göreve
davet ettiğine ilişkin açıklaması
BAKİ ŞİMŞEK (Mersin)
– Teşekkür ediyorum Sayın Başkan.
Sayın Başkan,
geçtiğimiz yıl Tarsus Üniversitesi kurulmuş ve faaliyetlerine başlamıştır.
Üniversiteye yeni bölümler açılabilmesi için Tarsus Eğitim Vakfına ait 20
dönümlük arazi ve içerisindeki binanın Tarsus Üniversitesine devredilmesi
kararı alınmıştı. Ama ne yazık ki Tarsus Eğitim Vakfı, Vakıflar Bölge
Müdürlüğü, Vakıflar Genel Müdürlüğü ve okul yöneticileri arasında süren
trafikte şu ana kadar bir çözüme ulaşılamamıştır. Bugün sosyal medyada ve
basında çıkan haberlere göre üniversitenin bazı bölümlerinin Tarsus’un tarihî
okullarından biri olan Cengiz Topel Lisesine taşınıp orada eğitim verileceği
konuşulmaktadır. 
Ben buradan
yetkilileri uyarıyorum: Cengiz Topel Lisesi tarihî bir okuldur, eğitimine devam
etmelidir. Burada mutlaka Tarsus Eğitim Vakfına ait olan arazinin ve okulun
üniversiteye devredilmesi gerekmektedir. Bununla ilgili yetkilileri göreve
davet ediyor, saygılar sunuyorum. 
BAŞKAN – Sayın
Özdemir…
3.- İstanbul Milletvekili Sibel Özdemir’in, AK PARTİ iktidarının
öngörüsüz ve yanlış ekonomi politikalarına son vermesi, vatandaşın işsizlik,
adalete güven sorunu ile üretime dayalı büyüme konularına çözüm için kalıcı
tekliflerin Meclis gündemine alınması gerektiğine ilişkin açıklaması
SİBEL ÖZDEMİR
(İstanbul) – Teşekkür ederim Sayın Başkan. 
Sözde değerli AK
PARTİ’li milletvekillerinin imzasıyla Meclise sunulan yine bir torba teklif
vatandaşı değil, iktidara yakın iş insanlarını, belirli kesimleri, belirli
sektörleri geçici kurtarma paketidir. Maalesef, ekonomik krizin faturasını
yüksek enflasyon karşısında yüksek vergilerle ezilen vatandaşa yükleyen bir
pakettir. Bu teklif 65,5 milyar liraya ulaşan bütçe açığını kapatma ve Merkez
Bankasının yedek ihtiyat akçesini bir oldubittiyle hazineye aktarma paketidir.
Yurt dışına çıkış harcı başta olmak üzere Anayasa’ya ve vergi kanunlarımıza
aykırı vergi yükü getiren bir pakettir. 
Değerli
milletvekilleri, ekonomik kriz yaratan AK PARTİ iktidarı öngörüsüz ve yanlış
ekonomi politikalarına artık son vermelidir ve vatandaşın işsizlik sorunu, borç
batağı sorunu, adalete, hukuka güven sorunu ve üretime dayalı büyüme
konularında kapsamlı ve kalıcı teklifleri bir an evvel Meclis gündemine
almalıyız. 
Teşekkür ederim.

BAŞKAN – Sayın
Özkan…
4.- Mersin Milletvekili Hacı Özkan’ın, dijital Türkiye yolunda atılan
önemli adımlarla vatandaşların ve özel sektörün bürokratik yükünün
azaltılacağına ilişkin açıklaması
HACI ÖZKAN
(Mersin) – Teşekkürler Sayın Başkan. 
Bürokratik
işlemlerden kaybedilen zamanı telafi etmek, vatandaşlarımızla özel sektör
üzerindeki bürokratik yükleri azaltmak amacıyla yürütülen bürokrasinin
azaltılması ve e-devlet mevzuatı çalışmalarında 42 yönetmelik, 13 tebliğde
değişiklik yapılarak 111 süreç basitleştirilmiştir. Çeşitli alanlarda iş, burs,
izin, lisans, ruhsat gibi başvuruların tümüyle dijital Türkiye “e-devlet”
üzerinden yapılmasına imkân sağlayan ve fiziki olarak istenen belgeleri azaltan
mevzuat paketi yürürlüğe girmiştir. Dijital Türkiye yolunda atılan bu önemli
adımla vatandaşlarımızın ve özel sektörümüzün bürokratik yüklerini azaltma
yolunda ciddi bir mesafe alınacaktır.
Aziz
milletimize verdiğimiz sözlerimizi kararlılıkla yerine getiriyor, ülkemize
hayırlı olmasını diliyor, Genel Kurulu saygıyla selamlıyorum.
BAŞKAN – Sayın
Adıgüzel…
5.- İstanbul Milletvekili Onursal Adıgüzel’in, On Birinci Kalkınma
Planı’nın Adalet ve Kalkınma Partisinin tutarsızlığının ekonomi üzerinde
yarattığı tahribatı ortaya koyduğuna ilişkin açıklaması
ONURSAL ADIGÜZEL
(İstanbul) – Attığı her adımla ekonomiyi uçurumun kenarına sürükleyen damadın
hesabı yine şaştı. Nisan marttan, haziran mayıstan iyi olmadı. “Başkanlık
sistemi ekonomiye ivme kazandıracak.” dendi; ivme kazanan, dolar, işsizlik,
enflasyon oldu. Son bir yılda 1 milyondan fazla kişi işini kaybetti. Meclise
sunulan On Birinci Kalkınma Planı, AKP’nin tutarsızlığının ekonomi üzerinde
yarattığı tahribatı açık bir şekilde ortaya koydu. Bir önceki planda 16 bin
dolar olan kişi başı millî gelir hedefi 12.484 dolara düşürülmüş, Onuncu
Kalkınma Planı’nda yüzde 7,2 olan işsizlik oranı hedefi yüzde 9,9’a
yükseltilmiş. 
Vatandaşımız
size hazineyi damadın eline oyuncak edin diye oy vermedi, vatandaşımız size
milletin kefen parasına göz dikin diye oy vermedi. Halkın uyarılarına kulak
tıkamaya devam ederseniz halk önüne gelen ilk seçimde size gereken dersi
verecektir.
Teşekkür
ediyorum.
BAŞKAN – Sayın
Filiz…
6.- Gaziantep Milletvekili İmam Hüseyin Filiz’in, 10 Temmuz Dünya Hukuk
Günü’ne ilişkin açıklaması
İMAM HÜSEYİN
FİLİZ (Gaziantep) – Teşekkür ederim Sayın Başkan.
Bugün 10 Temmuz
Dünya Hukuk Günü, “Hukuk Yoluyla Dünya Barışı” konferansları sonucu 1967
yılında ilan edilmiştir.
Bilindiği ve
kabul edildiği üzere, bozulmamış insan fıtratı adalet üzerinedir. Bugün birçok
sıkıntı yaşasak da tarihimizde adalet toplum önderlerinin vazgeçilmezi olmuştur.
Tüm insanlığa örnek olan Peygamberimiz Hazreti Muhammed “Bir günlük adaletle
yönetim, altmış yıllık ibadetten üstündür.” buyurmuştur. Hazreti Ali “Devletin
dini adalettir.” demiştir. Hazreti Ömer kamu çalışanlarına hak yememeyi ve
adaleti emretmiş, kendi akrabalarından hiç kimseye memuriyet vermemiş, bir
idareciyi tayin ettiği zaman mal varlığını kayıt altına almış, her şeyi halkın
huzurunda ve şeffaf olarak yapmıştır. Barışın ve huzurun en büyük güvencesi
olan hukukun, adaletin ve demokrasinin tam olarak kurumsallaştığı bir Türkiye
arzusuyla 10 Temmuz Dünya Hukuk Günü’nü kutluyor, Genel Kurulu saygıyla
selamlıyorum. 
BAŞKAN – Sayın
Durmuşoğlu…
7.- Osmaniye Milletvekili Mücahit Durmuşoğlu’nun, 10 Temmuz Dünya Hukuk
Günü’ne ilişkin açıklaması
MÜCAHİT DURMUŞOĞLU
(Osmaniye) – teşekkürler Sayın Başkan. 
1967 yılında
Cenevre’de “Hukuk Yoluyla Dünya Barışı” konulu konferansta alınan kararla 10
Temmuz Dünya Hukuk Günü olarak ilan edilmiş olup ülkemizde de elli iki yıldır
kutlanmaktadır. Hukuk, bugün sadece bireyler için değil, toplumlar, ülkeler ve
dünya için her zamankinden daha fazla önem arz etmektedir. Kanuni Sultan
Süleyman’ın “Kılıcın yapamadığını adalet yapar.” sözü hukuk sistemimizin ne
kadar güçlü olması gerektiğinin göstergesidir. 
“Adalet mülkün
temelidir.” diyerek devleti adalet üzerinde inşa eden ve yaşatan bir
medeniyetin temsilcileri olarak, Cumhurbaşkanımız Sayın Recep Tayyip Erdoğan
önderliğinde adalet, önceliklerimiz arasında hep ilk sırada yer almıştır. Bunun
son göstergesi de geniş bir yelpazede hazırlanan Yargı Reformu Strateji Belgesi
olmuştur.
Sözlerime son
verirken tüm hukukçuların 10 temmuz Dünya Hukuk Günü’nü kutluyor, Genel Kurulu
saygıyla selamlıyorum. 
BAŞKAN – Sayın
Karasu…
8.- Sivas Milletvekili Ulaş Karasu’nun, Sağlık Bakanının Sivas ilinde
çocuk kardiyoloğu, çocuk nöroloğu bulunmadığından haberinin olup olmadığını ve
bu soruna el atılması için çocukların doktorsuzluktan hayatını kaybetmesinin mi
gerektiğini öğrenmek istediğine ilişkin açıklaması
ULAŞ KARASU
(Sivas) – Nüfusu yaz mevsiminde 1 milyonu geçen, Türkiye’nin 2’nci büyük
coğrafyası olan Sivas’ta -dokuz ay önce gündeme getirdiğimiz ve hâlen en ufak
bir ilerleme kaydedilmeyen- çocuk kardiyoloğu ve çocuk nöroloğu
bulunmamaktadır. Hemşehrilerimiz çok büyük zorluklarla çevre illere giderek
evlatlarının sağlığı için mücadele verirken ekonomik durumu elverişli olmayan
hemşehrilerimiz ise çaresizlik içinde çözüm beklemektedir. Sağlık Bakanının ve
AKP iktidarının bu sorundan haberi var mıdır? Varsa çözüm için neyi
beklemektedir? Bakanlığınızın bu soruna el atması için çocuklarımızın
doktorsuzluktan hayatını kaybetmesi mi gerekmektedir?
BAŞKAN – Sayın
Gürer…
9.- Niğde Milletvekili Ömer Fethi Gürer’in, engellilerin sorunlarına
ilişkin açıklaması
ÖMER FETHİ GÜRER
(Niğde) – Teşekkürler Sayın Başkan.
Ülkemizde
engellilerimizin ciddi sorunları vardır. Engellilere devletçe sağlanan desteğin
AKP iktidarı tarafından aile gelirlerine endeksli değerlendirilmesi sonucu
kesintiye uğraması mağduriyetler yaratmaktadır. Ayrıca, 2018 yılında işe girmek
için sınava başvuran 100 bine yakın engelli bireyden işe girmeyi hak edenlerin
dahi ataması yapılmamıştır. 2019 yılı normal KPSS takvimi yayınlandığı hâlde
EKPSS takvimi hâlen yayınlanmamıştır. 10 bine yakın engelli üniversite mezunu
iş istihdamı sağlanmasını beklemektedir. Engelli öğretmenler de Millî Eğitim
Bakanlığından kontenjan artırıp atama sağlanmasını istemektedir. Bakanlık ve
kurumlarda boş engelli kadrolar olmasına rağmen atamaları neden
yapılmamaktadır? Kamuda çalışan engelli kotası da yüzde 3’ten en az yüzde 6’ya
çıkarılmalıdır. 
Ayrıca, özel
rehabilitasyon merkezlerinde görev alan öğretmenler cezada 657 koşullarına
tabi, kadroda ise öğretmen sayılmamaktadır. Fedakâr eğitimcilerin de bir an
önce…
(Mikrofon
otomatik cihaz tarafından kapatıldı) 
BAŞKAN – Sayın
Yalım…
10.- Uşak Milletvekili Özkan Yalım’ın, 10 Temmuz Dünya Hukuk Günü’ne
ilişkin açıklaması
ÖZKAN YALIM
(Uşak) – Teşekkür ederim Sayın Başkan.
Sayın Başkan,
değerli milletvekilleri ve yüce milletimiz; bugün 10 Temmuz, Hukukçular Günü’nü
kutluyorum.
Sayın Başkan ve
değerli milletvekillerimiz; cezaevinde bulunan çok sayıda vatandaşımız var,
kader mahkûmları ve aileleri. Kendileri, her gün, defalarca, ceza indirimiyle
ilgili konu ne zaman gündeme gelecek diye beni aramaktadırlar. 24 Haziran 2018
öncesi, AK PARTİ Hükûmetinin “İlk Yüz Gün İçerisinde Yapılacaklar” diye vermiş
olduğu söz var biliyorsunuz. Bu konu bu hafta Meclis gündemine gelecekti,
maalesef, tatil öncesi gündeme gelmemektedir. 
Onun için, ben
buradan Cumhur İttifakı milletvekillerine sesleniyorum: Değerli milletvekili
arkadaşlarımız, gelin, bu gündemi bu hafta olmasa bile önümüzdeki hafta tatil
öncesi değerlendirelim, en doğru şekilde bunu kanunlaştıralım.
Tüm yüce
milletimize sevgi ve saygılarımı sunuyorum.
Teşekkür ederim.
BAŞKAN – Sayın
Ünal… Yok.
Sayın Kayan…
11.- Kırklareli Milletvekili Türabi Kayan’ın, Dikey Geçiş Sınavı’nda
mağduriyet yaşayan öğrencilere telafi şansı verilip verilmeyeceğini öğrenmek
istediğine ilişkin açıklaması
TÜRABİ KAYAN
(Kırklareli) – Teşekkür ederim Sayın Başkan. 
Dikey Geçiş
Sınavı, ön lisans programını tamamlamış öğrencilerin lisans bölümüne geçiş
yapabilmek için girmiş oldukları sınavdır. İçeriği 60 sayısal ve 60 sözel
sorudan oluşur. 
Soru: 2018
yılında getirilen 0,5 net kuralı. Bu kuraldan haberi olmayan birçok öğrencimiz
LGS sınavına girip tek bir alanda soru çözdüğünden, yaklaşık 90 bin
öğrencimizin sınavda başarısız olduğu görülmüştür. Bu kuralın sınava girecek
öğrencilerimize daha detaylı anlatılmaması sebebiyle, birçok öğrencimizin bir
yılı heba olmuştur. Bu mağduriyeti yaşayan öğrencilerimize bir telafi şansı
vermeyi düşünüyor musunuz?
Teşekkür
ediyorum. 
BAŞKAN – Sayın
Sümer…
12.- Adana Milletvekili Orhan Sümer’in, coğrafi konumu, iklim koşulları
ve tüm ulaşım yollarının üzerinde olması itibarıyla yapılması düşünülen
otomobil fabrikası için Adana ilinin tercih edilmesi gerektiğine ilişkin
açıklaması
ORHAN SÜMER
(Adana) – Teşekkür ederim Sayın Başkan.
Bereketli
toprakların diğer adı olan Adana, son yıllarda, yanlış teşvik uygulamaları,
kalifiye iş gücünün göç etmesi ve ülke genelinde yaşanan ekonomik krizden
dolayı eski günlerini arar hâle geldi. Yaklaşık iki yüz yıllık sanayi birikimi
olan Adana’nın yeniden eski günlerine dönmesi için, Adana Büyükşehir
Belediyemiz, yeni ihtisas organize sanayi bölgeleri ve küçük sanayi siteleri
kurmak ve var olanları da daha verimli hâle getirmek için çalışmalarına
başladı. Adana’nın yeniden ayağa kalkması için iktidarın da artık elini taşın
altına koyma zamanı geldi. Yapılması düşünülen otomobil fabrikası için Adana
tercih edilmelidir. Çünkü coğrafi konumu, iklim koşulları, Orta Doğu’ya yakın
olması, tüm ulaşım yollarının üzerinde olması, bir otomobil fabrikası için en
doğru seçenek olarak Adana’yı ön plana çıkarıyor. Ayrıca, Adana yetişmiş insan
kaynağı ve otomobil üretimi için gerekli olan yan sanayiye de yeteri kadar
sahip bir metropoldür. Gelin, yıllardır Adana’nın ihmal edilmişliğine son
verelim ve bu fabrikayı Adana’ya kuralım. 
BAŞKAN
– Sayın Şeker…
13.- Kocaeli Milletvekili İlyas Şeker’in, AK PARTİ hükûmetleriyle
birlikte ülkemizdeki orman varlığının arttığına ve tarihe tanıklık eden çınar
ağaçlarına gösterdiği hassasiyetten ötürü Kocaeli Büyükşehir Belediye Başkanı
Tahir Büyükakın’a teşekkür ettiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Peygamberimiz
buyuruyor ki: “Kıyamet kopmaya yakınken elinizde bir ağaç fidanı varsa onu
dikmeye vakit bulabilirseniz dikin.” 
Ülkemizde
20,2 milyon hektar olan orman varlığı AK PARTİ hükûmetleriyle birlikte 22,7
milyon hektara yükseltilirken şu ana kadar 4 milyarın üzerinde de ağaç dikimi
gerçekleştirildi. 
Seçim
bölgem Kocaeli’de Büyükşehir Belediyesi son on beş yılda kişi başına düşen
yeşil alanı 2 metrekareden 12 metrekareye çıkardı; 8,5 milyon fidanı toprakla
buluşturarak kişi başına ilave 4,7 fidan dikti. Ayrıca Kocaeli kent merkezinin,
kentin simgesi hâline gelen, yaşları 120 ila 140 arasında, 80’i tescilli olan
çınarların çürüyen kısımları da tedavi ediliyor. Tarihe tanıklık eden çınar
ağaçlarına gösterilen hassasiyetlerden dolayı Büyükşehir Belediye Başkanımız
Doçent Doktor Tahir Büyükakın’a ve ekibine teşekkür ediyor, saygılar sunuyorum.

BAŞKAN
– Sayın Kaya…
14.- Trabzon Milletvekili Ahmet Kaya’nın, fındık üreticisinin fındık
alım fiyatının açıklanmasını beklediğine ve Toprak Mahsulleri Ofisinin sezon
başında devreye girmesi gerektiğine ilişkin açıklaması 
AHMET
KAYA (Trabzon) – Millî ürünümüz fındıkta yeni sezonun başlamasına az bir süre
kaldı. Fındık üreticisi umutsuzluk ve çaresizlik içerisinde fındık alım
fiyatının açıklanmasını bekliyor. AKP Hükûmeti olarak geçen sezon fındık
fiyatını zamanında açıklamamıştınız. Üretici fındığını büyük oranda sattıktan
sonra, hatta sezon bitmek üzereyken fındık fiyatı açıklayarak üreticiyi büyük
zarara uğratmıştınız. Bu durumu sizlere hatırlatıyoruz ve şimdiden uyarıyoruz:
Geçen yıldan ders alınmalıdır. İş işten geçmeden ve zaman geçmeden, üreticiyi
memnun edecek bir fındık alım fiyatı mutlaka açıklanmalıdır. Fındık Karadeniz
Bölgesi’ndeki milyonlarca insanın ekmeğidir, geçimidir. Ülkemize yılda yaklaşık
3 milyar dolar girdi sağlayan fındık üreticimiz mağdur edilmemelidir. Ayrıca bu
yıl fındığın bol oluşunu fırsat bilerek fındık fiyatını düşürmeye çalışanlara
fırsat verilmemeli ve mutlaka Toprak Mahsulleri Ofisi sezon sonunda değil,
sezon başında devreye girmelidir. 
Teşekkür
ediyorum. 
BAŞKAN – Sayın
Akın…
15.- Balıkesir Milletvekili Ahmet Akın’ın, zor durumda olan çiftçiye,
besiciye ve süt üreticisine destek olunması gerektiğine ilişkin açıklaması
AHMET AKIN
(Balıkesir) – Sayın Başkanım, teşekkürler. 
Sayın Başkanım,
başta Balıkesir olmak üzere, Türkiye'nin her yerinde çiftçilikle ve
hayvancılıkla uğraşan hemşehrilerimiz, özellikle sütle uğraşanlar felaket
durumda. Yemin fiyatının hızla arttığı ve süt fiyatının yerinde kaldığı
-artmasına rağmen karşılamadığı- durumda sütçülerimiz iflas noktasına gelmiş.
İstekleri şudur: 1 kilo süt 1,5 kilo yeme eşit olsun. 
Şu anda
iktidarda olan AK PARTİ’nin artık milletin sesini duyması ve iflasa giden bu
çiftçinin, hayvancının, sütçünün derdine derman olması için çalışması
gerekiyor. Gittiğimiz her yerde bu konuyla alakalı olarak büyük bir feryatla
karşı karşıyayız. Ben buradan bütün yetkililere ve AK PARTİ’ye sesleniyorum:
Çiftçiye, hayvancıya ve sütle uğraşan süt hayvancısına destek olun. 
BAŞKAN – Şimdi
grup başkan vekillerinin söz taleplerini karşılayacağım. 
Sayın
Ağıralioğlu, buyurun lütfen. 
16.- İstanbul Milletvekili Yavuz Ağıralioğlu’nun, İlhami Keleş’in vefatı
vesilesiyle devleti insanların göz göre göre ölümüne sebep olunan süreç
içerisinde merhametsiz görmekten bıktıklarına, Türk devletini, Türk yurdunu
ayağa kaldıracak olanın adalet reformu olduğuna ve mağduriyetlerin giderilmesi
için atılacak her türlü adımı sonuna kadar destekleyeceklerine ilişkin
açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; birkaç gün önce
bir arkadaşımızı kaybettik. Benim cemiyetçilik yaptığım yıllardan tanıdığım;
ocaklarda üşümeyi, aç kalmayı memleket, millet sevdasına azık etmiş bir vatan,
millet evladıydı, bir öğretmendi İlhami Keleş. 
BAŞKAN – Allah
rahmet eylesin. 
YAVUZ
AĞIRALİOĞLU (İstanbul) – Bu süreç içerisinde yani deseniz ki “Bir adam,
melekti, Allah lütfetti de -Rabbülâlemin- ona insan olmak imtiyazı bahşetti.”
“Bir melek insan olsa ancak öyle olur” bir adam idi. “Ağzında dili var, kalbinde
insanlığa karşı sevgisi var” bir mesuliyeti insanlığının olmazsa olmaz ahlakı
gibi taşıdı. Üniversite yıllarında idealistti. O idealizmine, vatan, millet
sevdasına, ülküsüne bismillah ettiği günlerden öldüğü güne kadar hiç
istikametini kaybetmedi. “Allah” diyen herkese hizmet etmek “Allah” diyen
herkesle beraber olmak; vatan, millet sevdasına üzerine ne düşerse onu
kendisine ve çocuklarına yol azığı bilmek gibi bir mesuliyeti ömrü boyunca
taşıdı. Zaman zuhur etti, bir sendika davetine, kendisi gibi Allah rızası için
koşturan bir insan daveti gibi sayıp icabet etti. “Bizim sendikamıza dâhil olur
musunuz?” davetine “Ağabey, sizin sendikanız ne?” bile demeden “‘Allah’ diyen
herkesin ayağına toprak oluruz.” diyecek bir ahlakla dâhil oldu. Sonra, bu FETÖ’cülerin
bir sendikası olduğu için FETÖ’cülük iltisakına alamet sayıldı, görevinden el
çektirildi. Görevinden el çektirildi, iki yıl boyunca, üniversitede okuyan
çocuklarına bakmak için inşaatlarda hamallık etti, amelelik etti, duvar
ustalığı etti, taş taşıdı, kum taşıdı.
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Muzdarip olduğunu biliyorduk, rencide olmasın diye çok
fazla örseleyemedik, mevzu üzerine çok fazla cümle kuramadık, kol kanat germeye
çalıştık, dedik ki: Gençliğinden itibaren her şeyini biliriz. Devlet
erkânımızdan, bu mevzuyla ilgili bürokratlardan, bu mevzuyla ilgili
siyasetçilerden istimdat diledik; ya, yok bunda öyle bir irtibat, iltisak, bir
şeyi yok bunun, bu bir Allah’ın adamı, yapmayın, etmeyin, kıymayın dedik,
muvaffak olamadık. Bir dadaş, bir ülküdaş. Zaman zaman dedik ki: Nasılsın, iyi
misin? Dedi ki: “Ağabey, çalışırız, paramızı taştan çıkarırız ama bu vatan
hainliği işini kaldıramaz hâle geldi yüreğim.” Kanser oldu, öldü; kanser oldu,
öldü. Dolayısıyla, vesile edin diye söylüyorum; aklınızı başınıza alın,
Allah’ın huzuruna insanlara attığınız iftiralarla çıkmayın, yeter artık. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Devleti, itham ederken, onu bunu mağdur ederken
görmekten bıktık; yeter artık, toparlansın, herkes toparlansın. Yani “devlet”
dediğiniz cihaz, gadre uğramış adamların görevlerine tevdi edilme sürecini de
organize etmek zorundadır. İnsanların göz göre göre ölümüne sebep olan bu süreç
içerisinde devleti bu kadar merhametsiz görmekten bıktık artık, yeter. Yani
“devlet” dediğiniz cihaz, adaleti çalıştıracak şakır şakır, hakkı yenenin
hakkını kendisine iade edecek, yeter artık. O yüzden, bu mevzuda Allah’ın
huzuruna “Ya, biz bilemedik, kurunun, yaşın hesabını yapamadık, bir sürü
mazlum, mağdur arada da öldü.” gibi bir mazeretin ifade etmeyeceği bir dehşet
gününe yürüyoruz -ölüm var, hesap var- oraya yürüyoruz. Dolayısıyla Hükûmete,
Hükûmetin sözcülerine, grup başkan vekillerine sesleniyorum: Yeter artık. Bu yargı
reformu mu neyse, bugün görüştüğümüz turizm reformu da dâhil, hepsinden daha
önemli olan şey, bu Türk devletini, bu Türk yurdunu ayağa kaldıracak olan şey
adalet reformudur. 
(Mikrofon
otomatik cihaz tarafından kapatıldı) 
BAŞKAN –
Buyurun.
YAVUZ AĞIRALİOĞLU
(İstanbul) - Bunu inşa etmezsek, bu topraklarda adaleti hâkim kılamazsak,
İlhami ağabey gibi binlerce insanı, İlhami Keleş gibi binlerce mazlumu ahirette
kendimize azap sebebi edeceğiz, yüzlerine bakamayacağız. Bir dehşetli güne
hazırlanıyoruz. AK PARTİ Grubuna söylüyorum: Bizim takatimiz yetmez bu işlere
çünkü biz nihayetinde FETÖ’cülük ithamının altında siyaset yaptığımız için
sözümüz vicdanlarınızda belki makes bulmaz ama sizi Allah’ın huzuruna
çıkacağımız bir dehşetli günü hatırlatarak kendinize getirmeye davet etmekten
başka elimden bir şey gelmiyor; lütfen kendinize gelin artık. Bu mevzuda
yapacağınız, atacağınız her türlü adımı sonuna kadar destekleyeceğiz. Devletin
bu mağduriyetleri gidermek için ortaya koyacağı iradenin önünde, arkasında… Bütün
oyları da siz alın. Bak, yemin billah olsun, propagandasını da yapacağız,
diyeceğiz ki: Bu derdinize derman Hükûmet oldu; bize oy vermeyin, Hükûmete oy
verin. Ama yeter, bunu çözmek zorundasınız.
Genel Kurulumuza
saygılarla efendim.
BAŞKAN –
Teşekkürler.
Sayın Bülbül…
17.- Sakarya Milletvekili Muhammed Levent Bülbül’ün, 10 Temmuz Dünya
Hukuk Günü’ne ve haklının güçlü olduğu bir dünya için Türkiye'nin güçlü olması
gerektiğine ilişkin açıklaması
MUHAMMED LEVENT
BÜLBÜL (Sakarya) – Teşekkür ederim Sayın Başkan.
Bugün, ifade
edildiği gibi, 10 Temmuz Dünya Hukuk Günü. Dünya barışının hukukla, hukuk
yoluyla sağlanması adı altında yapılan toplantıların 3’üncüsü 10 Temmuz 1967
günü Cenevre’de yapıldığında 10 Temmuz gününün Dünya Hukuk Günü olması
kararlaştırılmıştır. 1967 yılında Türkiye Cumhuriyeti devleti de bugünü Dünya
Hukuk Günü olarak kabul etmiştir. Aradan geçen elli iki yıla rağmen, dünyada
hukuk yoluyla barış sağlanamamıştır. Hâlâ “Hak, güçlünündür.” kuralı temel
belirleyicidir. 
Türkiye, son iki
yüz yıllık mazisinde, Osmanlı Devleti’nin zayıfladığı süreçte ve Türkiye
Cumhuriyeti’nin kuruluşundan sonra her dönemde uluslararası camianın çifte
standartlı bakışına ve uygulamalarına muhatap olmuştur. Birleşmiş Milletlerin,
gelinen noktada, Güvenlik Kurulu üyelerinin tasallutu ve blokajı nedeniyle
işlemez hâle geldiği; NATO’nun müttefiklik hukukuna uymayan ilişkilere müdahale
edemediği ve âdeta ABD’nin çiftliği hâline geldiği; Avrupa Birliğinin kendi
siyasi birlikteliğinin sorgulandığı bir dönemde hâlâ aday ülke durumunda olan
Türkiye’ye karşı çifte standartlı muamelesini ve özellikle Doğu Akdeniz
konusunda son dönemde ortaya çıkan tehditlerinin devam ettiği bir süreci
yaşamaktayız. 
Türkiye'nin,
uluslararası hukukun askıya alındığı böyle bir dönemde, aynen çift başlı
Selçuklu kartalı gibi hem Doğu’ya hem Batı’ya bakan ve meseleleri Ankara
merkezli okuyup adaleti hâkim kılacak bir medeniyet inşa etme gibi bir
sorumluluğu bulunmaktadır. 
(Mikrofon
otomatik cihaz tarafından kapatıldı) 
BAŞKAN –
Buyurun. 
MUHAMMED LEVENT
BÜLBÜL (Sakarya) – Zor ve netameli olsa da haklının güçlü olduğu bir dünya için
Türkiye'nin güçlü olmasından başka çare bulunmamaktadır. 
Saygılar
sunuyorum. 
BAŞKAN – Sayın
Kurtulan…
18.- Mersin Milletvekili Fatma Kurtulan’ın, 7 Temmuz Vedat Aydın’ın
ölümünün 28’inci, 10 Temmuz Ali İsmail Korkmaz’ın ölümünün 6’ncı ve Türkiye
Gazeteciler Sendikasının kuruluşunun 67’nci yıl dönümüne, hâlâ gazetecilik
faaliyetlerinden dolayı İstanbul Milletvekili Ahmet Şık’ın yargılandığına ve
26’ncı Dönem İstanbul Milletvekili Eren Erdem’in tutuklu olduğuna, 10 Temmuz
Ankara Adliyesinde görülen Şule Çet davasına ilişkin açıklaması
FATMA KURTULAN
(Mersin) – Teşekkür ediyorum Sayın Başkan. 
Halkın Emek
Partisi Diyarbakır İl Başkanıyken 5 Temmuz 1991’de JİTEM tarafından kaçırılan
ve 7 Temmuz 1991’de cesedi bulunan Vedat Aydın’ı anıyoruz. Vedat Aydın, İHD’nin
Ekim 1990 sonunda Ankara’daki bir kongresinde kürsüye çıkıp İHD Diyarbakır
Şubesi Başkanı olarak konuşmasını Kürtçe yapmak istedi, tutuklandı, sonunda
beraat etti. 
Yirmi sekiz yıl
önce bugün, Vedat Aydın’ın cenaze töreni yapıldı. Vedat Aydın’ın cenazesine yüz
binlerce insan katıldı. Cenaze törenine katılan kitle üzerine açılan ateş
sonucu 8 kişi hayatını kaybetti, onlarca kişi de yaralandı. 90’lı yılların
karanlık sayfası bu cinayetle açıldı. Failler adalet önüne çıkarılmadı. O
günden bugüne, değişen hiçbir şey olmadı. 
Bugün, Gezi’de
yitirdiklerimizden Ali İsmail’in de ölüm yıl dönümü. Gezi protestolarına
katıldığı için, sivil giyimli polis ve kişiler tarafından saldırıya uğradı.
Hastanede yirmi sekiz gün yaşam mücadelesi verdi, altı yıl önce bugün yaşamını
yitirdi. Onun şahsında Gezi’yi, Gezi’de hayatını kaybedenleri ve yaralananları
anıyoruz. 
Bugün, Türkiye
Gazeteciler Sendikasının kuruluş yıl dönümü. Bugün 133 gazeteci cezaevinde.
Türkiye, en çok gazetecinin hapiste olduğu ülke konumunda. Milletvekilimiz
Ahmet Şık hâlâ gazetecilik faaliyetlerinden dolayı yargılanıyor. Eren Erdem
hâlâ tutuklu. Toplum doğru ve etik haber almayı arar duruma gelmişken iktidar,
gazeteciliği suç olarak lanse etmeye devam ediyor. 
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Kurtulan, buyurun. 
FATMA KURTULAN
(Mersin) - Gazetecilere yönelik utanç verici fişleme belgeleri yayınlanıyor.
Sindirmekle, korkutmayla gazetecilik bitmez diyoruz. Bir ülkenin demokrasisi
basının özgürlüğüyle ölçülür, gazeteciler üzerindeki tahakkümü kaldırın
diyoruz. 
Bugün aynı
zamanda Ankara Adliyesinde Şule Çet’in davası görülüyor. Bu dava gerçekten de
bu ülkenin vicdan davasıdır. Bu ülkede kadın cinayetleri vardır. Bunun da temel
nedeni politikaların kadın lehine üretilmemesidir; kadın lehine var olan
yasaların da görünürlüğü, bilinirliği, uygulanırlığı konusundaki
eksikliklerdir. İktidar bunu kabul edip bu doğrultuda politikalar yapmak durumundadır.
Kadın bakanlığı oluşturulmalı, kadına dair güçlü politikalar hayata
geçirilmelidir diyorum. 
Teşekkür
ediyorum Başkanım, sağ olun. 
BAŞKAN – Sayın
Özel…
19.- Manisa Milletvekili Özgür Özel’in, 10 Temmuz Ali İsmail Korkmaz’ın
ölümünün 6’ncı yıl dönümü vesilesiyle Berkin Elvan, Ethem Sarısülük, Ahmet
Atakan, Mehmet Ayvalıtaş, Abdullah Cömert, Medeni Yıldırım, Mustafa Sarı, İrfan
Tuna, Selim Önder, Zeynep Eryaşar ve Serdar Kadakal’ı saygıyla andıklarına, 10
Temmuz Türkiye İşçi Partisi eski Genel Başkanı Ali Aybar’ın ölümünün 24’üncü,
Türkiye Gazeteciler Sendikasının kuruluşunun 67’nci yıl dönümüne, maden
mühendislerinin sorunları ile çiftçilerin elektrik aboneliği işlemlerinde
yaşadığı sorunlara, Ankara Adliyesinde görülen Şule Çet davasına ve 10 Temmuz
Dünya Hukuk Günü’ne ilişkin açıklaması
ÖZGÜR ÖZEL
(Manisa) – Teşekkür ederim Sayın Başkan. 
10 Temmuz, Ali
İsmail Korkmaz’ı kaybedeli altı yıl oldu. Ali İsmail, Eskişehir’de Mevlüt
Saldoğan ve onun yönlendirdiği siviller tarafından tekmelenerek dövülmüş ve
hepimizin izlediği o korkunç görüntülerden sonra, yoğun bakımdaki yaşam
savaşını 10 Temmuz günü kaybetmişti. Ali İsmail Korkmaz’ın ölüm yıl dönümünde,
kendisiyle birlikte Berkin Elvan’ı, Ethem Sarısülük’ü, Ahmet Atakan’ı, Mehmet
Ayvalıtaş’ı, Abdullah Cömert’i, Medeni Yıldırım’ı, Mustafa Sarı’yı, İrfan
Tuna’yı, Selim Önder’i, Zeynep Eryaşar’ı ve Serdar Kadakal’ı bir kez daha
saygıyla anıyoruz. 
Türkiye
Cumhuriyeti tarihinin en yüksek katılımlı, en barışçıl ve bütün dünyaya
Türkiye’de hâlâ daha umudun olduğunu, hâlâ daha gençlerin olduğunu ve bir başka
Türkiye’nin mümkün olduğunu gösteren Gezi direnişini ve Gezi direnişçilerini
bir kez daha selamlıyoruz. 
Bugün, Mehmet
Ali Aybar’ın ölüm yıl dönümü. Türkiye İşçi Partisinin Genel Başkanı olarak
1962-1969 arasında görev yapmıştı. 27’nci Yasama Döneminde Türkiye İşçi
Partisinin yeniden Parlamentoda müzakerelere katılıyor olması, yaptıkları
katkı, ortaya koymuş oldukları derinlik Mehmet Ali Aybar’ın ölüm yıl dönümünde
hem TİP’in geçmişini hem bugünkü mücadelesini selamlamamıza vesile oldu. 
Türkiye
Gazeteciler Sendikası, 10 Temmuz 1952’de “İstanbul Gazeteciler Sendikası” adı
altında kurulmuştu, sonra ismi değişti. Gazetecilik, bugün Türkiye’de can
çekişiyor. 
(Mikrofon
otomatik cihaz tarafından kapatıldı) 
BAŞKAN – Buyurun
Sayın Özel. 
ÖZGÜR ÖZEL
(Manisa) - Geçtiğimiz günlerde SETA isimli bir vakıf, uluslararası basın
kuruluşlarının Türkiye’de çalışan muhabirlerini, emekçilerini fişlediği, açıkça
hedef gösterdiği andıç niteliğinde bir belgeyi kamuoyuyla paylaşmıştı.
Maalesef, dün AK PARTİ Grubunun bu konuda kürsüye çıkan sözcüsü de bu çalışmayı
sahiplendi. Bu, basın özgürlüğü açısından da Türkiye açısından da son derece
olumsuz bir noktayı sahipleniştir. 
Maden
mühendisleri… Soma’da tanıştık biz onlarla; kaybettikleri meslektaşlarının
başında hem ağlıyorlar hem bundan sonra anneler, babalar, evlatlar ağlamasın
diye ne yapılması gerektiğini söylüyorlardı Soma’da; o günden beri beraberiz. Bugün
Meclise geldiler.
(Mikrofon
otomatik cihaz tarafından kapatıldı)
BAŞKAN –
Buyurun.
ÖZGÜR ÖZEL
(Manisa) - İstedikleri randevuya grubumuz olumlu cevap vermişti, Halkların
Demokratik Partisi de vermiş. Diğer gruplardan görüşme talep ediyorlar. Onlar
mutlaka dinlememiz gereken bir meslek grubu. Dertleri aslında kendi dertleri de
değil. Diyorlar ki: “Biz 2012’de SGK’yle bir anlaşma yaptık. Maden mühendisine
verilecek minimum maaşı belirliyorduk. Maden şirketleri baskıyla SGK’ye bu işi
bozdurdular.” Şimdi Maden Mühendisleri Odasının belirlediği fiyata değil ucuza
çalıştırınca, maden mühendisi olmadan imza atan adamlar ancak o paraya
çalışıyorlar veya para olmayınca, huzur olmayınca görev tam yapılmıyor,
yapılamayınca Somalar, Ermenekler yeniden gündeme gelebiliyor. O yüzden,
lütfen, gruplar, yoğun gündeme rağmen Maden Mühendisleri Odasının yönetimini
dinlesin.
(Mikrofon
otomatik cihaz tarafından kapatıldı)
BAŞKAN –
Buyurun.
ÖZGÜR ÖZEL
(Manisa) – Bu konu sadece onların yüksek maaş alma meselesi değildir, buna
kulak vermek gerekiyor. 
Manisa Sarıgöl
ve Alaşehir’den, ama bütün Manisa’yı, bütün Türkiye’deki çiftçileri rahatsız
eden bir sorunla ilgili ardı kesilmez telefonlar alıyoruz. Hani
Cumhurbaşkanlığı yönetim sisteminin billboardlarında diyordunuz ya:
“Milletvekilleri halkla daha çok temas edecek, daha kolay sorun çözecek.”
Vallahi çözemiyoruz. Ama buradan, kimin gücü yetiyorsa ona sesleniyoruz. Bir
çiftçimiz hayatını kaybediyor, elektriğini hemen kesiyorlar. Oğullarına,
kızlarına, çocuklarına diyorlar ki: “Bu aboneliği üstünüze alın.” İstedikleri
evraklar en erken otuz beş günde tamamlanıyor, bir ayda tamamlanıyor. Bir ay
boyunca babalarını kaybettiklerine mi yansınlar; tarlada yanan ürünlerine,
gelecek kış aç kalacak olmalarına mı yansınlar?
(Mikrofon
otomatik cihaz tarafından kapatıldı)
BAŞKAN –
Buyurun.
ÖZGÜR ÖZEL
(Manisa) - Manisa’daki adı “Gediz AŞ” başka yerde bilmem ne. Ama, ne?
Özelleştirme. “Yapmayın, yakarsınız.” dedik; yaptınız, çiftçi de yanıyor,
mahsul de yanıyor. Özel şirketin bu anlamda hiç acıması yok. “Para yatacak,
yeni abonelik paraları alınacak.” diye mahsul yanıyor, sesini değirebilen yok.
Eskiden olsaydı TEDAŞ müdürünü arardım ben, anlatırdım, çözerdim. Var mı
çözebilen? Olmadığına göre, o zaman belki bu sesimizi bir yerlerde o güçlü
yürütmeniz duyuyorsa, belki bu işler, bu mesele çözülür.
(Mikrofon
otomatik cihaz tarafından kapatıldı)
BAŞKAN
– Son cümlelerinizi alayım. 
Buyurun.

ÖZGÜR
ÖZEL (Manisa) – Başkanım, son sözüm: Hem Şule Çet davasını takip ediyoruz bütün
kadın cinayetleri için yüreğimiz yanarak hem istatistiklerdeki kötüye gidişten
dolayı -ülkeyi yönetenler bir yanlış yapıyorlar ki kadın cinayetleri artıyor-
bununla ilgili kurulan komisyonun raporlarının dikkate alınması, bununla ilgili
yeni çalışmaların yapılması gerekiyor, bununla ilgili hukukçuların, bununla
ilgili kadın örgütlerinin dinlenmesi gerekiyor; bunu bir kez daha
hatırlatıyoruz. 
Bugün
Dünya Hukuk Günü. Her hâlde dünyada hukuk herkese lazım ama en çok Türkiye’ye
lazım. Ben aslında çok şey söyleyecektim. Bu sözümün haber değeri olacaksa,
yerine, İYİ PARTİ grup başkan vekilinin anlattığı o acılı, yürek burkan,
gırtlak düğümleyen hikâyeyi bir kere daha dinlesinler; bir televizyon verecekse
bizi vermesin, bugün onu versin. Hukuka ne çok ihtiyacımız olduğuna ilişkin en
güzel örneği Sayın Ağıralioğlu ifade etti.
Teşekkür
ediyorum. (CHP ve İYİ PARTİ sıralarından alkışlar) 
BAŞKAN
– Sayın Akbaşoğlu…
20.- Çankırı Milletvekili Muhammet Emin Akbaşoğlu’nun, 10 Temmuz Dünya
Hukuk Günü’ne, 11 Temmuz Srebrenitsa katliamının 24’üncü yıl dönümüne ve
Türkiye'nin küresel anlamda sorumluluğunun büyük olduğuna ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, evet, bugün 10 Temmuz, Dünya Hukuk Günü, aynı zamanda da
Avrupa’nın göbeğinde Bosna’da Srebrenitsa katliamının da yıl dönümü. Bir
taraftan hakikaten Avrupa’nın kendi değerlerine yabancılaştığı ve ayaklar
altına alarak saldırganlaştığı bir süreci hatırlıyoruz, bir taraftan da Dünya
Hukuk Günü’yle ilgili görüş ve düşüncelerimizi ortaya koyuyoruz. 
Bu
iki noktada şu hususu ifade etmek isterim: Tabii, biz, dört asır boyunca,
Bosna’da Sırpları, Hırvatları, Boşnakları; Kudüs’te Yahudi ve Hristiyanları
temel hak ve özgürlükler ekseninde bir arada yaşatmış büyük bir ecdadın
torunları, büyük bir devletin mensuplarıyız. Bu büyük medeniyet yaklaşımı,
mülkün temeli olarak adaleti görme ve onu tahakkuk ettirme, bütün insanlar için
bunu tahakkuk ettirme yaklaşımı “Pax Ottomana” “Osmanlı Barışı” dönemi olarak
dünya tarihine geçmiştir. Şimdi, aynı yürüyüşün, aynı medeniyet tasavvurunun,
aynı paradigmanın mümessilleri olarak, Gazi Meclisin mensupları olarak,
inşallah, hep beraber “Dünya 5’ten büyüktür.” diyen Cumhurbaşkanımızın,
Türkiye’nin önderliğinde, bütün insanlığın adil ve merhametli yeni bir dünya
düzeninde de yaşayabilmelerinin temini hususunda…
(Mikrofon
otomatik cihaz tarafından kapatıldı) 
BAŞKAN –
Buyurun.
MUHAMMET EMİN
AKBAŞOĞLU (Çankırı) – “Dünya 5’ten büyüktür.” diyen Türkiye’nin önderliğinde,
bütün insanlığın daha adil ve merhametli bir dünyada yaşayabilmesi hususunda
Türkiye, insanlığın umudu ve vicdanıdır. Bu, bizim küresel anlamda
sorumluluğumuzun ne kadar büyük olduğunu da ifade etmektedir. Türkiye hakikaten
bu sorumluluğunun bilincinde hareket etmekte ve gerek bölgesel gerek küresel
platformlarda bu hassasiyeti tüm insanlık adına gerçekten yüksek sesle haykırmaktadır.
İnşallah, önümüzdeki dönemin Türkiye’nin öncülüğünde daha müreffeh, daha
barışçıl, daha huzurlu ve daha adil bir dünyayı insanlığa hediye etme dönemi
olmasını diliyorum.
(Mikrofon
otomatik cihaz tarafından kapatıldı) 
BAŞKAN –
Tamamlayın sözlerinizi. 
Buyurun. 
MUHAMMET EMİN
AKBAŞOĞLU (Çankırı) – Daha adil, daha müreffeh bir dünya üzerinde hep beraber
yaşamayı diliyor, bu duygu ve düşüncelerle Meclise saygılarımı sunuyorum. 
BAŞKAN –
Teşekkür ederim. 
Evet, değerli
arkadaşlar, İYİ PARTİ Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Antalya Milletvekili Hasan Subaşı ve arkadaşları
tarafından, Cumhurbaşkanlığı hükûmet sisteminin Türkiye Büyük Millet Meclisinin
faaliyetlerini azaltmış olması, yasama ve denetleme fonksiyonlarını akamete
uğratmasıyla ilgili olarak sorunların tespiti ve çözüm önerilerinin
belirlenmesi maksadıyla 8/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Temmuz 2019 Çarşamba günkü birleşiminde yapılmasına ilişkin
önerisi
10/7/2019
Türkiye Büyük Millet Meclisi Başkanlığına
Danışma
Kurulu, 10/7/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul
 Grup
Başkan Vekili
Öneri:
Antalya
Milletvekili Hasan Subaşı ve arkadaşları tarafından Cumhurbaşkanlığı hükûmet
sisteminin Türkiye Büyük Millet Meclisinin faaliyetlerini azaltmış olması,
yasama ve denetleme fonksiyonlarını akamete uğratmasıyla ilgili olarak
sorunların tespiti ve çözüm önerilerinin belirlenmesi maksadıyla 8/7/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 10/7/2019
Çarşamba günkü birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Subaşı,
buyurun. (İYİ PARTİ sıralarından alkışlar) 
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; Genel Kurulu saygıyla selamlıyorum. 
Türkiye
Büyük Millet Meclisi, 23 Nisan 1920’den itibaren günümüze kadar önemli
tecrübelerden geçmiş, her şeyden önce millî iradeyi temsil etmiş, Kurtuluş
Savaşı’nın karargâhı olmuş, Türkiye’nin ilk anayasasını yapmış ve Türkiye
Cumhuriyeti’ni ilan etmiş, savaş kararı almış, barış kararı almış, darbelere
maruz kalmış ve nihayet, 15 Temmuz menfur darbe girişimi sonucu bombalanmış ve
Gazi Meclis sıfatını da kazanmıştır. 1927 yılında yapılmış bir asker alma
kanununu, geçen haftalarda, doksan iki yıl Türkiye’yi idare ettiğini ve tabii
ki doksan iki yıl sonucunda değişme ihtiyacını görerek değiştirdiğimizi de
unutmamak gerekir yani geçmişte yapılan yasaların, tartışılmış yasaların
yıllarca Türkiye’de önemli sorunlara çare olduğunu da görmek lazım. 
16 Nisan
referandumuyla “sert kuvvetler ayrımı” denilerek başkanlık sistemine
geçilmiştir. Bu erkler ayrımını hemen hemen üç yüz yıl önce yaşamış Fransız
düşünür Montesquieu, yasamanın, yürütmenin ve yargının birbirinden ayrılması
gerektiğini, sorumluluklarının sınırlandırılmasının hürriyetlerin gelişmesi ve devletlerin
yönetiminde önemine binaen ortaya koyduğu kurumlar ve kavramlar dünyada
benimsenmiştir, sert kuvvetler ayrımını da bu kuvvetlerin belirgin biçimde
ayrılması olarak ifade etmiştir. Eğer ki yürütme erkinin yasama ve yargıya
müdahalesi olması hâlinde de yine aynı düşünür, bunun hürriyetlerin
kısıtlanmasına ve diktatörlüklere yol açacağını ifade etmiştir. Yani yasama
kanunları yapacak, yargı sadece bu kanunları uygulayacak -bununla sınırlı-
yürütme de o kanunlara uygun yürütme görevini ifa edecek. Hepsinin görevleri
sınırlı. Fakat sert kuvvetler ayrımı denilen Cumhurbaşkanlığı hükûmet
sisteminde ise, Cumhurbaşkanlığı sistemimiz dünyanın hiçbir yerinde görülmeyen
Cumhurbaşkanının kararnamelerle yasamaya paralel kanun yapma yetkisini
kendisine almış bulunmaktadır yani yasamaya paralel bir güç ortaya çıkmıştır.
Bununla yetinmediği gibi, taraflı olması nedeniyle Meclisteki ayağını da
kontrol altına alabildiği için yürütmenin yargıya müdahalesinin tam olduğunu
söylemek mümkündür. Yani hürriyetlerin kısıtlanması ve diktatörlüğe gidişin bir
nevi yollarıdır. Yargı üzerindeki etkisi de tartışılmaz, bilinen bir husustur. 
Bugünkü tabloda,
87’nci maddeye göre yine en önemli yetkimiz yasama yetkisi, kanun yapma
yetkisi; ancak milletvekilleri hazırlayabilir bu teklifleri. Ama görüyoruz ki,
tabii ki, gensoru, yürütmeyi denetleme yetkilerimiz kalmadığı gibi “Kanun
yetkimiz var mı?” dersek, muhalefet olarak daha hiç kanun yapabildiği, kanun
teklifimizin kabul edildiği görülmediği gibi, iktidarın da ben kanun teklifi verebildiğini
ve bir kanun üzerinde düşünüp, tartışıp önümüze koyabildiğini hatırlamıyorum,
bundan sonra da koyabileceğini zannetmiyorum. Yani Türkiye Büyük Millet
Meclisinin yasama yetkisi…
(Mikrofon
otomatik cihaz tarafından kapatıldı) 
BAŞKAN –
Tamamlayın sözlerinizi Sayın Subaşı. 
HASAN SUBAŞI
(Devamla) – …kanun yapma yetkisi de kadük olmuştur. 
Araştırma
önergeleri… Yüzlerce araştırma önergesi verilmiş -emeklilikte yaşa takılanlar,
3600 ek gösterge, tarımın sorunları, beka sorunu, FETÖ’nün siyasi ayağının araştırılması,
Çorlu tren kazası sonuçlarının araştırılması- hiçbir araştırma önergesinden de
sonuç alınamamıştır. 
O hâlde, dün
tartışıldığı gibi, hele hele önümüzde bir reform, yargı reformu da olduğunu
düşünürsek, yargı reformunu açıklayan müessese gene hükûmet sisteminin
başındaki Cumhurbaşkanımız olmuştur. Cumhurbaşkanı, yargı reformunu
açıklamıştır hiçbir milletvekilinin haberi olmadan ve önümüzdeki günlerde
buraya geldiğinde tabii ki onaylanması kuvvetle muhtemeldir, fakat bizim
bilgilerimizin dışında.
Ben bu önergeyle
Meclisin işlevinin tartışılması gerektiğine inanıyorum.
Hepinizi
saygıyla selamlıyorum. (İYİ PARTİ ve CHP sıralarından alkışlar) 
BAŞKAN –
Halkların Demokratik Partisi Grubu adına Sayın Oluç, buyurun.
HDP GRUBU ADINA
HAKKI SARUHAN OLUÇ (İstanbul) – Sayın Başkan, sayın milletvekilleri; hepinizi
saygıyla selamlıyorum.
Anayasa
tartışmaları bu ülkede onlarca yıldır hiç bitmeyen bir tartışmadır ve bir
sistem, demokratik, özgürlükçü bir sistem yerli yerine oturuncaya kadar da
belli ki bu tartışmalar devam edecektir. Bu, iyi bir şeydir, kötü bir şey
değildir.
Şimdi, anayasa
tartışması bugün yine Türkiye’de güncel bir tartışmadır geçtiğimiz yıllarda
olduğu gibi. İki nedeni var bunun: Bir tanesi, 1980 askerî darbesinden sonra
yapılan Anayasa hatırladığınız gibi son derece despotik bir anlayışla,
demokratik ilkeleri içermeyen bir yaklaşımla oluşturulmuştu ve bu Anayasa
Türkiye’deki toplumsal gelişmeyi ve siyasal gelişmeyi karşılayabilecek
nitelikte değildi; hâlen de öyledir ve o Anayasa onlarca maddesi değiştirilmiş,
âdeta bir “bohça” diyeceksek yamalı bohçaya dönmüş, delik deşik olmuş bir
anayasadır. İçinde kimi maddeler vardır, mesela 90’ıncı madde gibi, bu madde
uluslararası anlaşmalara ve sözleşmelere öncelik tanır, amir hüküm olarak görür
ama kimi maddeler vardır uluslararası anlaşmaları ve sözleşmeleri yok sayan
maddelerdir. Yani son derece eklektik bir yapıdır. Şimdi bir de buna son
referandumdan sonra eklenen maddeler ortaya çıkmıştır ve son bir seneye
baktığımızda -bir sene olmuştur bu değişikliklerden bu yana- bu konuyu tekrar
tartışma ihtiyacının açık seçik ortada olduğu bellidir.
Bakın, buna ne
isim takarsak takalım yani iktidar partisinin çeşitli mensupları, sözcüleri
çeşitli şekillerde bunu tanımladılar. “Revizyon” diyen oldu, “MR çekelim.”
diyen oldu, “Tadilat yapalım.” diyen oldu, “Değişiklik ihtiyacı var.” diyen
oldu ama nihayetinde, ne isim takarsak takalım, bu tartışmayı yapmamız
gerekiyor çünkü son bir yıla baktığımızda, Cumhurbaşkanlığı kararnameleriyle
idare edilen bir ülke durumuna geldik. Bir yıl içinde 39 Cumhurbaşkanlığı
kararnamesi çıkmış, 1.900 küsur maddeyi içeriyor; buna karşılık 34 kanun
çıkmış, yaklaşık 600 maddeyi içeriyor. Çok açık, ortada, Cumhurbaşkanlığı
kararnameleriyle idare edilen bir ülke olmuşuz. Denge denetleme mekanizmaları
işlemiyor, hukukun üstünlüğü yok, kuvvetler ayrılığı işlemiyor. Şimdi, bu
hâldeki bir dönemi yaşadıktan sonra tabii ki bu durumu bir tartışmamız
gerekiyor kaçınılmaz olarak. 
Bizim önerimiz
aslında çok açık, diyoruz ki: Anayasa yapım sürecine, anayasa metninin
dayanacağı temel ilkelere ve anayasanın niteliğine ilişkin bir tartışmayı,
gelin, Meclis çatısı altında yapalım. 
(Mikrofon
otomatik cihaz tarafından kapatıldı) 
BAŞKAN –
Tamamlayın Sayın Oluç.
HAKKI SARUHAN
OLUÇ (Devamla) – Gelin, bunu somut ve güçlü bir demokratikleşme programı ve
yargı reformuyla destekleyelim. Dinamik, geleceğe açık, özgürlükçü ve
demokratik reformlara açık bir geçiş süreci anayasası konuşalım. Bu bir
ihtiyaçtır. Sağlam bir haklar ve özgürlükler sistemine yer vermelidir, iktidarı
yatay ve dikey şekilde paylaştırmalıdır, etkili hukuksal ve kamusal denetim
mekanizmalarını işlevsel kılmalıdır; ülkemizdeki farklı kültür, inanç, ana
dilleri eşit görmelidir ve karşılıklı saygıyı içeren bir anlayışla toplumsal
barışın ve zenginliğin gereği olarak görmelidir. Böyle bir çalışmayı bu
Mecliste yapmak mümkündür. Eğer kuvvetler ayrılığını ya da denge denetleme
mekanizmalarını ayağımızdaki prangalar olarak görürsek, o zaman demokratik ve
özgürlükçü bir yolu yürüme imkânımız yoktur. Hele hele yerel demokrasiyi var
olan merkezî vesayetten daha da merkezî vesayet altına alacak adımlar atarsak
demokrasi konusunda çok geri bir noktaya savrulmuş oluruz.
(Mikrofon
otomatik cihaz tarafından kapatıldı) 
HAKKI SARUHAN
OLUÇ (Devamla) – O nedenle -son cümlem- önerimiz: Gelin, Anayasa Komisyonunda
bu konuları bütün partiler olarak eşit şekilde tartışalım ve önümüze yeni bir
yol haritası çıkaralım.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim.
Cumhuriyet
Halk Partisi Grubu adına Sayın Kaboğlu, buyurun. (CHP sıralarından alkışlar) 
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan, değerli
milletvekilleri; konuya iki açıdan yaklaşacağım, birincisi yürürlükteki Anayasa
açısından; ikincisi, olması gereken açısından.
Şu
anda yürürlükte olan Anayasa’ya göre acaba Meclisimiz görev ve yetkilerini
kullanabiliyor mu, yerine getirebiliyor mu? Birinci soru bu. Bu açıdan, bilindiği
gibi Anayasa madde 7 “Yasama yetkisi Türkiye Büyük Millet Meclisine aittir. Bu
yetki devredilemez.” der fakat bir de 6’ncı maddenin son cümlesi var: “Hiçbir
kurum ve organ kaynağını Anayasadan almayan bir Devlet yetkisi kullanamaz.”
İşte bu konuda bir ayrıcalığımız var, tek bir organ var; Türkiye Büyük Millet
Meclisi asli ve genel yetkiye sahip olan organ ama tek kuralı, tek kaydı şu:
Anayasa’ya saygı kaydıyla her konuda düzenleme yapabilir. Buna karşılık,
mesela, belirtildiği gibi yasama yetkisini kullanan Meclisimiz son bir yılda
yaklaşık olarak 35-36 kanun çıkardığı hâlde Cumhurbaşkanlığı kararnamesi sayısı
41’i bulmuştur ve bu kararnameler 2 bin maddeyi içeriyor ama bizim Meclisimiz
yaklaşık 600 küsur madde çıkardı.
Şimdi,
madde sayısı önemli değil ama belli olan, açık olan, bir paralel meclisin var
olduğudur. Bu Meclis esasen genel ve asli yetkiye sahip Anayasa’ya göre fakat
bir de Cumhurbaşkanının “Cumhurbaşkanlığı kararnameleri” adı altında, madde
104’te anayasal çerçevesi belirlenmiş olan yetkisi ve 6’ncı madde çerçevesinde
kaynağını Anayasa’dan almayan hiçbir yetkiyi kullanamayan bir organ. Bunu
açıklığa kavuşturmamız gerekir. Bu bakımdan bu öneri yerinde bir öneridir, bunu
savunmamız gerekir, bunu desteklememiz gerekir. Bizim partimiz de
Cumhurbaşkanlığı kararnamelerini izleme komisyonunu önerecek, bu daha sonra
burada tartışılacak, bu bakımdan bu teklif önemli. Demek ki şu anda kanun
teklifinden Meclisteki konuşmalara kadar, buradaki tartışmalara kadar bu
Anayasa çerçevesinde bile biz yasama yetkimizi Meclisin varlık nedeni
doğrultusunda kullanamıyoruz, bunu saptamak lazım. Bizden daha çok saraydaki
bürokratlar mevzuat yazıyorlar ama bizim yazdığımız mevzuatlar Anayasa’ya uygun
olarak kullanılamadığı için, torba kanunu şeklinde olduğu için yürürlükteki
mevzuatı bozucu bir etki de yaratıyor, oysa bizim varlık nedenimiz kodifiye
etmektir ama biz mevcut olan kodları bu yöntem yanlışlığı nedeniyle bozmak için
çaba gösteriyoruz.
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Kaboğlu.
İBRAHİM ÖZDEN
KABOĞLU (Devamla) – Teşekkür ederim Sayın Başkan.
Şimdi, bu,
olağan durumdur. Demek ki Türkiye Büyük Millet Meclisi yürürlükteki anayasal
çerçevede görev ve yetkilerini kullanamamaktadır veya kullanmamaktadır ama bir
başka organ Anayasa dışı görev ve yetkilerini kullanmaktadır. Olağan durum
çerçevesinde biz görev ve yetkilerimizi sahiplenebiliriz yasamanın özerkliği
adına fakat olması gereken ise yasama-yürütme arasındaki ilişkilerin anayasal
denge ve denetim mekanizmaları çerçevesinde kullanılabilmesi açısından o zaman
pekâlâ bizlerin yoğun anayasal birikimi vardır her partinin olduğu gibi
-özellikle şu anda muhalefet konumunda olan 1’inci, 3’üncü ve 5’inci partilerin
vardır- ve bu anayasal birikimler sadece şu anda Mecliste grubu bulunan
partilerin değil, esasen Meclisin geçmişinden devraldığımız mirastır, sivil
toplum emeğidir, aynı zamanda tarihsel mirastır. Bu tarihsel kazanımlar…
(Mikrofon
otomatik cihaz tarafından kapatıldı)
İBRAHİM ÖZDEN
KABOĞLU (Devamla) – Toparlayayım Sayın Başkan izninizle.
BAŞKAN – Son
cümlelerinizi alayım.
Buyurun.
İBRAHİM ÖZDEN
KABOĞLU (Devamla) – Çok teşekkür ederim Sayın Başkan.
Bu, Anayasa
konusunda adım atma işi aynı zamanda bizim tarihsel olarak anayasal kazanımlar
hanesinde yer alan önemli, siyasal ve anayasal miras olarak kabul edilebilir ve
bu dört düzlemdedir: Yürürlükteki Anayasa, bu Parlamentonun gerçekleştirdiği
kazanımlar, sivil toplum emeği ve uluslararası kazanımlar. Pekâlâ bu Meclis,
eğer gerçekten Meclisin 100’üncü yılını saygın bir biçimde kutlamak istiyorsa,
gerçekleştirmek istiyorsa Anayasa konusunda hiçbir handikaba kapılmaksızın adım
atabilir. Evet, belki “Cumhurbaşkanlığı hükûmet sistemi” deyimini
kullanabiliriz ama anayasal denge ve denetim düzeneğinin bulunmadığı bir yerde
demokratik hukuk devletinden bahsetmek zordur. 
Önergeyi
destekliyoruz Meclisin saygınlığı için.
Teşekkürler.
(CHP ve İYİ PARTİ sıralarından alkışlar)
BAŞKAN – Adalet
ve Kalkınma Partisi Grubu adına Sayın Tunç konuşacaktır.
Buyurun. (AK
PARTİ sıralarından alkışlar)
AK PARTİ GRUBU
ADINA YILMAZ TUNÇ (Bartın) – Sayın Başkan, değerli milletvekilleri; İYİ PARTİ
grup önerisi hakkında AK PARTİ Grubu adına söz almış bulunuyorum. Bu vesileyle
Genel Kurulu saygılarımla selamlıyorum.
Grup önerisinde,
Cumhurbaşkanlığı hükûmet sistemine geçiş sonrasında Türkiye Büyük Millet
Meclisinin görev ve yetkilerini tam anlamıyla yerine getirip getirmediğinin
araştırılması ve alınması gereken tedbirlerin belirlenmesi amacıyla Meclis
araştırması açılması istenmektedir. 
Değerli
milletvekilleri, 16 Nisan 2017 halk oylamasıyla kabul edilen Anayasa
değişikliğiyle parlamenter sistemden Cumhurbaşkanlığı hükûmet sistemine geçiş
sağlanmıştır. Sistemin uygulanmasına da 24 Haziran 2018 seçimleriyle başlanmış,
bir yıldan bu yana da uygulanmaktadır. Özellikle son günlerde, grup önerisinde
de belirtildiği üzere parlamenter sisteme geri dönüşle ilgili söylemler sık
dile getirilmektedir.
Değerli
milletvekilleri, parlamenter sistemin neyini özlemiş olabiliriz? Her on yılda
ürettiği darbeleri mi, postmodern, muhtıra, askerî darbeleri mi? Koalisyon
pazarlıklarını mı, Güneş motellerini mi özlemiş olabiliriz? Siyasi krizleri mi
özlemiş olabiliriz? Siyasi krizlerin tetiklediği ekonomik bunalımları mı
özlemiş olabiliriz? İnsan hak ve özgürlüklerinin kısıtlandığı o karanlık
yılları mı özlemiş olabiliriz? Demokrasimizi zayıflatan vesayet odaklarını mı
özlemiş olabiliriz? 
Biz bunların
hiçbirini özlemedik, milletimiz de özlemedi ve hiçbir zaman da özlemeyecek.
Kaldı ki milletimiz bu sebeplerle cumhuriyet ve demokrasimizi güçlendirecek
Cumhurbaşkanlığı hükûmet sistemine 16 Nisan halk oylamasıyla “evet” diyerek
tercihini yaptı. Bu tercihe saygı duymak demokrasinin gereğidir. 
Yasama, yürütme
ve yargının daha keskin çizgilerle birbirinden ayrılarak kuvvetler ayrılığı
ilkesinin tam anlamıyla tesis edildiği, kuvvetlerin birbirini denetleme
yollarının açık olduğu, aynı zamanda kuvvetlerin uyumlu çalışmasını da
gözetecek mekanizmaların oluşturulduğu Cumhurbaşkanlığı hükûmet sisteminin en
önemli özelliği, halkın yürütmenin başını doğrudan sandıkta belirlemesidir. Her
türlü vesayeti tasfiye etmesi, yürütmede çift başlılığın ortadan kaldırılması,
hızlı karar alan ve uygulayan, icraatçı, güçlü bir hükûmet modelini
getirmesidir. 
Bunun yanı sıra,
yine aynı sandıkta milletimiz yasama ve denetim fonksiyonunu yerine getirecek
olan Türkiye Büyük Millet Meclisi üyelerini belirlemektedir. Kanun yapma
yetkisinin münhasıran Meclise ait olduğu, soru, Meclis araştırması, genel
görüşme, soruşturma gibi araçlarla yürütmeyi denetleme yollarının sadece
gensoru ve güvenoyu hariç açık olduğu -o da zaten sandıkta milletimiz
tarafından verilmektedir- yasama gücünün daha da artırıldığı, güçlü Meclis
yapısında parlamenter sistemde olup da Cumhurbaşkanlığı sisteminde olmayan,
Meclis yetkilerini zayıflatan tek bir husus bulunmamaktadır.
(Mikrofon
otomatik cihaz tarafından kapatıldı) 
BAŞKAN – Tamamlayın
sözlerinizi Sayın Tunç, buyurun. 
YILMAZ TUNÇ
(Devamla) –. Aksine, Meclisin karşılıklı fesih yetkisiyle Cumhurbaşkanının
görevini sona erdirme yetkisi bile vardır. Cumhurbaşkanı ve kabine üyelerini
gerektiğinde soruşturma yetkisiyle Yüce Divana gönderme yetkisi vardır.
Yürütmenin kanun tasarısı hazırlayamaması ve bu yetkinin münhasıran
milletvekillerinde olması ve parlamenter sistemde var olan tüm denetim
yetkilerinin bu sistemde de var olması hususlarını göz önünde
bulundurduğumuzda, Türkiye Büyük Millet Meclisinin yasama ve denetim
fonksiyonlarını yerine getiremediğini söylemenin haklı bir gerekçesi
bulunmamaktadır. Sistem seçim kanunları, Siyasi Partiler Kanunu, Türkiye Büyük
Millet Meclisi İçtüzüğü’ndeki uyum düzenlemeleri yapıldığında daha işlevsel
hâle gelecektir. 
Biraz önce
Cumhurbaşkanlığı kararnameleriyle ilgili görüşler buradan ifade edildi. 
(Mikrofon
otomatik cihaz tarafından kapatıldı)
YILMAZ TUNÇ
(Devamla) – Bitiriyorum. 
BAŞKAN – Son
cümlelerinizi alayım.
YILMAZ TUNÇ
(Devamla) – Cumhurbaşkanlığı kararnameleri Türkiye Büyük Millet Meclisinin
yasama yetkisi dışında, önceki sistemde Bakanlar Kurulunun kararları
çerçevesinde alınan kararlardır. Cumhurbaşkanlığı kararnamelerinin de yine
yargı yoluyla denetimi mümkündür; idari yargı, Anayasa yargısı da bunu
denetleyebilecektir. 
Bu duygu ve
düşüncelerle grup önerisinin aleyhinde olduğumu belirtiyor, Genel Kurulu
saygılarımla selamlıyorum. (AK PARTİ sıralarından alkışlar)
ÖZGÜR ÖZEL
(Manisa) – Sayın Başkan, yoklama talebimiz var, söz talebini karşılarken
ikisini bitiştirip de sonra yoklama hakkını elimizden almayasınız. 
BAŞKAN – Alırdım
aslında ama neyse. 
HASAN SUBAŞI
(Antalya) – Sayın Başkan, bir cevap verebilir miyim?
BAŞKAN – Buyurun
Sayın Subaşı. 
Neyle ilgili
cevap verecektiniz Sayın Subaşı?
HASAN SUBAŞI
(Antalya) – “Bu önergedeki amaç darbelerin özlenmesi mi?” dedi, onadır cevabım.
Hayatım boyunca darbeleri hiç özlemedim. 
BAŞKAN –
Buyurun. 
VI.- AÇIKLAMALAR (Devam)
21.- Antalya Milletvekili Hasan Subaşı’nın, Bartın Milletvekili Yılmaz
Tunç’un İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
HASAN SUBAŞI
(Antalya) – “Önergedeki amaç darbeleri özlem midir?” deyince, ben darbeleri hiç
özlemedim. Darbe hukuku hürriyetleri hep kısıtlamıştır fakat darbeler arasında
Türkiye demokrasi yaşamıştır, hürriyetleri yaşamıştır ama bugün baktığımız
hukuk sistemini değerlendirdiğimiz zaman, darbe hukukunun bir nevi devamlı hâle
geldiğini görüyoruz. Bizim de önerge vermemizin amacı o olmuştur. 
Teşekkür ederim.

ÖZGÜR ÖZEL
(Manisa) – Sayın Başkanım, kısa bir söz talebim var. 
BAŞKAN – Sayın
Özel, buyurun. 
22.- Manisa Milletvekili Özgür Özel’in, Bartın Milletvekili Yılmaz
Tunç’un İYİ PARTİ grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
ÖZGÜR ÖZEL
(Manisa) – Teşekkür ederim Sayın Başkan.
Biraz önce
Adalet ve Kalkınma Partisinin rejime kasteden Anayasa değişikliğinden önceki
propaganda dönemindeki bildirisini dikkatle dinledik. Keşke o gün bu vatandaşa
söylediğiniz vaatler bugün gerçekleşmiş olsaydı da göğsünüzü gere gere bunu
anlatsaydınız. Kendisi de bir hukukçu olan değerli milletvekilinin bu
değerlendirmelerinin bugüne dair olduğunu kimse iddia edemez. Öyle bir şey
söylüyor ki, tekrar olacak ama münhasıran yani sadece ve sadece Meclise aitmiş,
artık bakanlar tasarı yollayamıyormuş. Ciddi misiniz ya Yılmaz Bey? Ciddi
misiniz? Yani buna inanıyorsanız ben hakikaten size şefkat duyacağım. 
YILMAZ TUNÇ
(Bartın) – Önceden nasıldı?
BAŞKAN – Sayın
Özel, lütfen, “Ciddi misiniz?” falan yapmayın yani Sayın Özel, rica ediyorum,
lütfen. 
ÖZGÜR ÖZEL
(Manisa) – Sayın Başkan, bu konuda “Ciddi misiniz?” sorusunun…
(Mikrofon
otomatik cihaz tarafından kapatıldı) 
BAŞKAN –
Buyurun. 
ÖZGÜR ÖZEL
(Manisa) – …retoriğin bir gereği olan dikkat çekme hususuna yönelik olduğunu
sizin dışınızda anlamayan olmadı. 
BAŞKAN – Ben
anlamadım efendim yani kusura bakmayın. Milletimiz de anlamıyor sizi bu yüzden.

ATİLA SERTEL
(İzmir) – Sayın Başkan, siz konuşmayın oradan. Öyle şey olur mu? Siz Meclisi
tarafsız yönetmek zorundasınız. 
ÖZGÜR ÖZEL
(Manisa) – Sayın Başkanım, şimdi, burada “Ciddi misiniz?” derken şunu diyorum:
“Kalkınma Bankası Kanunu’nu hazırladık inşallah 1 Ekimde Meclise yollamış
olacağız.” lafı Berat Albayrak’a ait. Müjdelediği her şey vardı, altına imza
atarak, buradaki arkadaşlarımıza imza attırarak Anayasa’ya karşı muvazaa suçu
işlettiniz. İki bakan tartışıyor “Nafaka ömür boyu mu olsun, evlilik süresiyle
mi sınırlı?” Kanunu biz çıkaracağız. Gerçekten bu sözleri burada söyleyince,
vatandaş da dinleyince vallahi bizim işimize geliyor çünkü diyorlar ki: “Ya,
yalanı gerçek gibi anlatabiliyor adamlar." Bu bizim sizinle ilgili
iddialarımızı güçlendiriyor. 
(Mikrofon
otomatik cihaz tarafından kapatıldı) 
ZÜLFÜ DEMİRBAĞ
(Elâzığ) – Size mahsus onlar. 
ÖZGÜR ÖZEL
(Manisa) – Son cümlem. 
BAŞKAN –
Buyurun. 
ÖZGÜR ÖZEL
(Manisa) – Bir de şunu bilin, şunu söyleyeyim: Darbeler oluyor ya, dünyadaki
bütün darbeleri lanetliyoruz ama dünyada bu devirde artık darbeler tek adam
rejimlerine, demokrasi görünümündeki otokrasilere, otoriter popülist liderlere
yapılıyor. Demokrasidir darbenin aşısı. Bak yıl dönümü geliyor. Ölecektik
burada hepimiz bu avizeler düşseydi. Yıl dönümü geliyor ve şunu söylüyorum:
Demokrasi olan yerde darbe olmuyor.
Bir: Darbeye
maruz kaldıysanız ülkenin vasatındaki demokrasiyi ortadan kaldırdınız demektir.
İki: Bugünlerde darbe olmasın istiyorsanız liyakati esas alan; demokrasiyi,
hukuku esas alan işler yapın. Bizim savunduğumuz her şey, inanın, sizi,
liderinizi darbeden korumaya yönelik laflar haddizatında.
(Mikrofon
otomatik cihaz tarafından kapatıldı)
ZÜLFÜ DEMİRBAĞ
(Elâzığ) – Ya, siz olmasanız vay hâlimize ya!
BAŞKAN –
Tamamlayın cümlelerinizi Sayın Özel.
ÖZGÜR ÖZEL
(Manisa) – Bakarsanız, özünde sizin dediğiniz gibi bir rejim inşa edilince
darbeye açık, darbeye olanak taşıyan bir şey ortaya çıkıyor. Bunun ne size ne
iktidarınıza bir faydası yok ve bakın, döneminizde darbe yaşandı. Darbeye hep
beraber direndik ama darbenin sebebi, liyakat yerine bir örgüte sadakati esas
alan kamu yönetimine olanak tanıyan yaklaşımınızdı, bunu anlatmaya çalışıyoruz
hiçbir art niyet olmadan. Darbeden korkan, demokrasiye sarılsın. Siz sarılın,
sizinle birlikte biz 10 kat fazla sarılacağız zaten.
Teşekkür
ediyorum. (CHP sıralarından gürültüler)
ZÜLFÜ DEMİRBAĞ
(Elâzığ) – Bütün darbelerde parlamenter sistemle yönetiliyorduk, bütün
darbelerde.
ÖZGÜR ÖZEL
(Manisa) – Hiç alakası yok, hiç alakası yok. Haydi, bir örnek ver.
BAŞKAN – Müsaade
edin.
ZÜLFÜ DEMİRBAĞ
(Elâzığ) – Bütün darbeler yapıldığı zaman ya; 15 Temmuzda, 12 Eylülde, 1960’ta…
YILMAZ TUNÇ
(Bartın) – Sayın Başkan…
BAŞKAN – Evet
arkadaşlar… 
Sayın Yılmaz,
müsaade edin, görüyorum sizin söz istediğinizi. 
ÖZGÜR ÖZEL
(Manisa) – Madura’ya darbe yapılıyor, parlamenter sistem mi var Allah’ın adamı,
onu anlatmaya çalışıyorum.
ZÜLFÜ DEMİRBAĞ
(Elâzığ) – Kim yapıyor bu darbeleri, kimin eli var?
ÖZGÜR ÖZEL
(Manisa) – Kim yapıyorsa Allah belasını versin.
HASAN ÇİLEZ
(Amasya) – Birileri var.
HAKKI SARUHAN
OLUÇ (İstanbul) – Sayın Başkan…
BAŞKAN – Sayın
Oluç, buyurun lütfen.
ÖZGÜR ÖZEL
(Manisa) – O eli olanın elini tutmuş Cumhurbaşkanı dün, böyle göz göze
bakıyorlardı. 
BAŞKAN – Sayın
Oluç, siz devam edin lütfen.
23.- İstanbul Milletvekili Hakkı Saruhan Oluç’un, Bartın Milletvekili
Yılmaz Tunç’un İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
HAKKI SARUHAN
OLUÇ (İstanbul) – Teşekkür ederim Sayın Başkan.
İki noktaya
değinmek istiyorum. Şimdi, bu, Adalet ve Kalkınma Partisi Grubu adına konuşan
sayın vekil bütün olumsuzlukları sıralayarak “Bu parlamenter sistemi mi
özlediniz?” dedi. Şimdi, mesele, bu parlamenter sistemi özleyip özlememe
meselesi değil; mesele, demokrasinin evrensel temel ilkeleriyle ilgili bir
tartışma. Bakın, kuvvetler ayrılığını tartışalım diyoruz. Kuvvetler ayrılığı
ortada kalmadı. Sayın konuşmacı dedi ki: “Kuvvetlerin uyumlu çalışması.” Nasıl
uyumlu çalışıyor kuvvetler? Bir kişi koordine ediyor. Kim koordine ediyor?
Cumhurbaşkanı koordine ediyor. Kuvvetler ayrılığı kalmadı. Kuvvetleri bir
kişide birleştirdiniz, uyumlu çalışmanın yolunu böyle buldunuz çünkü kuvvetler
ayrılığına “pranga” dediniz. 
(Mikrofon
otomatik cihaz tarafından kapatıldı) 
BAŞKAN –
Buyurun. 
HAKKI SARUHAN
OLUÇ (İstanbul) - Şimdi, kuvvetleri bir kişide birleştirdiğiniz zaman ortaya
çıkan sonuç, mutlak iktidar sonucudur. Mutlak iktidarın demokrasiyle bir
alakası yoktur yani biz şimdi bunu tartışırken mesela biz de “Yahu, siz de Rus
tipi diktatörlüğü özlediğiniz için mi bu sistemi savunuyorsunuz?” diye konuşmaya
başlarsak işin içinden çıkabilir miyiz? Çıkamayız çünkü bu tip, Rus tipi
diktatörlükten başka da bir yerde yok Allah’a şükür. 
Denge denetleme
mekanizmaları yok diyoruz, işlemiyor diyoruz. İşte, yasamanın durumu ortada,
yargının durumu ortada, Sayıştayın durumu ortada. Kanun teklifi geliyor, turizm
ajansı teklifini konuşacağız, Sayıştay denetiminden kaçırmayı öneriyorsunuz
yani bir kurum kuruluyor Sayıştay denetlemeyecek. Neden? Çünkü denge denetleme
mekanizmaları olmasın istiyorsunuz, pranga olarak görüyorsunuz bunları. Hukukun
üstünlüğü diyoruz, yok; var derseniz, lütfen… 
(Mikrofon
otomatik cihaz tarafından kapatıldı) 
BAŞKAN – Sayın
Oluç, sözlerinizi tamamlayın lütfen. 
HAKKI SARUHAN
OLUÇ (İstanbul) – Yargı Reformu Strateji Belgesi’ni o zaman hangi amaçla
hazırladınız? Hukukun üstünlüğünün olmadığını gösteren sizin hazırladığınız
Yargı Reformu Strateji Belgesi’dir. Yok, işlemiyor, yargı yerlerde sürünüyor,
tuz kokmuş vaziyette. Bunları tartışalım diyoruz. 
Bakın, siz
iktidara geldiğiniz ilk zamanda yerel yönetimlerin demokratikleştirilmesini
savunuyordunuz. Anayasa’da merkezî vesayet vardır, bunun kaldırılmasını
tartışıyordunuz. Bugün, yerel yönetimlerin mali ve idari özerkliklerini ortadan
kaldırıyorsunuz, onları da tek kişiye bağlıyorsunuz yani yerel yönetimlerin
demokratikleştirilmesi değil, tam tersi bir yönde yürüyorsunuz. 
Şimdi, bütün
bunları tartışmak ve demokrasi yönünde adımlar atmak kötüdür diyebilir misiniz?
Diyemezsiniz ama niye bu tartışmadan kaçıyorsunuz? Bu tartışmadan kaçmayın.
Mecliste yapılmayacaksa bu tartışma nerede yapılabilir ki başka?
BAŞKAN – Sayın
Akbaşoğlu…
24.- Çankırı Milletvekili Muhammet Emin Akbaşoğlu’nun, Cumhurbaşkanlığı
hükûmet sistemiyle ilgili haksız ve yersiz eleştirilerin söz konusu olduğuna,
her sistemin kendi mantığı, mantalitesi ve kavramlarıyla değerlendirilmesi
gerektiğine, asla ve kata rejim değişikliğinin söz konusu olmadığına ilişkin
açıklaması
MUHAMMET EMİN
AKBAŞOĞLU (Çankırı) – Teşekkür ederim Sayın Başkanım.
Şimdi, tabii, bu
Cumhurbaşkanlığı hükûmet sistemiyle ilgili ortaya konan düşünceleri beraberce
dinledik. Ama burada hakikaten haksız, yersiz eleştiriler söz konusu ve
birtakım kavramsallaştırmalar söz konusu.
Bir kere, rejime
kasteden bir Anayasa değişikliği asla söz konusu değil, rejimimiz cumhuriyet
rejimidir. Parlamenter hükûmet sisteminden demokratik Cumhurbaşkanlığı hükûmet
sistemine geçtik, milletin iradesiyle geçtik, halkoyuyla geçtik, iki kere iki
dört, bu kadar basit.
İkinci olarak,
bir paralel Meclis filan yok, hiçbir paralelliğe müsaade etmedik, etmeyiz.
Yasama organı Meclistir, milletvekillerinden, 600 kişiden oluşur ve kanunu
Meclis yapar, yetkisini Anayasa'dan alır. 
(Mikrofon
otomatik cihaz tarafından kapatıldı)
BAŞKAN –
Buyurun.
MUHAMMET EMİN
AKBAŞOĞLU (Çankırı) – Yine, milletin kabul ettiği, milletimizin kabul ettiği,
Anayasa'nın 104’üncü maddesine göre, Cumhurbaşkanının görev ve yetkileri
belirlenmiştir. Buna göre, Cumhurbaşkanı devletin başıdır, yürütme yetkisi
Cumhurbaşkanına aittir. Ve aynı şekilde, Cumhurbaşkanı da yürütme yetkisine ilişkin
konularda Cumhurbaşkanlığı kararnamesi çıkarabilir, çok açık ve net bir
düzenleme. Evvelden başbakan ve bakanların, bakanlar kurulunun yapmış olduğu,
efendim, yerine getirmiş olduğu yürütme yetkisi Cumhurbaşkanınca ifa
edilmektedir. Asla ve kata kuvvetler bir kişide birleştirilmemiştir. Bunların
hiçbirisi doğru tanımlamalar, yaklaşımlar değildir, bunların hepsi hayalî,
tahayyüli yaklaşımlardır, varsayımsal yaklaşımlardır, gerçekle uzaktan yakından
ilgi ve alakası yoktur.
(Mikrofon
otomatik cihaz tarafından kapatıldı)
BAŞKAN –
Tamamlayalım Sayın Akbaşoğlu.
MUHAMMET EMİN
AKBAŞOĞLU (Çankırı) – Değerli arkadaşlar, ihtiyaç hissedilen konularda Meclis
kanun çıkartır. Burada, Meclis gruplarına baktığımızda, 5 tane grup var:
Bunların 1’inci grubu çoğunluk olarak AK PARTİ Grubudur, yürütme yetkisinin
kullanıldığı partiye baktığımızda, milletimizin tercih ettiği parti olan AK
PARTİ’nin Cumhurbaşkanı adayı seçilmiştir millet tarafından; yasamada da
yürütmede de bir koordinasyonun olmasından daha doğal ne olabilir? Yasama
yönünden de AK PARTİ güçlü bir grupla Mecliste temsil edilmektedir, yürütme
yetkisinin kullanıldığı merci de AK PARTİ’nin temsilcileri tarafından ortaya
konmaktadır ve beş yılda bir yapılan seçimlerle de gensoru ve güven oyunu
sandıkta bizzat milletimiz ortaya koymaktadır. 
(Mikrofon
otomatik cihaz tarafından kapatıldı) 
BAŞKAN –
Toparlayalım Sayın Akbaşoğlu.
Buyurun.
MUHAMMET EMİN
AKBAŞOĞLU (Çankırı) – Toparlıyorum. 
Sonuç
itibarıyla, eski sistemin kodlarıyla yeni sistemi algılama yanlışlığı, maalesef,
kavramsallaştırmada hatalara düşürüyor kimi arkadaşlarımızı. Dolayısıyla bu
noktada her bir sistemi kendi mantığı, mantalitesi ve kavramlarıyla
değerlendirmek gerekir. Eskiye dönüş söylemlerini dillendirmek, en basit
ifadesiyle millî iradeyi sindirememe ve millî iradeye saygısızlıktır.
Referandumu yaptık, parlamenter hükûmet sistemi yerine Cumhurbaşkanlığı hükûmet
sistemine geçilmesine milletimiz karar verdi. Bundan sonra eski hâl muhaldir,
yeni bir sistem söz konusudur, asla ve kata bir rejim değişikliği de söz konusu
değildir.
(Mikrofon
otomatik cihaz tarafından kapatıldı) 
BAŞKAN – Lütfen
son cümlelerinizi alayım.
Buyurun.
MUHAMMET EMİN
AKBAŞOĞLU (Çankırı) – Cumhuriyet rejimimizi demokratik Cumhurbaşkanlığı hükûmet
sistemiyle ilelebet payidar kılacağız ve muasır medeniyetler seviyesinin üstüne
millet-devlet kaynaşmasıyla Allah’ın izniyle hep beraber ulaşacağız. Bu konuda
her arkadaşımızın kavramlara gerçekten anayasal çerçevede yaklaşmasını
hatırlatıyor, yeni sistem ile eski sistemi doğru bir mukayese yapmaya davet
ediyorum. Bu manada tabii, hakikaten, yalanı gerçek gibi anlatmada mahir
olanlara bu çağrıyı yinelemiş oluyor, hepinizi saygıyla selamlıyorum. 
Teşekkür ederim.
HAKKI SARUHAN
OLUÇ (İstanbul) – Sayın Başkan…
İBRAHİM ÖZDEN
KABOĞLU (İstanbul) – Sayın Başkan…
BAŞKAN –
Teşekkür ederim.
Sayın Tunç,
buyurun.
25.- Bartın Milletvekili Yılmaz Tunç’un, Manisa Milletvekili Özgür
Özel’in yaptığı açıklamasındaki bazı ifadelerine, TBMM İçtüzüğü, Siyasi
Partiler Kanunu ile seçim kanunlarında uyum düzenlemelerinin yapılarak güçlü
hükûmet, güçlü yasama, tarafsız ve bağımsız yargı yolununun açılacağına ilişkin
açıklaması
YILMAZ TUNÇ
(Bartın) – Sayın Başkanım, değerli milletvekilleri; teşekkür ediyorum.
Ben, konuşmamda,
Cumhurbaşkanlığı hükûmet sisteminin getirdiği düzenlemeleri anlattım… 
ÖMER FETHİ GÜRER
(Niğde) – Hükûmet yok, ne sisteminden bahsediyorsun? “Cumhurbaşkanlığı sistemi”
deyin, doğrusu o.
YILMAZ TUNÇ
(Bartın) – …ve eski sistemin, parlamenter sistemin ülkemize ve milletimize
yaşattığı sıkıntılardan bahsettim. 
ÖMER FETHİ GÜRER
(Niğde) – Hükûmetin bakanları konuşamıyor…
BAŞKAN – Sayın
Fethi Gürer, müsaade edin lütfen…
YILMAZ TUNÇ
(Bartın) – Tabii, Sayın Özel referandum meydanlarındaki bildirinin aynısı
olduğunu söyleyerek bir eleştiri yaptı. 
Cumhurbaşkanlığı
hükûmet sistemi, cumhuriyet rejiminin içinde olan, demokrasiyi güçlendiren,
hukuk devleti ilkesini güçlendiren bir sistemdir. Yasamanın, yürütmenin,
yargının birbirinden tam anlamıyla ayrıldığı, “demokrasinin vazgeçilmez şartı”
dediğimiz kuvvetler ayrılığı ilkesinin tam anlamıyla uygulandığı bir sistemdir
ve milletimiz bu sistemi oylamıştır ve kabul etmiştir.
(Mikrofon
otomatik cihaz tarafından kapatıldı) 
BAŞKAN –
Toparlayın lütfen. 
YILMAZ TUNÇ
(Bartın) – Öncelikle, milletimizin bu kararına saygı duymak gerekir ve daha
sonra da bir yıl önce yüzde 52 oy vererek Cumhurbaşkanımızı yeniden
Cumhurbaşkanı seçerek uygulamasını başlatmıştır. 
Tabii, bu
uygulama içerisinde uyum kanunları, alt düzenlemelerin yapılması gereği
açıktır. Türkiye Büyük Millet Meclisi İçtüzüğü’nün, Siyasi Partiler Kanunu’nun,
seçim kanunlarının uyum düzenlemelerinin yapılması elbette ki zaruridir. Bunlar
yapıldıktan sonra güçlü hükûmet, güçlü yasama ve tarafsız ve bağımsız yargının
yolunu açacak önemli bir döneme girmiş olacak ülkemiz ve bu da milletimiz için
çok faydalı olacaktır diyorum. 
Teşekkür
ediyorum.
BAŞKAN –
Teşekkür ederim. 
Sayın Oluç,
buyurun. 
26.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve
kuvvetlerin uyumlu çalışmasını sağlayacak mekanizmaların tartışılması
gerektiğine ilişkin açıklaması
HAKKI SARUHAN
OLUÇ (İstanbul) – Teşekkür ederim Sayın Başkan.
Adalet ve
Kalkınma Partisi Grup Başkan Vekili hayal dünyasında dolaştığımızı söyledi.
Şimdi, olabilir, hayal dünyasında da zaman zaman dolaşabiliriz. Fakat ben size
bir şey söyledim, bunun cevabını istiyorum. Diyorsunuz ki: “Kuvvetlerin uyumlu
çalışmasını sağlıyor.” Kuvvetlerin uyumlu çalışmasını neresi sağlıyor, kim
sağlıyor? Yani mesela Anayasa’da bir madde mi var “Kuvvetlerin uyumlu
çalışmasını şurası sağlar.” diye? Yok, böyle bir şey yok. Şimdi, kuvvetlerin
uyumlu çalışmasını kim sağlıyor? Cumhurbaşkanı sağlıyor. Kim? Adalet ve
Kalkınma Partisi Genel Başkanı. Anayasa’nın 103’üncü maddesi diyor ki: “Üzerime
aldığım görevi tarafsızlıkla yerine getirmek için” Cumhurbaşkanının yemininde.
Adalet ve Kalkınma Partisinin Genel Başkanı tarafsız değil, değil mi? Taraf. 
Şimdi…
(Mikrofon
otomatik cihaz tarafından kapatıldı) 
BAŞKAN
– Buyurun.
ZÜLFÜ
DEMİRBAĞ (Elâzığ) – Genel Başkanlık görevi ayrı, Cumhurbaşkanlığı ayrı. 
HAKKI
SARUHAN OLUÇ (İstanbul) – Efendim, o şizofrenik bir durum olurdu. 
ZÜLFÜ
DEMİRBAĞ (Elâzığ) – Sizde var. 
HAKKI
SARUHAN OLUÇ (İstanbul) – Bir insanda ruhen ve fikren o kadar ayrılık varsa
“şizofreni” diyorlar ona, biz de Cumhurbaşkanına öyle bir şey demiyoruz zaten.
ZÜLFÜ
DEMİRBAĞ (Elâzığ) – Sen onu ayıramazsın. Senin kapasiten müsait değil ona,
senin kapasiten müsait değil. 
EBRÜ
GÜNAY (Mardin) – Grup Başkan Vekilini dinleyin, dinleyin. Dinlemeyi öğrenin.
BAŞKAN
– Sayın Demirbağ, müsaade edin lütfen. 
HAKKI
SARUHAN OLUÇ (İstanbul) – Şimdi, dolayısıyla, bu sorunun cevabını vermeniz
gerekiyor. Bu uyumlu çalışmayı kim sağlıyor? Biz de diyoruz ki: Bu uyumlu
çalışmayı sağlayacak mekanizmaları buyurun tartışalım, Anayasa’da bu eksiktir,
gelin, tartışalım bunu. Yoksa eğer uyumlu çalışmayı bir kişinin görevi olarak
görüyorsanız bunu ne Anayasa yazıyor ne demokrasi ilkelerinde böyle bir şey
vardır. İşaret ettiğim bu.
Teşekkür
ederim. 
BAŞKAN
– Teşekkür ederim Sayın Oluç.
ÖZGÜR
ÖZEL (Manisa) – Yoklama talep ediyorum.
MUHAMMET
EMİN AKBAŞOĞLU (Çankırı) – Bir dakika… Bu konuyla ilgili, açıklamayla ilgili
bana atıf yapıldı, ben bir açıklama yapmak istiyorum.
ÖZGÜR
ÖZEL (Manisa) – Hadi yap.
BAŞKAN
– Sayın Akbaşoğlu, buyurun. 
27.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine,
Cumhurbaşkanının görev ve yetkilerinin Anayasa’nın 104’üncü maddesinde düzenlendiğine
ilişkin açıklaması 
MUHAMMET
EMİN AKBAŞOĞLU (Çankırı) – Sayın Başkanım, çok değerli milletvekilleri; sayın
grup başkan vekili bize atfen bir açıklamada bulundu.
Bakınız,
“Kuvvetler bir kişide birleştirilmiştir.” dendi. Bu gerçek dışı bir cümledir. Yasama
ayrı bir organdır, bağımsız çalışır; yürütme ayrıdır, yargı ayrıdır. Kuvvetler
ayrılığı vardır ve denge denetim sistemi de Anayasa’da yazıldığı gibi
işlemektedir ve Cumhurbaşkanının görev ve yetkilerinin düzenlendiği 104’üncü
madde şu şekildedir, sadece maddeyi okuyup sözlerimi bitireceğim:
“Cumhurbaşkanı Devletin başıdır. Yürütme yetkisi Cumhurbaşkanına aittir.
Cumhurbaşkanı,
Devlet başkanı sıfatıyla Türkiye Cumhuriyetini ve Türk Milletinin birliğini
temsil eder; Anayasanın uygulanmasını, Devlet organlarının düzenli ve uyumlu
çalışmasını temin eder.” Dolayısıyla açıkça bu görev Cumhurbaşkanına aittir.
Anayasa’nın düzenlemesi budur.
Teşekkür
ederim.
BAŞKAN
– Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz.
BAŞKAN
– Evet, arkadaşlar, İYİ PARTİ grup önerisini oylarınıza sunacağım ama bir
yoklama talebi vardır, önce onu alacağım.
Sayın
Özel, Sayın Durmaz, Sayın Karaca, Sayın Bülbül, Sayın Tutdere, Sayın Şevkin,
Sayın Kaya, Sayın Hancıoğlu, Sayın Gürer, Sayın Tığlı, Sayın Yeşil, Sayın Köse,
Sayın Çelebi, Sayın Şahin, Sayın Kaboğlu, Sayın Arık, Sayın Kılınç, Sayın
Ünver, Sayın Antmen.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı yoktur.
Birleşime
on beş dakika ara veriyorum.
Kapanma Saati: 15.44
İKİNCİ OTURUM
Açılma Saati: 16.06
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Nurhayat ALTACA
KAYIŞOĞLU (Bursa) 
----- 0 -----
BAŞKAN – Türkiye
Büyük Millet Meclisinin 100’üncü Birleşiminin İkinci Oturumunu açıyorum.
III.- YOKLAMA
BAŞKAN – İYİ
PARTİ grup önerisinin oylamasından önce istem üzerine yapılan yoklamada
toplantı yeter sayısı bulunamamıştı. Şimdi yoklama işlemini tekrarlayacağım. 
Yoklama için üç
dakika süre veriyorum, yoklama işlemini başlatıyorum. 
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Antalya Milletvekili Hasan Subaşı ve arkadaşları
tarafından, Cumhurbaşkanlığı hükûmet sisteminin Türkiye Büyük Millet Meclisinin
faaliyetlerini azaltmış olması, yasama ve denetleme fonksiyonlarını akamete
uğratmasıyla ilgili olarak sorunların tespiti ve çözüm önerilerinin
belirlenmesi maksadıyla 8/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Temmuz 2019 Çarşamba günkü birleşiminde yapılmasına ilişkin
önerisi (Devam)
BAŞKAN - İYİ
PARTİ grup önerisini oylarınıza sunuyorum: Kabul edenler… Etmeyenler… Kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- HDP Grubunun, Batman Milletvekili Mehmet Ruştu Tiryaki ve
arkadaşları tarafından, eğitimde niteliğin düşük olması ve yaşanan fırsat
eşitsizliklerinin sebeplerinin kapsamlı bir biçimde araştırılması amacıyla
9/7/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 10 Temmuz 2019
Çarşamba günkü birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma Kurulu
10/7/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan 
 Mersin

 Grup
Başkan Vekili 
Öneri:
9 Temmuz 2019
tarihinde Batman Milletvekili Sayın Mehmet Ruştu Tiryaki ve arkadaşları
tarafından verilen 2994 sıra numaralı, eğitimde niteliğin düşük olması ve
yaşanan fırsat eşitsizliklerinin sebeplerinin kapsamlı bir biçimde
araştırılması amacıyla Türkiye Büyük Millet Meclisine verilmiş olan Meclis
Araştırma Önergesinin diğer önergelerin önüne alınarak görüşmelerinin 10/7/2019
Çarşamba günkü birleşiminde yapılması önerilmiştir.
BAŞKAN –
Önerinin gerekçesini açıklamak üzere Halkların Demokratik Partisi Grubu adına
Sayın Aydeniz, buyurun. (HDP sıralarından alkışlar) 
HDP GRUBU ADINA
SALİHE AYDENİZ (Diyarbakır) - Sayın Başkan, değerli milletvekilleri; Genel
Kurulu saygıyla selamlıyorum. 
Eğitim
sistemindeki sorunlar ve çözüm önerileri için grubum adına söz almış
bulunmaktayım. Evet, on yedi yıllık AKP iktidarı döneminde neredeyse hiçbir
öğrenci başladığı sistemde okulu bitiremedi. On yedi yıllık AKP iktidarı
döneminin ilk on altı yılı içerisinde 6 Millî Eğitim Bakanı değişikliği, 14
defa da sistem değişikliği gerçekleşti. Bu süre içerisinde eğitim, sorunları
çözülmek yerine, her geçen gün içinden çıkılmaz bir hâl aldı. Millî Eğitim
Bakanlığınca yayınlanan ABİDE raporunda da bu açığa çıkmıştır. 
“Eğitim
politikaları nasıl yapılmaz?” cevabını arayan araştırmacılara AKP Hükûmeti
dönemini incelemelerini öneriyoruz. Eğitim sistemi on yedi yıllık iktidarınız
boyunca yazboz tahtasına dönüştü. Bu politikalarla eğitim artık dikiş
tutmayacak hâle geldi. AKP’nin eğitim politikalarının dikiş tutmadığının son
örneğini de LGS’de gördük. LGS’ye 1 milyon 74 bin kişi katıldı. Biz de dikiş
tutmayan son sisteminizin röntgenini çektik. Bugün sınava girenlerin yüzde
87’si sınavla öğrenci alan okullara yerleşemeyecek ve önceki dönem Eğitim
Bakanının nitelikli olarak değerlendirdiği okullara ise sadece yüzde 4’ü
yerleşecek. Bu tablo bile eğitim-öğretim hakkını düzenleyen Anayasa’nın 42’nci
maddesinin ihlal edildiğinin açık bir kanıtıdır. 
LGS sonuçlarının
açıklanmasıyla ortaya çıkan bir diğer durum ise Kürt illerinin sıralamaların
sonlarında gelmesidir. Kürtlerin yoğunluklu yaşadığı illerdeki öğrenciler eşit
bir eğitime erişememekte, dolayısıyla da başarısızlıkla karşılaşmaktadırlar.
Burada iki yapısal eşitsizlik söz konusu: Birincisi, Kürt çocuklarının kendi
ana dillerinde eğitim görmedikleri için eşitsizliğe maruz kalmaları, ikincisi
de eğitimde fırsat eşitliğiyle ilgili olan uçurumlardır. Bu uygulamalara maruz
bırakılan çocukların ahı her zaman üzerinizde olacaktır. Kürt çocuklarının
ahının yanı sıra, 15 Temmuz darbe girişimiyle ilgisi olmadığı hâlde sonradan
haklarında açılan davalarda birçoğu beraat etmiş olmasına rağmen 40 bine yakın
eğitim emekçisinin bir gece yarısı ihraç edilip işsiz kalmalarının ahları da
yine sizin üzerinizdedir. Darbe girişimi bahane edilerek ikinci bir darbeyi de
20 Temmuz günü OHAL’i ilan ederek gerçekleştirdiniz. OHAL’le beraber KHK’lere
dayanarak eğitim emekçileri, barış akademisyenleri başta olmak üzere binlerce
kamu emekçisini işsiz bıraktınız. İşsiz bıraktığınız her bir eğitim emekçisi bu
halkın çocukları için, geleceği için gecelerini gündüzlerine katan emekçilerdi.
Bu ihraçlarla eğitimin kalitesini büyük çoğunlukla rafa kaldırdınız. 
Millî Eğitim
Bakanı, 2019-2023 stratejik planı çerçevesinde hazırlanan yeni bir ortaöğretim
sistemini kamuoyuyla paylaşmıştı. Yeni sistemde zorunlu derslerin sayısı
azaltılarak seçmeli derslerin sayısı artırıldı. Din kültürü ve ahlak bilgisi
zorunlu olurken, matematik, felsefe, tarih seçmeli oldu. Görülüyor ki
getirilmek istenilen sistemle bilimsel eğitim tamamen reddedilmektedir. Millî
Eğitim Bakanı eğitim sisteminde müfredata dair değişiklikler yaparken bu
konunun ilk muhatapları öğretmenler ve eğitimciler açısından durum hiç de iç
açıcı olmamakta, Millî Eğitim Bakanlığının algı yönetimi için gösterdiği yoğun
çabanın okullarda ve öğretmenler nezdinde bir karşılığı bulunmamaktadır. 
Yapboza
dönüşen eğitim politikaları kadar eğitim alanında istihdam politikaları da
emekçileri güvencesiz ve piyasacı politikalar sebebiyle emek sömürüsüne maruz
bırakmaktadır. 
Eğitim
alanında son olarak karşımıza çıkan kadın üniversiteleri 19’uncu yüzyıla ait
bir çalışma. Bu uygulama kadına dair toplumsal cinsiyet rollerinin öğretilmesi
üzerinden hayata geçirilen bir çalışma iken, yüz altmış beş yıl sonra yeni bir
eğitim modeli bulmuş heyecanıyla Türkiye’de uygulamayı istemek neyin
heyecanıdır? Cumhurbaşkanı bir sabah uyandığı ve “TEOG olmamış, hemen
değiştirin.” talimatı verdiği gibi, bir tören konuşmasında da “Tez kadın
üniversiteleri kurula!” fetvasını verdi. AKP Hükûmeti, kadın üniversiteleriyle,
karma sistem yerine, yıllardır hayalini kurduğu cinsiyetçi, milliyetçi,
muhafazakâr ve tekçi eğitim modelini oluşturma çabasındadır. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen. 
SALİHE
AYDENİZ (Devamla) – Eğitim alanındaki sorunlar, kamuoyu araştırmalarında,
işsizlik ve geçim sıkıntılarıyla birlikte halkın en büyük sorunlarından biri
olarak tespit edilmiştir. Eğitim sisteminin eleştirel, sorgulayıcı, laik,
demokrat, bilimsel, ana dilinde ve karma olması için bireylere göre değil,
toplumun ihtiyaçlarına göre planlanması gerekir. Bu vesileyle, Türkiye
halklarının en büyük sorunlarından olan eğitim ve öğretim sorunlarının
çözülmesi için siz değerli milletvekillerini duyarlılığa ve bu önergeye “evet”
demeye davet ediyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Yeşil. (CHP sıralarından alkışlar)
CHP GRUBU ADINA
NİHAT YEŞİL (Ankara) – Sayın Başkan, değerli milletvekili arkadaşlarım; Genel
Kurulu saygıyla selamlıyorum.
HDP’nin eğitim
eşitliği üzerine vermiş olduğu önerge üzerine söz almış bulunmaktayım.
Ülkemizde on yedi yıldan beri iktidarda olan AKP fırsat eşitliğini bırakın,
hiçbir alanda bu fırsat eşitliğini bırakmadığı gibi -her alanı da tarumar eden-
on yedi yıldan beri eğitimi perişan etti. Eğitimde nitelik düştü, öğretmeni
öğrencisi sorunlu hâle geldi, 3600 ek gösterge dahi verilmedi, özel okullar ile
devlet okulları arasında uçurum açıldı.
Değerli
milletvekili arkadaşlarım, AKP iktidarı yükseköğrenimi de sorunlu kıldı.
Ülkemizde beyin göçü durdurulamıyor. Yetmedi, ODTÜ gibi göz nurumuz olan,
Türkiye'nin sayılı bir üniversitesinde iki aydan beri öğrenciler -orada
yaratmış olduğu o haksızlığa karşı- sanki yurda karşıymış gibi böyle bir
sorunla karşı karşıya kaldı. Ama Genel Başkan Yardımcımız Sayın Gülizar Biçer
Karaca’yla birlikte biz on günden beri öğrencilerimizi darbeden, sanki bir
düşman işgali varmış gibi… ODTÜ’nün o güzelim ormanlarını -şöyle bir orman
statüsünü görün değerli arkadaşlar- bu ormanı keserek şimdi şu kırsal alana
dönüştürerek… Normal, ODTÜ’nün 19 tane yurdu vardır. Bu 19 tane yurtta 7.300
öğrenci barınıyor ama bu 7.300 öğrencinin karşısına 4 bin öğrencilik yurt
yapmak için KYK’yle bir sözleşme yapıyor hukuksuz bir şekilde. ODTÜ bileşenleri
diyor ki: “Biz bu yurdu kendimiz yapacağız.” Bu yurda herhangi bir kimsenin
müdahale etmeye hakkının olmadığı… ODTÜ bileşenleri, ODTÜ öğrenci derneklerinin
tümü yan yana gelip böyle bir çalışma yapıyor. Ayrıca, Büyükşehir Belediye
Başkanımız, Çankaya Belediye Başkanımızla birlikte, şu sözü verdi, diyor ki:
“Biz bu yurdu yapıp ODTÜ’ye teslim edeceğiz, hiç kimsenin müdahale etmediği bir
şekilde bu yurdu yapmaya hazırız.” Bu sözü de belki kamuoyunda duydunuz,
kamuoyuna açıklamasını da yaptı. Ama 17 rektör geldi geçti, 2016’dan beri
buraya rektör olarak atanan Mustafa Verşan Kök efendi, durmadan orada
huzursuzluk yapmak için, ODTÜ’nün demografik yapısını bozmak için bu
huzursuzluğu yaratmaya çalışıyor. Biz de diyoruz ki bu gençlerimizin, bu
çocuklarımızın… Yani sanki kamuoyuna da şunu yansıtıyorlar, diyor ki: “Bizim
burada işte yurda paramız olmadığı için…” KYK 61 tane yurt yapımı sözü veriyor;
Türkiye’de 60 yurda diyor ki: Ben bunu yapmam. Ama ODTÜ’nün arazisini işgal
etmek için, dışarıdan oraya öğrenci transfer etmek için böyle bir yönteme
başvuruyor.
İki gün önce
ODTÜ’nün tüm öğrencilerini sanki polis işgaliyle… Orada olan zulmü bir görmüş
olsaydınız, yediğimiz gazla birlikte; gerçekten, bu haksızlığa hiçbirimiz
tahammül etmiyoruz.
Ben değerli
milletvekili arkadaşlarımdan özellikle istirham ediyorum, tüm siyasi
partilerimizle birlikte gidelim. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Yeşil. 
NİHAT YEŞİL
(Devamla) – Burada olan temsilci milletvekili arkadaşımızla birlikte gidelim.
Çocuklarımızın en doğal talebi olan o demokratik hakkı bir gaspmış gibi ortaya
koydular; olmadık şeylerle, haksızlıklarla baş başa kaldılar. Bu haksızlığı
dile getirdiğimizde de efendim, öğrencileri bilmem terörist ilan ederek… Öyle
bir konum olmadığı gibi, haksız bir nitelikte yani mevcut durumlarımızı
kamuoyuna yansıtmayı dahi terörle bütünleştirerek yapıyor. 
Değerli
arkadaşlar, burası dünyanın sayılı bir üniversitesi. Bu üniversiteyi hep
beraber korumamız gerekirken ODTÜ’nün genel çalışanlarını, öğrencilerini,
öğretim görevlilerini… Hani “fırsat eşitliği” diyor ya… KHK’yle yüzlerce
öğretim görevlisini zaten dışarıya attınız, öğretmenleri attınız, işçileri
attınız, çiftçileri attınız; yapmadığınız herhangi bir şey kalmadı, bir de
burada kalkıp farklı farklı teorilerde bulunarak insanları karşı karşıya
getiriyorsunuz. Bizleri de onlarla eş değerde terörle bütünleştirerek, her şeyi
terörle bütünleştirerek böyle bir anlayışı ortaya sürünüyorsunuz. Bu, doğru
değil; bu anlayış hiçbirimize bir yarar getirmiyor. Biz istiyoruz ki birlikte o
toplumsal barıştan, sevgiden, kardeşlikten, dostluktan bahsedelim. 
(Mikrofon
otomatik cihaz tarafından kapatıldı) 
BAŞKAN – Son
cümlelerinizi alayım. 
NİHAT YEŞİL
(Devamla) – Bu anlamda, benim değerli arkadaşlarımdan ricam bu: Gözbebeğimiz
olan üniversitemizi, uluslararası düzeyde kamuoyuna mal olmuş, dünyaya mal
olmuş bir üniversitemize böyle bir haksızlık yapmayalım. Gelin, ODTÜ
çalışanları, ODTÜ bileşenleri, dernekleri, herkes birlikte, üniversite
rektörüyle birlikte oradaki sorunu çözelim. ODTÜ’ye yabancı bir şey… Altmış üç
yıldan beri ODTÜ bu geleneksel yapısını hep devam ettirmiştir, o geleneksel
yapısının dışına çıkmayı talep etmiyor. Diyor ki: “Biz bu yurdumuzu kendimiz
yapacağız.” Ayrıca bizim Büyükşehir Belediye Başkanımız kamuoyuna da bu
açıklamayı yaptı, dedi ki: “Ben bu yurdu yapacağım, ODTÜ’ye de teslim edeceğim,
hiç kimseyi de oraya sokmayacağız.” Talep bu ama bu talebi haksız bir noktadan…
“Efendim, KYK’nin yapmış olduğu yurda karşı çıkıyor.” Asıl amaç bu değil. Bu
amacın temel nedeni: Gerçekten, o çocuklarımız ile bizleri baş başa bırakmak
için, kamuoyunda haksız bir rekabete dönüştürmek için böyle bir yöntem
kullanıyorlar. Bu, doğru bir yöntem değildir. Benim sizden istirhamım: Tüm
arkadaşımızın bu konuda duyarlı olmasını istiyorum ve Genel Kurulu saygıyla,
sevgiyle selamlıyorum. (CHP sıralarından alkışlar) 
BAŞKAN – Adalet
ve Kalkınma Partisi Grubu adına Sayın Maviş, buyurun. (AK PARTİ sıralarından
alkışlar) 
AK PARTİ GRUBU ADINA
NAZIM MAVİŞ (Sinop) – Sayın Başkanım, değerli milletvekilleri; hepinizi
saygıyla selamlıyorum. 
HDP grup önerisi
üzerine söz aldım. Öncelikle sözlerimin başında şunu ifade etmek istiyorum: AK
PARTİ olarak on yedi yıllık iktidarımız döneminde bütçeden en büyük payı her
zaman eğitime ayırdık. Komisyonumuzun da çok kıymetli üyesi olan Sayın
Tiryaki’nin verdiği grup önerisindeki ifadeler içerisinde garipsediğim bir
cümleyi paylaşmak istiyorum: “On yedi yıllık AKP iktidarı boyunca eğitimde
iyileşme sağlayacak tek bir adım atılmadı.” Şimdi, Sayın Tiryaki’nin vicdanına
bunu yakıştıramadım açık söylemek gerekirse yani on yedi yıllık iktidarımız
döneminde tek bir iyileştirmeye dönük adımın atılmadığını söylemek, herhâlde on
yedi yıldır Türkiye'de yaşamıyor olmayı gerektirir. On yedi yılda Türkiye'de
çok iyi işler yaptık. Derslik başına düşen öğrenci sayısından öğretmen başına
düşen öğrenci sayısına kadar, öğretmen sayısına kadar, okullarımızın fiziki
koşullarına kadar, eğitime erişime kadar Türkiye'nin her tarafında çok ciddi
adımlar attık. Daha önceki konuşmalarımda da söyledim: Eğitim, dinamik bir
süreçtir, her zaman eğitim tartışılır. Bugün dünyanın en iyi eğitim
uygulamalarının olduğu ülkelerde bile hâlâ eğitimin daha iyi standartlara nasıl
kavuşturulacağı her zaman tartışılıyor. Arkadaşlar, Finlandiya’dan Kore’ye
kadar, Japonya’ya kadar, eğitim standartlarının yüksek olduğu ülkelerde de
bunlar tartışılıyor. Dolayısıyla eğitimi tartışmamızdan daha doğal, daha tabii
bir şey yok. Ancak on yedi yıllık iktidarımızda da eğitimle ilgili yaptığımız
iyi çalışmaların neler olduğunu kamuoyunun takdirine, milletimizin takdirine
bırakıyorum. Millet de on yedi yıllık süreç içerisinde bu takdiri her zaman
sandıkta bize göstermiş oldu. 
Ancak burada
-grup önerisini veren arkadaşımızın tabiriyle söylüyorum- “Kürt illerindeki”
öğrencilerle ilgili de bir ifade var. Burada da açık söylemek gerekirse
vicdanlarımıza yönelerek, vicdanlarımıza bakarak şunu konuşmamız gerektiğini
düşünüyorum: Hiç dönüp de terör örgütüne “Çocukları dağa çıkarmayın.” dedik mi
arkadaşlar? “Öğretmenleri öldürmeyin.” dedik mi? Aybüke öğretmeni ve onun
şahsında 200’ün üzerinde şehit edilen öğretmeni “Öldürmeyin.” dedik mi?
“Okulları yakmayın.” dedik mi? Elinde kitap taşıması gereken çocukların eline
silah verenlere, “Bu silahları bu çocukların ellerine vermeyin.” dedik mi?
“Çocukları okul sıralarından sokak çatışmalarına taşımayın.” dedik mi?
“Terörünüz için çocukları kalkan yapmayın.” dedik mi? Çocuklar okulların
sıralarında eğitim alacakken “Kazdığınız çukurlarda çocukların geleceğini
karartmayın.” dedik mi? 
Evet, doğu ve
güneydoğuda fırsat eşitliğinin gerektirdiği bütün yatırımlar yapıldı, bütün
iyileştirmeler yapıldı, yapılmaya da devam ediyor. Ama dönüp de doğu ve
güneydoğuda Kürt çocuklarının geleceğini karartmak için onları terörün parçası
hâline getirenlerle de aranıza Sayın Tiryaki, mesafe koymanız, burada bunu
eleştirdiğiniz gibi açıkça burada bunu da eleştirmeniz lazım. (AK PARTİ ve MHP
sıralarından alkışlar) 
Aybüke
öğretmenler şehit edilirken PKK terörünü açıkça, net bir şekilde kınaması
beklenenler bu kınamayı yapmadığı sürece Kürt çocuklarına karşı onlar da vebal
altındadır. (AK PARTİ ve MHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN – Sayın
Maviş, tamamlayın sözlerinizi lütfen.
NAZIM MAVİŞ
(Devamla) – “Bizim çocuklarımızın eğitimi için neler yaptınız?” sorusunu bize
sorarken bu sorudan daha vahim, bu sorudan daha önemli bir soruyu da dönüp
birlikte iş tuttuğu terör örgütlerine de arkadaşlarımızın sormasını beklerdik.
Biz derslik
yaparken, biz okul yaparken yakanlara, yıkanlara “Durun ya, Kürt çocuklarının
geleceğini niye karartıyorsunuz?” demeliydiniz. Ellerinde kitap taşıması
gereken çocukları kazılan çukurlarda geleceğini karartacak şekilde çukurlara
gömerken “Yapmayın. Yazık ediyorsunuz, etmeyin. Bu Kürt çocukları bizim
çocuklarımız.” demeniz lazımdı. 
Biz Türkiye’nin
her bir karışını, her bir coğrafyasını, her bir köşesini okullarla,
öğretmenlerle, dersliklerle, kaliteli ve nitelikli eğitimle donatmak için bir seferberlik
hâlinde çalışıyoruz. Bu seferberliğin takdirini milletimize bırakıyor, hepinizi
saygıyla selamlıyorum. (AK PARTİ sıralarından alkışlar) 
ÖZGÜR ÖZEL
(Manisa) – Karar yeter sayısı talep ediyorum Başkan. 
MEHMET RUŞTU
TİRYAKİ (Batman) – Sayın Başkan… 
HİŞYAR ÖZSOY
(Diyarbakır) – Sayın Başkan…
BAŞKAN –
Halkların Demokratik Partisi Grubu önerisini oylarınıza sunup karar yeter
sayısı… 
HİŞYAR ÖZSOY
(Diyarbakır) – Başkan, bir bakın şuraya on tane sataşma oldu. 
MEHMET RUŞTU
TİRYAKİ (Batman) – Sayın Başkan…
BAŞKAN –
Efendim? 
MEHMET RUŞTU
TİRYAKİ (Batman) – İsmen, adım…
BAŞKAN – Müsaade
edin, ben oylamayı yapayım gene söz veririm, oturum kapanmıyor ki. 
MEHMET RUŞTU
TİRYAKİ (Batman) – Sayın Başkan, gene oylamayı yapın. Ben cevap hakkımı
kullanayım elbette oylamayı yapacaksınız. 
BAŞKAN – Peki,
buyurun Sayın Tiryaki. 
Ama arkadaşlar,
bu kadar da müdahale etmeyin lütfen. 
HİŞYAR ÖZSOY
(Diyarbakır) – Bombardıman gibi, bir buçuk dakika sürekli sataştı Sayın Başkan.

BAŞKAN –
Bombardıman gibi mi? 
HİŞYAR ÖZSOY
(Diyarbakır) – Vallaha öyleydi. 
SALİHE AYDENİZ
(Diyarbakır) – Kaç defa isim kullandı. 
BAŞKAN – Sayın
Tiryaki, buyurun. 
VI.- AÇIKLAMALAR (Devam)
28.- Batman Milletvekili Mehmet Ruştu Tiryaki’nin, Sinop Milletvekili
Nazım Maviş’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
MEHMET RUŞTU
TİRYAKİ (Batman) – Sayın Başkan teşekkür ediyorum.
Şimdi, bu
şiddete karşı nasıl bir bakış açısına sahip olduğumuzu uzun uzadıya anlatmaya
gerek yok, partimizin bu konudaki tavrı çok açık ve net. Biz şiddeti
desteklemiyoruz, bugüne kadar desteklemedik, bundan sonra da desteklemeyeceğiz
ama bu şiddet meselesinin gerçekten uzun uzadıya tartışılmasına ihtiyaç var;
zaman yetmiyor, bunu tartışmayacağım. 
Asıl sorun şu:
Evet, abartılı bir ifade kullanmış olabiliriz çünkü Türkiye’de eğitim
seviyesinin başka biçimde açıklanmasına olanak yok. Bakın, dün söyledim, 8’inci
sınıf öğrencilerinin yüzde 16’sının dört işlemi bilmediği bir ülkede yaşıyoruz.
Şimdi, yüzde 3 değil, yüzde 13 ayırmış olsanız ne yazar?
(Mikrofon
otomatik cihaz tarafından kapatıldı) 
MEHMET RUŞTU
TİRYAKİ (Batman) – Tamamlıyorum Sayın Başkan. 
BAŞKAN – Son
cümlelerinizi alayım. 
MEHMET RUŞTU
TİRYAKİ (Batman) – İlk 500 üniversite arasında 2 tane vakıf üniversitesi var,
ilk 300 üniversite arasında Türkiye’den herhangi bir üniversite yok. Kürt
çocuklarının başarı seviyesini ben dün ayrıntılı olarak, tek tek anlattım.
Bölgeler arasındaki eşitsizlikleri söyledim. Evet, ifadem abartılı bir ifade
ama gerçek bu. 
Ayrıca, para
harcamak her zaman sorunları çözmüyor, doğru strateji değil. Bakın, Dünya
Sağlık Örgütü verilerini bir inceleyin. Dünyada sağlığa en fazla para harcayan
ülkelerden bir tanesi Amerika’dır ama Dünya Sağlık Örgütünün verilerine göre en
son sıralarda yer almaktadır. 
Dolayısıyla
yüzde 2 küsurluk bütçe yeterli bir bütçe değil. Ülkemizin eğitim seviyesi iyi
değil, çocuklarımızın eğitim seviyesi iyi değil, Kürt çocuklarının eğitim
seviyesi 2 kat kötü. Bunu vurgulamak için bunu söyledik; hep beraber araştıralım,
inceleyelim dedik; eğer haksızsak başımızın üstünde yeri var dedik.
Teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Batman Milletvekili Mehmet Ruştu Tiryaki ve
arkadaşları tarafından, eğitimde niteliğin düşük olması ve yaşanan fırsat
eşitsizliklerinin sebeplerinin kapsamlı bir biçimde araştırılması amacıyla
9/7/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 10 Temmuz 2019
Çarşamba günkü birleşiminde yapılmasına ilişkin önerisi (Devam)
ÖZGÜR ÖZEL
(Manisa) - Karar yeter sayısı…
BAŞKAN –
Halkların Demokratik Partisi grup önerisini oylarınıza sunacağım ve karar yeter
sayısını arayacağım.
Kabul edenler…
Etmeyenler… Karar yeter sayısı yoktur.
Birleşime on beş
dakika ara veriyorum.
Kapanma Saati: 16.31
ÜÇÜNCÜ OTURUM
Açılma Saati: 16.46
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Nurhayat ALTACA KAYIŞOĞLU (Bursa)

----- 0 -----
BAŞKAN – Türkiye
Büyük Millet Meclisinin 100’üncü Birleşiminin Üçüncü Oturumunu açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. 
Şimdi öneriyi
tekrar oylarınıza sunacağım ve karar yeter sayısı arayacağım. 
Kabul edenler…
Etmeyenler… Kabul edilmemiştir, karar yeter sayısı vardır.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Kayseri Milletvekili Çetin Arık ve arkadaşları
tarafından, Fetulahçı terör örgütüyle irtibatlı ve iltisaklı bazı siyasilerin
ve iş adamlarının para karşılığında aklandıklarına ilişkin iddiaların
araştırılması amacıyla 10/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Temmuz 2019 Çarşamba günkü birleşiminde yapılmasına ilişkin
önerisi 
10/7/2019
Türkiye Büyük Millet Meclisi Başkanlığına
Danışma Kurulu
10/7/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri: 
Kayseri
Milletvekili Çetin Arık ve arkadaşları tarafından, Fetulahçı terör örgütüyle
irtibatlı ve iltisaklı bazı siyasilerin ve iş adamlarının para karşılığında
aklandıklarına ilişkin iddiaların araştırılması amacıyla 10/7/2019 tarihinde
Türkiye Büyük Millet Meclisi Başkanlığına verilmiş olan Meclis araştırma
önergesinin (1030 sıra no.lu) diğer önergelerin önüne alınarak görüşmelerinin
10/7/2019 Çarşamba günlü birleşimde yapılması önerilmiştir.
BAŞKAN –
Önerinin gerekçesini açıklamak üzere Cumhuriyet Halk Partisi Grubu adına Sayın
Arık, buyurun. (CHP sıralarından alkışlar) 
CHP GRUBU ADINA
ÇETİN ARIK (Kayseri) – Teşekkür ediyorum Sayın Başkan.
Birkaç gün sonra
3’üncü yılına gireceğimiz kalleş FETÖ ihanetinde bu ülkeyi vatan yapan, bu
uğurda can veren tüm şehitlerimizi rahmet ve minnetle anıyor, gazilerimize
sağlıklı uzun ömürler diliyorum. 
Tabii ki FETÖ’ye
her istediği verilmeseydi, bu ülkenin kahraman subaylarına kumpaslar kurulup
FETÖ için mıntıka temizliği yapılmasaydı, belki de biz 15 Temmuz ihanetini
yaşamayacaktık, 250 şehidimizi vermemiş olacaktık.
Sayın
milletvekilleri, FETÖ’yle mücadele konusunda gerçekten samimi olmamız
gerekiyor. 15 Temmuzda bu milletin başına bombalar yağdıran bu örgütle mücadele
konusunda ne kadar samimiyiz bunu araştırmak istiyorum. Eğer ki milletin
temsilcisi olan bu Gazi Meclis, FETÖ’nün siyasi ayağının araştırılması
önergesine “Hayır araştırmayalım.” diyorsa ortada ciddi bir sorun var demektir,
ortada bir samimiyetsizlik var demektir, ortada “Acaba ucu bana da dokunur mu?”
diye bir endişe, bir korku var demektir, 250 şehidimizin hatırasına saygısızlık
var demektir. Bu FETÖ’yle mücadele konusunda gerçekten samimiysek bu işi
sulandırmamak gerekir. Sırf sizin gibi düşünmüyor diye, size muhalif diye,
FETÖ’yü bir silah gibi kullanıp, insanları “FETÖ’cü” diye yaftalayıp zindanlara
atıyorsanız, bu işi sulandırıyorsunuz demektir. 
Allah aşkına,
sizlere soruyorum: Ömrü FETÖ’yle mücadeleyle geçmiş Eren Erdem’den, Emin
Çölaşan’dan, Necati Doğru’dan FETÖ’cü olur mu? FETÖ’yle gerçekten mücadele
edecekseniz, âdeta 15 Temmuza giden yolun kilometre taşlarını döşeyen, “Bana
suikast düzenlenecekti.” diye yaygara kopartıp FETÖ’nün devletin kozmik odasına
girmesine vesile olan birisini Cumhurbaşkanlığı Yüksek İstişare Kuruluna
atayamazsınız. Olmaz beyler, FETÖ’yle mücadele böyle olmaz. (CHP sıralarından
alkışlar) FETÖ’yle gerçekten mücadele edecekseniz, sırf sizinle görüş
ayrılığına düştü diye, yeni bir parti kuracak diye Ali Babacan’a FETÖ sopasını
gösteremezsiniz. Maalesef ki bugüne kadar FETÖ’yle mücadele konusunda,
özellikle FETÖ’nün siyasi ayağının araştırılması konusunda iktidar partisi ve
onu destekleyen parti sınıfta kalmıştır. Gelin, ticari ayağının araştırılması
konusunda sınıfta kalmayın.
Sayın
milletvekilleri, 15 Temmuz FETÖ ihanetinin ardından Türkiye yeni bir terimle
tanıştı, o da “FETÖ borsası.” Peki, ne demek FETÖ borsası? En basit, en yalın
tanımıyla zengin FETÖ’cüler para karşılığında aklanırken fakirin fukaranın
cezalandırılmasıdır. Milletimizin vicdanında derin yaralar açan FETÖ borsasını
gündeme getiren AK PARTİ Gaziantep Milletvekili Şamil Tayyar şöyle diyor:
“Gaziantep’te çok ciddi FETÖ borsası var, milyon dolarlar dönüyor. Türkiye'nin
her yerinde var. HSK’ye suç duyurusunda bulundum.” Aynı günlerde, Kayseri’de
tutuklu iş adamlarının davasının görüldüğü gün Kayseri Adliyesinin önünde
kırmızı plakalı bu makam arabası dikkati çekiyor. Sayın milletvekilleri, bu
makam arabası tam yarım gün savcıların, hâkimlerin kapısının önünde bekletildi.
Bu duruma isyan eden AK PARTİ İstanbul Milletvekili Metin Külünk “Ey Kayserili,
ne işin var başsavcının odasında? Çek arabanı adliyenin önünden!” diye
haykırıyordu. Biz adalete gölge düşürmeyin dediğimizde aldığımız cevap ise
“Kriptocu FETÖ’cüleri söylemiş olamaz mıyım?” oluyordu. Tabii ki kriptocu
FETÖ’cüleri ya da açık FETÖ’cüleri onlarla birlikte olan, onlarla iş tutan,
onlarla kumpas kuranlar bilecekti, elbette ki biz bilmeyecektik. Sayın başkan
vekili “Kripto FETÖ’cüleri söyledim.” dedi ama gelin görün ki bir kişi
tutuklanmadı, tam tersine, kendi akrabası da olan ticaret odası başkanı dâhil
çok sayıdaki iş adamı o gün serbest bırakıldı. 
Sayın
milletvekilleri, İzmir’de FETÖ borsası iddiaları cinayete kadar uzandı.
İstanbul’da AKP üyesi avukat, örgüt üyelerine para karşılığında takipsizlik
verdiği için suçlandı. Hani diyorsunuz ya: “Beka, beka, beka; bu seçimleri kaybedersek
ülkede beka sorunu olur.” İşte, tam da beka bu. Gelin, ülkenin bekası için el
birliğiyle, hep birlikte bu FETÖ borsasını araştıralım.
Sayın
milletvekilleri, zenginlerin suç işleyip yoksulların cezalandırıldığı bu çarpık
düzen sizleri rahatsız etmiyor mu? Oğlunu ve eşini 15 Temmuzda şehit veren
Nihal Olçok’un “250 şehidi kaça sattınız? Değdi mi aldığınız verdiklerinize?”
diye isyan etmesinden hiç rahatsızlık duymuyor musunuz? Ben biliyorum ki
rahatsızlık duyuyorsunuz ama…
(Mikrofon
otomatik cihaz tarafından kapatıldı)
BAŞKAN – Son
cümlelerinizi alayım lütfen. 
ÇETİN ARIK
(Devamla) – Toparlıyorum Sayın Başkan.
Biliyorum ki bu
Gazi Meclis rahatsızlık duyuyor ama FETÖ’nün siyasi ayağının araştırılmasını
istemeyen irade FETÖ’nün ticari ayağının araştırılmasını da istemeyecektir
çünkü FETÖ’nün siyasi ayağı da FETÖ’nün ticari ayağı da bunlardan rant
sağlayanlar da aynı kişiler. 
Ben buradan,
iktidar partisinin ve onun destekçisi küçük partinin FETÖ borsasının
araştırılması önergesine karşı nasıl bir tutum sergileyeceğini gerçekten çok
merak ediyorum. Aziz milletimizin de bunu izlemesini ve vicdanlarında
sorgulamasını istiyorum. Eğer ki Nihal Olçok’un hatırasına azıcık saygınız
varsa, eğer ki “250 şehidimizin kanı yerde kalmasın.” diyorsak, eğer ki gerçekten
FETÖ’yle mücadele ediyorsak gelin FETÖ borsasını hep birlikte araştıralım
diyorum, Gazi Meclisi saygıyla selamlıyor, teşekkür ediyorum. (CHP sıralarından
alkışlar)
BAŞKAN – İYİ
PARTİ Grubu adına Sayın Subaşı konuşacaktır.
Buyurun. (İYİ
PARTİ sıralarından alkışlar)
İYİ PARTİ GRUBU
ADINA HASAN SUBAŞI (Antalya) – Sayın Başkan, değerli milletvekilleri; Genel
Kurulu saygıyla selamlıyorum. 
Cumhuriyet Halk
Partisinin önergesini desteklediğimizi ifade etmek istiyorum. Biraz önce
tartıştığımız önergede de yürütmenin yasama ve yargıya müdahalesinde neler
olabileceğini anlatmaya çalışmıştık fakat sayın hatipler bize Anayasa’nın
104’üncü maddesini okudular: “Cumhurbaşkanı Devletin başıdır. Yürütme yetkisi
Cumhurbaşkanına aittir. Cumhurbaşkanı, Devlet başkanı sıfatıyla Türkiye
Cumhuriyetini ve Türk Milletinin birliğini temsil eder; Anayasanın
uygulanmasını, Devlet organlarının düzenli ve uyumlu çalışmasını temin eder.”
maddesini okuduktan sonra, aynen, harfiyen bunlara uyulduğunu söylemek
istediler ama bu, yazılı metinlerde olduğu gibi cereyan etmiyor. Maalesef
içeriden ve dışarıdan müdahalelerle yargının ne hâle geldiğini şu yakın tarihte
görüyoruz. 
Bundan
önce bir Ergenekon skandalı yaşandı. Türkiye Cumhuriyeti’nin Genelkurmay
Başkanı “Terör örgütü başıdır.” diye tutuklandı ve aylarca cezaevinde kaldı.
Birçok generali de tutukladık ve mahkûm etmeye, hatta müebbet hapis cezaları
vermeye başladık. 
Bugün
geldiğimiz noktada, yine birtakım etkiler nedeniyle yargının geldiği noktada
Cumhuriyet ve Sözcü gazetelerinin FETÖ’den yargılandığını, sorgulandığını
görmeye başladık. Bir nevi, yine Ergenekon yargıları gibi yargının
hedeflerinden ve çizgisinden saptığını görüyoruz. Maalesef bizim önergemizde de
anlatmak istediğimiz buydu. Yani yargı, yasama ve yürütme güçlü bir kuvvetler
ayrılığı sistemiyle birbirinden ayrılmadığı zaman, kendisini bağımsız görmediği
zaman, hele hele yargının bağımsızlığı, tarafsızlığı ve teminatı gibi kurumları
kaybolmuşsa yargının savrulması doğaldır. Ama Şamil Tayyar’ın ifade ettiği ve
sık sık sözü geçen bu borsa konusu… Parasal ilişkiler yargıda olur mu, ona
girmek istemiyorum çünkü yargıyı böyle bir töhmet altında bırakmak istemem. 
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım, lütfen toparlayın. 
HASAN
SUBAŞI (Devamla) – Ancak, bu konuşulduğuna göre, bu konuda birçok kişi de -on
binlerce, yüz binlerce kişi- tutuklu ve mağdur edildiğine göre… Fakat
birçoğunun da, varlıklı olanların, yurt dışında rahat ve huzur içinde
yaşadığını görmek tabii ki bu kuşkuları yaratıyor. Bu söylenmeye başlamışsa bu
önergenin desteklenerek yargı için de, yargının aklanması için de
araştırılmasında büyük yarar vardır diye düşünüyorum. 
Biraz önce yargı
reformu gibi önemli bir konu sarayda açıklanmışsa hiçbirimizin haberi olmadan,
yargının savrulduğunu sık sık görmüşsek, hedeflerinden saptığını görmüşsek biz
yine kuvvetler ayrılığı konusunu aylarca, yıllarca tartışarak bu başımızdaki
Cumhurbaşkanlığı hükûmet sistemini daha çok tartışacağız demektir. 
Saygılar
sunuyorum. (İYİ PARTİ sıralarından alkışlar)
BAŞKAN –
Halkların Demokratik Partisi Grubu adına Sayın Toğrul. (HDP sıralarından
alkışlar)
HDP GRUBU ADINA
MAHMUT TOĞRUL (Gaziantep) – Değerli arkadaşlar, Genel Kurulu saygıyla
selamlıyorum. Bu arada, ekranları başında bizleri izleyen sevgili
yurttaşlarımızı da saygıyla selamlıyorum. 
Değerli
arkadaşlar, Fetullahçı cemaatin geçmişte nasıl kollandığı, biz onların gadrine
uğradığımız zamanlar, özellikle o zamanki etkili olan siyasilerin Fetullah’la
ilgili nasıl methiyeler düzdüğü hepimizin hafızasında var. 
Şimdi,
bu ülke -birkaç gün sonra 3’üncü yılı olacak- bir çetenin darbe girişimine
maruz kaldı. “Bu çeteyle hesaplaşacağız.” diyenler maalesef bu çetenin –bakın,
bir darbenin en önemli ayağı siyasi ayağıdır- darbe yapılsaydı siyasi ayağında
kimler olacaktı araştırabildi mi? Araştırmadı. Bir kişi tutuklandı mı?
Tutuklanmadı. Ama Bank Asyanın önünden geçenleri, “Bir sendikaya üye oldu.”
denilenleri, “Şuradan şuraya para gönderdi.” denilenlerin hepsini gözaltına
aldılar, gadre uğrattılar.
Değerli
arkadaşlar, aynı şekilde tüm kurumlara sirayet ettiği söylenen cemaatin siyasi
ayağı sorgulanmadığı gibi polis, savcı, hâkim ayağı da sorgulanmadı, hatta
onların hazırladıkları fezlekeler AKP iktidarı tarafından muhaliflerine karşı
bir araç olarak kullanıldı. Bakın, bugün Selahattin Demirtaş, Figen Yüksekdağ,
milletvekillerimiz kimin fezlekesiyle şu anda rehinler? Uğur Özcan. Kimdir Uğur
Özcan? Selahattin Demirtaş’ın birçok fezlekesini hazırlayan Fetullahçı cemaatin
savcısı ama Selahattin Demirtaş o savcının hazırladığı fezlekeyle yargılanmaya
devam ediyor. Peki, hukuk ikili olabilir mi arkadaşlar? Sizce yargı Ergenekon
davasının neden bir kumpas olduğuna karar verdi? Dendi ki: “Ergenekon’un
iddianamesini hazırlayanlar, karar verenler o dönemki Fetullahçı savcılar ve
hâkimlerdi.” Peki, şu anda milletvekillerimizi, eş genel başkanlarımızı
yargılayanlar kimler? Fetullah’ın savcıları ve hâkimleri. Kurtca Eker kimdir?
Selahattin Demirtaş’ın evine o polisleri gönderen savcıdır. Eğer Kurtca Eker’i
öğrenmek istiyorsanız AKP’nin Gaziantep milletvekilinin Kurtca Eker’le ilgili
söylediği sözleri bir dinlemelisiniz. 
(Mikrofon
otomatik cihaz tarafından kapatıldı) 
BAŞKAN
– Toparlayın, son cümlelerinizi alayım Sayın Toğrul. 
MAHMUT
TOĞRUL (Devamla) – Değerli arkadaşlar, işinize geldiği zaman lehte
kullanacaksınız işinize gelmediği zaman da tam tersi, muhaliflerinizi bertaraf
etmenin bir aracı olarak kullanacaksınız. Bu, ikiyüzlü bir politikadır.
Ergenekon’da kumpas, HDP’lilere karşı, KCK operasyonlarına karşı kumpas değil.
Peki, hazırlayanlar kimler? Aynı örgütün çetesi. İşte, bu kabul edilemez. 
Değerli
arkadaşlar, Erdoğan bu fezlekelere dayanarak her gün Selahattin Demirtaş’a
“terörist” dedi. Kimdir kılavuzu? Ona bunu söyleten Fetullah Gülen çetesi. Çünkü
o, onlara dayanarak söylüyor. İşte, kılavuzu Fetullah olanın sonu abat olmaz
değerli arkadaşlar. Onun için, eğer böyle bir iddia varsa, hele hele Fetullah
borsası kurulduğuna dair iddia varsa -ki gerçekten çok yüksek şekilde dile
getiriliyor, vali dile getiriyor, eski vekiliniz dile getiriyor- hem bunun
siyasi ayağını hem hukuki ayağını hem de varsa bu borsayı araştırmak hepimizin
görevidir diyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Adalet ve Kalkınma Partisi Grubu adına Sayın Özkaya.
Buyurun
Sayın Özkaya. (AK PARTİ sıralarından alkışlar)
AK
PARTİ GRUBU ADINA ALİ ÖZKAYA (Afyonkarahisar) – Sayın Başkan, saygıdeğer
milletvekilleri, aziz milletimiz; yüce Meclisi saygıyla selamlıyorum. 
CHP’nin
vermiş olduğu Meclis araştırması önergesi hakkında grubumuz adına söz almış
bulunuyorum. 
CHP’li
Milletvekili Sayın Çetin Arık, Kayseri Valisinin bir açıklamasını esas alarak,
açıkladığı iddia edilen bir konuyla ilgili FETÖ borsası kurulduğunu söylüyor.
Ben bugün sabahleyin Kayseri Valisini aradım “Sayın Valim, nedir bu konu?” diye
kendisine sordum. Dediği husus şu: Kayseri Emniyet Müdürü hakkında bir şikâyet
var, cumhuriyet başsavcılığı soruşturma açmış,(x) bir sivil toplum kuruluşunu ziyaretimizde bu konu
soruldu, dedim ki: “Savcılık soruşturma yapıyor, HSK’den -zabıta amiri sıfatı
nedeniyle- izin istiyor ve bu nedenle de mahkeme yayın yasağı kararı getirmiş,
dolayısıyla yargıdaki bir konuyla ilgili konuşmam doğru değil.” Yani ne FETÖ
borsası kurulduğu ne bir başka husus olduğuyla ilgili bir beyan yok.
Dolayısıyla bu konu doğru değil. 
Gelelim,
böyle bir konu var mı, yok mu? Değerli arkadaşlar, Türk Ceza Kanunu’nun 277’nci
maddesi açık ve net bir şekilde, yargı görevini yapanları etkilemeye çalışmaya
teşebbüs etmeyi iki yıldan dört yıla kadar hapis cezası gerektiren bir suç
sayıyor. Ceza Muhakemesi Kanunu’nun 160’ıncı ve 161’inci maddesinde açık bir
şekilde de der ki: “Eğer bir suç varsa cumhuriyet savcısı resen bunu soruşturur
ve gereğini yapar.” 
Bütün
arkadaşlarımıza söylediğimiz şu: Eğer FETÖ’yle ilgili herhangi birisinin bir
yerde bir kişiyi etkilemeye çalıştığını, suçlu olan bir kişiyi suçsuz yapmak
için gayret sarf ettiğini görürseniz lütfen bir dakika bile beklemeden
cumhuriyet başsavcılıklarına gidiniz ve suç duyurusunda bulununuz. Onu yapmak cumhuriyet
başsavcılarının en tabii, en zorunlu görevi. Bunu yapmayıp da cumhuriyet
başsavcısının görev ve yetkisini yüklenerek buraya gelip “Biz bunu araştıralım,
biz bu konuyu soruşturalım.” demek, yargı, yasama ve yürütme arasındaki
kuvvetler ayrılığı ilkesiyle bağdaşmayan bir davranıştır. O sebeple, bu tür
davranışları mümkün olduğu kadar ilgili makamlara ulaştıralım. Daha önce de
söyledim, FETÖ’nün tüm ayaklarını soruşturan bu aziz milletin cumhuriyet
savcılarıdır, cumhuriyetin savcılarıdır, cumhuriyetin polisidir, cumhuriyetin
jandarmasıdır, yargı ve kolluk kuvvetleridir. Bu kuvvetler görevini yapsın, biz
de onlara her türlü desteği sağlayalım ki bu terör örgütüyle mücadele devam
etsin. 
Bakın, beş gün
sonra bu terör örgütünün başımıza, bu Meclise bomba yağdırmasının 3’üncü yıl
dönümü. Ciddi bir mücadele yapılıyor. Artık terör örgütü olduğu her şeyiyle
sabit. Bu terör örgütünü savunmak, bu terör örgütüyle ilgili konuşmak, onun
müeyyideleriyle, onun müesseseleriyle ilgili beyanlarda bulunmak çok doğru değil.
Buradan uzak durmak lazım. 
(Mikrofon
otomatik cihaz tarafından kapatıldı) 
BAŞKAN –
Tamamlayın Sayın Özkaya, buyurun. 
ALİ ÖZKAYA
(Devamla) – Az önce konuşan HDP temsilcisi Sayın Cumhurbaşkanımıza “kılavuzu
FETÖ’cü olanlar” dediler. Kılavuzu Kandil, kılavuzu terör örgütü başı olanlar,
siz, Sayın Cumhurbaşkanımıza en son konuşacak kişilersiniz. Siz, o konudan uzak
durun. (AK PARTİ sıralarından alkışlar) PKK, Kandil... 
MAHMUT TOĞRUL
(Gaziantep) – Peki, neye dayanarak bu Selahattin Demirtaş’a “terörist” dedi,
neye dayanarak söyledi? Kılavuzunuz işte o fezlekelerdi.
ALİ ÖZKAYA
(Devamla) – Kılavuzunuz Kandil, kılavuzunuz PKK. Bu işlerden uzak durun. Sayın
Cumhurbaşkanımıza söz söyleyecek son kişiler sizlersiniz. 
Sayın
Cumhurbaşkanımız canı pahasına o terör örgütlerinin hepsiyle mücadele ediyor ve
hepsiyle de ciddi bir şekilde tarihin en büyük mücadelesini yapıyor. Onun
yanında durmak, bizim, yüce Meclisin en önemli görevidir diyorum. Bu terör
örgütünü ve tüm terör örgütlerini lanetliyor, şehitlerimizi saygı ve hürmetle
anıyorum, yüce Meclise de saygılar sunuyorum. (AK PARTİ sıralarından alkışlar)
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkanım, herhangi bir söz talebi ve cevap yoksa yoklama
istiyoruz.
BAŞKAN
– Yok, var, müsaade ederseniz.
ÖZGÜR
ÖZEL (Manisa) – O zaman, tamam.
BAŞKAN
- Siz de girmişsiniz sisteme, söz mü istiyorsunuz? Sayın Özel, sizin söz
talebiniz mi var? 
ÖZGÜR
ÖZEL (Manisa) – Sayın Başkan, şöyle bir söz talebimiz var: İç Tüzük 69’un
ikinci fıkrası uyarınca, bir kişi, kendisinin söylemediği bir söz kendisine
atfedilirse… Ki aynen öyle yapıldı, bahsettiği kişi vali değildi, vali beyden
bahsetmedi.
ÇETİN
ARIK (Kayseri) – Vali beyden bahsetmedim.
BAŞKAN
– Efendim, önergeyi okursanız…
ALİ
ÖZKAYA (Afyonkarahisar) – Burada, burada, önergede yazıyor, açıkça “vali”
yazıyor, yazıyor, açıkça “vali” yazıyor.
ÖZGÜR
ÖZEL (Manisa) – Hayır, Sayın Başkanım…
BAŞKAN
– Efendim, önergede açık açık yazıyor.
ÖZGÜR
ÖZEL (Manisa) – Hayır, söylediği ifadeye cevaben zaten…
ALİ
ÖZKAYA (Afyonkarahisar) – Yazıyor Sayın Başkan, açıkça yazıyor.
BAŞKAN
– Efendim, söylediği ifadeyi bırakın, Sayın Çetin Arık’ın vermiş olduğu
önergede bu, net olarak yazılmıştır.
ÖZGÜR
ÖZEL (Manisa) – Hayır, hayır.
Sayın
Başkan, tabii, şunu anlıyorum, dikkatinizden kaçmış olabilir, birçok şeye
dikkat ediyorsunuz.
MUHAMMET
EMİN AKBAŞOĞLU (Çankırı) – Alakası yok.
BAŞKAN
– Yok, kaçmadı, kaçmaz.
ALİ
ÖZKAYA (Afyonkarahisar) – Açıkça yazıyor.
ÖZGÜR
ÖZEL (Manisa) – Ben önergede yazandan değil… Biraz önce kurduğu cümleyi tekrar
etti. Onu vali için söylemiyor, bir başkası için söylüyor, onun açıklığa
kavuşması lazım. Çetin Bey yapacak açıklamayı.
ÇETİN
ARIK (Kayseri) – Müsaadenizle Sayın Başkan…
ALİ
ÖZKAYA (Afyonkarahisar) – Açıkça yazıyor Sayın Başkanım önergede.
BAŞKAN
– Açıkça önergede yazıyor, evet.
ÇETİN
ARIK (Kayseri) – Önergede yazıyor ama…
ALİ
ÖZKAYA (Afyonkarahisar) – “Kayseri Valisi” yazıyor. Hiçbir şey yok.
ÖZGÜR
ÖZEL (Manisa) – Hayır, bakın, ben demiyorum ki “Önergede vali yazmıyor.” diye.
Biraz önce…
ALİ
ÖZKAYA (Afyonkarahisar) – Ee, tamam, bitti, “vali” yazıyor.
BAŞKAN
– Zaten bu konuyla ilgili olarak sivil toplum örgütlerinin de bunun böyle
olmadığına dair açıklamaları da var ayrıca.
ÇETİN
ARIK (Kayseri) – Sayın Başkan…
ÖZGÜR
ÖZEL (Manisa) – Sayın Başkan, bakın, çok istirham edeceğim ama İç Tüzük 64,
sizi tartışmanın esasına girmekten menediyor.
BAŞKAN
– Ya, girmedim oraya zaten.
HİŞYAR
ÖZSOY (Diyarbakır) – Giriyorsunuz.
ÖZGÜR
ÖZEL (Manisa) – Bakın, ama “Sivil toplum örgütleri de diyor.” dediğiniz noktada
giriyorsunuz.
BAŞKAN
– Peki.
ÖZGÜR
ÖZEL (Manisa) – Yoksa önergede yazıyor konusuna bir itirazımız yok.
BAŞKAN
– Girdim, kabul ediyorum, doğru, tamam.
ÖZGÜR
ÖZEL (Manisa) – Ee, tamam. Girmezseniz daha doğru yaparsanız.
Sayın
Başkanım, İç Tüzük 69’a göre kürsüden cevap hakkımız var.
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Şimdi, Sayın Grup Başkan Vekilinin ortaya koyduğu
husus, talep şu idi: Önerge metninde valiye bir atıf yok, bu nedenle
söylemediği bir sözü kendisine atfedildiği için, efendim, sataşmadan dolayı söz
talebi var.
ÖZGÜR
ÖZEL (Manisa) – Öyle demedim işte ben. Hayır, yaptığı konuşmaya diyoruz.
MUHAMMET
EMİN AKBAŞOĞLU (Çankırı) – Ancak biraz evvel hep beraber gördük.
BAŞKAN
– Önergeye ben atıfta bulundum efendim.
ÖZGÜR
ÖZEL (Manisa) – Ona atıfta bulunan Başkandı, ben değildim.
MUHAMMET
EMİN AKBAŞOĞLU (Çankırı) – Hayır, kendiniz de… Şöyle: Siz de, başında Sayın
Özel de valiye atıf yaptığından hareketle konuşmacı farklı bir yorumla farklı
bir neticeye varmak istedi. Ancak açıklığa kavuştu mesele. Önergede de valiye
atıf var, valinin sözünü hatırlatarak, valinin böyle bir beyanının da
bulunmadığını, bunu tekzip ettiğini ifade ederek vuzuha kavuşturulmuş bir
husustur. Siyasi eleştirileri arkadaşlarımız kendilerince yapmıştır, burada
herhangi bir sataşma da söz konusu değildir. 
BAŞKAN –
Teşekkür ederim. 
ÖZGÜR ÖZEL
(Manisa) – Sayın Başkanım…
BAŞKAN – Sayın
Özel…
ÖZGÜR ÖZEL
(Manisa) – Cümleye başladığımda dedim ki: “İç Tüzük 69’un ikinci fıkrası uyarınca,
söylemediği bir söz kendisine atfedilen…” “Söylemediği bir söz” diye başladım,
önerge metni demiyorum ben…
BAŞKAN – Sayın
Özel, sizi kırmayacağım; bir sataşma yok ama yerinden bir dakika söz vereceğim.
ÖZGÜR ÖZEL
(Manisa) – Peki.
BAŞKAN - Buyurun
Sayın Arık, yerinizden…
ÖZGÜR ÖZEL
(Manisa) – Sataşma değil de açıklığa kavuşturma ister bu.
VI.- AÇIKLAMALAR (Devam)
29.- Kayseri Milletvekili Çetin Arık’ın, CHP grup önerisinin verilme
gerekçesine ilişkin açıklaması
ÇETİN ARIK
(Kayseri) – Teşekkür ediyorum Sayın Başkan. 
Bu araştırma
önergesinin verilmesine neden olan asıl neden şudur: Bir, AK PARTİ eski
milletvekili Şamil Tayyar’ın sözleri; iki, iş adamı FETÖ’cüler FETÖ davasında
yargılanırken bir grup başkan vekilinin gidip orada yarım gün durması. İşte,
atılan manşetler: “Elitaş geldi, FETÖ’cüler çıktı” Yine, sayın grup başkan
vekili 2007 yılı Ağustos ayında katıldığı bir televizyon programında “Eğer o
yazılan insanları biz ‘FETÖ’cü’ diye atsak, yargı onlara hemen işlem yapsa
-yargı işlem yapmayacak mı- Kayseri’de 100-200 tane firma batar.” diyor. Yani
parası olanlar yargılanmasın, parasız olan garip, fukara, öğretmen, ebe
yargılansın, içeri atılsın diyor. Ve grubumuz bunun araştırılması için bir
araştırma önergesi verdi.
Teşekkür
ediyorum. (CHP sıralarından alkışlar) 
BAŞKAN – Peki. 
Değerli
arkadaşlar, müsaade ederseniz iç Tüzük 60’a göre 6 arkadaşımızın söz talebi
var, onları karşılayacağım. 
MUHAMMET EMİN
AKBAŞOĞLU (Çankırı) – Sayın Başkan…
BAŞKAN – Buyurun
Sayın Akbaşoğlu. 
MUHAMMET EMİN
AKBAŞOĞLU (Çankırı) – Biraz evvelki değerli konuşmacı Sayın Grup Başkan
Vekilimiz Mustafa Elitaş’ın ismini zikrederek birtakım ithamlarda bulundu.
Kayıtlara geçmesi açısından şunu ifade ediyorum: Sayın Elitaş o tarihlerde de
gerekli açıklamaları yapıp bunları yalanlamıştır, bunlar hakikat dışıdır. Sonuç
itibarıyla, bakın, “yer almıyor” denen önergenin gerekçesinde açıkça “Kayseri
Valisi Sayın Şehmus Günaydın’ın yalanlamadığı ifadeler” deniyor. Ancak bütün
basın-yayın organlarında da görüleceği üzere, Sayın Kayseri Valisi kendisine
atfedilen bu sözlerin gerçek dışı olduğunu, yalanlandığını ve o konuşmanın
yapıldığı iddia edilen sivil toplum kuruluşu ortamında da ilgili sivil toplum
kuruluşunun basın toplantısı düzenleyerek böyle bir söz söylenmediğini açıkça
ifade ettiği bilindiği hâlde, hâlâ gerçek dışı birtakım yaftalamalarla gerçeği
çarpıtmanın bir anlamı yok. Dolayısıyla, gündeme dönelim. 
Teşekkür ederim.

BAŞKAN –
Teşekkür ediyorum Sayın Akbaşoğlu. 
Evet, Sayın
Şevkin, buyurun. 
30.- Adana Milletvekili Müzeyyen Şevkin’in, Adana ilinde eşinin beylik
tabancasıyla hayatına son verilen Büşra Gül’e Allah’tan rahmet dilediğine,
artan kadın cinayetlerinin son bulması için Meclisin kalıcı çözümler üretmesi
gerektiğine ilişkin açıklaması
MÜZEYYEN ŞEVKİN
(Adana) – Sayın Başkan, teşekkür ederim.
Bugün Şule Çet
davasına katılmak üzere Ankara Adliyesindeydik. Kadın cinayetlerinin önü
alınamıyor, son yıllarda artan cinayetler hepimizi dehşete düşürüyor. 
Dün Adana’da bir
koca dehşeti yaşandı. Beylik tabancasıyla eşine, kayınpederi ve kayınvalidesine
kurşun yağdıran koca, 21 yaşında gencecik eşi Büşra Gül ile babasının hayatına
son verdi, anne ise ağır yaralı. Her ikisine Allah’tan rahmet, yaralıya acil
şifa diliyorum.
Değerli
milletvekilleri, ancak, kadına şiddet, kadın cinayetlerini çözmek bu Meclisin
sorumluluğundadır, bunun “fakat”ı, “ama”sı yoktur. Kadın cinayetleri neredeyse
savaşlardaki can almalar kadar yer almaktadır. Kanıksanmamalıdır bu durum.
Yeter artık, kadın cinayetleri son bulsun, Meclis kalıcı çözümler üretsin
diyorum.
Teşekkür
ediyorum. 
BAŞKAN – Değerli
arkadaşlar, sadece 6 arkadaşımıza söz vereceğimi ifade ettim, sonradan sisteme
giren arkadaşların söz taleplerini karşılamayacağım.
Sayın Köksal,
buyurun.
31.- Afyonkarahisar Milletvekili Burcu Köksal’ın, Afyonkarahisar ili
Sinanpaşa ilçesi Nuh beldesinde bulunan jeotermal suyun işletilmesi ruhsatının
köylülere verilerek elde edilecek gelirin Afyonkarahisar halkına dağıtılmasını
talep ettiklerine ilişkin açıklaması
BURCU KÖKSAL
(Afyonkarahisar) – Teşekkür ediyorum Sayın Başkan.
Sayın Başkan,
seçim bölgem Afyonkarahisar ile Sinanpaşa ilçesine bağlı Nuh köyünde geçtiğimiz
günlerde jeotermal su bulundu ancak bu jeotermal suyun işletimi için, otuz
yıllık ruhsat istemiyle bir özel şirket müracaatta bulunmuş. Nuh köyü halkının
isteği ve bütün Afyonkarahisar halkının isteği, işletme ruhsatının köylüler
tarafından kullanılması ve buradan elde edilecek gelirin özel şirketlere peşkeş
çekilmek yerine, Nuh köyüne ve Afyonkarahisar halkına dağıtılmasıdır. 
Yine,
Afyonkarahisar ili Fethibey kasabasında köylülerin arazilerinin ortasından
geçen kara yoluna, Karayolları dokuz ay önce mıcır atıp bırakmıştır. Bu süre
zarfında defalarca müracaat edilmesine rağmen asfalt atılmamıştır. Bu durum
dolayısıyla mıcırdan çıkan tozdan özellikle mahsulü olan çiftçiler zarar
görmektedir. Bu zararın giderilmesi ve bu mağduriyetin önlenmesi için de bir an
önce asfalt atılması gerekmektedir.
BAŞKAN
– Sayın Enginyurt…
32.- Ordu Milletvekili Cemal Enginyurt’un, Türkiye Turizm Tanıtım ve
Geliştirme Ajansı Hakkında Kanun Teklifi’yle konaklama tesislerinden yüzde 1
ciro üzerinden pay alınmasını öngören düzenlemeden vazgeçilmesi gerektiğine
ilişkin açıklaması
CEMAL
ENGİNYURT (Ordu) – Sayın Başkanım, biraz sonra görüşeceğimiz Türkiye Turizm
Tanıtım ve Geliştirme Ajansı, Türkiye için
hakikaten çok önem arz edecektir. Bu teklifin çıkmasını canıgönülden arzu
ediyorum.
Lakin,
teklifin 6’ncı maddesinde konaklama tesislerinden yüzde 1 ciro üzerinden pay
alınmasını kanunlaştırıyoruz, yasallaştırıyoruz. Antalya, Bodrum ile Ordu’nun
Mesudiyesindeki, Sivas’ın Koyulhisar’ındaki, Artvin’deki otel aynı değerde mi,
aynı turizm zenginliğini mi yaşıyor ki yüzde 1 ciro alıyoruz? Bunu kârdan
alırsak daha iyi olur diye düşünüyorum. Kültür ve Turizm Bakanını ve AK PARTİ
grup başkan vekillerini bu konuda yeni bir düzenlemeye davet ediyorum, yüzde 1
ciro kaldırılsın.
(Mikrofon
otomatik cihaz tarafından kapatıldı) 
BAŞKAN
– Sayın Osmanağaoğlu…
33.- İzmir Milletvekili Tamer Osmanağaoğlu’nun, mevcut uçak seferlerinin
artırılmasının İzmir ili için önem arz ettiğine, Bakırçay havzasına ticaretin
ve turizmin gelişmesi için havalimanı yapılması çalışmalarına katkı sunmaya
hazır olduklarına ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkanım.
İzmir’imizde
mevcut havalimanı doluluk oranının artırılması, bunun için de mevcut uçak
seferlerinin çoğaltılması, iç ve dış hatlara daha fazla sefer konulması
İzmir’imizin daha fazla misafir ağırlaması için önem arz etmektedir. 
Ayrıca,
Dikili ilçemizin sınırları içinde kalan, yapımı hâlen devam etmekte olan,
İzmir’imizin ve Ege’nin lojistik merkezi olması açısından önemli bir rol
üstlenmesi planlanan Çandarlı Limanı Projesi göz önüne alınarak Bakırçay
havzasına havalimanı yapılması hem ticaretin hem de turizmin gelişmesi
açısından çok uygun olacaktır. Bu kapsamda yapılacak çalışmalara katkı sunmaya
hazır olduğumuzu bir vesileyle ifade etmek istiyorum.
BAŞKAN
- Sayın Hatımoğulları…
34.- Adana Milletvekili Tulay Hatımoğulları Oruç’un, 10 Temmuz Ali
İsmail Korkmaz’ın ölümünün 6’ncı yıl dönümü vesilesiyle Gezi şehitlerini
saygıyla andığına, Hatay Valiliğince uygun görülmeyen Samandağ ilçesinde 16
Temmuz 2019 tarihinde düzenlenmek istenen Grup Yorum konseri için yapılan
başvurunun tekrar değerlendirilmesini talep ettiklerine ilişkin açıklaması 
TULAY
HATIMOĞULLARI ORUÇ (Adana) – Bugün, Ali İsmail Korkmaz’ın ölüm yıl dönümü. Ali
İsmail şahsında tüm Gezi şehitlerini saygıyla anıyorum.
Hatay
Samandağ’da 16 Temmuz 2019 tarihinde düzenlenmek istenen Grup Yorum konseri
için yapılan başvuru Hatay Valiliğince uygun görülmemiştir. Gerekçe olarak da
“Provakatif eylem ve olayların meydana gelebileceği.” şeklinde açıklamalar
yapılmıştır. Oysaki 2010 yılından beri, OHAL süreci dâhil olmak üzere, her yıl
aynı zamanlarda Samandağ’da yapılan Grup Yorum konseri kamu düzenini hiçbir
şekilde bozmamıştır. Bizler bu nedenle, bu başvurunun tekrar
değerlendirilmesini talep ediyoruz. 
BAŞKAN
– Sayın Kaplan...
35.- Gaziantep Milletvekili İrfan Kaplan’ın, Gaziantep, Kahramanmaraş ve
Hataylı çiftçilerin sağlıklı sulama yapabilmesi için Kılavuzlu Barajı’nın
kullanıma açılması gerektiğine ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Gaziantep’in
Nurdağı bölgesinde Orta Ceyhan havzası Menzelet Sulama Projesi alanını
Kahramanmaraş, Gaziantep, Hatay illeri arazileri oluşturmaktadır. Kılavuzlu
Barajı sulaması, ikinci kısım inşaatı işi kapsamında inşa edilecek olan sulama
şebekeleriyle Kahramanmaraş ve Gaziantep illerinde toplam brüt 18 bin hektar
alanın sulanması sağlanacaktır. Kılavuzlu –sulama- Barajı’nın ana isale hattı
bitmiş olup ne yazık ki ödenek aktarılmadığından kullanılmamaktadır.
Gaziantepli, Kahramanmaraşlı, Hataylı çiftçilerimizin sağlıklı sulama
yapabilmesi için bu baraj bir an önce kullanıma açılmalıdır. Yüce Meclisin...
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Sayın
Sancaklı...
36.- Kocaeli Milletvekili Saffet Sancaklı’nın, 11 Temmuz Srebrenitsa
katliamının 24’üncü yıl dönümü vesilesiyle şehitlere Allah’tan rahmet
dilediğine ilişkin açıklaması
SAFFET
SANCAKLI (Kocaeli) – Teşekkür ederim Sayın Başkanım. 
Hepimizin
bildiği gibi, 11 Temmuz 1995’te Bosna’da Srebrenitsa şehrinde bir katliam yapıldı. Yarın bu törene
katılmak için oraya da gidiyorum, hepinizin de selamlarını götüreceğim.
Hepimizin bildiği gibi, bu bir soykırımdır, Müslümanlara karşı yapılmıştır. Srebrenitsa şehrinde o gece
Hollandalı komutan, Müslümanların bütün silahlarını toplatıp, Sırp askerlerini
çağırıp katlettirmiştir bütün Srebrenitsa’yı.
Bunları bir kez daha kınıyorum, şehitleri de buradan anıyorum, Allah rahmet
eylesin diyorum. 
Söz
verdiğiniz için de teşekkür ederim Sayın Başkanım. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Kayseri Milletvekili Çetin Arık ve arkadaşları
tarafından, Fetulahçı terör örgütüyle irtibatlı ve iltisaklı bazı siyasilerin
ve iş adamlarının para karşılığında aklandıklarına ilişkin iddiaların
araştırılması amacıyla 10/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Temmuz 2019 Çarşamba günkü birleşiminde yapılmasına ilişkin
önerisi (Devam)
BAŞKAN
- Cumhuriyet Halk Partisi grup önerisini oylarınıza…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz.
BAŞKAN
– Cumhuriyet Halk Partisi grup önerisini oylarınıza sunmadan önce bir yoklama
talebi vardır.
Sayın
Özel, Sayın Sümer, Sayın Tığlı, Sayın Bülbül, Sayın Serter, Sayın Hancıoğlu,
Sayın Şevkin, Sayın Arık, Sayın Kaya, Sayın Köksal, Sayın Zeybek, Sayın Şahin,
Sayın Özdemir, Sayın Kaboğlu, Sayın Demirtaş, Sayın Ünver, Sayın Kılınç, Sayın
Önal, Sayın Güzelmansur, Sayın Keven. 
Yoklama
için beş dakika süre veriyorum ve yoklama işlemini başlatıyorum.
Pusula
veren arkadaşlarımız lütfen Genel Kurulu terk etmesinler. Aslında Genel Kurulu
hiçbir arkadaşımız terk etmese çok daha iyi olur. 
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Kayseri Milletvekili Çetin Arık ve arkadaşları
tarafından, Fetulahçı terör örgütüyle irtibatlı ve iltisaklı bazı siyasilerin
ve iş adamlarının para karşılığında aklandıklarına ilişkin iddiaların
araştırılması amacıyla 10/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Temmuz 2019 Çarşamba günkü birleşiminde yapılmasına ilişkin
önerisi (Devam)
BAŞKAN –
Cumhuriyet Halk Partisi grup önerisini oylarınıza sunuyorum: Kabul edenler…
Etmeyenler… Kabul edilmemiştir. 
Alınan karar
gereğince, denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
Bu kısmın 1’inci
sırasına alınan, Konya Milletvekili Ziya Altunyaldız ve Adalet ve Kalkınma
Partisi Grup Başkanvekili İstanbul Milletvekili Mehmet Muş ile 50
Milletvekilinin Türkiye Turizm Tanıtım ve Geliştirme Ajansı Hakkında Kanun
Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (X)
BAŞKAN –
Komisyon? Yerinde.
Dünkü
birleşimde, İç Tüzük’ün 91’inci maddesine göre temel kanun olarak görüşülen 94
sıra sayılı Kanun Teklifi’nin maddelerine geçilmesi kabul edilmişti. 
Şimdi, birinci
bölümün görüşmelerine başlıyoruz.
Birinci bölüm 1
ila 6’ncı maddeleri kapsamaktadır. 
Birinci bölüm
üzerinde ilk söz, İYİ PARTİ Grubu adına Sayın Oral’ın.
Buyurun Sayın
Oral. (İYİ PARTİ sıralarından alkışlar)
İYİ PARTİ GRUBU
ADINA İBRAHİM HALİL ORAL (Ankara) – Sayın Başkan, kıymetli milletvekilleri;
Türkiye Turizm Tanıtım ve Geliştirme Ajansı Hakkında Kanun Teklifi’nin birinci
bölümü üzerine İYİ PARTİ Grubu adına söz almış bulunuyorum. Yüce heyetinizi
saygıyla selamlıyorum.
Değerli
milletvekilleri, görüştüğümüz kanun teklifinin komisyon sürecinde yer almış ve
çok iyi değerlendirmiş bir milletvekili olarak tüm samimiyetimle şunu söylemek
istiyorum: Bu ajans, bu hâliyle ne turizmi geliştirebilir ne de ülkemizin
tanıtımına katkı sağlayabilir. Ajansın yapısı yüce heyetinizin takdirleriyle
baştan sona değiştirilmezse turizm sektörünü âdeta haraca bağlamış bir
kuruluşun oluşmasına kendi irademizle sebep olmuş olacağız. Komisyonda gördük
ki bu kanun teklifi, sektör temsilcileriyle etraflıca istişare edilmemiştir.
Sektörün temsilcileri açıkça, turizm payının kendilerine ağır bir yük
getireceğini söylemişlerdir. Anlaşılan odur ki bir turizm şirketi sahibi olan
Sayın Kültür ve Turizm Bakanımız “Benim de turizm şirketim var ve sektörü en
iyi ben bilirim.” mantığıyla hareket etmiş ve bu ajansı, temsilcilerin yoluna
Deli Dumrul gibi dikmiştir. “Sayın Kültür ve Turizm Bakanı” diyorum çünkü her
zaman olduğu gibi bu kanun teklifi de Bakanlıkça hazırlanmış ve teklif sahibi
AK PARTİ’li arkadaşlarımıza gönderilmiştir, onlar da imzalarını atıp bizim
önümüze getirmişlerdir. Cumhurbaşkanlığı hükûmet sisteminin Türkiye Büyük
Millet Meclisine verdiği değer budur; bakanlıklar hazırlasın, Türkiye Büyük
Millet Meclisi noter gibi onaylasın. Bunu asla kabul edemeyiz, etmemeliyiz.
Kıymetli
milletvekilleri, teklifin içinde bütçe, vergi alımı ve maliye konularını
ilgilendiren düzenlemeler bulunmaktadır. Bu yanıyla teklifin kesinlikle Plan ve
Bütçe Komisyonunun görüşü alınarak değerlendirilmesi gerekmekteydi ancak
teklif, tali komisyon olarak dahi olsa Plan ve Bütçe Komisyonuna
gönderilmemiştir. Hâlbuki AK PARTİ iktidarı, Plan ve Bütçe Komisyonunu minyatür
bir Meclis Genel Kurulu gibi çalıştırıp olur olmaz her konuyu içeren torba
kanunları buradan geçirerek yasama kalitesini düşürmekteydi. Şimdi ise bu
Komisyonu ilgilendiren bir hususu görüştürmemektedir. Anlaşılan o ki AK PARTİ
iktidarı, burada genel olarak kalitesiz yasama yapma hedefini tutturmaya
çalışmaktadır. 
Kıymetli
milletvekilleri, biz, ilkesel olarak kamu işlerini kolaylaştıracak, turizmi
geliştirecek ajansların kurulmasına karşı değiliz. Turizm alanında bu bir
ihtiyaç olabilir ancak getirilen bu teklifin içeriği kesinlikle ülkemizin ve
milletimizin menfaatlerine uygun değildir. Bu ajans Kamu İhale Kanunu’na tabi
değildir, Sayıştay denetimine tabi değildir, Devlet Memurları Kanunu’na tabi
değildir. Pek çok vergiden ve harçtan muaf ama kurumun kamu mu, özel mi olduğu
da belli değildir. Kurulmak istenen bu ajans kime hizmet edecek, o da belli
değildir. Bu ciddi ekonomik krizde ayakta durmaya çalışan turizm
işletmecilerinin gelirlerinden zarar edip etmediğine bakmadan yüzde 1 gibi
büyük bir rakam alıp teşvik adı altında başka firmalara dağıtmak suistimallere
son derece açık bir uygulamadır. İnsaf edin, zarar eden işletmeciden böyle bir
pay alınır mı? Bu yazıktır, günahtır. İnsan düşünmeden edemiyor, acaba burada
toplanan paralarla yeni yandaş turizm şirketleri mi oluşturulacaktır?
Sayın
milletvekilleri, geçmişte bunun benzeri kalkınma ajansları kurulmuştu, sonuç ne
oldu? Pek çok kalkınma ajansı FETÖ’nün cirit attığı, kadrolaştığı alanlar oldu.
Milletin kaynakları FETÖ’nün terör faaliyetlerinin, paralel devlet
yapılanmasının kaynaklarına dönüştü. Geçen hafta bu kürsüden PKK ve çözüm
süreciyle alakalı konuşurken Peygamber Efendimiz’in bir hadisini okumuştum,
bunu usanmadan tekrar etmek istiyorum. “Mümin aynı delikten iki defa sokulmaz,
ısırılmaz.” Ama ne hikmetse AK PARTİ iktidarı aynı deliğe elini sokmak
istemektedir. Dün FETÖ’ye teslim edilen ajans kadroları, bugün de FETÖ benzeri
örgütlere teslim edilirse ne olacak? Çünkü kanunda personel istihdamıyla
alakalı hiçbir düzenleme yoktur, kamu personeli kanununa tabi değildir. 
Saygıdeğer
milletvekilleri, getirilen bu kanun, Ekim 2019’da turizmcilerden para toplamayı
da öngörmektedir. Ne aceleniz var? Ekonomik krizin her geçen gün derinleştiği
bir ortamda, yıllık planlarını, harcamalarını belirlemiş ve reklamlarını yapmış
işletmecilerden haraç keser gibi para toplamanın ne anlamı var? Böyle bir ödeme
alınacaksa da 2020 yılından başlayarak bu kademeli yapılmalı ve işletmecilerin
yeni yıl planlarını da buna göre yapabilmelerinin önü açılmalıdır. Üstüne
üstlük, bir de temsil sorunu vardır. Bu teklif, sadece turizm belgeli
işletmelerden kısıtlı bir temsilci almaktadır. Yönetim kurulunda bölgesel
temsilci sağlamak için kurulmuş olan sistem adaletsizdir. Marmara ve Akdeniz
Bölgelerinden ikişer üye alınırken ülkemizin en güçlü turizm alanlarına sahip
Ege Bölgesi’nden 1 üye alınmaktadır. Karadeniz ve İç Anadolu Bölgesi’nden 1
üye, Doğu ve Güneydoğu Anadolu Bölgelerinden 1 üye alınmaktadır. Bu noktada,
bölgelerin sorunlarını ve ihtiyaçlarını bilen kişiler tarafından eşit bir
şekilde temsil edilemeyecektir. Takdir edilmelidir ki İç Anadolu ile
Karadeniz’in turizm noktasındaki ihtiyaç ve sorunları çok farklıdır. Bu
ikisinin tek bir kişi tarafından temsili, sakatlanmış bir durum yaratacaktır.
Aynı durum Doğu ve Güneydoğu Anadolu Bölgeleri için de geçerlidir. Kesinlikle
her bölgeden en az 1 temsilci yer almalıdır. Yönetim ve icra kurulunun
çoğunluğu bürokratlardan oluşmaktadır. İcra ya da yönetim kurulunda yer alması
beklenen sektör temsilcileri, danışma kurulu adlı bir organ altında
toplanmışlardır. Sektörün en güçlü temsilcileri, bu noktada, icra yapan değil,
sadece fikir veren konumda tutulmuşlardır. Bu tavsiye ve icra fikirlerinin
uygulanması ise yönetim ve icra kurulunun insafına terk edilmiştir. Madem
bürokratlarla yöneteceksiniz, işte Tanıtma Genel Müdürlüğü orada durmaktadır.
Madem sektöre güç vereceksiniz, neden sektörden bu kadar az temsilci vardır?
Anlaşılan, siz bir kısım üst düzey bürokrata kanunla şirket kurdurup ticaret
yaptırmak, üstüne de yandaşları zengin etmek istiyorsunuz. 
Saygıdeğer
milletvekilleri, turizmi geliştirmek amacıyla kurulan bu ajansın gelir
kalemleri arasında “her türlü bağış ve yardımlar” adlı bir kalem bulunmaktadır.
Bu bağışı uluslararası kuruluşlardan alınan hibelerle karıştırmamak gerekir
çünkü hibe meselesi 4’üncü maddede ayrıca düzenlenmiştir. Bu hususu anlamakta
gerçekten güçlük çekiyoruz. Ajans bir hayır kurumu değil ki bağış toplasın.
Bağış toplanarak turizm idare edilmez. Bu bağış meselesi, yarın bir gün farklı
noktalara ilerleyebilecektir, yol açabilecektir; bu noktada, yatırımcıları ve
işletmecileri -bürokratik işlemleri hızlandırmak için bahane edilerek- bağış
yapma zorunluluğuna sevk edebilecek durumları oluşturacaktır. Turizm belgesi
almak için gelen işletmeciye “Turizm ajansına bir bağış yap da ondan sonra…”
denilmeyeceğinin garantisi de yoktur. Daha sonra da teklifin 4’üncü maddesi
kapsamında, buradan elde edilecek gelirler yandaş şirketlere aktarılabilir. 
Değerli
milletvekilleri, daha önce Turizmi Teşvik Kanunu’nu görüşürken söylemiştik.
Turizmin çok daha geniş kapsamlı çalışmalarla ortaya çıkacak düzenlemelerle
teşvike ihtiyacı vardır; alelacele kurulan ajanslarla, dar kapsamlı kanunlarla
bu olmaz, olamaz. Avrupa Seyahat Komisyonu tarafından yayımlanan 2018 Turizm
Raporu’nda 33 Avrupa ülkesi arasında turist sayısını en fazla artıran ülke olan
Türkiye’nin bu başarısını turizm gelirlerinde gösterememesi acil ve acıklı bir
durumdur. Eğer turizm gelirlerini artıramazsak dünyada hep ucuz ülke olarak
anılacak ve kaybedeceğiz. 
(Mikrofon
otomatik cihaz tarafından kapatıldı)
BAŞKAN – Son
cümlelerinizi alayım.
Buyurun. 
İBRAHİM HALİL
ORAL (Devamla) – Bitiriyorum Sayın Başkanım.
Saygıdeğer
milletvekilleri, bu kanun teklifi hakkında vatandaşın ve bizlerin zihninde
oluşan durum budur. Eğer durum bu değilse bu kanun teklifini geri çekin ve
yeniden hakkaniyetle düzenleyerek getirin. 
Bu duygularla,
hepinizi, Genel Kurulu saygıyla selamlıyorum ve teşekkür ediyorum. (İYİ PARTİ
sıralarından alkışlar) 
BAŞKAN –
Milliyetçi Hareket Partisi Grubu adına Sayın Şimşek, buyurun. (MHP sıralarından
alkışlar) 
MHP GRUBU ADINA
BAKİ ŞİMŞEK (Mersin) – Sayın Başkan, değerli milletvekilleri; Türkiye Turizm
Tanıtım ve Geliştirme Ajansı Hakkında Kanun Teklifi’nin birinci bölümü üzerine
Milliyetçi Hareket Partisi Grubu adına söz almış bulunmaktayım. Yüce Meclisi
saygıyla selamlıyorum. 
Değerli
milletvekilleri, tabii, turizm ajansının kurulması aslında Türkiye’de geç
kalınmış bir projedir. Dünyanın her türlü nimetine sahip en özel bölgesinde
bulunan, gerek denizi gerek tarihî ve kültürel değerleriyle, doğasıyla turizme
açık olan, sıcak kanlı insanlarıyla dünyanın her yerinden gelen insanlara kucak
açan bir ülkede, elbette daha çok turist gelmesi adına ajans daha önceden
kurulmalıydı. Bu, geç kalmış bir proje ama doğru bir proje. 
Milliyetçi Hareket
Partisi olarak biz, turizm ajansının kurulmasını destekliyoruz. Tabii, ajans
kurulurken turizmcilerin de yatırımcı insanlarımızın da mağdur olmaması adına,
alınacak olan yüzde 1’lik kesintinin daha uygun hâle getirilmesini… Aslında,
100-120 milyon gibi rakamların tanıtım adına çok büyük bütçeler olmadığını
biliyoruz ama turizm sektörü de uzun yıllar sıkıntı çekti, özellikle Rusya’dan
gelen turist sayısında Rus uçağının düşürülmesinden sonra uzun yıllar sıkıntı
yaşandı. Yeni yeni turizm sektörü kendisini toparlıyor. Komisyonda da
belirttik, buradaki yüzde 1’lik oranın daha uygun bir değere çekilmesi ve bu
yıl için tahsilatın temmuz, ağustos, eylül gibi turizmin yoğun olduğu aylarda
alınmaması çünkü yeni faaliyete geçecek, turizmciye bu yıl için bunun bir katkısı
olmayacak, önümüzdeki yıldan itibaren bunun meyvelerini görmeye başlayacağız.
Bununla ilgili de ilerleyen maddelerde gerekli düzenlemelerin yapılmasını
temenni ediyoruz. Temmuz, ağustos, eylül gibi aylarda turizmcilerden bir
kesinti yapılmamasını talep ediyoruz. 
Tabii, turizmle
ilgili yatırım planlamasının da doğru yapılmasını, sadece İstanbul, Bodrum,
Antalya merkezli turizm yatırımlarının yapılmamasını, turizmin çeşitliliğinin
artırılmasını ve Türkiye’nin dört bir yanına çeşitlilik olarak dünyanın her
yerinden -ülkelerin sayısının da artırılarak- turistlerin gelmesi için çalışma
yapılmasını öngörüyoruz. 
Benim seçim
bölgem olan Mersin’in 340 kilometrelik sahil şeridi var. Dünyanın en güzel
sahilleri, denizleri Mersin’de ama Mersin turizmden bugüne kadar, maalesef,
istediği yatırımları alamamış. Birçok turizm projesi planlanmış, 8 tane turizm
bölgesi ilan edilmiş, bunların imar planı değişiklikleri yapılmış, Kazanlı
Turizm Bölgesi’nde yatırımcılara tahsis yapılmış ama hep şanssızlıklar üst üste
gelmiş. İlk başta bir mahkeme süreciyle karşılaşılmış, bunu mahkemeye
taşımışlar, daha sonraki süreçte turizmde yaşanan sıkıntıdan dolayı turizm
firmaları yatırımdan vazgeçmiş. Şu anda, yeniden canlandırılması için Plan ve
Bütçe Komisyonu Başkanımız, önceki dönem Kalkınma Bakanımız Sayın Lütfi Elvan
Bey girişimlerde bulunuyor. Turizm Bakanımız Mersin’e gelerek bu bölgeye
ziyarette bulundu ve en kısa zamanda burada faaliyete geçilmesi için talimat
verdi. Ama maalesef, yine süreç istediğimiz gibi gelişmiyor. Antalya, Bodrum ya
da İstanbul’un alternatifi değil ama Mersin’de turizm çeşitliliğinin her
türlüsünün yapılabileceği imkânlar var. Dünyadaki kutsal üç dinin sembolü olan
Danyal (AS)’ın Türkiye’deki tek peygamber mezarı Mersin Tarsus’ta,
Hıristiyanlar için kutsal olan St. Paul Tarsus’ta. Yine İslam dini için kutsal
olan Eshab-ı Kehf Tarsus’ta. Cennet-Cehennem’iyle, Kız Kalesi’yle, Anamur
Kalesi’yle, Narlıkuyu’suyla hem deniz hem tarihî miras, sit alanlarını
sahillerimiz boyunca gittiğiniz her yerde görebiliyorsunuz. Anamur ören
yerleriyle Mersin, milyonlarca turisti ağırlayabilecek bir yer. Kız Kalesi
dünyanın başka bir ülkesinde olsa, sadece Kız Kalesi’ne belki her yıl 4-5
milyon turistin gelme imkânı var. Yani ben buradan sayın bakanlarımıza ve
Hükûmet yetkililerimize çağrıda bulunuyorum: 10 defa Antalya’ya gidiyorlarsa
yılda, 10 defa Bodrum’a gidiyorlarsa, 5 defa da Mersin’e gelsinler. Mersin
rahmetli Özal döneminde serbest bölge ve ticaret bölgesi ilan edilmiş, Antalya
turizm bölgesi ilan edilmiş ve bütün turizm yatırımları Antalya’ya kaydırılmış,
Ege sahillerine kaydırılmış. Dolayısıyla 340 kilometrelik sahil şeridi olan,
gerek yayla turizmi gerek inanç turizmi açısından son derece önemli olan, her
türlü zenginliğin bulunduğu, dinlerin, dillerin ve medeniyetlerin kesişmiş
olduğu Mersin, özellikle Arap turistlere -yayla turizmiyle ilgili, yine deniz
turizmiyle ilgili- hem ulaşım olarak çok yakın hem kültür olarak. Yani
Mersin’de hem Arap mutfağını görebilirsiniz, Hatay’ın kültürünü görebilirsiniz,
Beyrut’un kültürünü görebilirsiniz, hem doğunun, güneydoğunun -oradan gelen
vatandaşlarımızın oluşturduğu- hem de Mersin’de yaşayan Yörük, Türkmen
kardeşlerimizin kültürünü görebilirsiniz, hepsini bir arada yaşamanız mümkün.
Ama buna dönük ciddi planlamalar yapılması lazım, yatırımlar yapılması lazım ve
kaynak aktarılması lazım. Bunların yapılmadığı süre içerisinde, Mersin’de
sadece tarımla, sadece serbest bölgeyle, istenilen seviyede değiliz. Gerçekten,
hiç göç vermeyen, yıllarca göç alan bir kent, şu anda Türkiye’de işsizliğin en
yüksek olduğu kentlerden bir tanesi. Yapılan resmî araştırmalara göre,
Mersin’de işsizlik yüzde 20’nin üzerinde şu anda. 
Bir
de Mersin’in, tabii, Suriyelilerle yaşadığı sıkıntılar var. Biz ülkemize gelen
her bir insana kapımızı açmışız ama şu anda gerçekten sahiller yaşanmaz hâle
gelmiş yani Mersin sahilleri resmen talanla karşı karşıya. Hükûmetimizin gerek
İstanbul’da gerek diğer yerlerde Suriyelilerin geri dönüşüyle ilgili yapmış
olduğu çalışmaları görüyoruz. Bu, turizme de bir engel teşkil ediyor çünkü
insanlar huzur içerisinde, güven içerisinde denize giremiyorlar; çoluk
çocuklarının, kendilerinin yaşamlarından endişe ediyorlar. Çok kötü şekilde
sahiller kullanılıyor. Bununla ilgili de artık terörden arındırılan bölgelere
Suriyeli göçmenlerin mutlaka yeniden gönderilmesi ve sahillerin, kentlerin daha
düzenli bir hâle gelmesi için de yine çalışma yapılması gerekiyor. 
Tabii, turizmin
en önemli sorunlarından bir tanesi de ulaşım. Yine, Mersin-Çukurova
Havaalanı’yla ilgili çalışmalar yıllardır devam ediyor. Orada da birçok
şanssızlık yaşadık, ihale iptalleri, yapılan farklı eksiklikler gibi. Şu anda
çalışmalar devam ediyor ama sadece Çukurova Havaalanı’nın bitmesi Mersin
turizmi açısından yeterli olmayacak çünkü Çukurova Havaalanı’nın yapıldığı yer
Mersin’in en doğu noktasında. Mersin’de turizmin en canlı olduğu bölge
Silifke’den, Erdemli’den Anamur’a kadar olan bölge. Bu bölgeye de uçaktan
indikten sonra iki saat üç saat yolculuk yaparak hiçbir turist gitmek istemez.
Mersin belki iç turizmden, pansiyon turizmden belli sayıda faydalanıyor, bundan
istifade ediyor ama gerçekten çok ucuz fiyatlar, çok düşük fiyatlar ve
pansiyonculukla birtakım girdilerin sağlanması bekleniyor. Ulaşımın da iyi
duruma getirilerek öncelikle Mersin-Adana arasındaki -yolun projesi yapıldı,
ihalesi yapıldı ama yine tamamlanamadı- 8 şeritlik yol tamamlanmalı. Yine
Çeşmeli-Taşucu arası yaz aylarında gerçekten çekilmiyor çünkü iç turizm;
Konya’dan, Kayseri’den, Adana’dan, Urfa’dan, Gaziantep’ten çok sayıda insanın
Mersin’de yazlıkları var veya Mersin’e, otellere tatile geliyorlar. İnanın
Erdemli-Taşucu arasındaki yirmi dakikalık yol yaz aylarında, hafta sonlarında
birkaç saatte geçilemiyor ve hayat çekilmez hâle geliyor, bu yolun da ivedi
olarak… Artık, Mersin’in istediği kaynakları alıp bu imkânlardan faydalanması
lazım. Bu kadar güzellikleri olan, 340 kilometre sahil şeridi olan bir kentin
mutlaka yabancı turistten de dış turizmden de faydalanması lazım. Mersin’e
yapılacak olan turizm yatırımlarına mutlaka teşviklerin verilmesi lazım.
Burada, gerçi, ajansın turizm yatırımlarıyla ilgili ödeneği geri çekiliyor,
bunun tamamı tanıtıma harcanacak ama yatırımlarla ilgili de Turizm Bakanlığının
ve Hazine Bakanlığının Mersin’deki yatırımcı firmalara gerekli teşvikleri ve
kredileri vererek buradaki turizm tesislerinin bir an önce yapılıp hayata
geçirilmesi ve Mersin’in turizmden yeteri kadar faydalanması için gerekli
düzenlemelerin yapılması lazım.
Ben tasarının
hayırlı uğurlu olmasını temenni ediyor, yüce Meclisi saygıyla selamlıyorum. (MHP
sıralarından alkışlar) 
BAŞKAN –
Halkların Demokratik Partisi Grubu adına Sayın Özsoy konuşacaktır. (HDP
sıralarından alkışlar) 
HDP GRUBU ADINA
HİŞYAR ÖZSOY (Diyarbakır) – Teşekkür ederim Sayın Başkan.
Değerli
milletvekilleri, Genel Kurulu saygıyla selamlıyorum. 
Turizm Tanıtım
ve Geliştirme Ajansına dair partim adına söz almış bulunuyorum ve şu ana kadar
muhalefetin bu ajansa yönelik olarak yaptığı bütün eleştirilere katıldığımızı
ifade ediyoruz öncelikle. Biz bu ajansın kurulmasına, bu teklife karşı oy
vereceğiz. Gerekçelerimizi biraz anlatalım çok kısaca. 
Kıymetli
arkadaşlar, birkaç bürokratın, birkaç sermayedarın yan yana gelip ortaya
koyduğu, gerçekten ucube bir kanun teklifi birçok açıdan. Neredeyse hiçbir
toplumsal sektör buna katılmamış, belediyelerin ne dediğine bakılmamış, çok
kısıtlı bir zamanda, işte, komisyonlara bilgi verilmiş, komisyonlarda da
muhalefet, gruplar doğru düzgün dinlenmeden alelacele bir kanun teklifi
yapmışlar. İşte, Sayıştay denetiminden uzak, Kamu İhale Kanunu’na tabi olmayacak,
turizm işletmelerinin cirolarının yüzde 1’ine el konulacak. Dün arkadaşlar “vergi”
dediler; bu vergi falan değil, bunun adı gasptır, bunun adı haraçtır, bunun
vergiyle bir alakası yok. 
Şimdi, ben şunu
çok merak ediyorum: Bir baktım Kültür ve Turizm Bakanlığı verilerine; içinde
“turizm” kelimesi geçen bir bakanlığımız var, yaklaşık 20 bin personeli var ve
bu Turizm Bakanlığında Tanıtma Genel Müdürlüğü var, illerde, ilçelerde tanıtım
müdürlükleri var. Tanıtım işiyle uğraşan bu kadar çok insan, binlerce kamu
personeli ne iş yapacak? Hiçbir şey yapmıyor mu ki siz turizmi de turizmin
tanıtımını da aslında taşeronluğa bağlıyorsunuz. Bu, bir taşeronlaştırmadır.
Yani turizmin tanıtımını milyonlarca, yüz milyonlarca dolar bütçesi olan
turizmin Bakanlığı yapamıyor, birkaç tane ajansa verecekler, orada da bir çok
kesime haksız kazanç elde ettirecekler.
Şimdi, bu ve
başka gerekçelerle biz bu ajansa karşı olduğumuzu ifade ediyoruz ama bu kanun
teklifinde ve yapılan bazı konuşmalarda şöyle bir kaygıyla hareket ediliyor; o,
ilginç bir durumdu: Ben konuşmamın devamında bu imaj meselesini konuşmak
istiyorum arkadaşlar.
İmaj yani şöyle
bir algı var: “Türkiye’nin dışarıda kötü bir imajı var.” tamam ve “Türkiye’deki
kurumlar çok çalışacaklar, bu imajı düzeltecekler.” Şimdi, biz de diyoruz ki:
Arkadaşlar, kötü olan imaj değil, gerçek. Gerçek kötü. Siz milyonlarca, yüz
milyonlarca dolar parayı da yatırın kozmetiğe, bu imajı düzeltemezsiniz.
Hatırlarsanız, Dışişleri Bakanlığının bütçesinde de burada konuşmuştuk, ben
kendilerine çok kibar bir şekilde şunu önermiştim, demiştim ki: “Dışişleri
Bakanı olarak gerçekten Mevlüt Bey çok çalışıyor, çok fazla tanıtım için
uğraşıyor. Fakat adamcağız ne yapsın, bir İçişleri Bakanı var, onun evde kırıp
döktüklerini dışarıda toparlama imkânı çok fazla yok. Dolayısıyla İçişleri
Bakanını görevden alın, Türkiye’nin tanıtımının yarısını zaten siz yapmış
olursunuz, boşuna para harcamaya gerek yok.”
Kıymetli
arkadaşlar, bu imaj toplama konusunda bir iki örnek vereyim ben size. Bakın, bu
SETA, daha önce, doğrusu benim şahsen akademisyenken de dönem dönem takip
ettiğim, bazı kıymetli -eskiden- çalışmaları olduğunu düşündüğüm de bir kurum.
Fakat SETA, artık bir düşünce kuruluşu olmaktan çıkmış, belli ki bir istihbarat
kurumuna dönüşmüş. Gazetecileri andıçlamışlar. Türkiye’de artık andıçlanacak
gazeteci kalmadığı için bu defa yurt dışına açılmışlar, belli ki ihale almışlar
fakat kıymetli arkadaşlar, geçen sene 1,2 milyon dolar bunlar para almışlar ya,
SETA’cılar, şimdi öyle bir rapor ortaya çıkarmışlar, işte BBC’dir, Sputnik’tir,
Voice of America’dır, Deutsche Welle’dir, Euronews’tur gibi son derece büyük
basın kuruluşlarının -tırnak içinde söylüyorum- “Türkiye'deki uzantıları”
hakkında bilgi topladıklarını söylüyorlar ya, şimdi siz bu basın kuruluşlarının,
bu ismi geçen basın kuruluşlarının Türkiye hakkında ne düşündüğünü
zannediyorsunuz? Bütün bu basın kuruluşlarına SETA’nın hazırladığı bu rapor
Türkiye'yi nasıl tanıtmış oldu, düşünebiliyor musunuz? Bir de muhtemelen
Hükûmete yakın kaynaklar 1,2 milyon dolar göndermişler bu rezalete imza atsın
diye. Çok Kıymetli Selahattin Başkanımız bir konuşmasında söylemişti,
hatırlarsınız, Sayın Cumhurbaşkanı bir heyetle birlikte Muhammed Ali’nin cenaze
törenine katılmaya gitmişlerdi, bir sürü rezalet çıkmıştı, en nihayetinde apar
topar dönmek durumunda kalmışlardı, sırf o ziyaret için 1-2 trilyon para
harcanmıştı. Vallahi ben de Selahattin Başkanı burada anarak kendisine ve
cezaevindeki diğer arkadaşlarımıza; Figen Başkana, İdris Bey’e, herkese selam
göndererek şunu söylüyorum: SETA’ya 1,2 milyon dolar verip boşuna memleketi
rezil etmenin bir anlamı yok, biz zaten onu bedava yapıyoruz, HDP olarak, bu
uygulamaları teşhir ediyoruz. 
Kıymetli
arkadaşlar, bakın, bir iki örnek vereyim size. Türkiye'nin imajını mı düzeltmek
istiyorsunuz? Bakın, size bir tane imaj, alın. Bu çok ilginç bir şey, lütfen
dikkatinizi çekiyorum, Sayın Başkan dâhil: Şurada gördüğünüz, bakın, böyle
gülen bir tosuncuk var, çok keyifli burada; şurada gülen 3 insan var. Kim
bunlar biliyor musunuz arkadaşlar? Ben size söyleyeyim: Bakın, şuradaki Fawaz
Hilal diye birisi. Bu, İdlib’de Heyet Tahrir el-Şam’ın kurduğu hükûmetin
lideri. Bu, 4 Temmuzda yaşanmış bir olay ve Heyet Tahrir el-Şam, Rusya’nın da
baskılarıyla Ağustos 2018’de Türkiye tarafından terör örgütleri listesine dâhil
edildi. Şimdi, ilginç olan şöyle bir durum -Sayın CHP'li arkadaşlar, vallahi,
dikkat edin, sizin de çok işinize yarayacak- arkadaşlar: Şimdi, şu, Heyet
Tahrir el-Şam’ın temsilcisi, hükûmetin temsilcisi; plaket veriyor. Kime veriyor
biliyor musunuz?
VELİ AĞBABA
(Malatya) – TRT’ye. Terör örgütü, resmî terör örgütü…
HİŞYAR ÖZSOY
(Devamla) – TRT ve TRT World’e. Ne için veriyor plaketi? Devrime yaptıkları
katkı için plaket veriyor. TRT kime bağlı son yasal değişiklikle arkadaşlar?
Cumhurbaşkanlığı İletişim Başkanlığına bağlı. TRT’nin muhabirleri, editörleri
Türkiye'nin terör listesine aldığı bir tane örgüt tarafından davalarına katkı
yaptıkları için ödüllendiriliyorlar. Şimdi, bunu niye söyledim? Arkadaşlar, bu,
tekil bir durum değil. 
Bu arada, TRT
bunlardan ödül alıyor ya, HDP’ye de bütün seçim dönemi boyunca sıfır dakika yer
vermiş, bakın. Özür diliyorum, haklarını yedim, bir-bir buçuk saat kadar bize
küfür, hakaret etmiş, başka da bir türlü biz TRT’de yer bulamıyoruz. TRT bizim
paramızla, kamu tarafından –biliyorsunuz- finanse edilen bir kamu kurumudur,
hâli ortadadır. Türkiye'yi tanıtacak olan kurumların başındadır yaptıklarıyla
ha TRT. 
Kıymetli
arkadaşlar, geçen gün televizyon izliyoruz, görüntüler var; polis Ağrı Diyadin
Belediyemize gitmiş, orada eş başkanlarımızı da hastanelik edecek şekilde
darbetmiş. Şöyle bir diyalog geçiyor, Milletvekilimiz Dirayet Dilan Hanım’la
konuşuluyor, bizim vekilimiz diyor ki: “Siz belediye başkanlarının bilgisi,
ilgisi olmadan gelip içeride hem personeli hem de belediye başkanını
darbediyorsunuz…” Hastanelik oldular, raporları var “Yok.” demeyin ha, var. Ama
orada ilginç olan yani bizim vekillerimizin, belediye başkanlarımızın hakaret
görmesi, dayak yemesi filan değil, biz bunu neredeyse her gün yaşıyoruz
gerçekten. İktidar koltuğunda milletvekilliği yapmak hoş. Bak, daha iki gün
önce, Diyarbakır’da Terörle Mücadele amiri tarafından darbedilen kadın
vekilimiz burada, şu an aramızda oturuyor. Yalnız orada ilginç bir şey söyledi.
Bizim vekilimiz, polise yaptığının hukuksuz olduğunu, Türkiye’nin bir hukuk
devleti olduğunu söylüyor; polis “Ben devletim.” diyor. Ben bir an düşündüm,
polis doğru söylüyor. Türkiye bir hukuk devleti değil, gerçekten Türkiye bir
polis devletine dönüşmüş durumda. Bundan kastım şu: Cumhurbaşkanı, bakanlar,
Hükûmet, kendilerini hukukun üstünde gördükleri zaman polis de “Herhâlde burada
âdet böyle, ben de hukukun üstündeyim ve ben devletim.” diyor. 
Şimdi,
arkadaşlar, Türkiye’nin içinde olduğu siyasal, toplumsal çok fazla kriz söz
konusu ve biz bir türlü bunun içerisinden çıkamıyoruz. Onun için diyoruz ki
Türkiye’nin imajını düzeltmek, turizme veyahut da yatırıma açmak istiyorsanız
tüm bu saydığım sıkıntıları gidermek için bir çaba içerisine girersiniz. 
Yargı
reformu geliyor. Sakın, lütfen, rica ediyorum, bunu böyle bir ima, bir kinaye
gibi almayın.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özsoy.
HİŞYAR
ÖZSOY (Devamla) – Bağlayacağım Başkanım.
Evet,
son olarak, ben AK PARTİ’de burada milletvekili olan arkadaşlara söylüyorum:
Yargı reformu geliyor, sizden ricamız, sizden talebimiz, bu yargı reformunu çok
iyi değerlendirin. Güçler ayrılığını tesis edelim; adil, bağımsız bir yargı
sistemini kuralım, yasaları adil bir şekilde yapalım. Sizi temin ederim ki -öyle
görünüyor- bundan sonra bir devir değişikliğinde o yargı önünde hesap verecek
olan sizin döneminizde suça bulaşmış olanlar. Memlekete ve kendinize
yapacağınız en büyük hayır, giderayak şu yargı reformunu layıkıyla yerine
getirmektir. 
Teşekkür
ediyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Hüseyin Yıldız.
Sayın
Yıldız, buyurun. (CHP sıralarından alkışlar) 
CHP
GRUBU ADINA HÜSEYİN YILDIZ (Aydın) – Sayın Başkan, değerli milletvekilleri;
hepinizi saygıyla selamlıyorum. 
Değerli
arkadaşlar, dokuz saat bu yasayı Komisyonda tartıştık ama bir virgülü dahi
değişmeden, muhalefet milletvekillerinin önerileri hiç gündeme alınmadan Genel
Kurula getirildi. Peki, bu yasa ne getiriyor, her şeyden önce onu görüşmemiz
lazım. “Türkiye Turizm Tanıtım ve Geliştirme Ajansı” diyoruz değil mi
arkadaşlar?
Ben dün burada
konuşacağım diye internete girdim arkadaşlar, dedim ki İngiltere’den Türkiye’ye
saat kaçta uçak var? Biliyorsunuz Londra’da 4 tane havaalanı var, en küçük
havaalanı Gatwick Havaalanı; oraya girdim, Londra’dan Barselona’ya 40 tane
direkt uçuş var. Peki, Antalya’ya? 2 tane, Bodrum’a da 2 uçak seferi var.
İspanya Barselona’ya giden bir uçak bileti 517 lira, Antalya’ya gelen 1.408
lira. Yine, Paris’ten Barselona’ya kaç tane uçak seferi var diye baktım, bugün
-10 Temmuzda kalkan uçaktan bahsediyorum- 30 tane direkt uçuş var. Peki,
Paris’te bir iş adamı veya tatile gelen bir vatandaş havaalanına gittiğinde
uçak var mı? Hayır. 19 Temmuzda 1 tane uçak Antalya’ya geliyor, 2.400 lira. 
Bakan Yardımcım burada,
şimdi sizler gerçekten bu ülkeyi tanıtmak istiyorsanız ilk önce bu sorunların
altyapısını çözmemiz lazım, bir. 2002’de iktidara geldiğinizde İspanya’yla eşit
şekildeydik ama adamlar altyapısını hazırladılar; uçak sorununu, ulaşım sorununu
çözdüler; şu an 85 milyar dolar ciro yapıyor, 85 milyar dolardan bahsediyorum.
Aslında İspanya, İtalya'yı göz önüne aldığımızda o bölgedeki en iyi oteller
Türkiye’de var. Yani devletin yatırımı değil, şahısların, iş adamlarının 200
milyar dolar turizm yatırımı var ülkede. Ama devlet olarak siz iktidara
geldikten sonra, turizmin “t”sinden anlamadığınız için, işte biz 25 milyar
dolarda kaldık. Sorun burada başlıyor. 
Şimdi, siz ne
yapacaksınız? Arkadaşlar, Türkiye’de Turizm Bakanlığına bağlı 3 bin otel var,
14 bin tane de belediye ruhsatına bağlı otel var. Siz diyorsunuz ki: “17 bin
otelden cirosunun yüzde 1’ini alacağım.” 
Değerli
arkadaşlar, turizmle uğraşan arkadaşlarımız var AKP’nin içinde, CHP’nin içinde,
bütün siyasi partilerin içinde. Bugün, sahil kesimindeki oteller cirosunun
yüzde 10’unu kazandığı zaman büyük kazanç olarak görüyorlar. Her şey dâhil
sisteminde o parayı kazanma şansınız yok. Siz sadece temmuz ve ağustos ayını
göz önüne alıyorsunuz. Bu oteller nisan ayında açılıyor, ekime, kasıma kadar
gidiyor. Bunların kazancı zaten maksimum yüzde 7’dir ama siz cironun yüzde
1’ini… Yani, doğrusu vergi demiyorum ben buna; hani eskiden mafya adamları
vardı ya, haraç kesiyordu İstanbul’da eğlence merkezlerinde “10 bin lira
vereceksin.” diyordu ya, şu an devlet eliyle biz yatırımcıların elinden zorla
ama zorla cirosunun yüzde 1’ini alıyoruz arkadaşlar, zorla. (CHP sıralarından
alkışlar) 
Değerli
arkadaşlar, peki, bu parayı ne yapacaksınız? Yani, hesap yapıyorum, Sevgili
Bakan Yardımcısının dediğine göre 35 milyar dolar sizin hedefinizse yüzde 1’den
aşağı yukarı 350 milyon dolar para toplanıyor. O yetmiyor tabii, bir de bağış
olayını getirdiler arkadaşlar. 
Bağış olayı ne
demek? Yani, ben Turizm Bakanlığında herhangi bir işim olduğu zaman gidip bağış
yapacağım oraya, işimi yürüteceğim. Bu da ekstradan bir haraç demeyeyim de
haraç ama bağış. Örneğin, otel yatırımı yapıyorsun “10 milyon lira yatır, gel.”
diyor.
Peki, bu para
toplandı, 350 milyon dolardan bahsediyorum -demin arkadaşım dedi- Sayıştay
denetimi var mı? Hayır. Kamu İhale Kanunu uygulanıyor mu? Hayır. Bağımsız.
Peki, sen vergi alıyorsun devlete, aşağı yukarı 1 katrilyon 800 milyon TL para
topluyorsun ama denetlemesi yok. Ne yapacağız? “Ben istediğim adama ihale
veririm.” Paranın yüzde 70’ini tanıtım için kullanacak, yüzde 30’uyla da yurt
dışından gelen yatırımcılara destek sağlayacaklar. 
Ben Turizm
Bakanıyım, 90 milyon dolar para var orada, ben istersem kendime yakın firmalara
veya kendi firmama aktarırım; kimse bir şey diyemez ki, denetleyen yok ki, bir
sorun yok. 
Değerli
arkadaşlar, Turizm Bakanının bilmediği bir şey var, aslında biliyor ama işine
gelmiyor. 2019’u ne zaman satarsın biliyor musun Sayın Bakanım? 2018’de
satarsın, otelci anlaşmasını yapar 2018’de, 2019 planlamasını yapar, der ki: “Ben
bu oda fiyatını 50 eurodan verirsem yüzde 1 personel parasını, kira parasını,
elektrik parasını çıkarsam bana da yüzde 7-8 kalır.” Ona göre satışını yapar,
reklamını verir, acentelerle anlaşır. Şimdi, bunlar şunu diyor: “Sen reklam
parasını cebinden ödedin, sen şu an, bu yasa çıktıktan sonra 1 Ağustostan
itibaren beyanname vereceksin, 26/10/2019’da yüzde 1’ine denk gelen o parayı
ödeyeceksin. Yani hiç para harcamadan bütün otelcilerden, bütün işletmecilerden
yüzde 1 talep ediyorlar. Herhangi bir yatırım yapmadın ki sen Kültür ve Turizm
Bakanlığı olarak. Bu ajans altı ay sonra kurulacak, bu parayı alıp hangi hesaba
aktaracaksın? Bu, şu oluyor: Hazinede para bitti, bu parayı hazinenin kasasına
geçirmek için bu ajans kuruluyor değerli arkadaşlar. Bu ajansın Türkiye’ye
hiçbir faydası yoktur.
Şimdi, ben Sayın
Bakanıma soruyorum: Ağrı’da, Tunceli’de, Elâzığ’da veya şehir otellerinde hangi
turist yatıyor? Arkadaşlar, size soruyorum, AKP’li ve MHP’li milletvekillerine
soruyorum: Kendi bölgelerinize gittiğinizde, şehir otellerine hiç turist
gelmese bile o vatandaş, o işletmeci yüzde 1 ödemek zorunda; ne hesap
vereceksiniz? Yani siz bu yasaya onay verirseniz kendi işletmecilerinize ihanet
etmiş olursunuz değerli arkadaşlar. 
Şimdi, reklam
veriyorsunuz Avrupa’ya, demin söyledim, reklam vermene gerek yok; Avrupa’da 653
milyon insan seyahate çıkmış arkadaş, sen yüzde 4,46’da kalıyorsun. Niye
biliyor musun? Ulaşım sorununu çözememişsin. Türk Hava Yollarının Genel Müdürü
ne yapıyor? Ne yapıyor? Karısına özel halı seriyor, 100 milyar lira Türk Hava
Yollarına verip orada doğum günü partisi yapıyor. Ne yapıyor Allah aşkına?
Yanlışlık var, Ulaştırma ve Altyapı Bakanlığı yolları yapar, havaalanları
yapar, devreder. O zaman Türk Hava Yollarını verin Turizm Bakanına, dışarıya uçak
ayarlasın. Düşünün ya, müşteri var arkadaşlar, gelmek istiyorlar ama siz ulaşım
sorununu halledemiyorsunuz. Demin anlattım, Paris’ten bugün gelmek isteyen bir
adam ayın 19’una kadar bekleyecek, 1 tane uçak seferi var. Peki, Barcelona’ya
giden uçak seferi? 40 tane, bir günde 40 tane direkt uçak seferi, aktarmalı 126
tane uçak seferi var. İşte bu sorunu çözmemiz lazım. 
İkincil
önemli bir konu: Büyükşehir yasasını çıkardınız gece yarısı. Bizim turizm
alanlarının yüzde 80’i sahillerde ilçeler arkadaşlar. Bütün gelirleri aldınız
büyükşehir belediyesine devrettiniz, ilçe belediyelerinin gelirini yüzde 40
azalttınız. Şimdi nüfus oranına göre… Ben Didimliyim, Aydın Milletvekiliyim;
Kuşadası ve Didim var. Bir örnek vereceğim size: Didim’in resmî nüfusu 70 bin.
Yazın 700 bin kişi geliyor. 
Sevgili
Bakanım, bu sorunu çözün, siz altyapı sorununu çözmeden bu ajansı kursanız dahi
bu ajans sadece birilerini zengin eder, başka kimseyi zengin etmez. Altı ay
boyunca 60 bin kişiye karşılık kadro alıyorsun, İller Bankasından gelen pay
aynı şekilde. Peki, ben size soruyorum: O belediye başkanı 700 bin insanı nasıl
ağırlayacak? İlk önce bu sorunu çözün, altyapı sorununu çözün, yolları yapın;
ondan sonra hedefimizi koyalım, gerekirse hepimiz cebimizden para ödeyelim ama
siz altyapıyı hazırlamadığınız, siz yolları yapmadığınız, bu sorunu
çözmediğiniz sürece 60 milyon turist de getirseniz ertesi gün o turist sayısı
30 milyona düşer arkadaşlar. En büyük reklam, gelen turisttir. O turist gidip
arkadaşına anlatacak ülkeyi ama adam daha ülkeye girmeden, bir bakıyor her
taraf berbat, sıkıntı var.
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) – Sayın Başkanım, bir dakika daha söz alayım.
BAŞKAN –
Tamamlayınız sözlerinizi.
HÜSEYİN YILDIZ
(Devamla) – Burada yapmamız gereken arkadaşlar, bu ajansı acele kurmamanız
gerekiyor, beklememiz lazım. En büyük sorunları hep beraber oturup… Özellikle
sahil bölgesindeki ilçe belediyelerini güçlendirip bütün sorunları çözdükten
sonra, hep beraber kalkıp bu ajansı kurarız. Bu ajans kurulduğu takdirde -ben
size söylüyorum- bu paranın yurt dışına birileri… Yaptınız, ta 2004’te Çin’e
gittiniz, 276 milyon dolar reklam parasını verdiniz, 1 tane dahi afiş asılmadı
orada. Boşu boşuna vatandaşlardan, yatırımcılardan para topluyorsunuz. Bu yasa
çıkarsa otelcilerin yüzde 20’si kapıyı kilitler gider çünkü ilçelerde 10 odalı,
20 odalı çok pansiyon var; yazıktır, günahtır. 
Bu vesileyle
hepinizi saygıyla sevgiyle selamlıyorum. (CHP sıralarından alkışlar) 
BAŞKAN – Evet,
şahıslar adına ilk söz, Sayın Örs’ün.
Buyurun Sayın
Hüseyin Örs. (İYİ PARTİ sıralarından alkışlar) 
HÜSEYİN ÖRS
(Trabzon) – Sayın Başkan, çok değerli milletvekilleri; görüşülmekte olan
Türkiye Turizm Tanıtım ve Geliştirme Ajansı Hakkında Kanun Teklifi üzerine
şahsım adına söz almış bulunuyorum. Hepinizi en derin saygılarımla
selamlıyorum.
Değerli
milletvekilleri, konuşmama başlamadan önce bir hususu yüce Meclisimize arz
etmek istiyorum. Hepimizin bildiği gibi 11 Ağustos 2017 tarihinde Trabzon’un
Maçka ilçesinde PKK’lı teröristlerin hain saldırısında Jandarma Astsubay
Kıdemli Başçavuş Ferhat Gedik ve gencecik evladımız Eren Bülbül şehit olmuş,
Polis Memuru Namık Öztel de yaralanmıştı. Türk Hava Yolları filosuna yeni
kattığı bir uçağına şehit yavrumuz Eren Bülbül’ün adından hareketle Eren’in
doğduğu, büyüdüğü ve şehadete eriştiği yerin adı olan “Maçka” ismini verdi ve
bu uçak, ilk seferini geçtiğimiz günlerde Trabzon’a yaptı ve şehit Eren
Bülbül’ün mezarı başında bir anma programı düzenlendi. 
Şehitlerimizin
anılmasını, ailelerinin acılarının hafifletilmesi adına Türk Hava Yollarının
uçağa “Maçka” ismini vermesini takdirle karşılıyorum ancak THY’nin bu ilk sefer
ve anma programında uyguladığı tutumu tasvip etmiyorum, biraz yumuşattım
söyleyeceğimi. Bu programa, sadece iktidar partisine mensup milletvekillerinin
ve zevatın davet edilmesi, Trabzon Milletvekili olarak benim ve Cumhuriyet Halk
Partisi Trabzon Milletvekili Sayın Ahmet Kaya’nın davet edilmemesi hususunda
Türk Hava Yolları yönetiminden bir açıklama talep ediyorum. Ben, şehrimde
yapılan, gerek Valilik gerekse yerel yönetimlerin resmî tören ve programlarına
çok önemli bir mazeretim olmadığı sürece katılma hassasiyeti gösteren bir
kardeşiniz olarak Türk Hava Yolları yönetimine soruyorum: Bu uygulamanın
gerekçesi nedir? İhmal var mıdır? Bunu, aynı zamanda milletvekili olduğum
Trabzon şehrinin kamuoyu adına da soruyorum.
Değerli
milletvekilleri, şehitler üzerinden siyaset yapılmaz. Şehitler hepimizindir.
Teröre karşı mücadelede her türlü desteği sonuna kadar veren bir siyasi
partinin ve terörle mücadelede birçok şehit veren bir şehrin, Trabzon şehrinin
milletvekili olarak ilgili kurum ve kurulların bu konuda ayrıştıran,
ötekileştiren, birlik ve beraberliğimize zarar veren tutum ve davranışlar
içerisinde olmamaları gerektiği uyarısında bulunuyorum. 
Bu vesileyle
şehidimiz Eren Bülbül ve tüm şehitlerimizi tekrar rahmet ve minnetle anıyor,
ailelerine sabır dileklerimi iletiyorum.
Değerli
milletvekilleri, Türkiye Turizm Tanıtım ve Geliştirme Ajansı Hakkında Kanun
Teklifi bu hâliyle, bırakın sektörün desteklenmesini, turizme ve paydaşlarına
daha fazla yük getirir durumdadır. Turizm sektörünün ana bileşenlerinin
görüşlerinin alınmamış olması ya da sınırlı ölçüde fikir alışverişinin olması,
asıl amacı tanıtım ve sektörün desteklenmesi olarak gerekçelendirilen bu
ajansın kimler tarafından, ne şekilde yönetileceğinin belli olmaması ilgili
sektörde ciddi kuşkulara yol açmıştır. İlgili teklifle turizm tanıtımına ve
geliştirilmesine kaynak yaratmak hedefi doğrultusunda kurulması öngörülen ve
turizm paydaşlarından alınacak paylardan oluşacak oldukça büyük bir bütçeye
sahip olacak olan ajansın Sayıştay denetimi dışında bırakılması ve Kamu İhale
Kanunu’ndan muaf tutulması hukuka ve Anayasa’nın eşitlik ilkesine de aykırıdır.
İlgili teklif bu hâliyle “Sektörü desteklemek için değil de sektörün sırtından
geçinmek için mi getirilmiştir?” sorusunu akla getirmektedir. 
Bu sektörün
içinden gelen Sayın Bakanın ve siz değerli milletvekillerinin ilgili yasayla
alakalı gerekli düzenlemelerin yapılması hususunda bir kez daha düşünerek,
suistimale açık olan bu teklifin şeffaf, adil ve denetlenebilir bir şekilde
düzenlenmesini diliyor, Genel Kurulunuzu saygıyla selamlıyorum. (İYİ PARTİ
sıralarından alkışlar) 
BAŞKAN
– Şahıslar adına son konuşmacı Sayın İskenderoğlu.
Buyurun
Jülide Hanım. (AK PARTİ sıralarından alkışlar) 
JÜLİDE
İSKENDEROĞLU (Çanakkale) – Sayın Başkan, değerli milletvekilleri; 94 sıra
sayılı Türkiye Turizm Tanıtım ve Geliştirme Ajansı Hakkında Kanun Teklifi’mizin
birinci bölümü üzerine şahsım adına söz almış bulunuyorum. Gazi Meclisimizi ve
sizleri saygıyla selamlıyorum. 
Ülkemiz,
bulunduğu konum ve coğrafya itibarıyla, asırlara dayanan tarihî geçmişiyle ve
doğal güzellikleriyle turizm açısından oldukça geniş bir yelpazeye sahip.
Turizm, ekonomi bakımından yarattığı katma değer, oluşturduğu istihdam, cari
açığın azaltılmasına olan olumlu etkisi ve 50’den fazla sektöre olan ciddi
orandaki katkısıyla ülkemizin en önemli gelir kaynaklarından biridir. Birçok
medeniyete ev sahipliği yapmış, Assos’dan Pamukkale’ye, Behramkale’den
Kapadokya’ya, Nemrut’tan Ayazma’ya, Efes’ten Troya’ya ve Zeugma’ya kadar
sayısız tarihî güzelliğe sahip dört tarafı doğal güzelliklerle bezenmiş
ülkemiz, tüm dünyada adından sıkça söz ettirmekte. Bizler de -Hükûmet olarak-
ülkemizi her alanda olduğu gibi turizm alanında da daha ileriye taşıyarak
turizm gelirlerinde ilk 5 ülke içerisine girmeyi hedefliyoruz. 
2003 yılında
ülkemize gelen ziyaretçi sayımız 16 milyon 500 bin, turizm gelirimiz ise 13
milyar 750 milyon dolarken 2019 yılı sonunda turizm gelirimizin 35 milyar
doları, ziyaretçi sayımızın da 51,4 milyon kişiyi bulmasını bekliyoruz. 
Dünya Turizm
Örgütünün 2020 yılında dünya turizm gelirinin 2 trilyon dolar olacağına ilişkin
tahmininin de etkisiyle her ülke kendi turizmini büyütme mücadelesi içine
girmiş ve ülkeler hızlı bir rekabet içinde yer almıştır. 2019-2023 yıllarını
kapsayan Türkiye Turizm Strateji ve Yeni Ekonomi Programı kapsamında, On
Birinci Kalkınma Planı doğrultusunda 2023 yılı için öngörülen 70 milyar dolar
turizm geliri hedefine ulaşmak için ülkemizin dünyada etkin bir şekilde tanıtım
faaliyetlerinin sürdürülmesi ve her alanda rekabet gücüne sahip olması zorunlu
bir hamledir. 
Sayın Başkan,
değerli milletvekilleri; turizm ajansları, dünya ölçeğinde rekabet gücünü
artırmakta oldukça önemli katkılar sağlamakta. Örnekler verecek olursak
Singapur Turizm Ajansı 1964 yılında kuruldu, ziyaretçi sayısını kurulduktan
sonra 170 kat, turizm gelirini de 73 kat artırmış oldu. İspanya 1982 yılında,
Fransa 1987, İtalya 1919 yılında turizm ajanslarını kurdu. Yine, Dubai Turizm
Ajansı 1997 yılında kuruldu, ziyaretçi sayısını 6,5 kat, gelirini 33 kat
artırdı. Turizm ajanslarının ziyaretçi sayısı ve turizm gelirlerinin
artırılması konusunda ülkelerine önemli katkıları göz önünde bulundurulduğunda
tanıtım ajansı kurulması daha da önem kazanıyor. 
Kurulması
öngörülen ajans, elde edeceği kaynaklar sayesinde ülkemizin tanıtımını sürekli
kılıp ülkemizin algı ve imajını tek elden yönetecektir. 
(Uğultular)
BAŞKAN –
Arkadaşlar, çok uğultu var, lütfen biraz sessiz... 
JÜLİDE
İSKENDEROĞLU (Devamla) – Aynı zamanda, turizm yatırımlarının desteklenmesi
hususunda ihtiyaçları tespit ederek gerekli kararları daha hızlı alan ve anında
uygulamaya koyan bir yapıya kavuşturulacaktır. Ajans, günümüz koşullarında oldukça
önemli bir yere sahip reklam ve tanıtım alanı içinde çağın gereklerine uygun,
hızlı ve etkili çalışmalar yapılmasına olanak sağlayacaktır. En önemli
özelliklerinden biri bağımsız hareket kabiliyeti, yüksek ve dinamik bir
teşkilat yapısına sahip olmasıdır. Ajansın içerisinde barındırdığı ekip,
alanında uzman ve her işini iyi yapan profesyonellerden oluşacaktır. Bu yıl 187
milyon olan tanıtım bütçemiz, ajansın faaliyete geçmesiyle kademeli olarak 2023
yılına kadar 2 milyar lirayı bulacaktır. Türkiye’nin yurt içi ve yurt dışında
tanıtılmasını sağlayacak turist sayısına ve turizm gelirine olumlu katkı
sağlamak hedeflenmektedir. Ajansla, ülkemizin dünyanın en prestijli etkinlik,
festival ve organizasyonlarına ev sahipliği yapılması sağlanarak yatırımcımıza
cazip kılınması ve ülkemizin tanıtımına büyük katkı sağlanarak turizmin ülke
genelinde yayılması, bölgelerin kalkınması ve bölgesel gelişmişlik
farklılığının azaltılması hedeflenmektedir. 2023 hedefleri doğrultusunda ortaya
konan projeksiyonların yakalanması noktasında ciddi katkılar sunacağını
düşündüğümüz bir kuruluş olacaktır. 
Sektör
temsilcilerinin turizm faaliyetlerinden elde ettikleri gelir üzerinden alınacak
turizm payı, ajansın en önemli gelir kaynaklarından olacaktır. Ajansın
gelirinin en az yüzde 70’i ülkemizin tanıtım faaliyetlerinde kullanılacak,
ajansın bütçesi İcra Kurulunca yıllık olarak hazırlanacak ve Yönetim Kurulunca
onaylanacaktır. 
(Mikrofon
otomatik cihaz tarafından kapatıldı)
BAŞKAN – Sayın
İskenderoğlu, tamamlayın sözlerinizi; buyurun.
JÜLİDE
İSKENDEROĞLU (Devamla) - Ajansın ve ajansın iştirak ettiği şirketlerin yıllık
mali tabloları bağımsız denetime tabi olacaktır. 
Sayın Başkan,
değerli milletvekilleri; ülkemizin turizm sektöründe gösterdiği büyük
ilerlemenin artarak devam etmesi için turizm politikalarının planlayıcısı ve
belirleyici Kültür ve Turizm Bakanlığımız tarafından bütüncül bir yaklaşımla
çalışmalar sürdürülmektedir. Bu kapsamdaki planlar, çalışmalar, turizmin
çeşitlendirilmesi, ülkemiz genelinde yayılması hedefleri dikkate alınarak
hassasiyetle yürütülmektedir. Geçtiğimiz günlerde Meclisimizin kanunlaştırdığı
Turizm Teşvik Kanunu’nda yapılan değişiklikle dalış turizminde de ülkemizi iyi
bir noktaya getireceğiz. 
Kendi seçim
bölgem de olan Çanakkale’de 2018 yılını anlamlı kılan, Troya Yılı ilan
edilmesiydi ve Troya Müzemizin ülkemizin turizmine kazandırılmasıydı. Troya
Müzemiz Avrupa Müze Forumunca her yıl kamusal kalitesi yüksek olarak
değerlendirilen, müzeciliğin Oscar’ı kabul edilen 2020 EMYA (Avrupa Yılın
Müzesi) Ödülü’ne aday oldu ve 1’inci elemeyi geçti ve biz inanıyoruz ki Troya
Müzemiz, Avrupa, dünya arenasından 1’incilikle çıkacaktır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın İskenderoğlu. 
JÜLİDE
İSKENDEROĞLU (Devamla) – Teşekkür ederim Başkanım. 
Türkiye’mizin
tarihî eserleri, ören yerleri, anıt yapıları, gastronomi gibi özgün kültürel
miras ürünleri, tabii güzellikleri yaptığımız yatırımlar ve yeni düzenlemeler
sonrasında rakiplerinden daha öndedir. 
Teklif
edilen bu kanunla kurulacak olan Türkiye Turizm Tanıtım ve Geliştirme Ajansının
şimdiden ülkemiz, milletimiz, Türk turizmimiz ve turizmcilerimiz için hayırlara
vesile olmasını diliyor, Gazi Meclisimizi saygıyla selamlıyorum. 
BAŞKAN
– Teşekkür ediyorum Sayın İskenderoğlu. 
Sayın
milletvekilleri, 94 sıra sayılı Kanun Teklifi’nin birinci bölümünün
görüşmelerinin devamı hususunda İç Tüzük’ün 72’nci maddesine göre verilmiş bir
önerge vardır, önergeyi okutup oylayacağım. 
ÖZGÜR
ÖZEL (Manisa) – Oylamadan önce yoklama talebimiz olacak Sayın Başkan.
BAŞKAN
– Önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin birinci bölüm görüşmelerine İç
Tüzük’ümüzün 72’nci maddesinin tanıdığı imkân dâhilinde devam edilmesini teklif
ederiz. 
 Özgür
Özel  Hüseyin Yıldız  Baha
Ünlü 
 Manisa
 Aydın  Osmaniye
 Alpay
Antmen   Burcu
Köksal 
 Mersin
  Afyonkarahisar

III.- YOKLAMA
(CHP
sıralarından bir grup milletvekili ayağa kalktı)
ÖZGÜR ÖZEL
(Manisa) – Yoklama talep ediyoruz.
BAŞKAN –
Önergeyi oylarınıza sunmadan önce bir yoklama talebi vardır.
Sayın
Özel, Sayın Zeybek, Sayın Bülbül, Sayın Budak, Sayın Ceylan, Sayın Kaya, Sayın
Hancıoğlu, Sayın Arık, Sayın Yıldız, Sayın Ünlü, Sayın Antmen, Sayın Köksal,
Sayın Şahin, Sayın Güzelmansur, Sayın Tutdere, Sayın Ünver, Sayın Kaboğlu,
Sayın Çelebi, Sayın Bankoğlu, Sayın Kadıgil.
Yoklama için üç
dakika süre veriyorum ve yoklama işlemini başlatıyorum.
Sayın
milletvekilleri, pusula veren arkadaşlar, lütfen Genel Kurulu terk etmesin.
(Elektronik
cihazla yoklamaya başlandı)
ÖZGÜR ÖZEL
(Manisa) – Plan ve Bütçe Komisyonu bugün kanuna aykırı çalıştırıldığı için bu
yoklama isteniyor. Sayın Başkan gayet iyi biliyor. Plan ve Bütçe Komisyonu
bugün kanuna aykırı çalıştırılıyor. Birazdan izah edeceğim.
HALİL ETYEMEZ
(Konya) – Özgür Bey, çalışmak istiyoruz. Hani diyordun ya “Nereye
gidiyorsunuz?” diye, çalışıyoruz.
ÖZGÜR ÖZEL
(Manisa) – “Plan ve Bütçe Komisyonuna kalkınma planı sevk edilince görüşmelere
başlar, beş gün ara verir, planı inceler.” diyor. Bugün başka iş yaptırtıyorlar,
kanuna aykırı. Sayın Başkanın uzmanlık alanı ama ne yazık tartışmaları…
BAŞKAN – Esasa
giremiyorum ben, İç Tüzük 64. (AK PARTİ sıralarından alkışlar)
ZÜLFÜ DEMİRBAĞ
(Elâzığ) – Başkan İç Tüzük 64’e göre esasa giremez
ÖZGÜR ÖZEL
(Manisa) – Ben de onu söyledim. Başkanın uzmanlık alanı ama ne yazık ki İç
Tüzük 64…
(Elektronik
cihazla yoklamaya devam edildi)
BAŞKAN – Yapılan
yoklamada toplantı yeter sayısı bulunamamıştır. İkinci yoklamada da bulunamazsa
kapanacaktır.
Birleşime saat
19.00’a kadar ara veriyorum.
Kapanma Saati: 18.28
DÖRDÜNCÜ OTURUM
Açılma Saati: 19.05
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Nurhayat ALTACA KAYIŞOĞLU (Bursa)

----- 0 -----
BAŞKAN – Türkiye
Büyük Millet Meclisinin 100’üncü Birleşiminin Dördüncü Oturumunu açıyorum. 
III.- YOKLAMA
BAŞKAN
– 94 sıra sayılı Kanun Teklifi’nin birinci bölümü üzerinde İç Tüzük’ün 72’nci
maddesine göre verilen görüşmelere devam önergesinin oylanmasından önce, istem
üzerine yapılan yoklamada toplantı yeter sayısı bulunamamıştı. 
Şimdi,
yoklama işlemini tekrarlayacağım.
Yoklama
için bir dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN
– 94 sıra sayılı Kanun Teklifi’nin görüşmelerine devam ediyoruz. 
Komisyon?
Yerinde.
İç
Tüzük 72’ye göre verilen önergeyi oylarınıza sunuyorum: Kabul edenler…
Etmeyenler… Kabul edilmemiştir. 
Bölüm
üzerinde soru-cevap işlemi yapacağım ancak yoklama araya girdiği için soru
talebinde bulunan arkadaşlarımızın isimleri silindi. Benim saydığım isimlerin
lütfen sisteme girmelerini rica ediyorum. 
Sayın
Gürer, Sayın Kaboğlu, Sayın Ünver, Sayın Yeşil, Sayın Hancıoğlu, Sayın Kılıç,
Sayın Köksal, Sayın Şahin, Sayın Ceylan, Sayın Arık, Sayın Tutdere, Sayın
Güzelmansur.
Sadece
ismini okuduğum arkadaşların sisteme girmesini istiyorum. 
Evet,
soru-cevap işlemini başlatıyorum. 
Toplam
süre on beş dakikadır. Bu sürenin yarısını sorular, yarısını da cevaplar için
kullanacağız. 
İlk
söz talebi, Sayın Gürer…
ÖMER
FETHİ GÜRER (Niğde) – Teşekkürler Sayın Başkan. 
Kapadokya’da
yer alan Niğde, doğa, kültür ve tarih zenginliğine rağmen turizmden hak ettiği
payı alamamaktadır. Kemerhisar Tyana, Bahçeli Köşk; Ulukışla Porsuk, Çiftlik,
Tepecik ve Altunhisar’da yapılmakta olan bilimsel kazılar yıl boyuna yayılmalı
ve buradaki çalışmalar hızlandırılmalıdır. Niğde Bor, Fertek’te tarihî konak ve
yapılar harap durumdadır. Koruma adı altında yıkımlar seyredilmektedir.
Kavlaktepe Yer Altı Şehri gezilemez durumdadır. Kayırlı, Gölcük, Fertek,
Kemerhisar yer altı şehirleri turizme kazandırılmalıdır. Keçikale, Murtandı,
Yeşilyurt, Bademdere kaleleri onarılmalıdır. Kent içinde bulunan konakların
yanı sıra köylerde bulunan tarihî yapılar ne yazık ki yeterli ölçüde
değerlendirilmemekte ve bunların gün ışığına çıkması, turizmde Niğde’nin pay
alması yönünde çalışmalar yapılmamaktadır. 
Teşekkür
ediyorum Sayın Başkan. 
BAŞKAN
– Sayın Kaboğlu…
İBRAHİM
ÖZDEN KABOĞLU (İstanbul) – Teşekkürler. 
Komisyona:
Türkiye Turizm Tanıtım ve Geliştirme Ajansı, yasa önerisine göre özel hukuk
tüzel kişisi olarak öngörülmüştür. Oysa yasayla oluşturulma biçimi
eksikliklerine rağmen görev ve yetkileri bir kamu hukuku tüzel kişisi
niteliğini andırmaktadır, bunun düzeltilmesi gerekir; ya özel hukuk tüzel
kişisiyse ona göre görev ve yetkiler vermek gerekir veyahut da kamu hukuku
tüzel kişiliği statüsüne kavuşturmak gerekir. Aksi hâlde Anayasa Mahkemesi
tarafından iptal edilme olasılığı yüksektir. 
Takdirlerinize
sunulur.
BAŞKAN
– Sayın Ünver…
İSMAİL
ATAKAN ÜNVER (Karaman) – Tarım Bakanlığı ücretsiz olarak uyguladığı hayvan
aşılarını 8 Temmuzdan itibaren döner sermaye üzerinden ücret karşılığında
uygulamaya başlamıştır. Daha önce sadece uygulayıcıların el emeği karşılığında
yapılan aşılar, bu tarihten itibaren aşı bedeli de dâhil olarak uygulanacaktır.
Aşı başına yüzde 500’e varan maliyet artışı getiren bu uygulamadan sonra ne
yazık ki birçok yetiştirici hayvanını aşılatamayacaktır. Bu da hayvan
hareketliliğinin zirveye çıktığı Kurban Bayramı öncesinde salgın hayvan
hastalıklarının yurt sathında yayılmasına sebep olabilecektir. 
Tarım
ve Orman Bakanına sesleniyorum: Anlaşılan Sırbistan’ın lop etine, Arjantin’in,
Brezilya’nın sığırına, Gürcistan’ın samanına muhtaç ettiğiniz hayvancılığı
batırmaya kararlısınız. Yem maliyeti altında ezilip fiyat kıskacı altında can
çekişen yetiştiricinin hâlinden ne zaman anlayacaksınız? Dümeninde olduğunuz
tarım ve hayvancılık duvara tosladı, haberiniz yokmuş gibi davranmaya daha ne
kadar devam edeceksiniz?
BAŞKAN
– Sayın Yeşil…
NİHAT
YEŞİL (Ankara) – Teşekkür ederim Sayın Başkanım.
Bugün,
Gezi direnişi esnasında vahşice dövülerek katledilen Ali İsmail Korkmaz’ın ölüm
yıl dönümü. Bugün yaşasaydı tam 25 yaşında olacaktı. Düşlerinde özgür dünya
vardı. Biz “Ağaçlara kıymayın efendiler.” dedik, siz fidanlarımıza kıydınız.
Bugün, ağaç kesilmesini istemeyen Ali İsmail Korkmaz’ın katledilişinin 6’ncı
yıl dönümünde onu sevgi ve özlemle anıyoruz. Ali İsmail Korkmaz, o hep 19
yaşında. 
Bugün
ayrıca Dünya Hukuk Günü. Bu günü laf olsun diye değil de gerçekten özümseyerek
kutlamak gerekir. Hukukun katledildiği ülkemizde Hukuk Günü’nün anlamının
olmadığını düşünüyorum. 
Ayrıca,
bir genç kız çocuğumuzun, ODTÜ’yle ilgili, televizyonda demeç verdiği için,
gözaltına alındığını duyduk. Bunu da özellikle arkadaşlarımızdan rica ediyoruz,
böyle bir hukuksuzluğu, hukukun kutlandığı bir günde gündeme almak doğru bir
anlayış değildir. 
Teşekkür
ederim Sayın Başkanım.
BAŞKAN
– Sayın Hancıoğlu…
NESLİHAN
HANCIOĞLU (Samsun) – Teşekkür ederim Sayın Başkan. 
Ekonomideki
sarsıntılardan en hızlı, en çok etkilenen kesim, sayıları yaklaşık 2 milyonu
bulan esnaf ve sanatkârımızdır. Bütün zamlardan doğrudan etkilenirler. Mahalle
aralarını dahi parselleyen zincir marketler, AVM’ler işini, aşını çalar. İşte
esnafımız böyle bir ortamda hâlâ yaşam savaşı veriyor. Ancak benim şehrim Samsun’da
esnafımız bu yaşam savaşını kaybetti. Esnaf ve Sanatkârlar Sicil Gazetesi
verilerine göre bu yılın ilk altı ayında esnaf sayısının en çok düştüğü il
Samsun oldu. Gidin dolaşın Samsun sokaklarını, caddelerini, adım başı kiralık,
satılık ilanı göreceksiniz; ertesi gün gidin aynı sokakları dolaşın, bu
ilanlara yenilerinin eklendiğini göreceksiniz. Samsun’a bu utanç rekorunu
kırdıran, esnafımıza kepenk indirten politikaları uygulayanların da kepenk
indirecekleri günler elbet yakındır. 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
10
Temmuz, Nurettin Topçu’nun vefat yıl dönümüdür. “Öğretmene değer verildiği,
öğretmenin hürmet gördüğü ülkede insanlar mesut ve faziletlidir. Bu mesleğin
hor görüldüğü milletler düşmüştür.” diyor. “Babam beni gökten yere indirdi,
hocam benim yerden göğe yükseltti.” diyen İskender, muallimi anlatmıştır. Bunun
için öğretmen, sadece bilgi aktaran değil, kültürlü ve kafaları işletmesini
bilen adamdır. Öğretmenler ruhlar sanatkârıdır. Bu anlamda öğretmenlerimizi bu
görevlerinde de seferber etmemiz gerekiyor. Onlara sorumluluklarını yeniden
hatırlatmamız lazımdır. Onların en temel görevi neslimize aşkı aşılama
meselesidir. Biz bir ahlak tarihinin çocuklarıyız, hiçbir şey bu ahlakımızı
sarsamaz. 
BAŞKAN
– Sayın Köksal…
BURCU
KÖKSAL (Afyonkarahisar) – Seçim bölgem Afyonkarahisar ili merkezde Sahipata
Mahallesi’nde TOKİ’lere dönüş noktasında sürekli kazalar yaşanmaktadır. En son
geçtiğimiz cumartesi günü Abdullah Eser isimli genç bir kardeşimizi bu
bölgedeki kazada kaybettik. Bu kazaların önüne geçmek ve daha fazla can
kaybının yaşanmaması için Sahipata Mahallesi’ndeki bu noktaya acilen bir üst
geçit yapılması ve gerekli tedbirlerin alınması gerekmektedir.
Yine, seçim
bölgem Afyonkarahisar ili Sandıklı ilçesinde açık cezaevi kapatılmıştır. Bu
cezaevinin bulunduğu binanın akıbeti hakkında ise herhangi bir açıklama
yapılmamıştır. Bu bina konum itibarıyla son derece değerli bir yerde olduğu
için birilerine peşkeş çekilmesinden Sandıklı halkı kaygılıdır. Bu nedenle,
Sandıklılı hemşehrilerim binanın okul, yurt gibi kamu tarafından kullanılmasını
talep etmektedir.
BAŞKAN – Sayın
Şahin…
SUZAN ŞAHİN
(Hatay) – Öncelikle, özgür, eşitlikçi, çatışmasız bir dünya hayalinin peşinden
koşan Ali İsmail Korkmaz’ı katledilişinin 6’ncı yılında saygıyla anıyorum. Tüm
Gezi ve demokrasi şehitlerinin ruhu şad olsun. 
Millî Eğitim
Bakanlığı tarafından okulların kapanmasının ardından öğretmenlere gönderilen
mesleki çalışma metinlerinde skandal ifadeler yer almıştır. Laiklik mücadelesi
ahlak buhranı olarak değerlendirilirken dinî hayata ve dindarlara baskı
uygulandığı, hacca gidişin engellendiği ve Kur’an’ın yasaklandığı, dinin eğitim
sistemimizden tamamen dışlandığı, cumhuriyetin ilk yıllarının din eğitimi ve
öğretimi ile dinî hayatın tam bir baskı ve kontrol altına alınan baskı dönemi
olduğu, inişli çıkışlı mücadeleler sonucunda 2000’li yıllara ulaşıldığı ifade
edilmektedir. AKP döneminin ise rahatlık dönemi olarak belirtilip, eğitim
sisteminde yapılan değişikliklerin de eleştirildiği metinde gerçek anlamda
millîlik vasfı kazandırılamamış bir eğitim sistemi ortaya çıktığı…
(Mikrofon
otomatik cihaz tarafından kapatıldı) 
BAŞKAN – Sorular
tamamlanmıştır.
Evet, Komisyon….
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Teşekkür
ederiz Sayın Başkan.
Soruların,
değerlendirmelerin önemli bir bölümü kanun kapsamının dışında başka konularla
ilgili. Onları Başkanlık eliyle ilgili yerlere ileteceğiz. Fakat ajans
kurulmasıyla ilgili, özellikle ajansın bir ihtiyaç olduğu konusunu tekrar
mutlaka bir vurgulamak gerektiğini görüyorum.
Nitelikli turist
çeken ülkelere baktığımızda, birinci sırada ulaşım geliyor, ikinci sırada da
tanıtım geliyor. O nedenle, böyle bir tanıtım ve geliştirme ajansının kurulması
için geç kalındığını düşünüyoruz. Bu adımı son derece yerinde buluyoruz.
Dünyada en çok turist çeken 10 ülkenin 7’sinde bu ajansların çok eski yıllarda
kurulduğunu; Almanya’da 1919 yılında kurulduğunu, en geç kurulan İngiltere’de
bile 2000’li yılların başında kurulduğunu, Dubai ajansı 1997’de kurulduktan
sonra ziyaretçi sayısının 6,5 kat, turizm gelirinin 33 kat arttığını mutlaka
değerlendirmeye sunmak gerekiyor. Küçücük bir ülke olan Singapur bile bu ajansı
1964’te kuruyor ve turist sayısı 170 kat, turizm geliri rakamı da 73 kat
artıyor. Türk Hava Yolları ülkemize gelen yolcuların yüzde 80’ini taşıyor. Türk
Hava Yollarıyla yapılan anlaşma çerçevesinde, Bakanlık nezdinde, şu anda
haftalık 70 olan sefer sayısının ileride 500’e çıkarılması düşünülüyor. Böylece
ülkemizin, gelen turist sayısı ve turizm gelirinde 70 milyon turist, 70 milyar
dolar gelir hedefine ulaşacağını düşünüyoruz. 
Özellikle
Kaboğlu Hocamızın, tüzel kişilik, özel hukuk ve kamu hukukuyla ilgili
değerlendirmesinde… Bu ajans, kanunla kurulan bir özel hukuk tüzel kişisidir.
Kanunla kurulan… Bunun örnekleri Türk hukuk sisteminde ve mevzuatımızda vardır.
1965 yılında kurulan Millî Prodüktivite Merkezi bu kapsamdadır. Hatta önümde
kuruluş kanunu. Kamu kurumu niteliğinde tüzel kişiliği haiz, fakat bütün işlemlerinde
özel hukuk hükümlerine tabi şekilde kurulmuş, kurumun gelir ve giderle ilgili
bütün işlemlerinin Muhasebei Umumiye, artırma, eksiltme ve ihale kanunlarına ve
Sayıştayın vize ve denetimine tabi olmadığı da kanunun 1’inci maddesinde
belirtilmiş. Ayrıca, Türk Akreditasyon Kurumu da aynı şekilde kanunla kurulu
bir özel hukuk tüzel kişisidir ve idari, mali özerkliği mevcuttur. Kalkınma
ajansları belki tam bire bir bununla örtüşmüyor ama kalkınma ajanslarının
kuruluşuyla ilgili kanun da Anayasa Mahkemesi denetiminden -Hocamız sanıyorum
bunu daha iyi bilir- geçti ve Anayasa’ya aykırı olmadığı da tespit edildi. Bu
Turizm Tanıtım ve Geliştirme Ajansının amacı, Türkiye'nin turizm hedeflerine
ulaşmasını teminen Bakanlığımıza ve Türk turizmine yeni bir imkân hazırlamaktır
ve tanıtımı bu ajans eliyle uluslararası rekabete ve günümüzün şartlarına uygun
bir şekilde gerçekleştirmektir.
Vergi konusu
üzerinde, zaman zaman “vergi” ifadesi üzerinde duruldu. Tabii, kanunla konulan
bu ödemeye şöyle bakmak gerekiyor: Vergi giderden mahsup edilemez, matraha
yazılamaz. Bu gider matrahına, vergi matrahına yazılan bir gider olduğuna göre
vergi olarak değerlendirmemek gerektiğini düşünürüz. Bir de ödeyenler, turizm
sektöründeki kişiler ve onların temsilcileri burada oluşacak ödeneği tanıtım
amaçlı kendi kararlarıyla âdeta uygulayabilecekler. Bu yönüyle “vergi” ifadesi
tam buna uymuyor doğrusu. 
Türkiye Turizm
Tanıtım ve Geliştirme Ajansı Hakkında Kanun Teklifi’nin Meclisimizde kabul
edilmesi durumunda Türk turizmi açısından çok önemli yeni gelişmelere vesile
olunacağını, 2023 Türkiye hedeflerine daha kolay ulaşılacağını bir defa daha
ifade etmek istiyorum. 
Özellikle
-sorularda yok ama- Hüseyin Yıldız Bey’in ulaşımla ilgili ulaşımın
yoğunlaşması, ulaşımın kolaylaştırılması, ulaşım imkânlarının artırılması
değerlendirmelerine katılıyoruz. Zaten Turizm Tanıtım ve Geliştirme Ajansının
neticesinde ortaya çıkacak ziyaretçi ve turist artışına hitap edecek şekilde
Türk Hava Yollarıyla da değerlendirmeler yapılıyor. 
Konumuzun
dışında, tabii yine Türkiye’nin meseleleriyle ilgili, Kapadokya’yla ilgili,
hayvancılıkla ilgili, esnaf ve sanatkârlarla ilgili, değerli milletvekillerimiz
değerlendirmeler yaptılar. Bunları da ilgili kurumlara Başkanlık eliyle
ileteceğiz ve konunun takibini yapacağımızı ifade etmek istiyorum ve Genel
Kurula, hepinize teşekkür ediyorum.
ÖZGÜR ÖZEL
(Manisa) – Sayın Başkan…
BAŞKAN – Sayın
Özel, buyurun.
VI.- AÇIKLAMALAR (Devam)
37.- Manisa Milletvekili Özgür Özel’in, Bayındırlık, İmar, Ulaştırma ve
Turizm Komisyonu Başkanı Tahir Akyürek’in sorulan sorulara özenle cevap
vermesinin kaliteli yasamaya katkı sağladığına, Plan ve Bütçe Komisyonunun
Kalkınma Planlarının Yürürlüğe Konması ve Bütünlüğünün Korunması Hakkında
Kanun’a aykırı şekilde çalıştırıldığına ilişkin açıklaması
ÖZGÜR ÖZEL
(Manisa) – Sayın Başkan, aslında başka bir hususa değinmek için söz aldım ama
bir hakkı teslim edelim. Şimdi, eleştireceğimiz zaman eleştiriyoruz. Bu
soru-cevap işlevsizleştirildi çoğu zaman, bakan olmadığı için. Komisyon
Başkanı, arkadaşlarımızın sorularından yasayla ilgili olan kısımlarına
ciddiyetle, özenle cevap verdi. İçeriğine itirazlarımız var, aynı düşünmüyoruz
ayrı bir şey ama bu, kaliteli yasama süreci açısından hepimizin üzerine
titremesi gereken bir mesele. Bundan önceki ciddiyetsizlikleri veya iyi cevap
verilmemesini, Genel Kurulun, milletvekillerinin sorularının hafife alınmasını
nasıl eleştirdiysek bu yaklaşım kaliteli yasamaya katkı sağlayan bir yaklaşım,
bunun altını çizeyim.
İkinci husus,
Sayın Başkan, bugün hemen her fırsatta yoklama istiyoruz ve Plan ve Bütçe
Komisyonundaki üyeler dahi gelip burada oy kullansınlar diye. Sebep şu: Bugün
kötü örneği kendine emsal kabul eden bir yaklaşımla Plan ve Bütçe Komisyonu
kanuna aykırı bir şekilde çalıştırılıyor. 
(Mikrofon
otomatik cihaz tarafından kapatıldı)
BAŞKAN –
Buyurun.
ÖZGÜR
ÖZEL (Manisa) – Hepimiz biliyoruz ki Kalkınma Planlarının Yürürlüğe Konması ve
Bütünlüğünün Korunması Hakkında Kanun’un 2’nci maddesi diyor ki: “Plan ve Bütçe
Komisyonu, Kalkınma Planlarını kendisine havale edildiği tarihten itibaren en
çok yirmi dört saat içinde gündemine alarak görüşmeye başlar -bunu dün
yaptılar- ve en çok yirmi gün içinde karara bağlayarak Türkiye Büyük Millet
Meclisi Başkanlığına sunar.” Yapılacak. “Komisyon, planın incelenebilmesi
amacıyla gündeme alındığı tarihten itibaren, görüşmelere beş gün ara verir. Bu
süre yirmi günlük süreye dahildir.” Şimdi, diyor ki: Koca plan gelmiş
yürütmeden. Bunu inceleyecekler ki gelecek hafta konuşacaklar. Bu beş günlük
arayı dün verdi ya, bugün torba kanun görüştürüyorlar Plan ve Bütçeye, bugün,
yarın, belki cuma günü. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Şimdi, diyorlar ki: “Ara verdik kalkınma planı açısından.” Ama
aynı insanlar kalkınma planını inceleyecek. Onlar bugün oturup o planı
inceleyeceğine torba yasa görüşüyorlar. Yarın, öbür gün, elinizden gelse beş
gün. Bu şu demek? “Biz kalkınma planını yaptık. Ya, Meclisteki arkadaşlar
inceleyecek ne olacak, üzerinde konuşacak ne olacak? Bu kalkınma planı böyle
geçecek veya bir değişiklik olacaksa özel önerge sistemi var onda, onunla
olacak.” Şimdi, bu, Meclisi hafife almak, Plan ve Bütçe Komisyonunu hafife
almak hem Plan ve Bütçe Komisyonuna yazık… Ben biliyorum ki onlar büyük bir
ciddiyetle, bu gece diyelim ki Plan ve Bütçe bitti, bir de eve gidip sabaha
kadar bunu okurlar. Öyle kişilerden oluşuyor, hepimizin üyeleri öyle ama yazık,
günah ve kanuna aykırı. O yüzden biz de her fırsatta yoklama alıp, herkese de
söyledik bunu, ara veriyorsunuz ya, hukuksuz çalıştırılan Plan ve Bütçe
Komisyonunun bu yapıda…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
ÖZGÜR
ÖZEL (Manisa) – Ha, savunma ne? Şimdi, mesela bir savunma yapılacaksa ben
söyleyeyim duyacağımız savunmayı: “Efendim, bu 10’uncu plan ya, 8’de, 9’da öyle
yapılmış.” Ama onları da siz öyle yapmışsınız. Bir kötü örnek yapıyorsunuz.
“Özgür Özel isyan ediyor." diye bir de kızıyorsunuz, bilmem ne. Engin
Altay tepki gösterince, Engin Özkoç bir şey yapınca… Ama o kötü örneği ileride
emsal kabul ediyorsunuz bir de. (CHP sıralarından alkışlar) Bununla ilgili bir
sürü böyle atasözümüz var ama söyleyince atasözü maksadından koparılıp “Ya, bu
cümle edilir mi?” Ama yapmayın işte, bunu yapmayın, bu kötü örneklere boşuna
direnmiyoruz. Bu yapılan iş Plan ve Bütçe Komisyonuna haksızlık, Meclise, kanun
yapan Meclisin çıkardığı kanuna saygısızlıktır. 
Teşekkür
ediyorum. (CHP sıralarından alkışlar) 
BAŞKAN
– Buyurun Sayın Kubat. 
38.- İstanbul Milletvekili Mehmet Doğan Kubat’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MEHMET
DOĞAN KUBAT (İstanbul) – Değerli Başkanım, çok teşekkür ediyorum.
Özgür
Başkan bir usul görüşmesi istemedi ama burada -teknik bir itiraz- AK PARTİ
Grubu olarak konuya ilişkin, 60’a göre görüşlerimizi ifade etmek için söz
aldım. Teşekkür ediyorum.
Değerli
Başkanım, 3067 sayılı Kanun’da kalkınma planlarının Türkiye Büyük Millet
Meclisinde görüşülmesine ilişkin usul ve esaslar en ince ayrıntısına kadar
düzenlenmiştir. Bu kanuna göre, havale tarihinden itibaren yirmi dört saat
içerisinde planın gündeme alınacağı, üzerindeki görüşmelerin havaleden itibaren
yirmi gün içinde tamamlanacağı, gündeme alınmasından itibaren Komisyonun beş
gün ara vereceği, bu sürenin de görüşme süresi olan toplam yirmi günlük süreye
dâhil olduğu, planın da bölümler hâlinde ve aralıksız olarak Genel Kurulda
görüşüleceği -ki önerge işlemleri dâhil olmak üzere- çok açık ve net
düzenlenmiş.
(Mikrofon
otomatik cihaz tarafından kapatıldı)
BAŞKAN – Ve
bölümler hâlinde görüşüleceği de düzenleniyor.
Buyurun.
MEHMET DOĞAN
KUBAT (İstanbul) – Evet efendim. Burada hem Komisyon hem Genel Kurul aşamasında
bu kalkınma planlarının ne şekilde görüşüleceği çok detaylı biçimde, hakikaten
kazuistik yöntemle düzenlenmiş. Şimdi, buna benzer, yine Dokuzuncu ve Onuncu
Kalkınma Planlarının Türkiye Büyük Millet Meclisinde görüşülmesi sırasında da
benzer itirazlar, usul tartışmasına konu edilmese bile ifade edildiğinden
dolayı bunları ifade etmenin doğru olacağını düşünüyorum.
Dokuzuncu Plan,
14 Haziran 2006 tarihinde Komisyona sunulmuş. Komisyon 26 Haziranda
toplantısını yapmış ama 15 Haziranda yani sunum tarihinden bir gün sonra Genel
Kurul, Türkiye Büyük Millet Meclisi ara vermeksizin çalışmıştır. Yani o beş
günlük ara verme süresini Komisyonun bütün çalışmalarını durduracağına dair
önleyici bir hüküm olarak değerlendirmek kesinlikle hukuki bir hata olur. 
Dikkat
ederseniz, kanunun 2’nci maddesi “Mecliste görüşülmesi” diyor.
(Mikrofon
otomatik cihaz tarafından kapatıldı)
BAŞKAN – Buyurun.
MEHMET DOĞAN
KUBAT (İstanbul) – Ve beş günlük ara bu görüşmelerin yani planla ilgili
görüşmelerin o soğutma süresidir, Komisyon üyelerinin tefekkür edip
derinlemesine incelemesi için tanınmış bir süredir. Bu, beş gün içerisinde
Komisyonun başka bir işi görüşemeyeceği anlamına gelmez. Genel Kurula da bunu
taşıma ifadeleri oldu; bu mümkün değil, Genel Kurul zaten kendi gündemine
hâkimdir. Hem Plan Bütçede o gün, mesela Onuncu Kalkınma Planı’nın 18 Haziran
2013 tarihinde sunumundan sonra (1/778) esas numaralı, Devlet Memurları
Kanunu’yla ilgili bir tasarının görüşmeleri yapılmıştır; ara verme süresinde de
yapılmıştır. Buna dair teamülümüz yerleşmiş durumdadır. 
Dolayısıyla,
elbette zordur, Plan Bütçedeki arkadaşlarımıza kolaylıklar diliyoruz,
arkadaşlarımız tecrübeleriyle bunun üstesinden geleceklerdir ama bu beş günlük
ara verme süresinin Plan Bütçenin diğer işlerinin ve Genel Kurulun gündemindeki
işlerin görüşülmesine mâni, kesintiye uğratacak bir süre olarak
değerlendirilmesinin Anayasa ve İç Tüzük hükümleri çerçevesinde doğru
olmayacağını ifade ediyor, teşekkür ediyorum. 
ÖZGÜR
ÖZEL (Manisa) – Sayın Başkan, bir dakikalık…
BAŞKAN
– Buyurun Sayın Özel. 
39.- Manisa Milletvekili Özgür Özel’in, İstanbul Milletvekili Mehmet
Doğan Kubat’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Şimdi, gerçekten, Sayın Doğan Kubat’ın meselelere
yaklaşımlarını hep takdir ediyoruz ama bu yaklaşımı –kendisi bir hukukçu ve
birlikte de birçok konuda, üzerinde çok uzun uzun tartışıp ortak doğruyu
bulduğumuz noktalar oluyor ama- burada kabul etmemizi nasıl düşünüyor, ben
anlayamadım. 
Şöyle
bir mesele var: “Plan ve Bütçe Komisyonu beş gün ara verir, o sürede piknik
yapar.” dese “Piknik yapmasın, daha hayırlı bir iş yapsın.” diyebilirsiniz ama
diyor ki: “Bu kanunun incelenebilmesi amacıyla...” Yani verilen iş ağır, süre
dar, başka bir iş yapmayacaklar, çalışacaklar. Bu, bu kadar açıkken “Efendim
‘Başka hiçbir iş yapmaz.’ yazmamış.” Öyle yazsak yine başka bir şey
yapacaksınız. Yani kanun koyucu bundan daha açık bir şey yazamaz. Burada
yapılan iş istismardır. 1984’te çıkan kanun o günden bugüne 3’üncü kez AK PARTİ
iktidarları tarafından istismar edilip kanuna uyulmamaktadır.
Teşekkür
ederim.
BAŞKAN
– Teşekkür ederim.
Komisyonlar
gündemlerine hâkim ve zaten Plan ve Bütçe Komisyonunda bu konu da tartışılmıştı
ve bir usul tartışması da yapıldığını düşünüyorum. Hani oradaki çalışmaların
buraya taşınmasını da pek… Tabii, yani konuşacağız ama…
ÖZGÜR ÖZEL
(Manisa) – Başkanım, orada şöyle: Mesela, ben bugün usul tartışması açabilirdim
ama bir komisyon işlemine, başlamış bir işleme usul tartışması olması
Parlamento pratiğinde doğru olmadığı için açmadım, olmaz. 
BAŞKAN – Yok, İç
Tüzük 63 zaten sadece Genel Kurul çalışmalarına ilişkin, benim davranışlarıma
ilişkin bir usul tartışması ama ben bundan azadeyim yani bugün, eskiden olsaydı
olabilirdi. 
ÖZGÜR ÖZEL
(Manisa) – Söyleyeceğimiz şu: Genel Kurul tutanağının kıymeti çok farklı. Bu,
hiç değilse geleceğe yazılan birer mektuptur, birer şerhtir; o amaçla bunu kullandım.

BAŞKAN –
Teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN – Değerli
arkadaşlar, birinci bölüm üzerindeki görüşmeler tamamlanmıştır. 
Şimdi, birinci
bölümde yer alan maddeleri ve varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci madde
üzerinde üç önerge vardır, önergeleri aykırılık sırasına göre işleme alacağım. 
Birinci önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 1’inci maddesinin çıkartılmasını
arz ve teklif ederiz. 
 Gökan Zeybek Hasan
Baltacı Mahmut Tanal
 İstanbul Kastamonu İstanbul
 Süleyman
Bülbül Turan Aydoğan Ayhan
Barut
 Aydın İstanbul Adana
 Orhan
Sümer Ulaş
Karasu
 Adana Sivas
BAŞKAN –
Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN –
Komisyonun katılmadığı önerge üzerinde Sayın Karasu, buyurun. (CHP sıralarından
alkışlar) 
ULAŞ KARASU
(Sivas) – Türkiye Turizm Tanıtım ve Geliştirme Ajansı Hakkında Kanun Teklifi
üzerinde söz almış bulunmaktayım. Genel Kurulu saygıyla selamlıyorum. 
Kanun teklifiyle
ilgili görüşlerimi açıklamadan önce, altı yıl evvel bu ülkenin gördüğü en
demokratik, en barışçıl eylem olan Gezi direnişi sırasında Eskişehir’de
kalleşçe dövülerek öldürülen Ali İsmail Korkmaz’ı sevgi ve özlemle anıyorum. 
Değerli
milletvekilleri, görüşmekte olduğumuz kanun teklifinde devlet eliyle bir ajans
kuruyorsunuz. Bu kurduğunuz ajansa firmaların -zarar da kâr da etse- cirosu
üzerinden vergi toplama yetkisi veriyorsunuz. Açıkçası, bu bir ajans değil, bir
fondur. “Varlık Fonu” adı altında ülkenin değerlerini iç ettiğiniz yetmedi,
şimdi de gözünüzü turizm sektörüne diktiniz. On yedi yılda ekonomiyi
getirdiğiniz durum ortada. Şimdi turizmle başladı, büyük ihtimalle arkası da
gelecek. Ekonomide kendi iş bilmezliğinizin bedelini vatandaşa ödetmek derdindesiniz.
Geçtiğimiz yıl devlet bütçesinden derneklere, vakıflara 818 milyon TL para
aktarılmıştır. Bu paranın tam 130 milyon lirasını Kültür ve Turizm Bakanlığı
aktarmış yani Bakanlık, bütçeden parayı TÜRGEV’e, Ensar Vakfına, Okçular
Vakfına dağıtmış. Ajans kurmak istiyorsanız bin türlü vergiyle sırtından
inmediğiniz işletmecilerden elinizi çekin; cemaatlere, vakıflara aktardığınız
parayı kesin, zaten sektör bu parayla ihya olur. 
Bir başka
garabet madde… Aynı yönetim kurulunda bakan var, bakan yardımcısı var, Türk
Hava Yolları Yönetim Kurulu Başkanı var fakat yerel yöneticiler yok.
Kamuoyundan gelen tepkiler üzerine danışma kurulunda 1 kişilik kontenjan
veriyorsunuz. Bir kentin veya bölgenin turizm potansiyelini, yerel halkın
ihtiyaçlarını ve taleplerini o kentin yönetiminden daha iyi bilecek bir
mekanizma var mı? Yolu kim yapacak, çöpü kim toplayacak, imarı kim verecek,
turistin ulaşımını kim sağlayacak? 
Bu
düzenlemelerle açıkça millî iradeyi hedef alıyorsunuz. Geçtiğimiz hafta Tapu ve
İmar Kanunu’ndaki değişiklikler, şimdi ise Turizm Ajansı. Yerel yönetimleri her
türlü faaliyetten uzaklaştırmak istiyorsunuz. Görüyoruz ki 31 Martın acısı
bazılarının içine oturmuş durumda. “Millî irade” söylemini ağızlarından
düşürmeyenler, şimdi açıkça millî iradeyi yok sayıyorlar ama unutmayın, gün
gelecek millî irade de sizi tamamen yok sayacaktır. 
Kurulmak istenen
ajansın turizmde geri kalmış ve reklama ihtiyacı olan bölgelere hizmet etmesini
istiyorsunuz ama kanun teklifinden önce siz gidin bir Anadolu’yu gezin.
Karadeniz’de her akan suyun başına bir HES kuracaksınız, Ege’de adım başı
jeotermal santral dikeceksiniz, tüm İstanbul’u beton yığınına çevireceksiniz,
Hasankeyf’i sular altında bırakacaksınız, alkollü bir iş yeri açılacağında
cemaatler, tarikatlar açıklama yapacak, valiler geri adım atacak, firmalar
batacak, hedef gösterilecek, sonra da “Ajans kurduk, turizm gelişecek.”
diyeceksiniz. Böyle turizm politikası olmaz. Önce turizme bakış açınızı ve
anlayışınızı değiştirmeniz gerekiyor. Sizin turizm politikanız diğer politikalarınızda
olduğu gibi rant politikasıdır, peşkeş politikasıdır. 
Sizin tarihî
eserlere, turistik bölgelere Sivas’ta vermiş olduğunuz zararla ilgili iki örnek
vermek istiyorum. Bakın, bu fotoğraf Sivas’ta bulunan tarihî Numune Hastanesi
binasına aittir. Alttaki ise şu anki hâlini gösteriyor. Bu bina, Sivas Kültür
Varlıklarını Koruma Bölge Kurulunca koruma altına alınmış bir binaydı. Ama
valilik ne yaptı? Sağlık Bakanlığından aldığı “depreme dayanıklı değil”
raporuyla tescilden çıkarıp yangından mal kaçırırcasına yıktı. Üstelik yıkım
kararının ardından mahkeme yürütmeyi durdurma kararı verdi. Mahkeme kararı
beklenmeden yıkılan bu binanın hesabını kim verecek? Turizm Bakanlığı olarak
valiye “Sen neden tarihî bir binayı mahkeme kararını bile beklemeden yıktın?”
diye sordunuz mu? Tabii ki hayır. 
Bir örnek:
Kangal’a bağlı Havuz köyü Karaseki mevkisi Aslantaş Ören Yeri. 1928 yılında
Hitit eserlerinin bulunduğu, birinci derece sit alanı ilan edilen bir bölge
burası. Şu gördüğünüz işaretli bölge ise birinci derece sit alanı. Ama siz ne
yaptınız? Sit alanının etrafında kullanım süresi dolan mühimmatların
patlatılmasına izin verdiniz. Başka bir bölge bulamadınız, sit alanının yanını
buldunuz. Göz göre göre tarihin yok olmasına müsaade ettiniz. 
(Mikrofon
otomatik cihaz tarafından kapatıldı)
BAŞKAN –
Tamamlayın lütfen Sayın Karasu.
ULAŞ KARASU
(Devamla) - Burada şunu görüyoruz ki sizin amacınız ne turizmi güçlendirmek ne
de ülkenin tarihine ve kaynaklarına sahip çıkmak; siz giderayak yandaşların
cebini nasıl biraz daha doldururuz, bu ülkeyi birilerine nasıl peşkeş çekeriz,
onun derdindesiniz. Bu ülkenin can damarı olan turizmi baltalamanıza, yok
etmenize asla izin vermeyeceğiz. 
Genel Kurulu
saygıyla selamlıyorum. (CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 1’inci maddesinin aşağıdaki şekilde değiştirilmesini
arz ve teklif ederiz.
Amaç ve kapsam
MADDE I- (1) Bu
Kanunun amacı; Türkiye'nin turizm hedeflerine ulaşmasını teminen; turizm imkân
ve fırsatlarının dünyada tanıtılmasına, turizm potansiyelinin tüm yönleri ile
değerIendirilerek ülke ekonomisindeki katkılarını arttırmaya, turizm
yatırımlarının, turizmin ülke ekonomisindeki payının ve turizm sektörünün
hizmet kalitesinin arttırılmasına ve Kültür ve Turizm Bakanlığı tarafından
desteklenmesi uygun ve gerekli görülen turizm yatırımlarının
gerçekleştirilmesine yönelik faaliyetlerde bulunmak, destek ve kaynak sağlamak
amacıyla Türkiye Turizm Tanıtım ve Geliştirme Ajansı kurulması, yönetimi,
denetimi, gelirleri ve faaliyetlerine ilişkin usul ve esasları düzenlemektir.
(2)
Bu Kanun; Türkiye Turizm Tanıtım ve Geliştirme Ajansının kuruluşu, yönetimi,
denetimi, faaliyet konuları ve gelirlerine ilişkin usul ve esasları kapsar.”
 Mehmet Metanet
Çulhaoğlu  Orhan Çakırlar  Ayhan
Erel
 Adana
 Edirne  Aksaray
 İmam
Hüseyin Filiz   Hasan
Subaşı 
 Gaziantep
  Antalya
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge üzerinde söz talebi? Yok. 
Gerekçeyi
okutuyorum: 
Gerekçe:

Teklif
metninde bulunan "ülke ekonomisine kazandırılma” ifadesi, ülke
turizmimizin ekonomimize hiçbir katkısı olmadığı algısı oluşturmaktadır.
Önergemiz doğrultusunda yapılacak değişiklik, kurulması öngörülen ajansla
turizmin ekonomimize olan katkısını arttırmayı amaçladığı yönünde daha doğru
bir anlatım oluşturacaktır.
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 1’inci maddesinin (1)’inci fıkrasında yer
alan “ve Kültür ve Turizm Bakanlığı tarafından desteklenmesi uygun ve gerekli
görülen turizm yatırımlarının gerçekleştirilmesine” ibaresinin madde metninden
çıkarılmasını arz ve teklif ederiz.
 Muhammet Emin
Akbaşoğlu Muhammed Levent Bülbül Mehmet
Doğan Kubat
 Çankırı Sakarya İstanbul
 Recep
Özel  Hacı
Bayram Türkoğlu
 Isparta  Hatay
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
BAŞKAN – Söz
talebi? Yok.
Gerekçeyi
okutuyorum:
Gerekçe:
Önergeyle,
Türkiye Turizm Tanıtım ve Geliştirme Ajansının, kanun teklifinin genel amacı
doğrultusunda, sadece ülkemizin tanıtımına yönelik faaliyetleri yürütmesi; buna
karşın, yatırımlara iştirak etmemesi amaçlanmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Kabul edilen
önerge doğrultusunda 1’inci maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
2’nci madde
üzerinde iki adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı Hakkında
Kanun Teklifi’nin 2’nci maddesinin aşağıdaki şekilde değiştirilmesini arz ve
teklif ederiz.
“Tanımlar
MADDE 2- (1) Bu
Kanunda geçen;
a) Ajans:
Türkiye Turizm Tanıtım ve Geliştirme Ajansını,
b) Bakan:
Kültür ve Turizm Bakanını,
c) Bakanlık:
Kültür ve Turizm Bakanlığını,
ifade
etmektedir.” 
 Mehmet Metanet
Çulhaoğlu Ayhan Erel Hasan
Subaşı
 Adana Aksaray Antalya
 Orhan
Çakırlar  İmam
Hüseyin Filiz
 Edirne  Gaziantep
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkanım. 
BAŞKAN – Önerge
üzerinde söz talebi var.
Sayın Çulhaoğlu,
buyurun. (İYİ PARTİ sıralarından alkışlar)
MEHMET METANET
ÇULHAOĞLU (Adana) – Sayın Başkan, değerli milletvekilleri; görüşülmekte olan 94
sıra sayılı Türkiye Turizm Tanıtım ve Geliştirme Ajansı Hakkında Kanun
Teklifi’nin 2’nci maddesi üzerinde verdiğimiz önergeyle ilgili olarak söz almış
bulunuyorum. Yüce heyetinizi saygıyla selamlarım. 
Sayın
milletvekilleri, siyaset, bir istişare kurumudur yani istişarede bulunarak
problem çözme, çözümler üretme kurumudur. Siyaset kurumu sorunları ele alırken
sorunlara maruz kalan kesimleri dinlemeden ve onların görüş ve önerilerini
almadan çözüm üretemez. Yalnız, mevcut iktidar bunun tam tersini yapmaktadır.
Nitekim görüşmekte olduğumuz ve turizm sektörünü ilgilendiren teklif
hazırlanırken de sektörün talep ve beklentileri dikkate alınmamıştır.
Muhalefetin görüş ve önerileri de her zaman olduğu gibi duymazdan gelinmiştir. 
Modern
dünyada ülkenin bütününü ilgilendiren böylesi bir düzenleme hem sektörün hem de
muhalefetin katılımıyla, mutabakatıyla hazırlanır. Ülkemizde de geçmişte böyle
hazırlanırdı ama devriiktidarınızda bu unutuldu. Muhalefetin görüşlerini
dinlemiyorsunuz, bari sektörün temsilcilerinin görüşlerini dikkate alın değerli
arkadaşlar. 
Sayın
milletvekilleri, bildiğiniz gibi turizm, bacasız sanayi olarak adlandırdığımız
ve Türkiye’nin en stratejik sektörlerinden biridir. Turizmin ülkemiz için neden
bu kadar stratejik bir sektör olduğunu özellikle kur krizi yaşadığımız bu
dönemde çok daha iyi anlıyoruz. 
Turizm
sektörü ciddi şekilde kan kaybeden ekonomimize kan pompalayan bir sektöre
dönüşmüştür. Bu sebeple, biz İYİ PARTİ olarak turizme yönelik her türlü
iyileştirme ve reform girişimini elbette olumlu karşılarız ancak bugün
görüştüğümüz düzenlemenin sektörü destekleyecek bir ıslahat olmaktan çok uzak
olduğu görülmektedir. 
Sayın
milletvekilleri, bu teklifle kurulması planlanan Türkiye Turizm Tanıtım ve
Geliştirme Ajansı turizm sektörümüzün aleyhine bir düzenlemedir ve birçok
açıdan tartışmalıdır. Öncelikle, denetimsiz bir kurum doğmuş olacaktır.
Turizmin lehine değildir çünkü zor şartlarda iş yapmaya ve istihdam sağlamaya
çalışan firmalardan “turizm payı” adı altında bir pay alınması hedeflenmektedir.
Zarar etseler dahi cirolarından yüzde 1 oranında turizm payı alınması ve alınsa
bile bunun bir yıl içerisinde alınması doğru değildir. Ayrıca, gemi turizmi
yapanlardan binde 1 oranında turizm payı alınması manidar değil midir? Bu durum
eşitlik ilkesine aykırı değil midir? 
Bu teklif
tartışmalıdır çünkü oluşturulacak bu fonun nasıl kullanılacağı ve nasıl
denetleneceği bir muammadır. Zira, bu ajansın Sayıştay denetiminden muaf
tutulması planlanmaktadır. Bu fonun, kamu bütçesinden pay alacak olmasına rağmen,
kamu kuruluşu niteliğini haiz olmaması hedeflenmektedir. Yetmezmiş gibi bu
kurumun yapacağı ihalelerde Kamu İhale Kanunu’na tabi olmaması, düzenlemedeki
şüpheleri artırmaktadır. Ayrıca, bu kurumun toplayacağı kaynakların turizm
sektörünü ilgilendirmeyen başka kurum ve kuruluşlara aktarılmasının da önünde
bir engel bulunmamaktadır. Bu durum ister istemez turizm sektöründen toplanacak
kaynakların suistimal edilebileceğini akla getirmektedir. Dolayısıyla, bu
tartışmalı noktaları ortadan kaldırmak için, toplanacak bu kaynakların hangi
oranlarda, hangi kurumlara ve politikalara harcanacağının açıkça ifade edilmesi
gerekmektedir. 
Sayın
milletvekilleri, turizm sektörü, nitelikli personel yetersizliğinden reklam ve
tanıtım konularında yaşanan başarısızlıklara kadar birçok sistemik sorunla
karşı karşıyadır. Bu ve benzeri sorunlardan dolayı, turizm konusunda öne çıkan
birçok ülkenin aksine, Türkiye turizminin katma değeri çok düşük hâle
gelmiştir. Türkiye, dünyada en fazla turist çeken ülkelerden biri olmasına rağmen
aynı oranda gelir elde edememektedir. Sektörün kendisinden ve sektörle ilgili
düzenlemelerden sorumlu kamu otoriterlerinden kaynaklanan birçok yanlış
uygulama yüzünden, Türkiye bir ucuz turist cenneti hâline gelmiştir. Hâlbuki
Türkiye'nin her gelir düzeyindeki müşteriye yönelik turizm konusundaki
potansiyeli çok yüksektir. Dolayısıyla, bu potansiyeli neden
gerçekleştiremediğimiz sorusuna hep beraber kafa yormak ve çözümünü bulmak
zorundayız.
(Mikrofon
otomatik cihaz tarafından kapatıldı) 
BAŞKAN – Toparlayın
lütfen Sayın Çulhaoğlu.
MEHMET METANET
ÇULHAOĞLU (Devamla) – Teşekkür ediyorum Sayın Başkan.
Sayın
milletvekilleri, biz İYİ PARTİ olarak böyle bir kurumun kurulmasına ilkesel
olarak karşı çıkmıyoruz ancak bu fonun şeffaf olması, denetlenebilir olması ve
elde edilen kaynağın sadece turizm tanıtımına ve altyapısına harcanması
şarttır. Mevcut hâliyle bu fonun kullanımı suistimale açık olacaktır. Bizim
önerimiz, bu fon, turizm bölgelerindeki belediyelerin bölgelerindeki turizm
faaliyetlerine katkı sağlayacak şekilde kullanımına açılmalıdır. Dolayısıyla bu
teklifin tümden geri çekilmesi ve geniş bir mutabakatla yeniden Genel Kurulun
huzuruna getirilmesi gerektiğini düşünüyoruz.
Bu
duygu ve düşüncelerle yüce heyetinizi saygıyla selamlıyorum. (İYİ PARTİ sıralarından
alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 2’nci maddesindeki “geçen” ibaresinin
“geçen kavramlardan” olarak değiştirilmesini arz ve teklif ederiz.
 Mehmet Akif
Hamzaçebi Özkan Yalım Ednan
Arslan
 İstanbul Uşak İzmir
 Çetin
Osman Budak Gökan Zeybek Kadim
Durmaz
 Antalya İstanbul Tokat
BAŞKAN
– Sayın Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Önerge üzerinde söz talebi var.
Sayın
Arslan, buyurun. (CHP sıralarından alkışlar) 
EDNAN
ARSLAN (İzmir) – Sayın Başkan, değerli milletvekilleri; sizleri ve ekranları
başında bizleri izleyen vatandaşlarımı saygıyla selamlıyorum. 
Sayın
Başkanım, Meclis Başkan Vekilliği görevinizde size de başarılar diliyorum.
Tarafsızlığınızdan herhangi bir şüphemiz yoktur. Başarılar diliyorum efendim size.
BAŞKAN
– Sayın Arslan, teşekkür ediyorum ama beni etki altında bırakmaya
çalışıyorsunuz; her çıkan arkadaş bunu söylüyor.
EDNAN
ARSLAN (Devamla) – Yok efendim.
BAŞKAN
– Buyurun.
EDNAN
ARSLAN (Devamla) – Değerli milletvekilleri, Türkiye, kültürel ve doğal miras
değerleriyle dünyanın en önemli ülkelerinden biridir. Birçok medeniyete ev
sahipliği yapmış bir coğrafyada yaşıyoruz. Dünyada birçok ülkenin bu tür
değerlerini son derece iyi bir şekilde turizm fırsatına çevirdiğini ve bu
ülkelerin ekonomilerinde turizm gelirlerinin büyük bir paya sahip olduğunu
hepimiz biliyoruz. Bizim sahip olduğumuz potansiyelin daha azına sahip ülkeler
tanıtım ve pazarlama teknikleriyle çok daha yüksek gelirler elde ediyor. Bu
ülkelerin yaptığı tanıtım ve çalışmalar uzun yıllara yayılmış ve ödün vermeden
devam ettirilmiştir. Bu kanunla net satış ve kira gelirleri üzerinden alınacak
olan yüzde 1’lik turizm payı oldukça yüksektir. Bu miktar sektörün net
kârlarının neredeyse yüzde 7, yüzde 8’lik kısmına denk gelmektedir. Üstelik tam
da imar barışı nedeniyle giderlerin yükseldiği bir dönemde olması, sektör
açısından ciddi bir mali külfet gibi durmaktadır.
Yine sektörün
karşı çıktığı bir başka konu ise yürürlük tarihi. Sektörün bu konudaki talebi
1/1/2020’dir. Bu ajansın sadece tanıtım amacıyla kurulması ve bu alanda
çalışması son derece önemlidir. Ajans eliyle yatırım yapması için hiçbir
kuruluşa bir ödenek ayrılmamalıdır. Sektörün parasıyla sektöre rakipler bu
ajans eliyle yaratılmamalıdır.
Getirilen
kanunda benim en çok gözüme takılan kelimelerden birisi de “hızlı karar alma”
vurgusu. Sayın milletvekilleri, mesele çabuk karar vermek değildir; mesele
sürekliliktir, oluşturulan politikaları ödün vermeden, ısrarla devam
ettirmektir. Tanıtım ve pazarlama yaratıcılık ister. Bu nedenle bu alanda daha
esnek bir yapı düşünülmelidir. Siyasetüstü olmalıdır. Yapılan düzenlemeyle,
sektörle ilgisi olmayan kişilerin, hemen hemen her alanda olduğu gibi, burada
da siyasi görevlendirmelerle iş başına getirileceği görülüyor. Turizm böyle bir
anlayışa teslim edilemez.
Kültür ve Turizm
Bakanlığının kuruluş kanuna baktığımızda, amaç olarak “Kültürel değerleri
yaşatmak, geliştirmek, yaymak, tanıtmak, değerlendirmek ve benimsetmek; kültür
ve turizm konularıyla ilgili kamu kurum ve kuruluşlarını yönlendirmek ve bu
kuruluşlarla iş birliğinde bulunmak; yerel yönetimler, STK’ler ve özel sektörle
iletişimi geliştirmek ve iş birliği yapmak üzere bu Bakanlık kurulmuştur.”
denmektedir.
Şimdi, siz bu
düzenlemeyle diyorsunuz ki: “Biz bu görevleri merkez, taşra ve yurt dışı
temsilciliklerimizle yapamıyoruz. Bize bir ajans kurun. Sonra kamusal
zorunluluklardan azat edin. Bütçeyi de özel sektör ve genel bütçeden
oluşturalım. Sonrasında, alanla ilgisi olmayan, liyakatsiz bürokratları
atayalım. Kullandığımız bütçenin hesabını da Sayıştay bize sormasın. Hızlı
kararlar alıp turizmi geliştirelim.”
Bu ajansın bu
şekilde kurulmasıyla ülkemizdeki güçlü STK’lerin temsili eksik kalmaktadır.
Aynı şekilde, yerel yönetimler de bu ajans kapsamında sadece ajansın danışma
kurulunda Belediyeler Birliğiyle temsil edilecek gibi görülüyor. Bunun yanında,
örneğin, Tarihî Kentler Birliği gibi, yerel yönetimlerin bizzat yer aldığı,
koruma ve kullanma anlamında tarihî alanlar için çalışan ve projeler geliştiren
bir yapı da neden bu yönetim kurulunda yer almasın? 
Diğer bir önemli
konu ise buradaki personel istihdamı. FETÖ soruşturmaları kapsamında en çok
personel atılan kurumların bu tür kamu mevzuatı dışında tutulan kurumlar
olduğunu akıllardan çıkarmayalım. 
Sayın
milletvekilleri, İzmir, sekiz bin beş yüz yıllık tarihi, iklimi, keşfedilmiş ve
keşfedilmeyi bekleyen turizm arzıyla ülkemiz turizm sektörü zincirinin en güçlü
halkalarından biridir. Zeytinyağlı ve otlardan oluşan zengin mutfağı, sayısız
antik kent ve ören yeri; kent dokusu, mimari özellikleri, mitolojik kaynaklarda
yer alışı, mavi bayraklı plajları, kongre turizmi merkezleri, fuar alanları,
termal kaynaklarıyla İzmir her anlamda bir turizm kentidir. Turizmde
markalaşmanın ön plana çıktığı bu dönemde İzmir’in turizm çeşitliliğinin artırılması
için Turizm Bakanlığının belli başlı çalışmalara hız vermesi gerekmektedir.
Bunun en önemli şekli kruvaziyer turizmi yani büyük gemi turizmiyle karşımıza
çıkmaktadır. Son dönemde görülmektedir ki İzmir’de kruvaziyer turizmi
bitmektedir. Son on beş yılda kruvaziyer turizmiyle İzmir’e 1.711 gemi gelmiş,
3 milyon 754 bin turist kentimizi ziyaret etmiştir. Yanlış politikalar
sonucunda maalesef bitme noktasına gelen kruvaziyer turizmiyle ilgili
tedbirlerin hızlı bir şekilde alınması gerekiyor. 2017 yılında sadece 9.172
kişi bu yolla İzmir’e gelmiştir. Gördüğünüz gibi, rakamlar arasında uçurum
bulunmaktadır. 
(Mikrofon
otomatik cihaz tarafından kapatıldı)
BAŞKAN – Sayın
Arslan, toparlayalım lütfen. 
EDNAN ARSLAN
(Devamla) – Bu turizm kanalıyla gelen turistlerin dünyanın en büyük açık hava
çarşısı olan Kemeraltı esnafı için anlamı, aynı anda 6 bin kişinin alışveriş
etmesidir. Bu, sadece 1 geminin gelmesiyle yakalanan rakamdır. İzmir’in kaybını
hep beraber hesap edelim. 
Kente gelen
turist ne bekler? Konaklama imkânları, güvenlik, hizmet ve kolay ulaşım. İzmir
turizmi için çok değerli olan ulaşım imkânlarının da artırılması gerekiyor.
İzmir Büyükşehir Belediyesi uzun süre önce Buca metrosunun yatırım programına
alınması için resmî talepleri yapmış olmasına rağmen maalesef on sekiz aydır
Ankara’dan herhangi bir yanıt alınamamıştır. Buca metro inşaatı için 5 Aralık
2017, 18 Eylül 2018, 13 Mart 2019 tarihlerinde ilgili Bakanlığa resmî
başvurular yapılmış, üstelik proje için devlet bütçesinden bir kuruş talep
edilmiyor ve gerekli finansman uluslararası krediyle çözülecekken bu proje için
imza atılması bu kadar mı zor? İmza için ne beklenmektedir? Bu konuda İzmir
halkına ve gelecek turist beklentisindeki esnafa bir açıklama yapılmasını
bekliyoruz.
Kısacası, bu
yasa, bize ajans kurun, bize bütçe verin, istediğimiz gibi harcayalım,
istediğimiz gibi istihdam sağlayalım, kimse hesap sormasın yasasıdır. 
Yüce Meclisimizi
sevgi ve saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler... Etmeyenler... Kabul edilmemiştir.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
3’üncü madde
üzerinde dört adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 3’üncü maddesinin kanun teklifi metninden
çıkarılmasını arz ve teklif ederiz.
 Necdet
İpekyüz Ebrü Günay Nuran
İmir
 Batman Mardin Şırnak
 Tulay
Hatımoğulları Oruç Oya Ersoy Erol
Katırcıoğlu
 Adana İstanbul İstanbul
  Kemal
Bülbül
  Antalya
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN –
Komisyonun katılamadığı önerge üzerinde söz talebi var. 
Sayın
Katırcıoğlu, buyurun. (HDP sıralarından alkışlar) 
EROL KATIRCIOĞLU
(İstanbul) – Sayın Başkan, değerli milletvekilleri; 94 sıra sayılı Kanun
Teklifi’nin 3’üncü maddesiyle ilgili konuşacağım.
3’üncü maddesi,
bildiğiniz gibi, kurulmak istenen ajansın organlarını tanımlıyor. 3 tane organı
var: Yönetim kurulu -13 kişiden oluşuyor, bakan dâhil olmak üzere sanıyorum-
icra kurulu, bir de danışma kurulu. Fakat baktığımızda sanırsınız ki böyle
katılımcı bir ajans kuruluyor gibi de bir algı var burada; hakikaten bir sürü
STK’ler vesaireler varmış gibi duruyor fakat arkadaşlar, baktığımızda, bu
yönetim kurulu, bu ajans, esas itibarıyla turizm alanında iş yapan işverenlerin
kurduğu bir ajans. Dolayısıyla da bunun nasıl kamusal bir ayağı var, doğrusu
çok tartışmalı bir yanı işin. 
Şimdi,
bakın, ben size şunu söyleyeyim: İktisatta çoğu insanın benimsediği bir motto
vardır, şöyle der: “Karar alanlar daima kendi çıkarlarına uygun karar alırlar.”
Tekrar ediyorum: “Karar alanlar daima kendi çıkarlarına uygun karar alırlar.”
Şimdi bu mottodan bakarsanız bu iş adamlarıyla kurulmuş olan bu ajansın iş
adamlarının çıkarlarına uygun kararlar alacağından hiç kuşkunuz olmasın.
Dolayısıyla da bu ajans niçin kurulmuş, bu yapısıyla ilgili ne yapmak istiyor,
doğrusunu isterseniz oldukça kafa karıştırıcı. Fakat ben size bir yardımda
bulunayım, şöyle söyleyeceğim: Biz her ne kadar turizm konuşuyor olsak bile
aslında konuştuğumuz turizm değil arkadaşlar, konuştuğumuz bütçedir. Tekrar
ediyorum: Konuştuğumuz bütçedir çünkü Hükûmet, mayıs ayında 12 milyar TL bütçe
açığı verdi. Bu, geçen senenin aynı ayıyla karşılaştırdığımızda gelirlerin
yüzde 2,2 arttığı fakat giderlerin yüzde 24 arttığı bir duruma girdiğimizi
gösteriyor ve bunun somut sonucu da şu arkadaşlar: Ocak-mayıs ayları
ortalamasını söyleyeyim ben size: Bütçe açığı aşağı yukarı 65 milyar TL. Yine
bir şey hatırlatayım size: Geçen sene Berat Albayrak, Yeni Ekonomi Programı’nı
açıklarken şunu söylemişti, hatırlayacaksınız: 2019 hedeflenen bütçe açığının
80 küsur milyar Türk lirası olacağını söylemişti. Şimdi 65 milyardan
hesaplarsanız bu şunu söylüyor: 2019 için hedeflenen bütçe açığının yüzde
85’ini neredeyse kullanmış durumdayız. 
Şimdi,
arkadaşlar, problem şurada bakın: Bütçe açığı beş ayda böyle bir duruma geldiyse
Hükûmet ne yapsın? Hükûmetin yapabileceği şeylerden bir tanesi iç borçlanmadır
arkadaşlar. Fakat biliyorsunuz ki iç borçlanmaya gittiği zaman Hükûmet, faizler
yükselir. Bugün itibarıyla yıllık faizler yüzde 24’tür. Eğer Hükûmet bu açığı
kapatmak için iç piyasadan kaynak bulmaya çalışırsa ki bu faizlerin ancak
yükselmesiyle mümkün olabilir… Dolayısıyla da bir de tuhaf bir durum var
arkadaşlar. (Uğultular) 
ÖZGÜR ÖZEL
(Manisa) – Çok özür dilerim. Kusura bakmayın.
EROL KATIRCIOĞLU
(Devamla) – Estağfurullah... Bana denk geliyor bugün nedense.
BAŞKAN – Sayın
Katırcıoğlu, Plan Bütçe Komisyonuna alışıksınız ama…
Buyurun.
EROL KATIRCIOĞLU
(Devamla) – Şimdi, arkadaşlar, şöyle bir durum ortaya çıkıyor: Biliyorsunuz
Sayın Cumhurbaşkanının bir inancı var iktisatla ilgili olarak. Ne diyor?
“Faizler düşerse enflasyon düşer.” diyor ve faizleri düşürmek istiyor. Merkez
Bankası operasyonu da buydu zaten. Bunu da açık açık söyledi, “Bize uymuyordu,
‘Faizleri düşür.’ diyorduk düşürmüyordu.” dedi. Öte yandan şunu da biliyoruz:
Konjonktür olarak Amerikan Merkez Bankasının da önümüzdeki dönemlerde faizleri
indirme ihtimali var. Şimdi, arkadaş, bunları yan yana getirdiğimizde ne oluyor
biliyor musunuz? Bu bütçe açığını borçlanma yoluyla değil de başka kaynaklardan
bulması lazım Hükûmetin ki ancak o zaman faizleri indirebilir. İşte, elimizdeki
turizm ajansı budur. Burada bir kaynak yaratılmaya çalışılıyor. Sadece bu da
değil. Bakın, belki yarın veya öbür gün gelecek, vergiyle ilgili düzenlemeleri
göreceksiniz. Orada da aynı şekilde kaynak bulmaya çalışan bir Hükûmetle karşı
karşıyayız. 
(Mikrofon
otomatik cihaz tarafından kapatıldı) 
EROL KATIRCIOĞLU
(Devamla) – Bir dakika veriyorsunuz değil mi?
BAŞKAN –
Buyurun.
EROL KATIRCIOĞLU
(Devamla) – Evet, teşekkür ederim.
Şimdi,
arkadaşlar, bu, açıkçası şöyle bir duruma geliyor: Her ne kadar Hükûmet kriz
olmadığını söylese de bu kanunlar ve bu kanunlar çerçevesinde yapmaya çalışılan
şeyler açıkçası iflas etmiş bir bütçenin ve artık yürütülmesi son derece zor
bir ekonominin içindeki aktörlerin oturup baş başa “Ya biz kaynak nereden
bulabiliriz?” diye sorup bu kaynakların nereden bulunabileceğiyle ilgili olarak
bir araştırma sonucunda ortaya çıkan düzenlemeler bunlar. Bu önümüzdeki turizm
ajansının bence bundan başka hiçbir anlamı yoktur arkadaşlar ve yani insan şunu
düşünüyor: Bu, Hükûmetin tamamen aczini gösteriyor, çok açık söyleyeyim.
Hükûmet artık ülke ekonomisini yürütebilme kabiliyetini kaybetmiş durumda. 
Teşekkür ederim.

BAŞKAN –
Teşekkür ediyorum Sayın Katırcıoğlu. 
ÖZGÜR ÖZEL
(Manisa) – Sayın Başkan…
BAŞKAN -
İsterseniz şu önerge işlemini yapayım ondan sonra söz vereyim size. 
Önergeyi
oylarınıza sunuyorum: Kabul edenler… Etmeyenler… Kabul edilmemiştir. 
Sayın Özel,
buyurun. 
VI.- AÇIKLAMALAR (Devam)
40.- Manisa Milletvekili Özgür Özel’in, Manisa ili Salihli ilçesinde
meydana gelen trafik kazasında hayatını kaybeden vatandaşlara Allah’tan rahmet
dilediklerine ilişkin açıklaması
ÖZGÜR ÖZEL
(Manisa) – Sayın Başkan, bugün Manisa’dan acı bir haber aldık. Salihli
ilçemizde bir minibüsle bir otobüs çarpıştı, 6 vatandaşımız hayatını kaybetti,
10 vatandaşımız da ağır yaralı. Üzüntümüz büyük. Partimizin Manisa
Milletvekilleri olarak Sayın Vehbi Bakırlıoğlu ve Bekir Başevirgen konuyu
yakından takip ediyorlar. Ölenlere Allah’tan rahmet diliyoruz, yaralılara acil
şifalar diliyoruz. 
Teşekkür ederim.

BAŞKAN –
Teşekkür ederim. 
Geçmiş olsun
diyoruz. 
Buyurun Sayın
Özkaya, düzeltmeyle ilgili bir açıklamanız olacaktı. 
41.- Afyonkarahisar Milletvekili Ali Özkaya’nın, Kayseri Emniyet
Müdürüyle ilgili ifadelerini düzeltmek istediğine ilişkin açıklaması (x)
ALİ ÖZKAYA
(Afyonkarahisar) – Sayın Başkanım, saygıdeğer milletvekilleri; az önceki
konuşmamda verilen bilgi çerçevesinde bir soruşturma olduğunu söylemiştik.
Hâkimler ve Savcılar Kuruluyla da konuştum, burada bir soruşturma değil,
yalnızca gazetede çıkan bir beyanla ilgili Cumhuriyet Başsavcılığının bilgi
iletişimi olmuş, onun dışında bir soruşturma söz konusu olmadığını söylediler
Kayseri Emniyet Müdürümüz hakkında. Biz terörle, FETÖ’yle mücadele eden, hayatını
bu konuya adayan bütün kamu görevlilerinin sonuna kadar arkasındayız. Bir
yanlış anlamaya veya ufacık da olsa bir il içi çekişmeye vesile olmamasını arzu
ederiz. Bunu da bütün kamuoyuna ve yüce Meclise kayıtların düzeltilmesi
açısından iletmiş oluyorum. 
Teşekkür
ediyorum, saygılar sunuyorum.
BAŞKAN –
Teşekkür ediyorum.
Sayın Akbaşoğlu,
buyurun. 
42.- Çankırı Milletvekili Muhammet Emin Akbaşoğlu’nun, TRT’ye İdlib’de
herhangi bir kurumsal ödülün verilmesinin söz konusu olmadığına, Manisa ili
Salihli ilçesinde meydana gelen trafik kazasında hayatını kaybeden vatandaşlara
Allah’tan rahmet dilediğine ilişkin açıklaması
MUHAMMET EMİN
AKBAŞOĞLU (Çankırı) – Teşekkür ederim Sayın Başkanım. 
Bir konuşma
yapılmıştı daha önce. TRT Genel Müdürüyle temasa geçtikten sonra verilen bilgi
çerçevesinde, İdlib’de herhangi bir kurumsal ödülün söz konusu olmadığı, orada
sadece muhabirlerin yapmış olduğu haberle ilgili, sivil kıyımlarına ilişkin
yapılmış haberle ilgili bir kişisel temasın söz konusu bilgisi paylaşıldı, onu
Meclisin takdirine sunuyorum.
Aynı zamanda,
Manisa’nın Salihli ilçesinde hayatını trafik kazası sonucu kaybeden
vatandaşlarımıza Allah’tan rahmet, yaralı vatandaşlarımıza da acil şifalar
diliyorum.
Teşekkür
ediyorum.
BAŞKAN –
Teşekkür ederim.
Sayın Enginyurt,
sizin de bir söz talebiniz var galiba.
Buyurun.
43.- Ordu Milletvekili Cemal Enginyurt’un, iç turizmde yerli turistle
kıyaslandığında yabancı turiste uygulanan fiyatların düşük tutulmasıyla ne
yapılmak istendiğini Kültür ve Turizm Bakanlığı yetkililerinden öğrenmek
istediğine ilişkin açıklaması 
CEMAL ENGİNYURT
(Ordu) – Sayın Başkanım, çok teşekkür ediyorum.
Sayın Bakanlık
yetkilileri, Sayın Bakan Yardımcısı buradaydı ama ayrılmışlar herhâlde. Ben
özellikle şunu Kültür ve Turizm Bakanlığı yetkililerine sormak istiyorum: Bu
yerli turistlere yapılan ayrım niçin? Yabancı turistten alınan ücretin en az 3
katı Türk turistten alınarak ne yapılmak isteniyor? Türk vatandaşı olmak cezayı
mı gerektiriyor? Rus uçağı bombalandığında turizmi kurtaran Türk vatandaşıydı
ama bugün fiyatlara baktığımızda Türk vatandaşları bir gün otelde kalacak imkân
bulamıyorlar. Bu konuda bir çözüm üretirlerse çok memnun olurum.
Teşekkür
ediyorum.
BAŞKAN –
Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN – Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 3’üncü maddesinin (3)’üncü ve (4)’üncü fıkralarının
aşağıdaki şekilde değiştirilmesini arz ve teklif ederiz.
 Mehmet Metanet
Çulhaoğlu Ayhan Erel Hasan
Subaşı
 Adana Aksaray Antalya
 İmam
Hüseyin Filiz  Hüseyin
Örs
 Gaziantep  Trabzon
"(3) Ajansın
karar organı Yönetim Kuruludur. Yönetim Kurulu; Bakanın başkanlığında, Bakanlık
Tanıtma Genel Müdürlüğünden sorumlu Bakan Yardımcısı, Bakanlık Tanıtma Genel
Müdürü, Türk Hava Yolları Yönetim Kurulu Başkanı, Devlet Hava Meydanları
İşletmesi Genel Müdürlüğü tarafından işletilenler hariç olmak üzere havalimanı
ve terminal işletmelerini temsilen her üç yılda bir aralarında sırayla
görevlendirecekleri bir kişi, Bakanlıktan turizm işletmesi belgeli tüm
tesislerin bulundukları coğrafi bölge bazında temsilini sağlamak üzere Marmara
ve Akdeniz Bölgelerinden ikişer üye, Ege Bölgesinden iki üye, Karadeniz
Bölgesinden bir üye, İç Anadolu Bölgesinden bir üye, Doğu Anadolu Bölgesinden
bir üye ve Güneydoğu Anadolu Bölgelerinden bir üye olacak şekilde her belge bir
oy yerine geçmek suretiyle kendi aralarında yapılacak seçim sonucunda üç yıl
süreyle Yönetim Kurulunda görevlendirecekleri yedi kişi ile seyahat acentesi
işletme belgesi sahiplerinin ilgili mevzuatı uyarınca kendi aralarında
yapacakları seçimle belirlenecek bir kişi, Türkiye Belediyeler Birliğini
temsilen bir kişi ve Danışma Kurulunu temsilen kendi aralarında seçecekleri iki
kişi olmak üzere toplam on dokuz üyeden oluşur. Bakanlıktan turizm işletmesi
belgeli tüm tesislerin temsilcilerinin seçimlerine ilişkin işlemler Ajans
tarafından yürütülür.
(4) Ajansın
yürütme organı İcra Kuruludur. İcra Kurulu; Tanıtma Genel Müdürlüğünden sorumlu
Bakan Yardımcısının Başkanlığında, Tanıtma Genel Müdürü, Bakanlıktan turizm
işletmesi belgeli tesislerden Marmara, Akdeniz, Ege, Karadeniz, İç Anadolu,
Doğu Anadolu ve Güneydoğu Anadolu Bölgelerini temsil eden Yönetim Kurulu
üyeleri arasından kendi aralarında seçecekleri üç üye olmak üzere toplam beş
üyeden oluşur.”
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN – Önerge
üzerinde söz isteyen Sayın Örs.
Buyurun. (İYİ
PARTİ sıralarından alkışlar)
HÜSEYİN ÖRS
(Trabzon) – Sayın Başkan, çok değerli milletvekilleri; görüşülmekte olan
Türkiye Turizm Tanıtım ve Geliştirme Ajansı Hakkında Kanun Teklifi’nin 3’üncü
maddesi üzerine İYİ PARTİ Grubu adına söz aldım. Hepinizi en derin saygılarımla
selamlıyorum.
Değerli
milletvekilleri, Türkiye’nin tanıtımı için kurulmuş olan Tanıtma Fonu’nun
olduğunu hepimiz biliyoruz. Buna rağmen “turizm tanıtma fonu” olarak veya
Türkiye turizmini geliştirme fonu olarak yola çıkan, fakat son anda ajansa
bürünerek önümüze gelen bir kanun teklifini görüşüyoruz.
Değerli
milletvekilleri, 3’üncü maddeyle, Türkiye Turizm Tanıtım ve Geliştirme
Ajansının kurulması hüküm altına alınmıştır. Ayrıca ajansın yönetim kurulu,
icra kurulu ve danışma kurulu üyelerinin hangi temsilcilerden oluşacağı
belirlenmektedir. 
Maddenin
(3)’üncü fıkrasıyla yönetim kurulu üyelerinin sayısı 13 üye olarak
belirlenmiştir. Karadeniz ve İç Anadolu Bölgelerini temsilen 1 üye, Doğu ve
Güneydoğu Anadolu Bölgelerinden yine 1 üye yer almaktadır. Bölgeler coğrafi
şartları ve farklı turizm alanları bakımından birbirlerinden ayrı konuma
sahiptirler. Bu sebeplerle her bölge için ayrı ayrı 1’er üye seçilmesi daha
uygun olacaktır. Yani yönetim kurulunda Karadeniz Bölgesi’ni temsilen 1 üye, İç
Anadolu Bölgesi’ni temsilen 1 üye, Doğu Anadolu Bölgesi’ni temsilen 1 üye ve
Güneydoğu Anadolu Bölgesi’ni temsilen 1 üye olması daha uygundur kanaatindeyiz.
Bunu söylerken birçok turistik tesisi barındıran ve sektördeki payı oldukça
yüksek olan Ege Bölgesi için de üye sayısının 1 olmasının yetersiz olacağını da
ifade etmek isterim. 
Değerli
milletvekilleri, turizmin kalkınması ve gelişmesi bakımından belediyeler önemli
bir etkendir. Baktığımızda teklifte belediyeleri temsilen yönetim kurullarında
kimse yoktur. Yönetim kuruluna Türkiye Belediyeler Birliğinden 1 üyenin dâhil
edilmesinin iyi olacağı kanaatindeyiz. Belediyelerin sürece dâhil edilmesiyle
daha verimli bir çalışmanın elde edileceği kanaatindeyiz. Dolayısıyla, bu
fıkrada değişiklik yapılarak yönetim kurulunun üye sayısının artırılması
oldukça elzemdir. 
Maddenin
(4)’üncü fıkrasında ajansın icra kurulu için “Marmara, Akdeniz ve Ege
Bölgelerini temsil edecek 3 üye Bakan tarafından seçilir.” denmektedir. Bu
uygulama demokratik teamüllere aykırı bir uygulamadır. Ayrıca üyelerin Bakan
tarafından seçilmesi ajansın siyasi bir kimliğe bürünmesine yol açabilir. Bu da
siyasi yakınlığı olan kişi ya da grupları ajans nezdinde imtiyazlı hâle
getirebilir. Diğer yandan, icra kurulunda sadece Marmara, Akdeniz ve Ege
Bölgelerini temsil eden üyeler arasından Bakan tarafından seçilen değil,
Karadeniz ve diğer bölgeleri temsil eden üyelerin kendi aralarından seçecekleri
3 üyenin olması daha gerçekçi ve adil olacaktır. 
Maddenin
(5)’inci fıkrasıyla danışma kurulu üyelerinin belirli odalar ve federasyonların
başkanlarından seçilmesi öngörülmektedir. 
Değerli
milletvekilleri, kanun teklifi Komisyonda görüşülürken sivil toplum kuruluşları
temsilcilerinden Komisyonda bulunan kişiler ajansın danışma kurulunda değil,
ajansın yönetim ya da icra kurulunda olmak istediklerini dile getirmişlerdir.
STK temsilcilerinin ajansın karar ve yürütme organları olan yönetim ya da icra
kurullarına üye olarak seçilmeleri daha verimli bir çalışma olacaktır diye
düşünüyorum. 
Saygıdeğer
milletvekilleri, konuşmamın son bölümünde de bu kanun teklifiyle ilgili seçim
bölgem Trabzon’daki; tarihiyle, deniziyle, dağıyla, gölüyle, yeşiliyle
Türkiye’nin ender, güzel yerlerinden biri olan Trabzon’umuzdaki turizmci
arkadaşlarımın serzenişlerini de dile getirmek istiyorum. Trabzon’daki birçok
turizm temsilcisi, sivil toplum kuruluşu örgütünde bulunan, görev yapan, vazife
alan arkadaşlarımızın serzenişleri vardır. 
(Mikrofon
otomatik cihaz tarafından kapatıldı)
BAŞKAN – Son
cümlenizi alayım. 
HÜSEYİN
ÖRS (Devamla) – Trabzon’daki turizm yatırımcısı arkadaşlarımızın, turizmde
bileşeni olan arkadaşlarımızın tepkilerini dile getirmek için Trabzon yerel
basınında çıkan gazetelerden size biraz başlıklar göstermek istiyorum.
Trabzon’umuzda çıkan Kuzey Ekspres gazetesi bizim burada görüşmekte olduğumuz
kanun teklifiyle ilgili şunu demiş: “TBMM’de görüşülen teklife turizmcilerden tepki:
Bu kanun teklifi fayda sağlamaz.” Yine, Trabzon’daki Karadeniz’de Sonnokta
gazetesi “Genel Kurulda görüşülüp kurulması planlanan ajansa tepki var: Turizme
darbe vurulmasın." diye uyarıda bulunmuş. Yine Trabzon’daki Karadeniz
gazetesi “Turizmin geleceğini karartmayın." demiş. Karadeniz’den Günebakış
gazetesi “Turizmciler endişeli." diye yazmış ve son olarak da yine Taka
gazetesi, bizim Trabzon’umuzdaki yerel gazetelerimizden bir tanesi, o da
“Sektöre darbe vuruldu.” haberiyle bunu vermiş. Yereldeki turizmci
arkadaşlarımızın, turizm bileşenlerinin sesine kulak vermenizi diliyor,
hepinizi en derin saygılarımla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 3'üncü maddesinin üçüncü
fıkrasına "Ege Bölgesi'nden bir üye” ibaresinin "Ege Bölgesi'nden iki
üye” olarak, "Karadeniz ve İç Anadolu Bölgelerinden bir üye” ibaresinin
"Karadeniz ve İç Anadolu Bölgelerinden iki üye”, "Doğu ve Güneydoğu
Anadolu Bölgelerinden bir üye” ibaresinin "Doğu ve Güneydoğu Anadolu
Bölgelerinden iki üye” olarak değiştirilmesini ve bu ibareden sonra gelmek
üzere "Türkiye Belediyeler Birliği'nin kendi arasından seçtiği 1 üye”
ibaresinin eklenmesini ve "toplam onüç üyeden oluşur” ibaresinin
"toplam onyedi üyeden oluşur” şeklinde değiştirilmesini, 4'üncü fıkrasında
bulunan "Bakan tarafından seçilen” ibaresinin metinden çıkarılmasını arz
ve teklif ederiz.
 Gökan
Zeybek Turan Aydoğan Orhan
Sümer
 İstanbul İstanbul Adana
 Süleyman
Bülbül Hasan Baltacı Ayhan
Barut
 Aydın Kastamonu Adana
 Ali
Öztunç  Mahmut
Tanal
 Kahramanmaraş  İstanbul
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN
– Komisyon önergeye katılmadı. 
Söz
talebi var ama birleşime beş dakika ara veriyorum. 
Kapanma Saati: 20.19
BEŞİNCİ OTURUM
Açılma Saati: 20.26
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN YILMAZ (İstanbul), Nurhayat ALTACA
KAYIŞOĞLU (Bursa) 
----- 0 -----
BAŞKAN – Türkiye
Büyük Millet Meclisinin 100’üncü Birleşiminin Beşinci Oturumunu açıyorum. 
94 sıra sayılı
Kanun Teklifi’nin görüşmelerine devam ediyoruz.
Komisyon?
Yerinde.
Bir önceki
oturumda teklifin 3’üncü maddesi üzerinde okuttuğum ve Komisyonun katılmadığı
önerge üzerinde Kahramanmaraş Milletvekili Sayın Ali Öztunç konuşacaktır.
Buyurun Sayın
Öztunç. (CHP sıralarından alkışlar)
ALİ ÖZTUNÇ
(Kahramanmaraş) – Teşekkür ederim Sayın Başkanım.
Değerli
milletvekilleri, sizi de saygıyla selamlıyorum. 
Evet, turizmimiz
gelişsin, kalkınsın, büyüsün, güzel, tamam ama biraz da elimizdekilerin
kıymetini bilelim; havamızın, doğamızın kıymetini bilelim, elimizde ne varsa
onu değerlendirelim, öyle değil mi? (CHP sıralarından alkışlar)
Bakın, size iki
ilçeden bahsedeceğim: Afşin, Elbistan. Afşin ve Elbistan denince akla termik
santral geliyor. Afşin 70 bin nüfuslu, Elbistan 150 bin nüfuslu, 220 bin nüfus
var bu iki ilçede ama maalesef bu iki ilçede ciddi bir hava kirliliği var;
sebebi de Afşin-Elbistan termik santrali. İki ünitesi var; A ve B üniteleri. A
ünitesi yıllar önce yapıldı, eski bir teknoloji, filtreleme yok. Bunda AK
PARTİ’nin günahı da yok, yıllar önce yapılmış ama bugün o ünitenin çalışmasında
AK PARTİ’nin günahı var. “Niye?” derseniz, burası özelleştirildi,
özelleştirildikten sonra özelleştirilirken verilen firmaya dendi ki:
“Filtreleme yapacaksınız, filtre olacak, ona göre çalıştıracaksın.” Ama filtre
miltre yok, bu firma çalıştırıyor. 
İnanın
bana, sabahları insanların tepesine kül yağıyor. Zehir saçıyorlar. İnsanlar
burada ölüyorlar. Ciddi bir çevre katliamı var. Bakın, 200 milyon ton
karbondioksit salınmış otuz yılda. 2,7 milyon uçucu kül, 270 bin civarında
kükürt içeriği zehir olarak çevreye verilmiş ve o verimli Elbistan ovası tahrip
edilmiş durumda. 
Yirmi
yıllığına verildi bu şirkete, saatte 280 ton kül atıyor bu santral. Yazıktır.
Bakın, bu sadece bizim sorunumuz değil. Bu, iktidarın da sorunu, MHP’nin de,
HDP’nin de, İYİ PARTİ’nin de, hepimizin sorunu. Orada yaşayan insanlar bu
sıkıntıyı yaşıyorlar ve gerçekten de kanser hastalığı çok artmış durumda.
Geçtiğimiz yıl 17 bin erken ölüm teşhisini Greenpeace koydu arkadaşlar, 17 bin
erken ölüm teşhisi kondu. 
Bakın,
değerli milletvekilleri, seçimlerden önce Sayın Berat Albayrak Elbistan’a
geldi. Sayın Bakan Elbistan’da şu açıklamayı yaptı: “2019 yılına kadar bu eski
santrallerin de tamamının son çevre kriterlerine dayalı filtreleme sistemlerini
bitireceğiz. Bununla ilgili bütün firmalarla bire bir konuştuk. Eğer
bitiremezlerse külahları değişeceğiz.” dedi. Yok, bitmedi, külahlar değişmedi
ama bakanlıklar değişiyor, belli. O zaman Enerji Bakanıydı Berat Bey, şimdi Maliye
Bakanı oldu. (CHP sıralarından alkışlar) 
Devam
ediyor, bakın burası çok önemli, burası çok önemli. Diyor ki: “Koyduğumuz
kriterler yeni santrallerin hepsinde böyle olacak, eğer değişmezse o
santrallerle yolumuzu ayırırız.” Maalesef Afşin-Elbistan termik santralinde
ölüm var, insanlar perişan ediliyorlar. 
Seçim bölgem
Kahramanmaraş’ta Tekir diye bir beldemiz var, eskiden beldeydi, mahalle oldu
burası. Buranın 3.500-4.000 civarında nüfusu var. Son seçimlerde Tekir
Mahallesi’ndeki oy: CHP 346, AK PARTİ 1.940. Ciddi bir oy almışsınız, cidden
ezici bir oyunuz var. 
POLAT TÜRKMEN
(Zonguldak) – Teşekkür ederiz. 
ALİ ÖZTUNÇ
(Devamla) – Teşekkür ediyorsunuz da artık onlar size teşekkür etmeyecek, niye
biliyor musunuz? PTT’yi kapattınız ya, tek bir PTT vardı, kapatılıyor. Yaşlı
amcalar, emekliler oradan maaşını alıyorlardı, su parasını, elektrik parasını
buraya yatırıyorlardı. Ben sayın grup başkan vekilinden rica ediyorum, Tekir
Mahallesi’nde PTT’nin kapatılmasına ilişkin lütfen devreye girin, yapmayın,
orada yaşayan insanlarımıza bu zulmü yapmayın. Kahramanmaraş’ı sevmediğinizi
biliyoruz, Kahramanmaraş size oy veriyor ama siz Kahramanmaraş’ı sevmiyorsunuz
maalesef. Yollar deseniz perişan, yollara bakıyoruz, köy yolları dağılmış
durumda. Narlı beldesi vardı, inanır mısınız bana, Narlı beldesine araba girse
sanayiye gitmek zorunda, her taraf çukur çünkü. Tilkiler köyü var, bakın,
Tilkiler köyünde, Beyyurdu’nda bu çağda elektrik yok, su yok. “Hayaldi gerçek
oldu, AK PARTİ yaparsa böyle yapar.” 2019’da bir beldede, bir köyde, bir
mahallede su yok, elektrik yok. [CHP sıralarından alkışlar(!)] Yazıktır!
Musolar köyü, Sakarkaya, Sokumilyanlı, Karaağaç köylerinin yolu yok, yolu yolu.
Vicdan ya! Size oy veren köylere, size oy veren insanlara yol yapmıyorsunuz,
size oy veren insanların tepesine kül yağdırıyorsunuz; yazıktır, günahtır!
Elbistan-Göksun yolunu yirmi yıldır, yirmi beş yıldır yapacaksınız, hey babam,
bitmiyor bir türlü. Elbistan-Göksun yolu 60 kilometre ya, o kadar yol yaptınız…

(Mikrofon
otomatik cihaz tarafından kapatıldı) 
BAŞKAN – Son
sözlerinizi alayım. 
ALİ ÖZTUNÇ
(Devamla) – Peki Sayın Başkanım. 
Niye
Elbistan-Göksun karayolunu yapmıyorsunuz?
POLAT TÜRKMEN
(Zonguldak) – Yaparız, yaparız. 
ALİ ÖZTUNÇ
(Devamla) – Yaparsınız da, yirmi yıl geçti, döneminiz bitti, düşüşe geçtiniz,
gidiyorsunuz, bitti artık, son bir iki yıl. Erken seçim de olacak belli ki yani
olur. Bir iki yıl, ondan sonra bu kürsüleri görme şansınız yok, bu koltuklara
oturamazsınız, şurada oturursunuz, İYİ PARTİ’nin sırası var ya, siz orada oturursunuz,
inşallah biz de orada oturacağız. 
Teşekkür ederim
Sayın Başkanım. (CHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 3’üncü maddesinin üçüncü fıkrasında yer
alan "Devlet Hava Meydanları İşletmesi Genel Müdürlüğü tarafından
işletilenler hariç olmak üzere havalimanı ve terminal işletmelerini temsilen
her üç yılda bir aralarında sırayla görevlendirecekleri bir kişi,” ibaresinin
"Devlet Hava Meydanları İşletmesi Genel Müdürlüğü tarafından işletilenler
hariç olmak üzere havalimanı ve terminal işletmelerini temsilen en yüksek
cirosu olan ilk iki işletme arasından her üç yılda bir sırayla
görevlendirecekleri bir kişi,” şeklinde; "Ege Bölgesinden bir üye,
Karadeniz ve İç Anadolu Bölgelerinden bir üye, Doğu ve Güneydoğu Anadolu
Bölgelerinden bir üye” ibaresinin "Ege, Karadeniz, İç Anadolu, Doğu
Anadolu ve Güneydoğu Anadolu Bölgelerinden birer üye” şeklinde; "yedi
kişi” ibaresinin "dokuz kişi” şeklinde; "onüç” ibaresinin
"onbeş” şeklinde; beşinci fıkrasının ikinci cümlesinde yer alan
"Başkanı” ibarelerinin "temsilcisi” şeklinde, "başkanlarından”
ibaresinin "temsilcilerinden” şeklinde değiştirilmesini ve fıkraya
"Ajansın Danışma Kurulunun doğal üyesidir.” ibaresinden önce gelmek üzere
"ve Türkiye Belediyeler Birliği temsilcisi” ibaresinin eklenmesini arz ve
teklif ederiz.
 Muhammet Emin
Akbaşoğlu  Mehmet Doğan Kubat Yasin
Uğur
 Çankırı
 İstanbul Burdur
 Hacı Bayram
Türkoğlu Abdullah Güler Recep
Özel 
 Hatay İstanbul Isparta
 Ziya
Altunyaldız  Muhammed
Levent Bülbül
 Konya
  Sakarya

BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) – Genel
Kurulun takdirine bırakıyoruz. 
BAŞKAN –
Gerekçeyi okutuyorum: 
Gerekçe: 
Önergeyle,
Türkiye Turizm Tanıtım ve Geliştirme Ajansının Yönetim Kurulunda, Devlet Hava
Meydanları İşletmesi Genel Müdürlüğü tarafından işletilenler hariç olmak üzere
havalimanı ve terminal işletmelerinin ciro büyüklüğüne göre ve iki işletme
tarafından dönüşümlü olarak temsilinin sağlanması; Ege, Karadeniz, İç Anadolu,
Doğu Anadolu ve Güneydoğu Anadolu Bölgelerinden 1’er üyeyle temsil edilecek şekilde
Yönetim Kurulunun üye sayısının 15’e çıkarılması; Ajansın Danışma Kurulunda
turizm sektörünü temsil edecek olan meslek kuruluşlarının, sadece başkanları
tarafından değil, görevlendirecekleri temsilciler tarafından da temsil
edilmeleri ve ayrıca, Ajansın Danışma Kuruluna, Türkiye Belediyeler Birliği
temsilcisinin de üye olmasının sağlanması amaçlanmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 
4’üncü madde
üzerinde dört adet önerge vardır, aykırılık sırasına göre işleme alacağım.
Önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 4’üncü maddesinin Kanun Teklifi metninden
çıkarılmasını arz ve teklif ederiz.
 Necdet
İpekyüz Nuran İmir Tulay
Hatımoğulları Oruç
 Batman Şırnak Adana
 Kemal
Bülbül  Oya
Ersoy
 Antalya  İstanbul
BAŞKAN –
Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz.
BAŞKAN –
Komisyonun katılmadığı önerge üzerinde söz talebi var.
Sayın
Hatımoğulları Oruç, buyurun. (HDP sıralarından alkışlar)
TULAY
HATIMOĞULLARI ORUÇ (Adana) – Sayın Başkan, değerli milletvekilleri; az önce
HDP’li bir hatibin yapmış olduğu konuşma üzerine AKP Grup Başkan Vekili söz
alarak İdlib’de Heyet Tahrir el-Şam’dan TRT’nin kadrolarının ödül almasının
kişisel olduğunu, bireysel olduğunu ifade etti. Bunun, bu kadar masum
olmadığını, Türkiye’nin İdlib siyasetinin ve bu iktidarın bu örgütlerle kurmuş
olduğu bağların göstergesi olduğunu biz bir kez daha buradan ifade etmek
istiyoruz.
Değerli
arkadaşlar, Türkiye Turizm Tanıtım ve Geliştirme Ajansı Hakkında Kanun Teklifi
sundunuz buraya ama bu kanun teklifinin buraya neden geldiğine dair, bu teklifi
sunan iktidar partisi anlamlı bir açıklama yapmış değildir. Ama biz biliyoruz
çünkü AKP iktidara geldiği günden bugüne kadar inşaat sektörüne yaptığı
yatırımlarla, sahte ekonomik büyüme açıklamalarıyla, iktisatçıların “Bu
büyümeler sahici değildir, hormonludur.” gibi uyarılarına hiçbir biçimde itibar
etmeden yapmış oldukları bu yatırımlarla Türkiye’yi uçurumun dibine
getirmişlerdir ve şimdi de elbette farklı sektörlerde arayışlara gidilmiştir,
savunma ve enerji alanlarında olduğu gibi. Elbette turizm bu sektörlerden
gözlerine yeni kestirmiş olduklarından bir tanesidir. 
Elbette
turizmin gelişmesi, geliştirilmesi bizlerin de destekleyeceği bir şeydir çünkü
bir yandan ülke ekonomisine sunacağı katkı, öte yandan kendi ülkemizi tanıtmak,
Türkiye’nin güzelliklerini, kültürel zenginliklerini tanıtabilmek bizim için de
anlamlıdır. Ancak gelen bu teklifte bunun hedeflenmediği, bu reçetenin asla ve
asla buna, bu hastalığa çare olmayacağını belirtmek isteriz. 
Evet,
şimdi bu teklifte… Bizler turizmi burada geliştirmek istiyor isek bir kere bu
ülkeyi güvenilir bir ülke hâline getirmek lazım. Bir turist, özellikle Avrupalı
turistler Türkiye’ye ya da herhangi bir Orta Doğu ülkesine geldikleri zaman
güvenilirlik ölçüsünü ortaya koyarlar. Bakın Suruç, Gar, Antep, Reyhanlı
katliamları yaşandığı zaman değil bu ülkeye bir turist Ayşe teyze, Ali amca
bakkala gidip ekmek bile almaya çekindi, siz hangi turizmi geliştirmekten
bahsediyorsunuz. Daha dün bu süreçlerin geçtiğini zannettiğimiz bir anda
Reyhanlı’da tekrar patlama ve peşi sıra bu ülkede ne idiği belirsiz, tanımsız
ama iktidarın önünü açtığı siyasetin yarattığı güvensizlik ortamında turizmi
geliştiremeyeceğinizi bir kez daha söylemek isteriz.
Yine
dün, bu kanun teklifi tartışılırken Kürt kökenlilik üzerine yürütülen tartışma
yine turizmi geliştiremeyeceğimizin bir göstergesidir. Bu coğrafya, Anadolu ve
Mezopotamya toprakları kültürel zenginlikler bakımından bütün dünyaya örnektir.
Siz kültür turizmini geliştirirken bugün bu ülkenin Türk’üyle Kürt’üyle,
Arap’ıyla Ermeni’siyle bütün farklılıklarını yansıtmak gibi bir göreve sahip
olmayacaksanız, bu ayrıştırıcı yatırımlarınızı bile etnik kökene ve mezhepsel
bölgelere bu ülkeyi sizler ayırarak yapıyorsanız, asla ve asla bunu
geliştiremezsiniz.
Yine buna ek
olarak, yerel yönetimler meselesine gelmek istiyorum. AKP’li olmayan
belediyeleri çalıştırmama konusundaki ısrarınız devam ettiği sürece siz bu
ülkenin kalkınmasına değil, batmasına sebep olursunuz. Aynı biçimde bu ülkenin
turizmini geliştirecekseniz; Karadeniz’in güzelim ormanlarını talan
etmeyeceksiniz; HES’lere, RES’lere kapı açmayacaksınız; Hasankeyf’te, Adana
Yumurtalık’ta termik santral yapmayacaksınız. 
Yine şu soruyu
sormak istiyoruz: Turizm Bakanlığı dururken -bu kadar birikime sahipken,
binlerce çalışana sahipken- siz neden bir ajansa ihtiyaç duyarsanız? Bu işi
ajans yapacaksa, bu ülkeyi şirket gibi ajanslar yönetecekse bakanlıklar kendini
lağvetsin ve tıpkı Osmanlı dönemindeki gibi Divan-ı Hümayun’u kurun, bir kişiye
bağlayın. Zaten 4’üncü maddede bunu kastetmişsiniz ve demişsiniz ki…
Cumhurbaşkanlığı hükûmet sisteminin dayatmış olduğu yönetim biçimine göre
turizmle ilgili bile bir karar almaya kalkıştığınızda Cumhurbaşkanına sonsuz yetki
tanımak istiyorsunuz. Şunu bilin ki: Cumhurbaşkanlığı hükûmet sistemi çürümüş
bir sistemdir, bir sene içinde her yeri püskül püskül dökülmüş durumdadır.
Turizme bile el atmak isteyen bir Cumhurbaşkanı varsa, bilirkişisine ve kendi
bakanına güvenmeyen bir Cumhurbaşkanı varsa, bu ülkeyi hiçbir biçimde
yönetemedikleri anlamına gelmektedir.
(Mikrofon
otomatik cihaz tarafından kapatıldı)
BAŞKAN – Sayın
Oruç, tamamlayınız sözlerinizi.
TULAY
HATIMOĞULLARI ORUÇ (Devamla) – Dolayısıyla, bizler bu kanun teklifinin tamamına
karşı olduğumuzu bir kez daha söylemek isteriz.
Bugün eğer
demokrasinin, hukukun ve bilirkişilerin… Bu ülkede gerçekten kuvvetler ayrılığı
ortada olmadığı sürece, her şeyi bir adamın inisiyatifine bıraktığımız sürece
asla ve asla bu ülke yönetilemez. Türkiye bir kişinin veya etrafındaki zümrenin
malı değildir. 
Şunu
da bilmenizi isteriz: Bu dünya ne sizlere ne zümrenize kalmadı çünkü böylesi
bencillik, böylesi tek adamlık, böylesi merkeziyetçilik vatandaşlara zulümden
öte hiçbir şey getiremez, bu ülke ekonomisini batırmaktan öteye gidemez. 
Teşekkür ederim.
(HDP sıralarından alkışlar) 
BAŞKAN –
Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 4’üncü maddesinin (1)’inci fıkrasının (d) bendinin
aşağıdaki şekilde değiştirilmesini arz ve teklif ederiz.
"d)
Bakanlık tarafından desteklenmesi uygun ve gerekli görülen ve Ajansın
faaliyetlerine giren alanlarda yurt içinden yatırımcıların ülkemize yatırım
yapmaları için gerekli faaliyetleri yürütür, sadece turizm yatırımları yapmak
amacıyla kurulan şirketlere Danışma Kurulunun görüşü, Yönetim Kurulunun kararı
ve İcra Kurulunun onayı ile toplam yatırım maliyetinin yüzde beşini geçmemek
kaydı ile iştirak etmek suretiyle bu yatırımlara destek ve kaynak sağlar.
 Mehmet Metanet
Çulhaoğlu Ayhan Erel Hasan
Subaşı
 Adana Aksaray Antalya
 İmam
Hüseyin Filiz  Orhan
Çakırlar
 Gaziantep  Edirne
BAŞKAN –
Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN –
Komisyonun katılmadığı önerge üzerinde söz talebi var.
Sayın Subaşı,
buyurun. (İYİ PARTİ sıralarından alkışlar) 
HASAN SUBAŞI
(Antalya) – Sayın Başkan, değerli milletvekilleri; Genel Kurulu saygıyla
selamlıyorum.
Türkiye Turizm
Tanıtım ve Geliştirme Ajansı Hakkında Kanun Teklifi’nin 4’üncü maddesi için söz
almış bulunuyorum partim adına.
Antalya’da
yaşayan bir kişi olarak Antalya her yıl artan oranda turist çekiyor -bu yıl
zannediyorum 15 milyonu bulduğu söylenmekte- her yıl neredeyse 1 milyon
civarında turist artışına sahne olmakta. Ayrıca bütün Türkiye'ye baktığımız zaman,
geçen yıl Avrupa’nın en çok turist alan ülkesi durumundayız. Yani tanıtımın
yanında zannediyorum, incelediğimiz zaman, turizmin çok önemli sorunları var;
başta yapısal sorunları var, altyapı sorunları var ve milyonlarca gelen turist
Avrupa’da bin dolar civarında para bırakırken bizde neredeyse 600-700 dolara
düştüğünü biliyoruz. 
Sayın
Bakanın, Sayın Ersoy’un Antalyalı olmasıyla tabii ki gurur duyuyoruz. Turizmden
anlayan bir iş insanıdır. Antalya’da turizmcilerle ilk toplantısında, dikkatimi
çekmişti, borsa dâhil, Ticaret Borsası dâhil bütün sivil toplum örgütleriyle
toplantı yapmıştı ve olumlu karşılamıştık ama Antalya’nın en büyük örgütü olan
esnaf birliklerini bu toplantıya davet etmediğini öğrendim ve belediyeler de
yoktu. 
Değerli
milletvekilleri, turizmin en çok yükünü çeken sorunlu kesimi en büyük kesimi
olan, en kalabalık sivil toplum örgütü olan esnaf kesimidir ki Antalya’ya 15
milyon turist gelirken şehir merkezini gezdiğiniz zaman şehir esnafının çoğunun
siftah yapmadan dükkanını kapattığını görürsünüz. Ayrıca, belediyeler de
turizmin en çok altyapı yükünü çekerken turizm pastasından pay almayan ayrı bir
sektördür. Ayrıca, turizmle iç içe olması gereken, turizmle en barışık olması
gereken kesim de esnaflar ile belediyelerdir ama ne geçenlerde üzerinde
durduğumuz, kanunlaştırdığımız Turizmi Teşvik Yasası’nda ne de bu yasada ne
belediyelere ne de esnaf örgütlerine yer verilmediğini görüyoruz. En azından
bunda geçen danışma kurullarında hem esnaf örgütlerine yer verilmeli hem de
yönetim kurullarında turizm belediyelerine yer verilmeli ya da diğer
önergelerle olduğu gibi, Belediyeler Birliğinin önerisiyle bir turizm
belediyesinin bu örgütlenme biçiminin içinde olması gerekir. 
Diğer taraftan,
turizm tesislerinden ve yeme içme ünitelerinden, Bakanlık onaylı eğlence ve
yeme içme birimlerinden yüzde 1 civarında pay toplanması düşünülmektedir.
Cirodan yüzde 1 pay demek… Binlerce tesisten -ki bunların içinde zarar edenler
de var- üçte 1’inin zarar ettiğini, üçte 1’inin az kazandığını, üçte 1’inin de
çok kazandığını düşünelim, aynı miktarda pay alıyoruz. Bu ne vergi adaletiyle
ne hukukla ne eşitlikle ne Anayasa’yla, hiçbir hukuk kuralıyla bağdaşmaz, hangi
yargı sistemine başvursanız da zaten bu kanun reddolur.
(Mikrofon
otomatik cihaz tarafından kapatıldı) 
HASAN SUBAŞI
(Devamla) – Toparlıyorum.
BAŞKAN – Son
cümlelerinizi alayım Sayın Subaşı.
HASAN SUBAŞI
(Devamla) – Zarar eden kurumlardan ciro üzerinden yüzde 1 almanın vicdanda da
adalette de karşılığını bulamazsınız, böyle bir payı da toplayamazsınız. 
Ayrıca, 4’üncü
maddede geçen bağış almak, gerçekten birçok istismarlara, suistimale yol
açacağı gibi turizm tesislerine, yatırımlarına pay aktarmanın da bir anlamı
yoktur çünkü Türkiye’deki turizmin yapısal sorunları nedir, asıl sorunlar nedir
incelemeden, para toplayarak, bazı turizm yatırımlarına bu parayı işaret
edildiği şekilde aktararak turizmin tanıtımını da yapamazsınız, turizme katkı
da sağlayamazsınız. 
Teşekkür
ediyorum Sayın Başkan, saygılar sunuyorum efendim. (İYİ PARTİ ve CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 4’üncü maddesin (d) bendinde
"Bakanlık tarafından desteklenmesi uygun ve gerekli görülen ve Ajansın
faaliyetlerine giren alanlarda yurt içinden ve yurt dışından yatırımcıların
ülkemize yatırım yapmaları için gerekli faaliyetleri yürütür” ibaresinden
sonrasının çıkarılmasını arz ve teklif ederiz.
 Gökan
Zeybek  Hasan Baltacı  Turan
Aydoğan
 İstanbul
 Kastamonu  İstanbul
 Ensar
Aytekin  Orhan Sümer  Süleyman
Bülbül
 Balıkesir
 Adana  Aydın
 Mahmut
Tanal   Ayhan
Barut
 İstanbul  Adana
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Komisyonun katılmadığı önerge üzerinde söz talebi var.
Sayın
Aytekin, buyurun. (CHP sıralarından alkışlar) 
ENSAR
AYTEKİN (Balıkesir) – Sayın Başkan, değerli milletvekilleri; görüşülmekte olan
kanun teklifinin 4’üncü maddesi üzerine söz almış bulunmaktayım. Genel Kurulu
saygıyla selamlıyorum. 
Arkadaşlar,
getirilen teklif üzerine yapılan düzenleme bir turizm ajansının kurulmasını
öngörüyor ama bu ajansın yerel iş birliği ağlarında devlet yönetimi, valiliği
ve belediyeleri sürecin dışına itmiştir. Bu yönüyle kurullarına bakarsak
aslında bir “patronlar kulübü” öneriliyor. (CHP sıralarından alkışlar) 
Ege
Bölgesi, Muğla’dan başlayıp Çanakkale’ye uzanan, içeride ise Afyon’a kadar
dayanan büyük bir coğrafya; hem otel sayısı hem turist sayısı hem de turizm
çeşitliliği çok yüksek. Buna rağmen, getirilen teklifte yönetim kurulunda 1
kişiyle temsil edilmesi, bu kurulun bölge gerçeklerini göze almadan masa
başında oluşturulduğunu gösteriyor. 
Ben bu kanunu
Balıkesir özelinde değerlendirmek istiyorum. Balıkesir, kuzeyinde Marmara
Denizi, güneyinde Ege Denizi’yle çevrili geniş bir coğrafyadır. Erdek,
sahillerinde görülen fiyort tipi kıyılar ve genel olarak Kapıdağ Yarımadası ve
sahil hattı birçok açıdan turizme katkı sunacak bir vizyon şehridir. Yine
“Körfez bölgesi” diye adlandırılan ve Ayvalık’tan Edremit Altınoluk’a kadar
uzanan alanda, hem deniz turizmi hem termal turizm hem de doğa turizmi
yapılabilmektedir. Bu iki bölgenin de yıllık turist miktarı ciddi sayıda
yüksektir. 
Bununla birlikte
sadece iç turizme açılmış ve orta gelirli vatandaşlarımız için bir tatil mekânı
olarak ele alınan bu iki bölge birçok konuda sıkıntılar yaşamaktadır. Yazın
milyonları aşan nüfusuyla Körfez bölümünde hastane altyapısı yetersizdir.
Hastanelerde örneğin kalp damar doktoru yoktur. Aynı şekilde ciddi bir
kanalizasyon problemi yazın artan nüfusa bağlı olarak yükselmektedir. Arıtmanın
yetersiz oluşu yine bu sorunu büyütmektedir. Benzer şekilde, Edremit’te yer
alan Koca Seyit Havaalanı’nda uçuş sayısı yetersiz, var olan uçuşların
biletleme fiyatları da ciddi şekilde yüksektir. 
Sayın Başkan,
değerli arkadaşlar; Kazdağları
Türkiye'nin en önemli oksijen rezerv alanıdır. Buna rağmen, tatil için gelen
vatandaşlar genellikle kıyı şeridini tercih etmektedir. Oysaki Avrupa’da
Alplerde var olan oksijen kliniklerinden çok daha büyük ve çevreyle dost
tesislerin kurulabilmesi mümkündür. Bu teklifin genel olarak sermaye
sahiplerinin isteği doğrultusunda hazırlandığı da buradan anlaşılmaktadır.
Arkeolojik kent
mirasında da önemli yer tutan Balıkesir’de kültür turizmi nedense bu kanunda
hiç ifade edilmemiştir. Avrupa’nın ve Ege’nin ortak tarih kültürü olan ve
Edremit ilçe sınırlarında yer alan Antandros antik yerleşiminin ören yeri
yapılmasına dair girişimler ne yazık ki sonuçsuz kalmıştır. Vakıflar
müdürlüğünün alanına giren parsellerde kamulaştırma yapılamaması kararı
yüzünden Antandros, ören yeri yapılamamıştır. Çıkarılan KHK’yle vakıflar
müdürlüğü kendi mülkiyetindeki birçok yeri Kültür Bakanlığına devretmiş
olmasına rağmen belli ki bir mevzuat çatışması yüzünden Antandros hâlen statü
elde edememiştir. En azından bu mevzuat çatışmasının giderilmesi ve
Antandros’un ören yeri olarak ilan edilmesini beklemekteyiz. 
Sonuç olarak,
belli ki paraya ihtiyaç vardır. 4’üncü maddede yer alan ajans faaliyetleriyle
ilgili olarak “yurt içinde ve yurt dışında hibe alabilir” hükmü de sorunludur.
Yurt dışından ulusal turizm politikası için ne hibe alınabilir? Karadeniz
yaylalarında sayısı her geçen yıl katlanan Arap turistler göz önüne alındığında
sırf para bulmak için Katar şeyhlerine ve oksijen rezervi yüksek olan Kaz
Dağları’nda maden şirketlerine peşkeş çekilen araziler anlaşılan o ki beylere
yetmemiştir. (CHP sıralarından alkışlar) “Hibe” adı altında özellikle
Katarlıları Türkiye’ye çekmek ve yatırım yapmaya karar verdikleri anda yukarıda
belirttiğim 4’üncü maddenin (d) bendi çerçevesinde icra kurulunu devreye sokmak
sırf dolar gelsin diye memleketi yabancıların hizmetine sunmaktır. 
6’ncı maddede
öngörülen düzen tam anlamıyla bir sömürü düzenidir. Balıkesir gibi sezonun kısa
olduğu bir coğrafyada işletmelerden alınması düşünülen yüksek pay turizmciyi
bir nevi haraca bağlayacaktır. 
Değerli
arkadaşlar, bugün 10 Temmuz. Bugün Gezi Parkı olaylarında, Eskişehir’de sokak
arasında katledilen canımız Ali İsmail Korkmaz’ın ölümünün yıl dönümü. 
(Mikrofon
otomatik cihaz tarafından kapatıldı) 
BAŞKAN – Sayın
Aytekin, son cümlelerinizi alayım. 
ENSAR AYTEKİN
(Devamla) - Öldüresiye döven polisi, çelme atan esnafı, “Tedavi etmem.” diyen
doktoru ve “Emri ben verdim.” diyeni unutmadık, unutmayacağız. (CHP
sıralarından alkışlar) Siz de şunu unutmayın: Yeryüzünde bu çocuklarımızın
adını anan son kişi ölene kadar gezi ruhu yaşayacaktır. Buradan Gezi şehitlerini
ve Ali İsmail’i saygıyla selamlıyor, yâd ediyorum. (CHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi'nin 4’üncü maddesi (1)’inci fıkrasının (a)
bendinde yer alan “yürütür” ifadesinin “sürdürür” şeklinde değiştirilmesini arz
ve teklif ederiz.
 İsmail
Özdemir Cemal Çetin Metin
Nurullah Sazak
 Kayseri İstanbul Eskişehir
 Tamer
Osmanağaoğlu  Mehmet
Celal Fendoğlu
 İzmir Malatya
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN – Önerge
üzerinde Sayın Özdemir, buyurun. (MHP sıralarından alkışlar) 
İSMAİL ÖZDEMİR
(Kayseri) – Sayın Başkan, değerli milletvekilleri; Gazi Meclisimizi en derin
sevgi ve saygılarımla selamlıyorum.
İç Anadolu
Bölgesi’nde yer alan seçim bölgem Kayseri altı bin yıllık tarihiyle ve eşsiz
coğrafyasıyla hem yaz hem de kış aylarında sıkça ziyaret edilen kentlerden
biridir. Türkiye'nin kültür, sanat, bilim, ticaret, sanayi ve turizm
merkezlerinden biri olan Kayseri tarihin en eski zamanlarından beri her dönemde
önemini korumuştur. Selçukluların Anadolu’ya girişinin ardından şehri
almalarıyla birlikte Kayseri’ye Türk mührü kesin olarak vurulmuş, zaman zaman
Türk beyliklerine başkentlik yapmış ve bu önemi günümüze kadar da
süregelmiştir. Böylesine zengin bir tarihî ve kültürel mirasa sahip
Kayseri’mizin turizm konusunda bazı talep ve sıkıntıları mevcuttur. Bu sebeple
Meclisimizin ve ilgili icra organlarımızın dikkatini bazı konulara çekmek
istiyorum. 
Türkiye
turizminin önemli bir merkezi olan Kapadokya bölgesinin Kayseri’ye olan
yakınlığı, şehrimizin havaalanının turistlerce tercih edilmesine sebebiyet
vermektedir. Bu durum da Kayseri’nin turizm açısından sanılandan çok daha büyük
bir öneme sahip olduğunun kanıtıdır. Gelen ve giden yolcuların daha rahat giriş
ve çıkış işlemlerini yapabilmesi ve daha konforlu bir şekilde havaalanını
kullanabilmeleri bakımından bazı çalışmaları içeren Erkilet Havaalanı’nın
genişletilmesi projesi üzülerek ifade etmek isterim ki şimdiye kadar
gerçekleşmemiştir. 
Yine, Antalya’yı
Konya ve Kapadokya bölgesiyle Kayseri’ye bağlayacak
Antalya-Konya-Aksaray-Nevşehir-Kayseri Hızlı Tren Projesi’nin 2020 yılında
tamamlanmasının planlandığı ifade edilmektedir. Bahse konu olan projenin
Kayseri, Nevşehir, Aksaray, Konya, Antalya illeri arasında turizmin
yaygınlaşmasına sağlayacağı katkı hiç şüphe yok ki büyük olacaktır. Temennimiz,
bu ulaşım projesine özel önem verilip gecikme olmaksızın bitirilmesidir. Dikkat
edilirse ve neresinden bakılırsa bakılsın, turizm alanında Kayseri ve
Kapadokya’nın bulunduğu Nevşehir ilimizin birbiriyle tabii bir bağlantısı
vardır. Bu kapsamda iki ilimizin turizm potansiyelinin beraberce
değerlendirilmesinde büyük fayda bulunuyor. 
Bununla
birlikte, inanç turizmi açısından Kapadokya’nın giriş bölgesi ve aynı zamanda
kapısı konumundaki Yeşilhisar ilçemizde bulunan Saint George kalıntılarının
canlandırılması ve yörenin turizme kazandırılmasıyla ilgili Kayseri Valiliğimiz
yoğun bir gayret içerisindedir. Burada var olan pazar farklı ülkelerden yüz
milyonlarca yabancı turisti kapsamaktadır. Bakanlığımızdan beklentimiz Yeşilhisar
ve çevresinde ev pansiyonculuğunun desteklenmesidir, böylelikle kırsal
kalkınmaya da katkı sağlanabilecektir. 
Diğer yandan,
ülkemizin en yüksek dağları arasında bulunan Erciyes hem dağcılık hem de kayak
yapmak isteyenler için oldukça güzel fırsatlar sunmaktadır. Kayseri Erciyes Kış
Sporları Turizm Merkezinde bulunan konaklama imkânlarının ve dolayısıyla yatak
kapasitesinin artırılmasına ve Erciyes Dağı’nın sadece dağcılık ve kış sporları
için değil, kongre turizmine katkı sunması kapsamında da değerlendirilmesine
yönelik çalışmalar yapılmalıdır. 
Dünyanın en
yüksek ikinci şelalesi konumunda olan Yahyalı ilçemizde bulunan Kapuzbaşı
Şelalesi’nin tanıtımının yapılması büyük önem taşımaktadır. Etkin bir formatla
her yıl tekrarlanacak uluslararası bir festivalle hem Kapadokya gibi görsel ve
kültürel hem de Sultan Sazlığı Kuş Cenneti ve Aladağlar Millî Parkı gibi doğal
zenginliklerin Erciyes Kış Sporları Turizm Merkeziyle entegre olmalarını
sağlayarak bölgeye özgü doğa ve kültür turizminin önünün açılması sağlanabilecektir.

Zengin turizm
olanaklarına sahip olan Kayseri’nin durumu dikkate alındığında hâlihazırda
uygulama aşamasına geçmiş bulunan Ankara-Niğde Otoyolu Projesi’ne Kayseri’mizin
de dâhil edilmesinin ülkemiz turizmine sağlayacağı katkılar da büyük olacaktır.
Sayın Başkan,
değerli milletvekilleri; son olarak, iç hat uçuşlarında Kayseri için Türk Hava
Yollarıyla beraber diğer özel hava yolu şirketlerinin yolculara çıkardığı bilet
fiyatları, örneğin İstanbul-Kayseri hattıyla mukayese edildiğinde, Kayseri’den
uçuş mesafesiyle daha uzak olan iller için belirlenen bilet fiyatlarından dahi
fazladır. Bu durum, hiç şüphe yok ki şehrimizin başta ticari faaliyetleri olmak
üzere turizm ve diğer bazı alanlarını da olumsuz etkilemekte, Kayserili
hemşehrilerimiz hava yolu taşımacılığında diğer illerle kıyaslandığında daha
pahalı yolculuk yapmaktadır. Bilet fiyatlarının makul bir seviyeye çekilmesi
Kayserili hemşehrilerimizin beklentisidir. 
(Mikrofon
otomatik cihaz tarafından kapatıldı)
BAŞKAN – Sayın
Özdemir, tamamlayın lütfen. 
İSMAİL ÖZDEMİR
(Devamla) – Bitiriyorum efendim. 
Dahası, yolcu
sayısı ve uçaklardaki doluluk oranı dikkate alındığında Kayseri’ye yapılacak
uçuşlar için ek seferler konulması bizlerin makul bir talebidir. Bu durum, hiç
kuşku yok ki Kayseri’mizin turizm ve ticaret potansiyelinin artmasına katkı
sağlayacaktır diyor, bu vesileyle sözlerime son verirken Gazi Meclisimizi bir
kez daha selamlıyor, saygılar sunuyorum. (MHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 4’üncü maddesinin birinci fıkrasının (d)
bendinin madde metninden çıkarılmasını ve diğer bendin buna göre teselsül
ettirilmesini ve üçüncü fıkrasının madde metninden çıkartılmasını arz ve teklif
ederiz.
 Muhammet Emin
Akbaşoğlu Muhammed Levent Bülbül Ziya
Altunyaldız
 Çankırı Sakarya
 Konya
 Abdullah
Güler  Cemil Yaman  İsmail
Tamer
 İstanbul Kocaeli Kayseri

BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
BAŞKAN – Söz
talebi yoktur.
Gerekçeyi
okutuyorum:
Gerekçe: 
Önergeyle, Kanun
Teklifi’nin 1’inci maddesinde yapılan değişiklik doğrultusunda, Türkiye Tanıtım
ve Geliştirme Ajansının sadece tanıtıma yönelik faaliyetleri yürütmesine ve
yatırımlara iştirak etmemesine yönelik düzenleme yapılması amaçlanmaktadır.
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Etmeyenler…
Kabul edilmiştir. 
5’inci madde
üzerinde dört adet önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 5’inci maddesinde yer alan “a) Genel
Bütçeden Aktarılan Tutarlardan” bendinin kanun teklifi metninden çıkarılmasını
ve diğer bentlerin buna göre teselsül ettirilmesini arz ve teklif ederiz. 
 Kemal
Bülbül  Ebrü Günay  Necdet
İpekyüz
 Antalya Mardin Batman
 Zeynel
Özen Meral Danış Beştaş Nuran
İmir
 İstanbul Siirt Şırnak
 Tulay
Hatımoğulları Oruç
  Adana
BAŞKAN –
Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN –
Komisyonun katılmadığı önerge üzerinde söz talebi Sayın İpekyüz’ün.
Buyurun. (HDP
sıralarından alkışlar) 
NECDET İPEKYÜZ
(Batman) – Sayın Başkan, değerli milletvekilleri; hepinizi saygıyla
selamlıyorum. 
Aslında Mecliste
bugün, 10 Temmuzda gerek grubumuz adına konuşmalarda gerek birçok vekil de
özellikle Ali İsmail Korkmaz üzerinde konuşmalar yaptılar fakat nereden nereye
geldiğimizi unutmamamız lazım. Ben turizmle ilgili konuşmadan önce… 
“90’lar”
denildiğinde “faili meçhul” cinayet denildiğinde aslında failler bellidir.
Bütün bu sıralarda oturanlar biliyorlar, daha önce Mecliste bu konuda birçok
araştırma önergesi ve inceleme komisyonu kuruldu, çalışmalar da yürütüldü. 
10 Temmuz,
Diyarbakır’da 1991 yılında Vedat Aydın’ın cenaze töreninde, Mardinkapı denilen
bölgede, Hevsel Bahçeleri’ne yakın bölgede insanların taranmasıdır aynı
zamanda. 5 Temmuzda evinden alınmıştı, 7 Temmuzda Maden’e yakın bir yerde
cenazesi bulundu işkence edilmiş bir hâlde, 5 bin araçtan fazla bir konvoyla
Diyarbakır’a getirildi; oradaki törende bu olay yaşandı.
JİTEM ve
itirafçılar çeşitli söylemlerde bulundu, gazetelere düştü; hiçbir hesap
sorulmadı. Bunu niçin söylüyorum? Hesap sormadığımız, peşine düşmediğimiz her
şeyin aslında tekrarına neden oluyoruz ve ne oldu? 10 Temmuz, Ali İsmail
Korkmaz, göz göre göre, sistematik bir şekilde tekrarı oldu. O gün ona karşı
çıkmış olsaydık belki bunlar tekrarlanmayabilirdi. 
Şimdi, turizmle
ilgili, 5’inci maddeyle ilgili, bütçesiyle ilgili bir düzenleme yapılmış. Evet,
ajans kuruluyor, ajans tanıtım amacıyla kuruluyor, ihtiyaç için kuruluyor ama
siz şimdi Kültür Bakanlığının, Turizm Bakanlığının web sayfasını açsanız
aslında orada Tanıtma Genel Müdürlüğünün bu amaç için yaptığı çalışmaların
hepsi özetleniyor. 
Bakın,
arkadaşlar, kaynak yaratmak için, kaynağı daha sağlam oluşturmak için ve hızlı
davranmak için böyle bir ajansa ihtiyaç duyuluyor ve bütçesini oluştururken
nelere dikkat edilmiş? Denmiş ki: Bir, genel bütçeden –tekrar genel bütçeden
pay alacak- bir ajans kuruluyor, “bağış” demiş, bağış ve yardımlardan. Biz
Türkiye’de aslında son dönemde kamuda bağışın ne demek olduğunu biliyoruz,
birçok yerde bağışın ne anlama geldiğini biliyoruz. Onunla da yetinmiyor, iştirak
ettiği şirketlerin faaliyetlerinden gelir dile getiriliyor. Bir de ajansın
faaliyetlerinden olabilecek kârdan söz ediliyor. Bununla beraber, yüzde 70’i
tanıtıma düşünülüyor, yüzde 30’u diğer faaliyetlere. 
Şimdi, bütün
bunlar ele alınırken, genellikle üzerinde konuşulurken, turizmle ilgili bir
düzenleme yapılırken nedense birçoğumuzun aklına kıyı geliyor, kıyı şeridi
geliyor, turistik tesisler geliyor. Gerekçesi de yazılırken aslında “bölgeler
arası eşitsizliğin giderilmesi” denilmiş fakat gerek icra kurulunun
oluşturulmasında gerek yönetim kurulunun oluşturulmasında, bir, sivil toplum
örgütleri yeterince yok, zaten görüş alınmamış. İki, yerel yönetimler yok. Üç,
bölgeler arası eşitsizliği giderebilecek bir düzenleme yok. Yönetim kuruluna
oluşturulacak direktifleri sunan icra kurulu 5 kişiden, 5 temsilciden oluşuyor,
5 temsilciden Türkiye’nin dezavantajlı ve turizm açısından çok çok zengin
bölgelerinden hiç kimse yok. Ben sadece vekili olduğum Batman’ı söylesem
hepinizin aklına Hasankeyf gelebilir ama ben Memikan Köprüsü’nü söyleyebilirim
size, Malabadi Köprüsü’nü söyleyebilirim, Hızır Bey Camii’ni söyleyebilirim,
Kozluk Kalesi’ni söyleyebilirim; Kandil Kalesi’ni, Rabat Kalesi’ni, Pertükan
Kalesi’ni, Beksi Kalesi’ni söyleyebilirim. Bir yığın yer var. Benim doğduğum
köy Bismil’e bağlı Salat köyünde milattan önce 5500’e ait höyük var.
Diyarbakır’daki arkeoloji müzesine gitseniz bir katı ona ait ama höyük tümüyle
bırakılmış. Turizm için bunlara zaman ayırmak lazım. 
Bir diğeri,
toplumsal barış açısından siz ortam yaratmazsanız, siz Türkiye'nin iç turizmini
geliştirmezseniz insanlar birbirinden uzaklaşır. Normalde biz bölgeler arası
eşitsizlikte özendirmemiz gerekirken, teşvik etmemiz gerekirken tümüyle kıyıya,
tümüyle belli yerlere alan yaratmışız. 
Sevgili
arkadaşlar, düzenlenen tabloda da bir taraftan öyle bir hâle getirilmiş ki
birçok şey denetimden yoksun bırakılıyor ve alınacak paralar tümüyle bir
yetkiye bırakılıp denetimsiz, sorgusuz sualsiz bir şekle dönüştürülüyor. 
(Mikrofon
otomatik cihaz tarafından kapatıldı)
NECDET İPEKYÜZ
(Devamla) – Sayın Başkan, tamamlıyorum. 
BAŞKAN –
Tamamlayın lütfen Sayın İpekyüz. 
NECDET İPEKYÜZ
(Devamla) – Bu şekilde yapılan düzenlemelerle paranın nereye gideceğini, kime
rant sağlanacağını, nasıl olacağını kimse bilemiyor ve hesap soramıyor ve bu
Parlamento kendi yetkisini ortadan kaldırmış oluyor. Buna benzer oylamalarla,
buna benzer çıkartılan yasalarla normalde bizim adımıza Sayıştayın yapması
gereken düzenlemeler burada tümüyle çıkartılıyor ve keyfiyete bırakılıyor. Bakın,
turizm alanında birçok sivil toplum örgütü var, hiçbir tanesi burada yer
almadığı gibi ne icrada ne denetimde ne katkıda, hiçbirinde yok ve para
onlardan kesildiği gibi tümüyle yine kendi kendilerine bir ortam yaratılacak. 
Tekrar başa
dönüyorum, kendi kendilerine yarattıkları ısmarlama bir sisteme dönüşüyor.
Çünkü neden? Kriz var, kriz için paraya ihtiyaç var ve bir kısım insanların da
gönlünü hoş etmek için kamufle etmeye ihtiyaç var. Bu ajans onun için
düzenleniyor. Geri çekilmesini talep ediyoruz.
Saygılarımla.
(HDP sıralarından alkışlar) 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 5’inci maddesinin aşağıdaki şekilde değiştirilmesini
arz ve teklif ederiz.
"Ajansın gelirleri 
MADDE 5- (1) Ajansın gelirleri;
a) Genel bütçeden aktarılan
tutarlardan,
b) 6 ncı maddeye göre alınacak
turizm paylarından,
c) Ajansın iştirak ettiği
şirketlerin faaliyetlerinden elde edilen gelirlerden,
ç) Ajansın faaliyetlerinden elde
edilen gelirlerden,
d) Diğer gelirlerden, 
oluşur.
(2) Ajansın gelirlerinin en
az yüzde yetmişi, ülke turizminin tanıtılmasına yönelik faaliyetlerin, kalan
kısmı ise diğer faaliyetlerin finansmanında kullanılır.
(3) Ajansın bütçesi, Ajansın
yıllık program ve faaliyetleri dikkate alınarak İcra Kurulu tarafından bir
yıllık olarak hazırlanır ve her yıl ağustos ayı sonuna kadar Yönetim Kuruluna
sunulur. Yönetim Kurulu tarafından incelendikten sonra uygun bulunan Ajansın
bütçesi Bakan onayı ile yürürlüğe girer. Bütçe yılı takvim yılıdır, bütçe dışı
harcama yapılamaz. Yönetim Kurulu yıllara sari harcama yapmaya yetkilidir. Ajans
bütçesinde cari yıl içinde harcanmayan tutarlar bir sonraki yıl bütçesine
devredilir.
(4) Ajans bütçesinin
hazırlanması, uygulanması, harcamaların yapılması ve muhasebeleştirilmesine
ilişkin usul ve esaslar ilgili kurumların görüşü çerçevesinde Bakanlıkça
çıkarılan yönetmelikle düzenlenir.”
 Mehmet Metanet
Çulhaoğlu  Ayhan Erel Hasan
Subaşı
 Adana Aksaray Antalya
 Orhan
Çakırlar İmam Hüseyin Filiz  Tuba
Vural Çokal
 Edirne Gaziantep Antalya
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN –
Komisyonun katılamadığı önerge üzerinde söz talebi Sayın Tuba Vural Çokal’ın.
Buyurun Sayın
Çokal. (İYİ PARTİ sıralarından alkışlar)
TUBA VURAL ÇOKAL
(Antalya) – Sayın Başkan, değerli milletvekilleri; iktidar partisi tarafından
hukuka, vicdana uyup uymadığına bakılmadan sadece Meclis çoğunluklarına
güvenilerek çıkarılmak istenilen bir kanun teklifiyle daha karşı karşıyayız. Bu
seferki konumuz turizm. 
Her şeyin en
iyisini bilen, en doğrusunu düşünen pek muhterem Adalet ve Kalkınma Partili
milletvekillerimiz televizyonlarda gördükleri “Turizmde rekorlar kırıldı. Şu
kadar turist Rusya’dan geldi. Otel odaları doldu, taştı.” haberlerinin
etkisinde kalarak bir kanun teklifi hazırlamışlar. “Madem otelciler bu kadar
para kazandı, biz de bunlardan pay alalım.” demişler. E, bu payı da bir isim,
şöyle cafcaflı bir kanun adıyla almaları gerekiyormuş: “Türkiye Turizm Tanıtım ve Geliştirme Ajansı Hakkında Kanun Teklifi.” Ne
güzel bir isim değil mi? İnsana etkili geliyor. İsim güzel, peki içerik
nasıl? İçerik de tam istedikleri gibi, özetle “Madem bizim televizyon
kanallarına göre oteller paraya para demiyor, biz de buradan pay alalım,
kendimiz harcayalım, harcarken de hesap vermeyelim.” diyor. 
Sevgili
arkadaşlar, size, turizmin içinden gelen, tüm hayatı turizm bölgesinde geçen;
turizmin emekçisinden, esnafından, otel işletmecisinden çalışanına kadar
herkesi tanıyan bir kardeşiniz olarak buradan seslenmek istiyorum: Geçmiş altı,
yedi yıl içerisinde turizmde çok büyük krizler yaşadık, ekonomik sorunlar,
Rusya’yla yaşanan uçak krizi ve 15 Temmuz gecesi yaşadığımız hain darbe
girişimi hep turizmi vurdu. Turizmci bu dönemi atlatmak için Nobel ödüllü
ekonomistleri kıskandıracak hamleler yaptı. Neler mi yaptı? Yeri geldi, yüksek
faizle borçlandı; yeri geldi, arabasını sattı, evini sattı, masraflarını
karşılayamadığı için açılamayan oteller bile oldu. Bu dönemde turizmcinin
başvurduğu yollardan biri ise özellikle uluslararası acentelere odaları çok
ucuz fiyata satmak oldu. Neredeyse sadece masrafları karşılayacak rakamlarla
her şey dâhil sistemi içinde satılan odalar ülkemizi her geçen gün ucuz turist
cenneti yaptı. Para harcamayan, odalardan çıkmadan her şey dâhilin neyi var
neyi yok tüketen turistlerin sayısı her geçen yıl arttıkça arttı. Uluslararası
acentelere elini kaptıran otelciler ne yaptılarsa kollarını bir türlü
kurtaramadı, bir önceki yılın paralarını alabilmek için yeni yılın odalarını da
onlara verdi. Doğrudur, turizmimiz her geçen yıl sayısal olarak artış gösterdi
ancak konaklama ücretleri ve turistlerin şehirlere yaptıkları ekonomik katkı
ise gittikçe düştü. On yıl önce 4 milyon turistin işletmelere ve şehirlere
sağladığı katkıyı şimdilerde 12 milyon turist maalesef ki sağlayamaz hâle
geldi. 
Sayın
milletvekilleri, özellikle yandaş kanallarda gördüğünüz sadece gelen turist
sayısını anlatan rakamlarla böyle bir kanun çıkaramayız. Otelcilerden yüzde 1
pay almaya çalışmak yerine turistlerden daha çok katkı almalıyız. Burada, şehir
vergilerini konuşmalıyız, turisti otelden çıkarmanın yollarını konuşmalıyız,
otellerimizi her şey dâhil girdabından çekip çıkaracak olan yolları
konuşmalıyız ama biz tüm bunlar yerine, otelcilerden yüzde 1 pay alalım, para
bize gelsin, ama nereye harcadığımızı kimseye söylemeyelim, hesap vermeyelim
diyen bir kanun teklifini görüşüyoruz. Hazırlanan kanun teklifiyle özetle
“Otelcimizden yıllık yüzde 1 pay alalım, bu payı harcaması için bir kurul
kurulsun; bu icra kurulunda Bakan Bey’in seçtiği işletme temsilcileri, bakan
yardımcıları ve üst düzey bürokratlar yer alsın, ayrıca bu icra kuruluna yerli
ve yabancı yatırımcılara kaynak aktarma yetkisi verilsin. Bir de Sayıştay da
dâhil olmak üzere hiçbir kişi ya da kurum bize soru sormasın.” diyorsunuz. 
Bu
kanun turizmcilere artı yük olacağı gibi kanunlarımıza da aykırıdır.
Turizmcinin rızkını alıp kimseye hesap vermeyecek bir kurula vermenin
açıklanabilecek bir tarafı yoktur. Gelin bu ısrarınızdan vazgeçin, turizm
bölgelerimizi geliştirelim, zor durumda olan esnafımıza destek olacak projeleri
hayata geçirelim. Denizlerimizi temiz tutacak yatırımları hayata geçirelim,
farklı turizm pazarlarını açalım. Ama bunu turizmcilerimiz yerine turistlerden
alacağımız paylarla yapalım. “Biz yaptık oldu.” olmamalı. “Meclisin isminin ruhuna
uygun tavırlar nerede?” diye sormak geliyor içimden. 
Buraya
kadar turizmin gelişebilmesi için yapılacakları yaşadıklarımdan yola çıkarak
anlatmaya çalıştım. Konuşmamın sonunda ise turizmin geleceği için yapılmaması
gereken ufak birkaç hatırlatmada bulunmak istiyorum. 
(Mikrofon
otomatik cihaz tarafından kapatıldı) 
BAŞKAN
– Sayın Çokal, sözlerinizi tamamlayın lütfen. 
Buyurun.
TUBA
VURAL ÇOKAL (Devamla) – Suriyelilerin sahildeki yakışıksız görüntülerini özenle
gizleyin bu tanıtımı yaparken. Kapadokya, Karadeniz yaylalarında, Akdeniz
sahillerinde imar barışı fırsatçılarının ucube yapılarını sakın ha sakın
tanıtıma katmayın. Belek’te tarla gibi sürülen deniz kaplumbağası yumurtlama
alanlarını asla afişe etmeyin. Siyasette bizim sahillerimizi pazarlamaktan
sorumlu, ticarette ise şirketi Yunan adalarına tur götüren, son derece
profesyonel bir yaklaşım sergileyen Sayın Bakan Bey’in şirketinin Yunanistan
turizmine katkılarını da bir sır gibi saklamayı sakın ha sakın unutmayın. Ve
çok önemlisi, Okluk sarayıyla ilgili önceki ve şimdiki görüntüleri kesinlikle
paylaşmayın deyip Genel Kurulu saygıyla selamlıyorum.
Teşekkürler.
(İYİ PARTİ ve CHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 5’inci maddesinin (2)’nci
fıkrasında “Ajansın gelirlerinin en az yüzde yetmişi,...” ibaresinin “Ajansın
gelirlerinin en az yüzde doksanı,...” şeklinde değiştirilmesini arz ve teklif
ederiz. 
 Gökan Zeybek Hasan
Baltacı Mahmut Tanal
 İstanbul Kastamonu İstanbul
 Süleyman
Bülbül Turan Aydoğan Ayhan
Barut
 Aydın İstanbul Adana
 Orhan
Sümer  Mehmet
Akif Hamzaçebi
 Adana  İstanbul

BAŞKAN – Komisyon
önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN –
Komisyonun katılamadığı önerge üzerinde söz talebi var.
Sayın Hamzaçebi,
buyurun. (CHP sıralarından alkışlar) 
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Değerli
milletvekilleri, sözlerime başlarken hepinizi saygıyla selamlıyorum. Dün
akşamki konuşmamda teklifi üç maddeyle şöyle özetlemiştim: Canımızın istediği
gibi para toplayalım, canımızın istediği gibi harcayalım, kimseye de hesap
vermeyelim. (CHP sıralarından alkışlar) Teklifin bu özelliği verilen bütün
önergelere ve bundan sonra verilecek olan bütün AK PARTİ grup önergelerine
rağmen değişmiyor, bu ruh bu teklifin esasını oluşturuyor. Bir kriz dönemi
düzenlemesi de değil, bunu sakın öyle anlamayın. Kriz var, bütçeye para lazım,
gelir lazım; böyle bir şey yok, para Turizm Bakanlığına lazım, bu fonu
kullanacak olanlara lazım. Ama ne Sayıştay Kanunu’na tabi ne Kamu İhale
Kanunu’na tabi, harcamasının hesabını hiçbir şekilde vermeyecek, ihale diye bir
şey yok; parayı topla sektörden, harca. Bütçeye girmiyor para arkadaşlar,
bütçenin gelir ihtiyacı nedeniyle çıkarılan bir düzenleme değil. 
Değerli
arkadaşlar, bir sonraki maddede turizm payı düzenlemesi var. Bu düzenleme AK
PARTİ grup önerisiyle biraz iyileştirilecek olmasına rağmen Anayasa’ya aykırı
bir düzenlemedir. Yüzde 1’lik turizm payı -şimdi binde 7,5’a düşüyor, bazı
sektörlerde daha farklı oranlar var- hasılat üzerinden alınıyor, hasılat üzerinden.
Sevgili arkadaşlar, kâr et, etme; zararın var, zararın yok; hiç bunlara
bakılmıyor, hasılatın neyse onun yüzde 1’ini ya da binde 7,5’unu turizm payı
olarak işletmeler ödeyecek. Anayasa’nın 73’üncü maddesi açık: “Herkes, mali
gücüne göre, vergi ödemekle yükümlüdür.” Sakın “Bunun adı turizm payı, vergi
değil, onunla ilgisi yok.” demeyin. Her ne nam altında olursa olsun,
mükelleften kamu gücüyle alınan bütün paralar vergidir. Kaldı ki maddeye zaten
yazmışsınız: “Bu maddeye ilişkin olarak çıkan ihtilaflar vergi mahkemelerinde
görülür.” Bu açıkça Anayasa’ya aykırı. Size tavsiyem şu, dün akşam da
söylemiştim: Bu oranı sıfıra kadar indirme konusunda Cumhurbaşkanına yetki
verin, kendi tutarlılığınız açısından diyorum. Sıfıra kadar indirme konusunda
yetki verin, kanuni seviyesine yükseltmeye kadar yetki verin, kriz dönemlerinde
bunu Cumhurbaşkanı sıfırlasın. Sektörler iş kolları itibarıyla bu oranlar
içerisinde farklı oranlar belirlemeye yetkili olsun. Bizim gerçek önerimiz bu
değil aslında. Biz şehir vergisi getirin diyoruz ama bunda ısrarlıysanız bari
dediğim gibi yapın, bu şekilde yapın.
Sevgili
arkadaşlar, turizm sektörü, sermaye-hasıla oranı düşük bir sektördür yani çok
az, düşük bir sermayeyle daha çok hasıla, daha çok katma değer yaratır. Bütün
sanayi sektörünün bütün kollarıyla turizm sektörünü kıyaslayın, özelliği budur.
İkinci bir özelliği daha vardır, yatırım-istihdam ilişkisinde yine daha düşük
yatırımla daha fazla istihdam sağlayan bir sektördür. O nedenle, 1950 yılından
bu yana Türkiye Cumhuriyeti’nin bütün hükûmetleri, bütün yönetimleri turizmi
teşvik etmiştir. 1950 yılında 5647 sayılı Kanun çıkmıştır, İsmet İnönü dönemi
kanunudur, o hükûmet dönemidir. Adnan Menderes Hükûmeti döneminde, 1953 yılında
6086 sayılı Turizm Endüstrisini Teşvik Kanunu çıkmıştır. 1982 yılında, askerî
yönetim döneminde bugün yürürlükte olan 2634 sayılı Turizmi Teşvik Kanunu
çıkmıştır. Turgut Özal döneminde Kaynak Kullanımı Destekleme Fonu’yla turizm
yatırımları teşvik edilmiştir. Devletin muazzam bir desteği vardır ama buna rağmen,
Türkiye, turizmde özellikle son dönemlerde hak ettiği yere gelememiştir. 2005
yılındaki uçak krizinden sonra turizm dibe çakılmış, bugün geldiğimiz
seviyeler, on yıl önceki seviyeler bile değildir. 
Değerli
arkadaşlar, geçen yüzyılın sonlarından itibaren hayatımıza giren bir kavram
var, “sürdürülebilirlik” kavramı. Bu kavram, ekonomik büyümeye odaklı kalkınma
anlayışının değişmesine ve kalkınma sürecine sosyal ve çevresel faktörlerin de
dâhil edilmesine yol açmıştır. Sürdürülebilirlik, gelecek kuşakların kendi
ihtiyaçlarını karşılama yeteneğine zarar vermeden bugünün ihtiyaçlarını
karşılamaktır. Çevre onun için çok önemli bir faktördür. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Hamzaçebi. 
MEHMET AKİF
HAMZAÇEBİ (Devamla) – Nitekim 2016 yılında, Birleşmiş Milletler Kalkınma
Programı, 2030 yılı için yaşanabilir şehirler ve çevreyi bütün ülkelerin önüne
hedef olarak koymuştur, yaşanabilir şehir ve çevre. 
Bakın, bizim en
önemli turizm kentimiz İstanbul’dur ama İstanbul, uluslararası kıyaslamalarda,
Mercer’ın uluslararası yaşam kalitesi ölçümlerinde sürekli olarak irtifa
kaybeden bir şehirdir. 2001 yılında 140 şehir içerisinde 92’nci sırada olan
İstanbul, 2019 yılı raporunda 130’uncu sıraya gerilemiştir. 2018’de 134’tü,
130’a geldi ama sanmayın ki iyileşti her şey, hayır, sadece Türk lirası değer
kaybetti, o nedenle biraz İstanbul ucuzladı. Neden? Çünkü İstanbul çevreye önem
vermedi, trafik yoğun, sıkışıklık; yeşil alanlar yok, güvenlik yok, eğitime
ulaşım sınırlı, sağlığa ulaşım sınırlı, yaşam kalitesi aşağıda. Bu yasa bunu
sağlayacak mı? Hayır. 
(Mikrofon
otomatik cihaz tarafından kapatıldı)
MEHMET AKİF
HAMZAÇEBİ (Devamla) - Sayın Başkan, biliyorum, bir dakika izin veriyorsunuz
ama… İzin verir misiniz?
BAŞKAN – Buyurun,
bağlayın sözlerinizi.
MEHMET AKİF
HAMZAÇEBİ (Devamla) – Çok teşekkür ederim Sayın Başkan. 
Şimdi, Turizm
Bakanıyla ilgili de bir soru sormak istiyorum. Kendisine soru önergesi verdim,
aylar sonra bir cevap verdi bana. Soru önergem gazetelere geçti; onun üzerine,
hemen ertesi gün cevap verdi. Sayın Bakana şunu sordum: Turizmi Teşvik
Kanunu’na göre işletmelere kırk dokuz yıl süreyle irtifak hakkı veriyorsunuz
veya üst hakkı kuruluyor. Daha sonra, şartlara uyulmadığı için bu irtifak
haklarından iptal ettikleriniz oldu. İptal edilenlerle ilgili, o irtifak hakkı
lehtarları mahkemelerde dava açtılar, davaları kaybettiler. Siz tuttunuz, Kamu
Arazisinin Turizm Yatırımlarına Tahsisi Hakkında Yönetmelik’te değişiklik
yaparak bunların iptali için, irtifak hakkının iptali için dava açmayıp o dava
hakkından vazgeçerek hazineyi zarara uğrattınız. Şimdi Turizm Bakanı yok
burada, cevap veremeyecek ama bunu Meclisin bilgisine sunuyorum. (CHP
sıralarından alkışlar) Yani, buraya turizmi geliştirme ve teşvik ajansıyla ilgili
kanun teklifini getirirken bari hiç değilse öbür tarafta hazine lehine hareket
etseydiniz.
Teşekkür ederim.
(CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 5’inci maddesinin (1)’inci fıkrasının (ç)
bendinin madde metninden çıkarılmasını, diğer bentlerin buna göre teselsül
ettirilmesini ve (2)’nci fıkrasında yer alan “yüzde yetmişi” ibaresinin “yüzde
seksen beşi” şeklinde değiştirilmesini arz ve teklif ederiz.
 Muhammet Emin
Akbaşoğlu Abdullah Güler Mehmet
Doğan Kubat
 Çankırı İstanbul İstanbul
 Ziya
Altunyaldız Cemil Yaman Selim
Yağcı
 Konya Kocaeli Bilecik
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Genel
Kurulun takdirine bırakıyoruz Sayın Başkanım. 
BAŞKAN – Söz
talebi? Yok.
Gerekçeyi
okutuyorum:
Gerekçe:
Önergeyle, kanun
teklifinin 1’inci ve 4’üncü maddesinde yapılan değişikliğe uyum sağlanması ve
Türkiye Turizm Tanıtım ve Geliştirme Ajansı gelirlerinin daha önce yatırım
faaliyetleri için ayrılması öngörülen kısmının tanıtım faaliyetlerine
aktarılmasına yönelik olarak düzenleme yapılması amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen önerge doğrultusunda 5’inci maddeyi oylarınıza sunuyorum: Kabul edenler…
Etmeyenler… Kabul edilmiştir.
6’ncı
madde üzerinde dört adet önerge vardır; önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 6’ncı maddesinin kanun teklifi metninden
çıkarılmasını arz ve teklif ederiz. 
 Necdet
İpekyüz Oya Ersoy Kemal
Bülbül
 Batman İstanbul Antalya
 Garo
Paylan  Tulay
Hatımoğulları Oruç
 Diyarbakır  Adana
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN –
Komisyonun katılmadığı önerge üzerinde söz talebi var.
Sayın Ersoy,
buyurun. (HDP sıralarından alkışlar)
OYA ERSOY
(İstanbul) – Genel Kurulunuzu saygıyla selamlıyorum. 
Türkiye Turizm
Tanıtım ve Geliştirme Ajansı Hakkında Kanun Teklifi’nin 6’ncı maddesi üzerine
söz almış bulunuyorum. 
Bu madde ajansın
gelirleri arasında sayılan turizm payını düzenleyen bir madde. Nedir bu turizm
payı? Turizm kapsamında eğlence, konaklama, seyahat gibi işlerle ilgilenenlerin
net gelirlerinden belli oranlarda alınacak katkı payı. Aslında salma salınarak
ajansa kaynak yaratılıyor. Adı anılınca söylemekte fayda olduğunu düşünüyorum,
bunun adı açıkça haraçtır. Bu pay işletmelerin kârları üzerinden değil bütün
gelirleri üzerinden alınıyor. Yani giderleri gelirlerinden fazla olsa dahi elde
ettiği gelir üzerinden önce bu payı ödemek zorundalar. Her işletmenin her dönem
kâr etmesi mümkün olmadığı için işletmelerin zarar etmesi hâlinde dahi ödemesi
gereken bir pay; vergi borcu doğmasa dahi bu turizm payını ödemek zorunda. 
Turizm sektörüne
getirilen bu ek mali yükümlülük öncelikle pansiyon, kamping, hostel, küçük
lokanta, kafeterya gibi küçük ölçekli işletmeleri vuracak; bu açık. 
Peki, sektöre
yeni giren, iş hayatına yeni girmek isteyen işletmelerin durumu ne olacak? Çok
açık ki sektörü büyütmek için, işte, elde ettikleri gelirleri yatırıma
aktarmak, işletmelerini büyütmek yerine bunlardan vazgeçecekler, yatırım
yapmayacaklar. Çok açık ki sektörün büyümesine engel olacak bir düzenlemeyle
karşı karşıyayız.
Peki,
işletmeciler ayakta kalmak için ne yapacak? 
Birincisi:
Fiyatlara zam yapacak, bunu fiyatlarına yansıtacak ve bu durum da mevcut
ekonomik kriz içerisinde zaten tatil yapmakta zorlanan yurttaşların sırtına
binecek.
İkincisi:
Personel maliyetlerini düşürme adı altında işten çıkarmalar gelecek. Zaten
ekonomik krizle birlikte 7 milyonu aşan işsizler ordusuna yenileri eklenecek.
Ayrıca turizm
sektörü, biliyorsunuz, hepimiz biliyoruz, 1 milyondan fazla sigortalı çalışanın
yanında, yüz binlerce sigortasız ve güvencesiz çalışan işçinin olduğu bir
sektör. İşte, bu tasarıyla, işsizliğin yanında, sektördeki sigortasız ve
güvencesiz çalıştırma artacak. Yani bu tasarı, işsizliği ve güvencesiz
çalıştırmayı teşvik eden bir tasarı olarak önümüzde duruyor.
Şimdi, asıl
soruya dönelim. Hâlihazırda bir Kültür ve Turizm Bakanlığımız var. Bu Kültür ve
Turizm Bakanlığının ne işi var ki ayrı bir organ, yapı kurmak istiyorsunuz?
Turizm sektöründe tanıtım işi Bakanlığın zaten asli görevi değil mi? Bakanlık
bünyesinde Tanıtma Genel Müdürlüğü de varken şimdi bu asli görevlere dair ayrı
bir ajans kurulmasının amacı nedir? Herhâlde ülkeyi şirket gibi yönetme
mantığının bir sonucu ya da iddiasının bir sonucu. 
Ajansın
gelirleri nereye harcanacak? Sabahtan beri tartışılıyor. Her ne kadar AKP
sıraları boşsa da, halktan toplanan paralar nereye harcanacak, nasıl
denetlenecek ve neden Sayıştay denetiminden kaçırma ihtiyacı hissediyorsunuz?
Yine, kamu kaynaklarını yandaşlarınıza yağmalatmak için, on yedi yılda 186 kez
değiştirdiğiniz Kamu İhale Kanunu’ndan bile bu ajansları muaf tutma ihtiyacını
ne tür bir ihtiyaçla hissediyorsunuz ve düzenleme öneriyorsunuz? Bu, saraya
yeni kaynak aktarmak mı?
Sayın
milletvekilleri, gelin, bu ekonomik kriz koşullarında krizin yükünden halkı
kurtaracak önlemler için mesai yapalım, kafa yoralım, Meclisi çalıştıralım.
Milletvekillerinin, Meclisin, bizim, hepimizin derdi saraya değil, halkın en
temel yaşamsal ihtiyaçlarına kaynak yaratmak olmalıdır. Bu toplanan paralarla
faaliyet gösterecek ajans, sözde, ülkemizi tanıtacak, ülkemize yabancı turist
çekecek. 
Değerli
milletvekilleri, sizce dünyadan bu ülke nasıl görünüyor? Öncelikle ağır insan
hakları ihlallerinin yaşandığı bir ülke. Keyfî gözaltılarla, işkencelerle;
bilim insanlarının akademiden uzaklaştırılıp adliye koridorlarına mahkûm edildiği;
gazetecilerin, siyasetçilerin, milletvekillerinin, belediye başkanlarının
hapsedildiği; düşüncenin suç sayıldığı, tiyatro oyunlarının yasaklandığı;
sansürle, baskılarla, hukuksuzlukla tanınan bir ülke hâline geldik.
Bugün elimize
yeni bir tebligat geldi, bunu size göstermek istiyorum. Giresun Halkevimizin
Halkalı köyünde oynayacağı Aziz Nesin’in “Toros Canavarı” oyununun
yasaklandığını tebliğ eden bir…
(Mikrofon
otomatik cihaz tarafından kapatıldı) 
BAŞKAN – Sayın
Ersoy, sözlerinizi tamamlayın. 
OYA ERSOY
(Devamla) – Bu tebligatla Aziz Nesin’in “Toros Canavarı” oyununu Keşap
Kaymakamlığı yasaklamış. Neden? Uygun görmemiş kaymakamlık.
Çok net
söyleyeyim: Aziz Nesin bu ülkenin değeridir ve onun tiyatro oyununu denetlemek
hiçbir kaymakamın haddine değildir. 
Değerli
vekiller, hukukun ve güvenliğin olmadığı bir ülkeye yabancı turist gelir mi?
IŞİD çetelerinin elini kolunu sallayarak cirit attığı, ne zaman nerede
bombalamanın yapılacağının bilinmediği, IŞİD liderine Reyhanlı’da kitlesel
cenaze töreninin düzenlendiği bir ülkede ve devletin seyrettiği bir ülkede
yabancı turist bekliyor musunuz?
Yıllardır tarihî
ve doğal güzellikleriyle övündüğümüz memleketimizin doğası RES’lerle,
HES’lerle, JES’lerle, kıyı doldurmalarla talan edilirken, tarihî ve kültürel
mirasımız yağmalanırken, on iki bin yıllık tarihî değer Hasankeyf sular altında
bırakılırken turizmi nasıl teşvik edeceğiz?
Son sözüm, ülke
algısını değiştirecek olan ajans kurmak değil, siyaset kurumudur, Meclistir; bu
açıdan Meclisi göreve davet ediyorum. (HDP sıralarından alkışlar) 
BAŞKAN – Evet,
önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 6’ncı maddesinin (2)’nci fıkrasının aşağıdaki
şekilde değiştirilmesini arz ve teklif ederiz.
“MADDE 6
(2) Turizm payı;
a) Bileşik
tesisler ile konaklama tesislerinden binde iki buçuk,
b) Bakanlıktan
belgeli yeme-içme ve eğlence tesislerinden binde iki buçuk,
c) Deniz turizmi
tesisleri ile Bakanlıktan belgeli deniz turizmi araçlarından binde iki buçuk,
ç) Seyahat
acentalarından (münferit uçak bileti satışları hariç) on binde beş, 
d) Havayolu
işletmelerinden (ticari yolcu taşımacılığı faaliyetlerinden) on binde beş,
e) Devlet Hava
Meydanları İşletmesi Genel Müdürlüğü tarafından işletilenler hariç olmak üzere
havalimanı işletmelerinden binde iki, 
oranında olmak
üzere bu ticari işletmelerin yatırımcısı veya işletmecisi olan gerçek veya
tüzel kişilerin bu işletmelerdeki faaliyetleri sonucunda elde ettikleri net
satış ve kira gelirlerinin toplamı üzerinden alınır.” 
 Mehmet Metanet
Çulhaoğlu Ayhan Erel  Hasan
Subaşı 
 Adana
 Aksaray  Antalya

 İmam
Hüseyin Filiz Orhan Çakırlar İbrahim
Halil Oral
 Gaziantep
 Edirne Ankara

BAŞKAN- Komisyon
önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN –
Komisyonun katılmadığı önerge üzerinde söz talebi var. 
Sayın Oral,
buyurun. (İYİ PARTİ sıralarından alkışlar)
İBRAHİM HALİL
ORAL (Ankara) - Sayın Başkan, kıymetli milletvekilleri; Türkiye Turizm Tanıtım
ve Geliştirme Ajansı Hakkında Kanun Teklifi’nin 6’ncı maddesi üzerine İYİ PARTİ
Grubu adına söz almış bulunuyorum. Genel Kurulu saygıyla selamlarım. 
Sözlerime,
Avrupa’nın ortasında, Srebrenitsa’da yaşanan soykırımı hatırlatarak başlamak
istiyorum. Bosna’nın bilge Cumhurbaşkanı merhum Aliya İzzetbegoviç Bosna’da
yaşanan katliamı ve soykırımı şöyle tanımlamıştır: “Bizi, siz Müslüman’sınız
yani siz Türk’sünüz diye öldürüyorlar.” Srebrenitsa’da akan kan bizim
kanımızdı, alınan can bizim canımızdı, bu soykırımı asla unutmayacağız. Başta
Srebrenitsa olmak üzere, Bosna’da “Müslüman ve Türk’sünüz” diye öldürülen
kardeşlerimizi rahmet ve minnetle anıyorum. 
Saygıdeğer
milletvekilleri, Genel Kurul sürecinde teklifle alakalı iyileştirici
düzenlemelerin olması turizm sektörü ve kamuoyu açısından olumludur ancak
yeterli değildir. Yüzde 1 olarak belirlenen turizm payının yüzde 0,75’e
düşürülmesi, ilk ödeme tarihinin bir ay ertelenmesi, teklifin ilk hâline göre
olumludur ancak gerçeklere göre hâlâ ekonomik tahribat yaratacak düzeydedir.
Kanun teklifinin Komisyona geldiği ilk gün sektör temsilcilerinden “En azından
yüzde 0,5 olsun.” açıklaması gelmişti ve biz Komisyonda “0,25 olsun” önergesi
vermiştik; ne yazık ki kabul edilmemişti. Turizm sektörünün önde gelen üç
örgütü TÜRSAB, TÜROFED ve Türkiye Turizm Yatırımcıları Derneği ise ortak bir
öneriyi geçtiğimiz günlerde kamuoyuyla paylaşmıştı. Bu noktada, turizm payının
bileşik tesisler ile konaklama tesislerinde konaklayan yabancı ziyaretçilerden
tahsil edilmek üzere alınmasını teklif etmişlerdi. Burada otellerin yıldız
sayılarına göre 2,5 eurodan başlayan bir gecelik ödeme öngörülmüştü. Biz, bu
hususu Komisyonda da muhalefet olarak dile getirmiştik ancak orada da kabul
edilmemişti. Ben iktidarın her kanun teklifinde, her meselede bu kadar inatçı
olmasını anlayamıyorum. Sektör temsilcilerinden tepki var, muhalefetten tepki
var, işletmecilerden tepki var ama “İlla ki bizim dediğimiz olsun.” anlayışı
maalesef devam ediyor. Bu teklifteki turizm payı meselesi, bu hâliyle de kalsa
yumuşatılsa da sektörü zora sokacaktır. 
Kıymetli
milletvekilleri, 7’nci maddede, denetimle alakalı bir konuşmamız olacak. Bu ve
peşinden gelen 8’inci maddeyle ajans, teklif veren üç bağımsız denetim
kurumundan biri tarafından denetlenecektir. Denetim sürecini de icra kurulu
yönetecektir. En başından beri burada ciddi bir itiraz var. Neden bu ajans
Sayıştay tarafından denetlenememektedir? Teklif sahipleri ve teklifi hazırlayan
bürokratlar Sayıştaya güvenememekte midir, yoksa İstanbul seçimleri öncesinde
Sayıştay raporları ve açıklamaları gibi hususların iktidarı zora sokmasından
dolayı mı Sayıştay buraya sokulmak istenmemektedir? 
Değerli
milletvekilleri, geçmişte pek çok kalkınma ajansı kurulmuştu. Bu ajanslar,
Sayıştay denetimine tabiydi. 2007’de açıklanan Sayıştay raporları bu kalkınma
ajanslarının kaynaklarının yüzde 75’e yakın bir kısmının “proje destekleme” adı
altında çeşitli dernek ve vakıflara aktarıldığını göstermiştir. Buradan yola
çıkarak sormak istiyorum. Bu kanunla kuracağımız turizm ajansına işletmecilerin
dişinden tırnağından ayırdığı paralarla ödeyeceği turizm payını yandaş derneklere,
TÜRGEV’e, TÜGVA’ya mı aktaracaksınız? Yarın bir gün TÜRGEV gibi yandaş
kuruluşlar turizmle alakalı bir eğitim faaliyeti ya da bir turizm projesi
yaparsa meselenin takipçisi olacak ve tüyü bitmemiş yetimin hakkını
savunacağız.
Sayın
milletvekilleri, son olarak, turizmin idaresinde en önemli paydaşlardan biri
olan yerel yönetimlerin yani belediyelerin temsili hususunu ifade etmek
istiyorum. Bu ajansın yönetiminde Türkiye Belediyeler Birliğinin bir
temsilcisinin yer alması çok çok önemlidir. 
(Mikrofon
otomatik cihaz tarafından kapatıldı) 
İBRAHİM HALİL
ORAL (Devamla) – Sayın Başkanım, bitiriyorum.
BAŞKAN –
Sözlerinizi bağlayın lütfen.
İBRAHİM HALİL
ORAL (Devamla) – Şehirlerimizde turistlerin günlük yaşamına ve gezi
faaliyetlerine en çok temas eden kurumların başında, hiç şüphesiz ki
şehirlerimizi yöneten belediyeler vardır. Acaba teklif sahipleri partilerinin
Ankara, İstanbul, Antalya gibi büyükşehirleri kaybetmiş olmasından dolayı mı
yerel yönetimleri görmezden gelmişlerdir? Belediyeleri bu konuda yok saymak
doğru değildir diyor; bu düşüncelerle teşekkür ediyor ve Genel Kurulu saygıyla
selamlıyorum. (İYİ PARTİ ve CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir. 
MUHAMMET EMİN
AKBAŞOĞLU (Çankırı) – Sayın Başkan…
BAŞKAN – Buyurun
Sayın Akbaşoğlu. 
MUHAMMET EMİN
AKBAŞOĞLU (Çankırı) – Şunu ifade etmek isterim kayıtlara geçmesi açısından:
Konuşmacı “TÜRGEV’e ve TÜGVA’ya kaynak aktardığınız gibi, bu kanunla
başkalarına mı kaynak aktaracaksınız?” diye bir suçlamada bulundu ama…
ÖZGÜR ÖZEL
(Manisa) – Çok yerinde bir şüphe. 
MUHAMMET EMİN
AKBAŞOĞLU (Çankırı) – …bu suçlamanın hakikatle hiçbir ilgisi, alakası yoktur…
ÖZGÜR ÖZEL
(Manisa) – Hakikatin daniskası var. 
MUHAMMET EMİN
AKBAŞOĞLU (Çankırı) – …çünkü TÜRGEV ve TÜGVA’ya herhangi bir kaynak
aktarılmamıştır. Bunun kayıtlara geçmesini istedim. 
Teşekkür ederim.

BAŞKAN –
Teşekkür ederim. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 6'ncı maddesinin 2’nci fıkrasının
tüm bentlerinin kanun teklifinden çıkarılmasını; yerine "yurtdışından
gelerek beş yıldızlı otelde konaklayan yabancı uyruklu turistler için 2 buçuk
ABD doları, dört yıldızlı otelde konaklayan yabancı uyruklu turistler için 2
ABD doları, üç yıldızlı otellerde konaklayan yabancı uyruklu turistler için 1
buçuk ABD doları, iki yıldızlı otellerde konaklayan yabancı uyruklu turistler
için 1 ABD doları turizm payı olarak alınır” şeklinde değiştirilmesini arz ve
teklif ederiz.
 Gökan
Zeybek Hasan Baltacı Mahmut
Tanal
 İstanbul Kastamonu İstanbul
 Süleyman
Bülbül Turan Aydoğan Ayhan
Barut
 Aydın İstanbul Adana
 Orhan
Sümer
 Adana
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN – Önerge
üzerinde söz talebi var. 
Sayın Baltacı,
buyurun. (CHP sıralarından alkışlar) 
HASAN BALTACI
(Kastamonu) – Sayın Başkan, değerli milletvekilleri; Türkiye Turizm Tanıtım ve
Geliştirme Ajansı Hakkında Kanun Teklifi üzerine söz almış bulunuyorum, yüce
Meclisi saygıyla selamlıyorum. 
Şimdi, bu
kanunla birlikte yeni bir ajans kuruyoruz, yeni bir fon oluşturuyoruz; bu fona
da para toplayacağız. Bu kanunda belirtildiği üzere “Türkiye Turizm Tanıtım ve
Geliştirme Ajansı” altında oluşturulacak fona otellerden, bakanlık belgeli
restoranlardan ve eğlence yerlerinden, deniz turizmi yapan teknelerden, kârına
bakmaksızın, kâr edip etmediğine bakmaksızın cirosunun yüzde 1’i kadar para
alacağız, fonun kasasını dolduracağız. Ne yapacak bu fon? İstediği yere destek
olacak, istediği yere kaynak aktaracak. 
Değerli
arkadaşlar, her şeyden önce şunu söylemek istiyorum: Bir ülkenin en önemli
değeri demokrasidir. Bir ülkenin en önemli değeri ifade özgürlüğüdür, hukukun
üstünlüğüdür, kadınlara ve çocuklara verdiği değerdir, onların yaşam
standardıdır. Bir ülkenin en önemli değeri doğaya, çevreye, tarihe ve kültüre
gösterdiği saygıdır. 
Bu kanunu
önümüze getiren bakanlık yetkililerine sormak istiyorum: Türkiye’yi tanıtacaksınız.
Bu fonla, biriken parayla birlikte Türkiye’yi tanıtacaksınız. Ne diyeceksiniz?
“‘Barış gelini’ olarak bilinen, onlarca ülkeyi gezen İtalyan kadın sanatçı
Pippa ülkemize geldiğinde tecavüz edilip öldürüldü.” mü diyeceksiniz? Ne
diyeceksiniz? “Amerikalı kadın turist Sarai İstanbul’un göbeğinde kafası taşla
ezilerek öldürüldü.” mü diyeceksiniz? Ne diyeceksiniz? “Nevşehir’e gelen Japon
öğrenci bıçaklanarak öldürüldü.” mü diyeceksiniz? Ya da “Okluk Koyu’na 300
odalı saray yaptık, ormanı katlettik.” mi diyeceksiniz? Yassıada’yı nasıl
dümdüz ettiğinizi mi anlatacaksınız?
Değerli
arkadaşlar, yurt dışındaki ülkelerden Türkiye’ye gelen turistlere sürekli uyarı
yapıyorlar “Gittiğinizde Cumhurbaşkanını eleştirmeyin.” diye. Buraya gelen
turistlere “Cumhurbaşkanını eleştirirseniz eğer, on yılda 200 tane hapishane
yaptık, onları size gezdiririz.” mi diyeceksiniz? Ya da ne diyeceksiniz? “Bu
ülkede gazeteciler, milletvekilleri hapishanelerde yatmaya doyamadı.” mı
diyeceksiniz? Ya da “Yurt dışından gelen gazetecileri işimize gelmediğinde
rehin alabiliyoruz.” bunu mu söyleyeceksiniz? “Kadın cinayetlerini, çocuk
istismarını engelleyemedik, bizim dönemimizde katbekat arttı.” mı diyeceksiniz?
Değerli
arkadaşlar, bahsedildi ama yine bahsetmek istiyorum, üzerini bir kez daha
vurgulamak istiyorum: “On iki bin yıllık Hasankeyf’i, diğer adı Hısnıkeyf,
Kartal Yuvası, bu Kartal Yuvası’nı sulara gömdük.” mü diyeceksiniz? “Dünyanın
ilk beyin ameliyatı yapılan Alyona Antik Kenti bizim dönemimizde toprak altında
kaldı.” mı diyeceksiniz? Ne diyeceksiniz? Zeugma’yı nasıl kurtaramadık, bunu mu
anlatacaksınız? Kapadokya’ya nasıl AVM yaptığınızı mı anlatacaksınız? Ya da ben
kendi şehrimden örnek vereyim: 1.400 tane tescilli konak var Kastamonu’da, 2
tane millî park var, 1 tane kokartlı rehber var; bunu mu anlatacaksınız?
Değerli arkadaşlar, ormanlarımızı, kıyılarımızı nasıl yağmaladığımızı mı
anlatacaksınız? 
Şimdi, bu
yasayla birlikte 17 bin otelden, binlerce tekneden, yüzlerce eğlence
merkezinden para toplayacağız, ajansın fonunu oluşturacağız; istediğiniz yere
kaynak sağlayabileceksiniz, istediğiniz yere destek olacaksınız ve bu ajans
Sayıştay denetiminden muaf olacak değerli arkadaşlar. Şimdi, Türkiye’de ilk
defa fon oluşturmuyoruz. İşsizlik Fonu oluşturdunuz, nerede bu paralar? Bankaları
kurtarmaya aktardınız. Savunma Sanayii Destekleme Fonu’ndaki paralar nerede?
Öfkeli gençlere maaş olarak gitti. Tasarruf Mevduatı Sigorta Fonu’ndaki paralar
nerede? Lüks otellerde harcandı, limuzin kiralama şirketlerine gönderildi.
Özelleştirme Fonu’ndaki paralar nerede? Seçim bütçesi olarak kullandınız.
Varlık Fonu’ndan kim hesap sorabiliyor, ne olduğunu nereden biliyoruz?
Bilmiyoruz. 
Değerli
arkadaşlar, Sayıştay denetiminden muaf olmak bu ülkeye yapılabilecek en büyük
kötülüklerden birisidir. “Kâr etse de zarar etse de ben gelir, tepene binerim,
yüzde 1’i alırım.” demek, “Yüzde 1’i almazsam Vergi Kanunu’na tabisin.” demek
bu ülkeye yapılabilecek en büyük kötülük. Bu parayı toplayacağınız insanlar
Vergi Kanunu’na tabi olacak, siz hiçbir kanuna tabi olmayacaksınız, Sayıştaya
tabi olmayacaksınız, genel hukuk hükümlerine tabi olmayacaksınız. Değerli
arkadaşlar, demokrasi demek denetim demektir. Bu kanunun özeti şu: Bir,
birilerine rant sağlayacaksınız; iki, birilerine iş sağlayacaksınız; üç, yerel
yönetimleri kaybettiniz, birilerine koltuk sağlayacaksınız. Değerli arkadaşlar,
bu yasa bu hâliyle ülkeye yarar getiremeyecektir. 
(Mikrofon
otomatik cihaz tarafından kapatıldı)
BAŞKAN – Sayın
Baltacı, hemen toparlayın.
Buyurun.
HASAN BALTACI
(Devamla) - Bir ülkeyi tanıtmak için barışa ihtiyaç var, demokrasiye ihtiyaç
var, adalete ihtiyaç var, hukukun üstünlüğüne ihtiyaç var; doğaya, çevreye,
insana saygıya ihtiyaç var; kadınların ve çocukların yaşam kalitesini
yükseltmeye ihtiyaç var. 
Son olarak şunu
söylüyorum: Komisyon Başkanı söyledi, “Bu ajans özerk olacak.” dedi. Bu Meclise
soruyorum: Bir ülkede üniversitelerin özerk olmadığı yerde para toplayan bir
ajansın özerk olması akla uygun mu değerli arkadaşlar? (CHP sıralarından
alkışlar) Önce üniversiteleri özerkleştirelim, önce bilim kurumlarını
özerkleştirelim.
Teşekkür
ediyorum, saygılar sunuyorum.
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 6’ncı maddesinin 2’nci fıkrasının
aşağıdaki şekilde değiştirilmesini arz ve teklif ederiz.
 Muhammet Emin
Akbaşoğlu Recep Özel Muhammed
Levent Bülbül
 Çankırı Isparta Sakarya
 Mehmet
Doğan Kubat Abdullah Güler Cemil
Yaman
 İstanbul
 İstanbul Kocaeli
"(2) Turizm
payı;
a) Bileşik
tesisler ile konaklama tesislerinden binde yedi buçuk,
b) Bakanlıktan
belgeli yeme-içme ve eğlence tesislerinden binde yedi buçuk,
c) Deniz turizmi
tesisleri ile Bakanlıktan belgeli deniz turizmi araçlarından binde yedi buçuk,
ç) Seyahat acentalarından
(münferit uçak bileti satışları hariç) on binde yedi buçuk,
d) Havayolu
işletmelerinden (ticari yolcu taşımacılığı faaliyetlerinden) on binde yedi
buçuk,
e) Devlet Hava
Meydanları İşletmesi Genel Müdürlüğü tarafından işletilenler hariç olmak üzere
havalimanı ve terminal işletmelerinden binde iki, 
oranında olmak
üzere bu ticari işletmelerin yatırımcısı veya işletmecisi olan gerçek veya
tüzel kişilerin bu işletmelerdeki faaliyetleri sonucunda elde ettikleri net
satış ve kira gelirlerinin toplamı üzerinden alınır. Kış, termal, sağlık,
kırsal ve nitelikli spor turizmi gibi Bakanlık tarafından teşvik edilmesi uygun
görülen turizm türlerinde faaliyet gösteren tesisler için bu oranlar yüzde elli
indirimli olarak uygulanır.”
BAŞKAN –
Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz Efendim.
BAŞKAN – Söz
talebi yok.
Gerekçeyi
okutuyorum: 
Gerekçe: 
Önergeyle,
Türkiye Turizm Tanıtım ve Geliştirme Ajansının ana gelir kaynağını oluşturan
turizm payı oranlarının sektör bazında yeniden belirlenmesi ve ayrıca, kış,
termal, sağlık, kırsal ve nitelikli spor turizmi gibi Bakanlık tarafından
teşvik edilmesi uygun görülen turizm türlerinde faaliyet gösteren tesislerin
teşvik edilmesi amacıyla bu tesisler için turizm payının yüzde 50 oranında
indirimli olarak uygulanması amaçlanmaktadır.
BAŞKAN –
Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul edilen önerge
doğrultusunda 6’ncı maddeyi oylarınıza sunuyorum: Kabul edenler… Etmeyenler…
Kabul edilmiştir.
Birinci bölümde
yer alan maddelerin oylamaları tamamlanmıştır.
Şimdi, ikinci
bölümün görüşmelerine başlıyoruz. 
İkinci bölüm,
geçici madde 1 ve geçici madde 2 dâhil 7 ila 11’inci maddeleri kapsamaktadır.
ÖZGÜR ÖZEL
(Manisa) – Sayın Başkan…
BAŞKAN – Buyurun
Sayın Özel.
VI.- AÇIKLAMALAR (Devam)
44.- Manisa Milletvekili Özgür Özel’in, komisyonlarda muhalefetin
katkılarının göz ardı edildiğine ilişkin açıklaması
ÖZGÜR ÖZEL
(Manisa) – Sayın Başkan, önce şu konuya bir temas etmek isterim: İlgili
Komisyonumuz şundan şikâyet etti: “Ya, ne kadar akıllıca, ne kadar yapıcı, ne
kadar olumlu katkı verirsek verelim Komisyonda virgülüne dokundurmuyorlar.” Bu,
son bir yılın en çok duyduğum sözü, komisyonlardan, üyelerimden aldığım en çok
şikâyet. 
Ne oldu son bir
yılda? “Güçlü Meclis, gündemimize hâkimiz, her şeyi biz yapacağız.” Ama bir
yerlerden metin geliyor, maalesef uzmanlık komisyonunun tüm partilerden çok
değerli üyelerinin bütün bilgi ve birikimlerine rağmen yeni sistem o metne,
orada, o katkıyı almamayı dayatıyor. 
Sonra ne oluyor?
Dün Mehmet Muş’a dedim ya “Ya, bir Mehmet Bey yukarısıyla konuşsun.” Bu
katkılar yukarılarla konuşuluyor, geliyorsunuz buraya, komisyonda arkadaşlarımızın
dokuz saat dil döküp yaptıramadığı değişiklikler iktidar önergeleriyle metne
dercediliyor, iktidar önergeleriyle.
(Mikrofon
otomatik cihaz tarafından kapatıldı) 
BAŞKAN –
Buyurun. 
ÖZGÜR ÖZEL
(Manisa) – Şimdi, burada gerçekten ağır bir sistemsel soruna işaret var. Hani
vesayet ya, Meclise inanılmaz bir vesayetin daniskası dayatılmış durumda ve
arada bir yerlere soruluyor “E, doğru söylüyorlar.” diyorlar, o. Oysa bu
komisyon aşamasında olacak, komisyonda bu iş yoğrulacak, pişirilecek, buraya
geldiğinde artık bambaşka şeyler olacak. Yani, komisyonda bütün mücadelemize
rağmen yapamadığımız şeyleri biz burada yapmaya çalışacağız ama siz komisyonda,
yasama mutfağında bu işi bir noktaya getirmiş olacaksınız. Öbürü, yasamanın
yürütmenin baskısı, etkisi ve artık himayeyi aşan bir vesayeti altında olduğu
iddialarını fevkalade kuvvetlendirir bir görüntüye sebebiyet veriyor. 
Teşekkür ederim.

BAŞKAN –
Teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN – İkinci
bölümün görüşmelerine başlıyoruz. 
İlk söz, İYİ
PARTİ Grubu adına Sayın Ağıralioğlu’nun. 
Buyurun. (İYİ
PARTİ sıralarından alkışlar)
İYİ PARTİ GRUBU
ADINA YAVUZ AĞIRALİOĞLU (İstanbul) – Sayın Başkan, değerli milletvekilleri;
görüşmekte olduğumuz kanunun ikinci bölümü üzerine birkaç hususu arz etmek
istiyorum. 
Özgür Özel
Bey’in komisyonla ilgili tenkidine katılıyorum. Burada yoklamalarla Meclisin
çalışma temposunu biraz yavaşlatınca “Hızlanalım.” hevesinden ibaret bir şey
mutabakata dönüyor. Sonra Komisyonda teklif ettiğimiz, teklif ettiğimiz
miktarlara, rakamlara yaklaşmasa da birazcık muhalefetin de gönlünü alabilecek
şekilde, bizi biraz daha etkin hâle getirecek, “Toplumsal taleplere cevap verme
hususunda biz de biraz katkı sağladık.” duygusuyla buluşturabilecek birtakım
düzeltmeler oluyor. Bunlara da medyunuşükranız, hiç olmamasından daha iyidir.
Lakin Komisyon üyelerimizin, Komisyon üyelerimize iletilen, sektör
temsilcilerinden gelen taleplerin, bu talepler etrafında hem sektörü muhafaza
etmek hem sektörün katılımını sağlamak hem de süreçte daha etkin hâle getirmek
için bizim tekliflerimizin Komisyon safhasında katılması Meclisin ritmi
açısından da çok makbul bir şeydir. Dolayısıyla bunlar, böyle devamlı Meclisi
yavaşlatarak “Bir an önce tatile girmemiz lazım, bir an önce bitirmemiz lazım.”
tazyikinin altında “Siz 0,25 demişsiniz ama binde 25’lik bir indirim yapsak
acaba nasıl olur?”la, sanki bize de bir sus payı, bir ikna payına dönen bir
müzakere şeklidir. Usul hatırlatması çok doğru bir hatırlatmadır, bunu ciddiye
almamız lazım. 
Şimdi, geneli
üzerinde arkadaşlarımızın ortak sükûneti… Aslında bu mevzuda mutabıkız.
Hükûmetin yönetme, yeni bir model olarak bize sunduğu şu andaki hükûmet
sistemiyle de mütenasip bir şeydir bu; hızlı karar vermek, denetimden uzakta
kalabilmek. Hızlı karar vermek çünkü ihale ilanları itirazlara konu olacak, beş
altı aylık gecikmeler, bunlardan kurtulmak için Sayıştay denetiminin dışında
kalmak, Kamu İhale Kanunu’nun dışında kalmak; bunun dışında kalmamızın da bir
anlamı var, turizm sezonunu kaçırmayacağız, mecburen hızlı davranmak, daha
etkin olmak için de sektör temsilcilerinden daha çok, sektörün içerisinde
alaylı olarak bulunan ve bizim tasarrufumuza açık insanların katılımını
sağlamak gibi, hızlı çalışmayı mutlaka etkin ve verimli çalışmak gibi zannetmek
hastalığı var bu işin içerisinde. Hâlbuki biz köklü bir devletiz, kurumsal bir
iradeyi temsil ediyoruz. Devlet kurumlar kurumudur. Yeni bir kurum kurarken
devleti ayakta tutan şeyin bir anane, bir gelenek olduğunu unutmadan,
kurduğumuz kurumun bundan sonra da bu fonksiyonu ifa etmesini temin etmemiz
lazım. 
Şimdi, büyük bir
sıkıntı şu: İktisadi zorluklarımızın ayyuka çıktığı bir dönemde, geçim darlıklarının
feryat figanlara karıştığı bir dönemde Meclisin genel görüntüsünün para
dağıtmak falan gibi olmak mesuliyeti varken para toplarken görünen bir Meclis
bu dönem çok itibarlı değildir. Yani, TBMM TV’den kendi hisselerine düşecek bir
rahmet bekleyen insanların “Acaba bugün hissemize bir zam düşer mi?” “Ya, acaba
bugün bize bir af düşer mi?” “Acaba vergi dilimlerimizde bir azalmaya, bir
tedricen düzeltmeye giderler mi?” diye Meclis TV’ye kulak kesildiği bir dönemde
Meclisin Deli Dumrul vergisi gibi bir şeyi söylerken görülmesi bu dönem için
çok doğru bir şey değildir. Yani “Vergi dilimlemesini kaçırdık, bu arada vergi
dilimlerini artırırsak da millet bize feryat figan edebilir. Hazır, birazcık
böyle kendi ayaklarının üstünde durma ihtimali olan bir sektör var, oradan
vergi alalım." demek de kötü bir iştir arkadaşlar, kabul edelim, bu kötü
bir iştir. Şimdi, bu vergiyi almaya teşebbüs edeceğiz. Bu almaya çalıştığımız
vergiyle, koyduğumuz vergiyle, otel vergisiyle, otelcilerin turizm vergisiyle,
ne diyorsanız buna, hasıl olacak iktisadi büyüklükten ne sağlamaya
çalışacaksınız? “Biz memleketimizi tanıtacağız.” “Memleketimizi tanıtacağız.”
dediğiniz insanlara da diyorsunuz ki: “Bu sene yetişmez ama siz ekimden bize
para vermeye başlayın, biz seneye sizi tanıtacağız.” Zaten 2019’u, 2020’yi
satarak göğüsleyen sektörün içine bir de böyle bir yükü koyarak, onların üstüne
ayakta kalmış bir sektörümüz var, onu da böyle sıkıntıya sokmamak aslında bizim
bir hassasiyetimiz olması lazımdı, onu da gözden çıkardınız. 
Şimdi, sektör
temsilcileri “Biz de olalım.” falan dediler. Alaylı mektepli işler gibidir bu
işler. “Bakanları dışarıdan teknokrat gibi atayacağız.” diye katılabileceğimiz
makul bir teklifti bu. Sektörün içinden birinin bakan olması –çok affedersiniz-
merkepten düşen birinin başına geleni bildiği için daha iyi tedbirler
alabilmesine imkân verir diye makul bulduğumuz bir şeydi aslında. Ama şimdi bu
biraz Süleyman Demirel’in Yeni Asyacılarla yaşadığı şeye döndü. “Efendim size
çok destek vereceğiz.” Veriyorlar destek. Sonra kabine kurulurken,
malumualiniz, siyasetle ilgilenen herkes bilir bunu, kabinede kendilerinden
kimseyi görmeyince Süleyman Bey'e gelip “Efendim, kabinede bizden hiç kimse
yok.” deyince Süleyman Demirel demiş ki: “Ben varım ya.” Şimdi, bizim bakanımız
da sektör temsilcisi olarak galiba kendisinin varlığını ifade etmiş oluyor.
Tamam, sektör temsilcisi olarak varlığına da bir şey demiyoruz, lakin şunu göz
önüne almak zorundayız: Bir memleketin tanıtımı, sadece sektörden
toplayacağınız ceman, yekûnu 350 milyon dolarlık bir bütçenin “Yüzde 85’ini
tanıtıma ayıracağız, yüzde 15’ini de idari işlerimize harcama olarak
kullanacağız.”dan ibaret bir algıyla ayağa kalkamaz, bir sektörü böyle
toparlayamazsınız. Dört başı mamur bir ülkenin “Gelin, bizde ne zenginlikler
var.” diyebileceği bir yönetimin, bir yönetim maharetinin, onunla beraber
kalkınmışlığın, onunla beraber gelişmişliğin, marka değeri üretmişliğin,
hepsinin içine katıldığı büyük bir kalkınma iradesiyle cazip hâle gelmiş, merak
konusu olmuş bir ülkenin aslında turizmi gelişkin olur. 
Şimdi, burada,
aslında, ülkemizde yönetim mahareti göstermek, kalkındırmak, demokrasi
standartlarını yükseltmek, ifade hürriyetiyle ülkeyi parmakla gösterilebilir
hâle getirmek, üniversitelerini dünya üniversiteleriyle rekabet edebilir hâle
getirmek, dünya biliminin ilgi odağı hâline getirmek, gelen üniversite
öğrencilerini geri dönerken ülkenin gönüllü elçisi yapabilmek, buradan yurt
dışına gönderdiğiniz öğrencilerinizle ülkenin ne kadar kaliteli bir eğitim
verdiğini gösterebilmek, üniversitelerinden mezun olmuş insanlarıyla marka
değeri yüksek, yetiştirdiği, ürettiği, patent başvurusunda bulunduğu ürünlerle,
dünya iktisadi bünyesine katmış olduğunuz katma değerle ve ürünlerle
reklamınızı yapabilmek, yolsuzluk sıralamasında derece yapmakla kötü
propagandasını yaptığınız ülkenin, aslında böyle yaparak doğal, turizmcilerden
para toplamadan propagandasını yapabilme imkânı verir size, bize, hepimize.
Ülkemizi iyi idare etmek, otelcilerden para toplayarak reklam ve propaganda yapmaktan
daha iyi bir iştir. Ülkenizi adaletle yönetmek, ülkenizin zenginlik seviyesini
yükseltmek, esnafın yüzünü güldürmek, esnafın abus çehresini tebessüm eder hâle
getirmek yani yurt dışından gelen turiste saldıracak bir esnaf hissiyatından
çıkarmak, kendi insanınızın asabını düzeltmek, Çaykara’nın dağlarında sektör
temsilcisi olarak yaşayan insanları iki ay turist bekleyen, on ay açlıktan
ölecek hâle gelmekten kurtarmak, sektörün bütün problemlerini kurumsal olarak
çözmek için ülkenin gelişmişlik seviyesini yükseltmek, millî geliri yükseltmek,
adalet skalasındaki yerini yükseltmek, temsildeki yerini yükseltmek, ifade
hürriyetindeki yerini yükseltmek yani bütün bunları yaparken aslında ülkenin
görünen yüzünü dünyanın ilgi odağı hâline getirmektir yapacağımız iş. Şimdi
bütün bunlar başımızda bir gaile olarak dururken, memleket kötü yönetilmiş,
memleketin ekonomisi bunca bozulmuşken aslında ekonomi maharetsizliğinin bir
avantajı var. Ekonomiyi kötü yönetince döviz kurunun kontrol edilemez yükselişi
ülkenin ziyaret edilme potansiyelini biraz artırıyor; kabul edelim ki ekonomi
yönetimindeki maharetsizliğin turizmimize böyle bir katkısı oldu çünkü ülkemiz
ucuz bir ülke hâline geldi. Ucuz bir ülke hâline gelince demokrasi
standartlarınız, genel görünümünüz ne kadar kötü olursa olsun, başka yerde çok
daha pahalıya yapılacak tatiller burada daha ucuz hâle gelebiliyor ama burada
problem var. Göz önüne aldığımız birtakım düzenlemelerle sektörü ayakta tutmak,
yaşatmak, rekabete uygun hâle getirmek zorundayız. Burada da hatırı sayılır bir
handikap olduğunu düşünüyoruz. Efendim, 0,25’e düştü, ekimde ödenecekti, kasıma
tehir edildi, bunların hepsi makul işler. Bütün bunlarla ilgili… İşte, binde 50
talebimiz oldu. Sağ olsun, iktidar grubumuz ona da şöyle nezaret etti: En azından
2019’a kadar binde 50 düzeyinde duralım, ondan sonra binde 75’e getirelim.
Bunların hepsi de makul ama bayram değil seyran değil, bu Hükûmetimizin
turizmcilere sarılma hevesi nereden geldi? Ha, bizim bu arada binbir türlü
gailemiz varken ne lazım bize ki “Arkadaşlar, biraz para toplayın, biz sizin
için para harcayacağız.” falan gibi bir siyasi algoritmayı kurmak niçin ihtiyaç
oldu, derdinize ne oldu? Yani biz Parlamentoyu tatile göndermek üzereyken yani
herkes seçim bölgesine gidip çalışacakken, milletle, bize oy veren
seçmenlerimizle karşı karşıya gelecekken nereden lazım oldu ki hepimizi bir
vergi vesilesine alet edip seçim bölgemizde “Yahu yemediniz, içmediniz, tatile
gelirken bir de bize vergi mi koydunuz geldiniz?” gibi sitemlerle bizi
karşılaştırmaya teşebbüs ettiniz? Yani zannediyorum Parlamentoda çok yoğun
çalışmasak da arkadaşlarımızın kahir ekseriyeti tatil beldelerine gidecekler,
çoluğu çocuğu tatile götüreceğiz biraz. Orada bir de otelcilerle bizi karşı
karşıya getirme teşebbüsü nedir arkadaşlar? 
Dolayısıyla
üç aşağı beş yukarı kanunlar kadar kanunların yapılma zamanları da mühimdir.
Bunları yapma süreçlerinin içerisinde hedeflediğimiz işle alakalı zamanlamayı
da tutturmak zorundayız.
(Mikrofon
otomatik cihaz tarafından kapatıldı) 
BAŞKAN
– Sayın Ağıralioğlu, tamamlayın lütfen. 
YAVUZ
AĞIRALİOĞLU (Devamla) – Ben bu mevzunun zamanlamasını doğru bulmuyorum.
Zamanlamasını doğru bulmadığım işin sürecin içerisinde denetlenmekten kaçma
üslubunu doğru bulmuyorum. Bu yol oldu yani Sayıştay denetiminden kaçalım, Kamu
İhale Kanunu’ndan azade tutalım ama bize para vermeyenlere vergi
mükellefiyetini hatırlatalım; vergi mükellefiyetini hatırlattığımız için de
arkadaşlarımızı aslında size ceza keserizle korkutalım. Zorunlu bağış gibi. Bir
de bu fona katkıyı bağışla falan da besleyelim, kuvvetli hâle getirelim. Bu tam
keyfimize göre bir yönetimin “Bize bağış yaparsanız biz de sizin bazı
kabahatlerinizi görmeyiz.” gibi bir suistimale de imkân verecek istisnalarla
güçlendiği bir iştir. Yanlıştır; kurgusu yanlış, zamanlaması yanlış,
muhatapları yanlış, üslubu yanlış, her şeyi yanlış. Ama bütün bunlara rağmen
bunu turizm sektöründe çalışan kurumlarımız için de, mücadele eden ve ayakta
kalmaya çalışan otelcilik sektöründeki çalışanlarımız için de istihdama vesile
olacak ve yükü azaltacak şekle dönüştürmeye gayret ettik. Bizim tekliflerimizi
birazcık dikkate aldınız, birazcık nispetini aşağıya düşürdünüz aldığınız
verginin. Onun için de teşekkür ederiz ama bu kanunun zamanı, yeri yanlıştır.
Genel Kurulumuza
saygılar. (İYİ PARTİ sıralarından alkışlar) 
ÖZGÜR ÖZEL
(Manisa) – Sayın Başkan, söz taleplerimiz var.
BAŞKAN – Buyurun
Sayın Özel.
VI.- AÇIKLAMALAR (Devam)
45.- Manisa Milletvekili Özgür Özel’in, kötü ekonomi yönetiminin
Türkiye’yi ucuz tatil beldesine dönüştürdüğüne ve demokrasi duyarlılığı yüksek
turistin gelmediğine ilişkin açıklaması
ÖZGÜR ÖZEL
(Manisa) – Kısa tutacağım Sayın Başkan. 
Sayın Grup
Başkan Vekilinin baştaki benim usul hatırlatmama nazik sözleri ve genişleten
katkısı çok önemli. Ben de konuşmasından esinlenerek bir katkıyı sunmak
istedim. Belki konuşmaya verilecek cevapta ona da bir yer verebilir Sayın AKP
Grup Başkan Vekili. 
Kötü ekonomi
yönetiminin Türkiye’yi ucuz bir tatil beldesine dönüştürdüğü doğru ama buna
şöyle bir katkı yapalım. Demokrasi duyarlılığı yüksek turist gelmiyor, parayı
da demokrasi duyarlılığı yüksek turistten kazanıyorsunuz. Demokrasi duyarlılığı
olmayan turist -ülke isimleri saymayacağım, uluslararası ilişkiler açısından
buralarda sıkıntılı bu- her şey dâhil dediğiniz sistemle gelen ve ilave para
bırakmayan turisttir. Demokrasi duyarlılığı olan turisti Türkiye’ye çekmeden
sektörün nefes alması, rahatlaması, para kazanması mümkün değildir. 
(Mikrofon
otomatik cihaz tarafından kapatıldı) 
ZÜLFÜ DEMİRBAĞ
(Elâzığ) – AK PARTİ’den önce geliyorlardı değil mi? 
BAŞKAN –
Buyurun. 
ÖZGÜR ÖZEL
(Manisa) – Bunun için de demokrasiye ihtiyaç vardır, bunun için hukukun
üstünlüğüne, hukuk güvencesine ihtiyaç vardır.
Teşekkür
ediyorum.
BAŞKAN –
Kayıtlara girdi.
Sayın
Akbaşoğlu...
46.- Çankırı Milletvekili Muhammet Emin Akbaşoğlu’nun, yasama
faaliyetlerinin bir bütün olduğuna, Türkiye’nin AK PARTİ iktidarları döneminde
hem turist sayısı hem de turizm gelirleri bakımından rekor kırdığına ilişkin
açıklaması
MUHAMMET EMİN
AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, tabii, yasama faaliyeti bir bütün. Bunun teklif aşamasından
komisyon aşamasına, oradan Genel Kurul aşamasına kadar bir bütünlük içerisinde,
gerek sektör gerek bakanlık gerek muhalefet partilerinin katkıları şekillendiriyor
bu kanun tekliflerini ve Genel Kurulun iradesiyle ortaya bir netice çıkıyor. Bu
katkıları almamızdan daha doğal ne olabilir bir uzlaşma adına, demokrasi adına?
Sonuç itibarıyla geçen hafta da 2 tane kanun geçirdik; beraberce, ortak
önergelerle son şeklini verdik. Bu, övünülmesi gereken ve takdir edilmesi
gereken bir husustur, birincisi bu. Yani niçin bizim görüşlerimize değer
veriyorsunuz der gibi yani tersinden bir yaklaşım...
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Teşekkür ettik Muhammet Bey.
MUHAMMET EMİN
AKBAŞOĞLU (Çankırı) – Yani hakikaten şu boyutuyla da ifade etmek gerekir:
Bakınız, hem turist sayısı hem de turizm gelirleri bakımından AK PARTİ
iktidarları dönemi Türkiye’nin rekorlarını kırmıştır, rekorlarını. Sonuç
itibarıyla, hem demokrasi, hem özgürlük hem de doğal güzelliklerin buluştuğu
dünyanın en güzel vatanına sahibiz ve bizim bu ajansla yapmak istediğimiz şey,
sektörel anlamda bir bütünlüklü bakış açısı içerisinde, ulaşımı, turizmi,
tanıtımı birleştirmek suretiyle, bunun kanuni altyapısını oluşturmak suretiyle,
hızlı, etkin bir neticeyle sonuçta ülkemizin gelirlerini artırmak, turist
sayısını artırmak ve turizmde hakikaten ileri giden ülkelerin yapmış olduğu
örnekleri olan ajansı kendi bünyemiz çerçevesinde Türkiye’ye kazandırmak.
(Mikrofon
otomatik cihaz tarafından kapatıldı) 
BAŞKAN –
Toparlayın lütfen Sayın Akbaşoğlu.
MUHAMMET EMİN
AKBAŞOĞLU (Çankırı) – Toparlıyorum.
Bu kadar olağan
bir durumu, olağan bir yaklaşımı hakikaten tersinden bakarak zemmetmeye
çalışmanın bir mantığını ben anlayamadım. Bunu da değerli grup başkan vekili
arkadaşlarımla paylaşmak istedim.
Teşekkür ederim.

BAŞKAN –
Teşekkür ederim.
YAVUZ
AĞIRALİOĞLU (İstanbul) - Sayın Başkan, bir cümle…
MUHAMMET EMİN
AKBAŞOĞLU (Çankırı) – Sataşma yok, açıklama var.
YAVUZ
AĞIRALİOĞLU (İstanbul) – Sataşmaya mahal vermeyeceğim.
BAŞKAN – Sataşma
yok ama Grup Başkan Vekili olarak Sayın Ağıralioğlu, buyurun.
47.- İstanbul Milletvekili Yavuz Ağıralioğlu’nun, Hükûmetin vergiyi
adaletle dağıtarak yükü daha çok üstüne alması gerektiğine ilişkin açıklaması 
YAVUZ
AĞIRALİOĞLU (İstanbul) – Sayın Başkanım, bu kriz zamanı Erzurumlular para olmaz
zamanlarda söylerler, çok hoşuma giderdi. Para olmaz zamanlarda dadaşlardan
para isteyince onlar derler ki: “Gardaş, can mı ki bu verek yani bu para yani.”

Şimdi sektör bu
ara para taleplerine böyle bakıyor. Yani canını al parasını alma hissiyatının
olduğu zamanlarda biraz özen göstermek lazım vergilendirmeye. O yüzden biz
0,25’te tutalım, görelim ki bu verimli oldu, makul oldu, faydası oluyor
sektöre, sektörü besliyor, ondan sonra zaten gönüllülük esası üzerinden çok
daha fazlası size verilecektir. O yüzden böyle hele bir verin, sonra bakarız
şeklinde yönetmektense bence faydasını göstermek, vergiyi adaletle dağıtmak,
yükü daha çok Hükûmet olarak üstünüze almak, sonra rahmet tarafından istifade
etmek. Şimdi birazcık zahmeti sektöre, rahmeti size gibi organize edildiği için
sitem ediyoruz.
BAŞKAN –
Teşekkür ediyorum.
MUHAMMET EMİN
AKBAŞOĞLU (Çankırı) – Daha fazla rahmet gelecek inşallah, sektöre çok daha
fazla rahmet gelecek.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN –
Milliyetçi Hareket Partisi Grubu adına Sayın Başkan. (MHP sıralarından
alkışlar)
Sayın Başkan,
siz de yeni bir tartışmaya yol açmadan konuşun lütfen.
MHP GRUBU ADINA
ABDURRAHMAN BAŞKAN (Antalya) – Sayın Başkan, değerli milletvekilleri; yüce
heyetinizi ve televizyonları başında bizi izleyen büyük Türk milletini saygıyla
selamlıyorum.
Türkiye Turizm
Tanıtım ve Geliştirme Ajansı Kurulması Hakkında Kanun Teklifi’nin ikinci bölümü
için Milliyetçi Hareket Partisi Grubumuz adına söz almış bulunuyorum. 
Türk
ekonomisinin vazgeçilmezi ve temel taşlarından birisi olan turizm, dış ticaret
açığına, enflasyona ve işsizliğe çare olması sebebiyle önemle üzerinde
durulması gereken bir sektördür. Bu ajansın kurulması Türkiye’nin turizm
hedeflerine ulaşması için bugüne kadar yapılan yatırımların, konaklama stokumuzun
artması yanında ülkemizin turistik potansiyelinin ve fırsatlarının etkili bir
şekilde dünyaya tanıtılmasına katkıda bulunacaktır. Ülkemize turist gönderen
ülkelerin sayısını artırmanın yanında, yüksek harcama grubundaki turistlere
yönelik çalışmalara ağırlık verilmelidir. Türkiye Turizm Tanıtım ve Geliştirme
Ajansının ilk yapması gerekenlerden biri turizmin çeşitlendirmesi olmalıdır. Bu
sebeple, sadece yaz turizmi değil, tüm aylara yayılmış, golf turizmi, inanç
turizmi, gurme turizmi ve kruvaziyer turizmi gibi, harcaması yüksek turistler
grubunda yer alan turizmden ülkemizin aldığı pay artırılmalıdır. 
Ülke
tanıtımı, pazarlama stratejisine bağlı bir aktivitedir ve yapılacak olan uzun
vadeli planlara bağlıdır. Dünyada turizmde gelişmiş ülkelerin ekseriyetinde
turizm ajansları mevcuttur, Amerika Birleşik Devletleri, İspanya, İngiltere,
İtalya ve Singapur gibi. Örnek olarak; çok yıllar öncesinde kurulan, 1964
yılında kurulmuş olan Singapur’daki ajanstan bugüne kadar turist sayısı
yaklaşık 170 kat artmıştır. Kurulacak olan bu ajans, yapacağı çalışmalarda veya
toplantı ve aktivitelerde ülkemizdeki turizm alanındaki paydaşlardan yıllara
yayılmış bir deneyime sahip olan TÜRSAB ve Türkiye Otelciler Birliğinden ya
katkı almalı ya da bunların birer temsilcilerini bünyesine dâhil etmelidir.
Türkiye Turizm Tanıtım ve Geliştirme Ajansının finansman ihtiyacı sağlanırken
alacağı payın bu alanda faaliyet gösteren kuruluşlara fazla yük getirmemesi
önemli bir husus olarak dikkate alınmalıdır. Unutulmamalıdır ki ajans sektördeki
kuruluşlardan toplayacağı finansmanı yine sektörün ve ülkemizin kalkınması için
kullanacaktır. 
Tanıtım
amacıyla yüksek bütçeli bir fon oluşturulması çok önemlidir ve turizm adına
yapılması gereken bir atılımdır. Turizm ajansı olan ülkelerin tanıtım bütçelerine
bakacak olursak; Fransa’da 97 milyon dolar, İspanya’da 91 milyon dolar,
İngiltere’de 119 milyon dolar seviyesinde olduğu görülmektedir. Ülkemizde ise,
2018 yılı için 25 milyon dolar seviyesinde olup yeterli değildir. Turizm
açısından ülkemizdeki var olan potansiyeli kinetik enerjiye dönüştürmemiz
gerekmektedir. Sektörün hizmet kalitesinin ve niteliğinin artırılması
vazgeçilmez bir şarttır. Bu sayede, öncelikli hedeflerden biri: Kişi başına 647
dolar olan harcamanın 1.000 dolara yükseltilmesini sağlamalıyız. Önümüzdeki en
yakın hedeflerden biri, yıllık turist sayısının 50 milyona, turizm gelirinin de
50 milyar dolar seviyesine çıkarılmasıdır. Sadece Çin’de 370 milyon kişi yıllık
20 bin dolar üzerinde gelire sahip olup, bunlardan en az 1 milyonunun ülkemizde
tatil yapması sağlanmalıdır; her bir Çinlinin ortalama 3 bin dolar seviyesinde
harcama yaptığı da bu konunun ne kadar önemli olduğunun bir göstergesidir. 
Sayın Başkan,
değerli milletvekilleri; turizmin başkenti Antalya dünyanın önemli bir turizm
destinasyonu olarak da bilinir. Dünyanın hiçbir ülkesinde bu kadar güzel
tabiata, tarihe, denize ve güneşe, bu kadar güzel otellere ve bu kadar güzel
yemeklere bu fiyatlarla ulaşmak mümkün değildir. 
Antalya’mıza
Haziran 2019 itibarıyla Gazipaşa ve Antalya Havalimanları yoluyla 5 milyon 344
bin turist gelmiştir. Bu sayı, 2018’e göre yaklaşık yüzde 17’lik bir artış
demektir. Ülkelere göre baktığımızda, Rusya, Almanya, İngiltere, Ukrayna,
Hollanda ilk altı ay itibarıyla en çok turist gelen ülkelerdir. Ağırlıklı
olarak 25 ülkeden turist gelmiştir. Bu ülke sayısının artırılması elzemdir; bu
da, kurulacak olan, bugün üzerinde konuştuğumuz Türkiye Turizm Ajansının
yapması gereken işlerdendir. 
Yine, Gazipaşa
ve Antalya Havaalanlarına Ocak-Haziran 2019 itibarıyla iniş yapan dış hatlar
uçak sayısı 30.083’e ulaşmış olup 2018’e göre yüzde 19’luk bir artış
sağlanmıştır. 
2018 yılı
itibarıyla 13 milyon 642 bin turist ağırlayan Antalya’mızda 2019’da gelen
turist sayısının 16 milyonu aşacağı tahmin edilmektedir. 2020 yılı hedefimiz,
20 milyon turist, 20 milyar euro gelir olmalıdır. 
Bugün itibarıyla
Antalya’mızda Turizm Bakanlığı işletme belgeli 788 tesis, 209.919 oda, 452.481
yatak; yatırım belgeli 91 tesis, 19.468 oda, 41.473 yatak; belediye belgeli ise
994 tesis, 53.219 oda, 119.963 yatak olmak üzere toplam 613.917 yatak
kapasitesi bulunmaktadır. Bu, çok ciddi bir yatak kapasitesi demektir. 
Turizm
tesislerinde yetişmiş eleman bulma zorluğu çekilmektedir. Hâlbuki Millî Eğitim
Bakanlığıyla bu alana yönelik yapılacak çalışmalar işsizliğin de önlenmesi
açısından faydalı olacaktır. Direkt olarak turizm alanında çalışacak dil bilen
elemanların yetiştirilmesi sağlanmalıdır. Unutulmasın ki memnun giden her
turist yeni turistleri getirir, bu da hizmet kalitesindeki memnuniyetle sağlanır.

Ayrıca,
gelen turistlere ülkemize girişlerinden çıkışlarına kadar güvenli bir ortam
sağlamamız gerekmektedir. Antalya gibi turizm merkezli illere kalifiye, dil
bilen turizm polislerinin görevlendirilmesi iyi olacaktır. Bunun için İçişleri
Bakanlığının turistik illere unvanı “turizm polisi” olan polisleri
görevlendirmesi ve Jandarmada da aynı nitelikte “turizm jandarması” unvanlı
görevlendirme yapılması uygun olacaktır. 
Antalya,
yaylasından deniz kenarına çok geniş bir yemek çeşitliliğine ve kültürüne
sahiptir. Turistlerin oteller dışında da Antalya içerisinde ve çevresinde yemek
yiyeceği mümkünse Michelin yıldızlı restoranların tesis edilmesi önemli bir
açığı kapatacaktır. 
Antalya
Valiliğimizin önderliğinde turizmle ilgili sivil toplum temsilcileri ve
siyasetçilerin de katkısıyla durum tespiti yapılarak Türkiye Turizm Tanıtım ve
Geliştirme Ajansına yol haritası sunulması faydalı olacaktır.
Sayın
Başkan, değerli milletvekilleri; Antalya’mızın hem merkezi hem de ilçeleri ayrı
birer güzelliktedir. Gazipaşa’dan başlayarak Kaş’a uzanan sahil şeridiyle,
Toroslara sırtını yaslayan yaylalarıyla, buram buram tarihin kokusunu yaşayan
kadim devletlerden bu yana Antalya, medeniyetlerin beşiği olmuştur. Topraktan
çıkan tarih, Side, Myra, Patara ve Perge’de antik kent olarak, Aspendos’ta
dünyanın en güzel ekosistemine sahip tiyatrosu olarak karşımıza çıkar.
Termessos Tiyatrosu, meclis binası, agora ve sarnıçları mutlaka ziyaret
edilmelidir. 
Tarih, sadece
toprağın üstünde değildir, Antalya’da denizin içinden ve mağaralarından
bahsetmeden geçmek olmaz. Kekova’da tarihe dalarak şahitlik etmek, Mavi
Mağara’nın büyüsüne kapılmak, Dim Mağarası’nın serinliği, Damlataş Mağarası’nın
sarkıtları ve dikitleri bunlardan sadece birkaçıdır. 
Tabii ki Antalya
turizminde önemli bir payı olan Alanya’dan da bahsetmeden olmaz. Genel
Başkanımız Sayın Devlet Bahçeli Bey Alanya’da “Alanya’nın etrafını çevreleyen
Selçuklu şaheseri olan kalemiz, âdeta turizm amacıyla gelenleri sevgiyle
kucaklayan bir sembol hâline gelmiştir. Belediyemizin armasında bulunan çift
başlı kartal Alanya’nın dünyaya bakışını özetlemiştir. Bir yüzü doğuya, diğer
yüzü batıya dönük çift başlı kartal dünyanın her yerinden gelen misafirlerimize
kucak açmış, farklı milletlere ev sahipliği yapmıştır.” diyerek turizme verdiği
değeri ifade etmiştir.
Kısacası,
“turizm” dendiğinde akla ilk gelen ülkenin Türkiye, akla ilk gelen şehrin de
Antalya olması için canla başla çalışacağımızı burada ifade etmek istiyorum.
Sayın Başkan,
değerli milletvekilleri; sözlerime son verirken Milliyetçi Hareket Partisi
Grubu olarak (2/1988) sayılı Kanun Teklifi’ne olumlu oy vereceğimizi
belirtiyor, Gazi Meclisimizi ve yüce heyetinizi saygıyla selamlıyorum. (MHP
sıralarından alkışlar) 
BAŞKAN –
Teşekkür ederim.
Birleşime beş
dakika ara veriyorum.
Kapanma Saati: 22.24
ALTINCI OTURUM
Açılma Saati: 22.32
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Nurhayat ALTACA KAYIŞOĞLU (Bursa)

----- 0 -----
BAŞKAN – Türkiye
Büyük Millet Meclisinin 100’üncü Birleşiminin Altıncı Oturumunu açıyorum. 
94 sıra sayılı
Kanun Teklifi’nin görüşmelerine devam ediyoruz. 
Komisyon?
Yerinde . 
İkinci bölüm
üzerinde gruplar adına söz sırası Halkların Demokratik Partisi Grubu adına
Batman Milletvekili Necdet İpekyüz’e aittir. 
Arkadaşlar, ilave
birer dakika süre vermeyeceğim, süreniz içinde bitirmenizi rica ediyorum. 
Buyurun Sayın
İpekyüz. (HDP sıralarından alkışlar) 
HDP GRUBU ADINA
NECDET İPEKYÜZ (Batman) – Sayın Başkan, değerli vekiller; hepiniz saygıyla
selamlıyorum.
İkinci bölüm
üzerinde konuşacağımız kısımda aslında 2 tane ana madde var. Bir tanesi denetim
üzerine düşünülmüş, madde 7; madde 8 daha çok muafiyet ve istisnalar üzerine;
9’uncu madde ve diğer geçici maddeler de artık zaten usule ilişkin düzenlenen
maddeler. 
Söz konusu düzenlemeyle…
Aslında bir taraftan biz, Meclisin ilk açıldığı günden beri yasama, yürütme,
kuvvetler ayrılığı, denetlemeden çok söz ediyoruz ve denetlemenin ne kadar
önemli olduğunu söylüyoruz; bir taraftan da çıkarılan yasalarla aslında
gerçekten Türkiye’de yaşayan insanların daha huzurlu, daha refah düzeyi artmış
bir şekilde yaşaması için düzenlemeler yapmayı hedefliyoruz. Başta demokratik
haklar olmak üzere, özellikle ekonomik açıdan daha iyi geçinebilmeleri için
neler yapabiliriz diye düşünüyoruz. Fakat gelin görün ki bir taraftan “Kriz
yok.” deniyor; bir taraftan kriz için, para bittiği için, para getirebilecek
kaynaklar bulunuyor; bir taraftan da biz Meclisin diğer değerli üyelerinin
işlevsiz hâle getirilmesi için her türlü oyun, yasayla yürürlüğe sokuluyor.
Nasıl mı? 7’nci
maddede, daha çok, bu ajansla ilgili yapılan düzenlemede, ajansın denetlenmesi
için bir düzenleme düşünülmüş. Normalde aslında Türkiye’de birçok kurum
denetlenebilme özelliğine sahipken son dönemde yeni bir yöntem geliştirildi:
Bağımsız denetleme kuruluşları. Finans açısından belli standartlar uygun
olduğunda, bu standartlara uygun olan kurumlar, ismi “bağımsız denetleme
kuruluşu”na dönüştürülüp denetlemeye çağırılıyor. 
Şimdi, dünden
beri konuştuğumuz ajans üzerinde, gerek kesilen para, miktarın büyüklüğü,
oluşum şekline baktığımızda, bunun denetlemesine gelince “Bizler yokuz,
bağımsız bir denetleme…” Peki, bunu kim seçecek yani bağımsız denetlemeyi
yapacak kuruluşu? Zaten Bakan, biliyorsunuz, bir şirket sahibiydi, Bakan olarak
atandı. Bakanın belirlediği ve şirketlerden seçilmiş bir icra kurulu var, bir
yönetim kurulu var. Bu yönetim kurulu diyecek ki: “Gelin -üç tane firmadan
teklif alacak- bizi denetleyin.” Arkadaşlar, bu olmaz. Bu, denetleme olmaz.
Hele siz bu gelir kaynaklarına “bağış” gibi bir maddeyi de koymuşsanız kim
bilir nasıl, hangi isimlerle, ne bağışlar olur ve daha sonra nasıl
denetlenebileceği de meçhul bir şekle dönüşebilir. Siz bunu denetlemeyi
düşünüyorsanız tümüyle şeffaf olması lazım. Ve AKP, ilk geldiğinde, ortak paydada,
ortak akılda şeffaflıktan yola çıkarken şimdi şeffaflığı kamufle etmek için her
türlü çabayı gösteriyor. Bir taraftan da hemen madde 8’de ne deniyor? “Muafiyet
ve istisnalar.” 
Arkadaşlar,
şimdi “Muafiyet ve istisnalar” denirken -ajansın kuruluşu belli, gelecek para
belli- ne yapılacağını, ne edileceğini, hiçbirisini bilmiyoruz, nasıl
oluşacağını bilmiyoruz. Bir taraftan bağımsız denetleme kurullarına veriyorlar,
daha sonra da Sayıştay denetiminden muaf tutuyorlar. Sayıştay dediğimiz nedir?
Yasama, yürütme ve yargı adına, Meclis adına, hepimiz adına, işte yargıçlardan
bağımsız heyetlerle oluşturulan bir kurum. Giderek Sayıştay zaten etkisiz hâle
getiriliyor. Sayıştayın etkisiz olması Meclisin de etkisiz olması anlamına
gelmektedir. Niçin? Çünkü Sayıştay etkisiz olduğunda, yetkisi alındığında,
denetim yapmadığında… Üniversitelerde gördük, yerel yönetimlerde gördük; birçok
kurumun Sayıştay raporları burada okunduğunda ne cevap verileceği bilinmedi.
Biz onları çıkartıp gerek yerel yönetimlerle ilgili gerek başka kurumlarla
ilgili Sayıştay raporlarını açıkladığımızda, yolsuzluklardan tutun
usulsüzlüklere, her türlü şey ortada. Böyle bir ajans kuruyorsunuz. Böyle bir
ajansın katılımında sıkıntılar var, siz bunu Sayıştay denetiminden muaf
tutuyorsunuz. Bu muafiyet de yetmiyor, Kamu İhale Kanunu’ndan da muaf
tutuyorsunuz. Bir taraftan diyorsunuz “İhale açacak, bağımsız üç tane firmadan
birini tercih edecek.” Ondan da muaf tutuyorsunuz. 
Ve biliyor
musunuz, tam 186 kez Kamu İhale Kanunu değişmiş, 186 kez. Artık elek değil,
kalbur değil, delik deşik olmuş. Bununla da yetinmiyorsunuz, bununla da tekrar…
Bu muafiyet de yetmiyor, daha da muafiyet olması lazım. Nedir? Damga
vergisinden muaf tutuyorsunuz. Bu da yetmiyor. Başka? Diyorsunuz ki: “Bu, icra
işlemi yapacaksa, dava açacaksa teminatlardan da muaf olması lazım.” Bu
muafiyet de yetmiyor. Bir de ne diyor? Diyor ki: “Sen kamu değilsin, buraya
alacağın personel de kamu kurumlarına personel alınmasına dair mevzuat
hükümlerine tabi olmayacak, bundan da muafsın.” Gerçekten, bu artık ayıp ya,
muafiyet dediğiniz bu şekle mi dönüşür ya? Her şeyden muaf tutuyorsunuz. 
Peki, ne oluyor?
Bu muafiyet de yetmiyor. Peki, kamu kurumu mu, özel kurum bu ajans? Kamuysa
Sayıştayın olması lazım, kamuya göre personel atanması lazım; bunlar da
yapılmıyor. Peki, özel şirketse, özel hukuka tabiyse özel hukuka ait işlemlerin
yapılması lazım. O zaman, özelse bundan vergi almamız lazım; vergiden de muaf
tutuyorsunuz. Yani kendinize ait nasıl düzenleme yapmanız gerekiyorsa öyle bir
düzenleme yapıyorsunuz. Arkadaşlar, böyle ismini “bağımsız” koyup mış gibi
yapıyorsunuz; hani derler ya gibi gibi, gibi gibi bir şekle dönüştürüyorsunuz.
Siz bağımsız olmasını düşünüyorsanız, tümüyle kamuya açık, şeffaf bir şekle ve
Meclisin denetimi içinde olabileceği bir şekle dönüştürmeniz lazım.
Bir taraftan da
biz diyoruz ki: Kriz var, insanlar iş ihtiyacında, insanlar artık pazara
gittiğinde kendi ekmeklerini alma derdine düşmüşler. Siz bunların bütününü
sermaye kesimi için getirdiğinizde aslında turizme yarar getirmiyorsunuz;
turizmi baltalıyorsunuz, turizmde bölgeler arası eşitsizliği artırmış
oluyorsunuz. 
Bakın, bunu az
önce de söyledim, arkadaşlar, hatiplerin bir kısmı da değindi; Hasankeyf’i çok
konuştuk burada, çok dile getirildi; önümüzdeki hafta da birçok etkinlik
yapılacak, dünya genelinde yapılacak. UNESCO Dünya Mirası Listesi’ne girmesi
için 10 kriter lazım; arkadaşlar, 9 kriteri var. Kültür ve Turizm Bakanlığının
başvurması lazım, başvurmuyor. Ama ne yapıyor? Ajans için bir yığın muafiyet,
bir yığın çekince getiriyor. Eğer ajans turizmi düşünülüyorsa da tümüyle o
bölgeler; birçok medeniyete sahip olan, geçmişi, etnik ve inanç çeşitliliği
açısından birçok özelliğe sahip olan Türkiye'nin Karadeniz’inden, doğusundan,
batısından Akdeniz’ine, birçok şey görülmeyecek. Tümüyle, başında bir seyahat
şirketinden gelmiş bir turizmci işletmecinin işletme mantalitesiyle, bu krizde
kendine bir çare düşünüp parayı kime, nasıl verebileceği düşünülmüştür. Bunun
tümüyle denetime girmesi lazım. Siz denetimden yoksun bırakırsanız ve
muafiyeti, tümüyle istisnalarla getirirseniz hiçbir gelecek sağlayamazsınız.
Zaten on yedi yıldır -AKP döneminde- tüm çıkan hususlar, Plan ve Bütçe
Komisyonuna da geldiğinde, Meclisin Genel Kuruluna da geldiğinde,
bağımsızlıktan çıkıp birilerine yaranmak için düzenlemelere dönüşmüştür.
Bizlerin yazdığı muhalefet şerhlerinin çoğu dikkate alınmamıştır,
itirazlarımıza rağmen… Daha sonra tekrar, düzenlemelerin daha iyiye
dönüştürülmesi için, kamu için değil, buraya itiraz edenler için daha iyiye
dönüştürülmesi için, torba yasalarla üstünde düzenlemeler gerçekleştirilmiştir.

Arkadaşlar
“Turizm için.” deyip aslında birçok sit alanı, gezilmesi, görülmesi gereken
birçok yer de tahrip edilmektedir. Birçok yerde hidroelektrik santraller
kurulmaktadır, birçok yerde çirkin binalar yapılmaktadır; birçok yerde turizm
artık sadece -bizim değil de yerlerimizin- ağaçlarımızın, doğamızın,
tarihimizin resmen inkârına dönüşmektedir, saklanmasına dönüştürülmektedir.
Bakıyorsunuz, bir taraftan nükleer santraller, bir taraftan HES’ler, bir
taraftan başka çalışmalara dönüşüp turizm, bütün hepsiyle yerle bir
edilmektedir. Biz tarihimize sahip çıkmadıkça bunlarla ilgili düzenlemeleri
yapamayız. Bir taraftan şeffaflıktan söz edip, her zaman şeffaflığı dile
getirdiğimizde, gerek yolsuzlukla ilgili gerek yasaklarla ilgili gerek
önlemlerle yapılması gerekeni dile getirdiğimizde itiraz edenler bilmelidirler
ki siz Türkiye’nin geleceğine, Türkiye’nin daha sağlıklı büyümesi için
istediğiniz kadar ajans kurun, istediğiniz kadar kurum kurun, siz bunu kamuya
açmadığınız sürece, şeffaf bir şekilde sivil toplumu katmadığınız sürece,
Meclisi devre dışı bıraktığınız sürece hiçbir şey başarıya ulaşmaz, hiçbir şey
gerçekleşmez. Ne olur? Tümüyle, daha çok yoksulluk artar, kriz artar, toplumsal
barış bozulur. 
Bütün bunların
çerçevesinde ele aldığımızda, bizim muhalefetimizin genel çerçevesi, yaşamın
her alanında nasıl ki şeffaflığı savunuyorsak, ortak paydayı savunuyorsak,
demokrasinin daha iyi gelişmesi için barışın olmazsa olmaz olduğunu savunuyorsak,
burada da bütçenin, tümüyle, düzenlenen ajansın şeffaf olması lazım. 
(Mikrofon
otomatik cihaz tarafından kapatıldı) 
BAŞKAN –
Tamamlayın. 
NECDET İPEKYÜZ
(Devamla) – Siz Sayıştay ve Kamu İhale Kanunu muafiyetini, bağımsız
denetlemeyi, damga vergisi muafiyetini ve kamu personeli muafiyetini getirirken
aslında muafiyeti şuna getiriyorsunuz, bütün Türkiye’de yaşayan yurttaşlara
diyorsunuz ki: “Siz ezilin, yoksul kalın, biz belli bir kesime muafiyet
getiriyoruz. O muafiyeti getirdiğimizde parası olana daha para… Biz kendimiz
doymuyoruz, daha da doymamız lazım.”
Teşekkür
ediyorum, sağ olun. (HDP sıralarından alkışlar)
BAŞKAN –
Cumhuriyet Halk Partisi Grubu adına Antalya Milletvekili Çetin Osman Budak. 
Buyurun Sayın
Budak. (CHP sıralarından alkışlar) 
CHP GRUBU ADINA
ÇETİN OSMAN BUDAK (Antalya) – Sayın Başkan, çok değerli milletvekili
arkadaşlarım; hepinizi saygıyla selamlıyorum. 
Tabii, gecenin
ilerleyen saatinde Türkiye’nin ayakta kalmış tek sektörünü tartışmak aslında
biraz da zül geliyor. Arkadaşlarımız dinlemekten yoruldu, biz Komisyona
anlatmaktan yorulduk. Bu zamanda bunun gelmesiyle özellikle de yıllardır
konuşulan turizmin tanıtımında sivil örgütlenmenin olması gerektiğini
söylememizin yanlış anlaşıldığını düşünüyorum. 
Şimdi,
birincisi, Türkiye’de en önemli sektörlerden bir tanesi tarım. Tarımı bitirdik.
İkinci en önemli sektör ve istihdam sağlayan sektör neydi? Sanayi. Sanayi de
yoğun bakımda. Şimdi ayakta kalmış bir sektör var, o da turizm. Fakat turizm
öyle bir sektör ki pamuk ipliğine bağlıdır. Siyasi yanlışlar turizmi bir anda
yerle bir edebilir. 
Örnek derseniz,
2015 yılının sonunda düşürülen Rus uçağı. 2015 yılının sonunda düşürülen Rus
uçağıyla birlikte, hatırlarsınız, yarışlar yapılmıştı “Ben düşürdüm, sen
düşürdün.” yarışması yapılmıştı ve daha sonra Rusya’dan seçim bölgem olan
Antalya’ya sadece 48 bin kişi geldi bir yıl boyunca, 2016 yılında.
Şimdi, bu kadar
pamuk ipliğine bağlı, siyasete bu kadar entegre olmuş bir sektörün ajansla,
tanıtımla kurtulabilmesi ihtimalini ben sıfır görüyorum. Şimdi, bir kere,
2016’dan sonra, 2017’de rakamlara baktığımız zaman, sektörün kârları
sıfırlanmış yani sektörde kâr yok 2017’de. 2018’de durum aynı, 2019’da biraz
para kazanacaklardı. Hangi sektörler kazanacaktı? Efendim, konaklama sektörü,
acenteler falan. Şimdi onu da burada ellerinden alıyorsunuz yüzde 1’le yani
faaliyetleri üzerinden elde ettiği ciroyu siz kâr zannediyorsunuz, yüzde 1
alıyorsunuz. Şimdi, bakıyorsunuz, Merkez Bankasının kayıtlarına göre, bu sektör
yüzde 4 kâr ediyor. Oran ortada, yüzde 4. Siz yüzde 25’ini almayı teklif
ediyorsunuz. Zaten ruhunda bir sakatlık var, daha sonra da “Efendim, işte,
burada aramızda pazarlık yaptık, yüzde 1’in yüzde 25’ini -yani 0,75’e-
indirdik.” diyorsunuz. Bunun ruhunda sakatlık var; böyle tanıtım yapılamaz, böyle
tanıtım yapılacağı iddia edilemez.
Tanıtımın da
önemi şudur: Eğer ülkenizde gerçekten kaliteli bir demokrasi varsa, eğer
ülkenizde insanların can ve mal güvenliği varsa, eğer ülkenizde hukuk güvenliği
varsa insanlar zaten sizi tercih eder çünkü dünyanın en güzel ülkesinde
yaşıyoruz “açık hava müzesi” diyoruz, sahillerimiz öyle, tarihimiz öyle,
kültürümüz öyle. E, sizin zaten başka bir şey yapmanıza gerek yok, geçmişte
böyleydi ve geldiğimiz noktada, kişi başına ortalama 850 dolara kadar çıkan
turizm, şu anda 647 dolara düştü ve bunu yukarı doğru çıkarmaya çalışan bir
sektör var. Sektörün kendi gayretleriyle, kendi tanıtım gücüyle buraya
getirildi. Yani sektörün bütün dinamikleriyle, emekçileriyle, yatırımcılarıyla,
o kentlerde yaşayan insanlarımızla buraya getirildi turizm ve bugün diyoruz ki:
“Elimizde kalmış tek sektörü de yerle bir edelim.” 
Bakın,
geçenlerde oturdum, özellikle bu geldiği zaman çalıştım, kaliteli denilebilecek
satış firmalarından yani dünyada satış yapan emlak firmalarından bir araştırma
yaptım, 1.347 otel satılık arkadaşlar. Kâr ediyor olsa insanlar kendi
otellerini niye satsınlar? Ve başka bir şey gördüm, eskiden, 1990’lı yıllarda
bir otel üç dört yılda kendini amorti ederdi, şimdi on beş on altı yıla çıktı
ve otellerimiz eskidi. Her şey dâhil sistemi var, oteller eskidi ve renovasyon
yapılamıyor; kimse yatırım yapamıyor çünkü para kazanmıyor. 
Dün On Birinci
Beş Yıllık Kalkınma Planı’nda turizmle ilgili bölümde dikkatimi çeken bir şey
vardı: “300 bin yatak daha ilave edilecek 2023 yılına kadar.” deniyor ve hiçbir
açıklama yok. Nereye yapacaksınız? Sahillere mi yapacaksınız, Orta Anadolu’ya
mı, Doğu Anadolu’ya mı, Güneydoğu Anadolu’ya mı, nereye yapacaksınız, bir
tanımı yok. Eğer sahillere yapacaksanız turizmi bir kere daha yerle bir edeceksiniz
çünkü Türkiye'deki otellerin ortalama doluluk oranı yüzde 55, on iki aylık
ortalama doluluk oranı yüzde 55. Ve bir iddiada bulunuyorsunuz, 300 bin yatak
daha yapacaksınız, şu anda 1 milyon 182 bin yatak var zaten. Yani dörtte 1’i
kadar, hatta neredeyse yarısına yakın yeni ilave yatak yapacağız diyorsunuz; bu
da planlamanızın planlamasız olduğunu gösteriyor. 
Ciro üzerinden
vergi alınmasının ben haraç olduğunu düşünüyorum. Siz zarar eden firmadan yüzde
1 -haydi 0,75 diyelim- alacağım diyorsunuz; e, zarar etmiş firma. Bu, vergi
adaletine de, genel adalete de aykırıdır. 
Bir de ayrıca,
burada nereye gideceği belli değil bu toplanan paranın. Gene benim yaptığım
hesaba göre 360 milyon dolar para toplanacak burada. 360 milyon dolar çok büyük
bir para. Bu paranın nasıl harcanacağı belli değil, aynı zamanda da merkezden
harcayacaksınız. Peki, yereller niye yok burada? Ticaret, sanayi odaları, esnaf
odaları, en çok kahrını çekenler bunlardır, özellikle ticaret odalarında bütün
sektör mensupları vardır. Siz oradan 1 kişiyi bile dinlemeden, hatta Odalar
Birliğini de aynı zamanda, Belediyeler Birliğini de aynı zamanda nereye
alıyorsunuz? Danışma kuruluna. Danışma kurullarına kimse hiçbir şey danışmaz.
Yani siz yerelden elde ettiğiniz geliri yine merkeze çekiyorsunuz ve merkezde
nasıl harcayacağınız belli değil ve nereye harcayacağınız da belli değil. O
yüzden belediyelerin bunu harcaması gerektiğini şöyle bir dayanak bularak
söylüyorum: Antalya’ya, kendi seçim bölgeme bu yıl tahminen 15-16 milyon turist
gelecek. 15-16 milyon turistin bütün kahrını Antalyalı çekecek; Antalya’nın
emekçisi, Antalya’nın -affedersiniz- çöpçüsü, aynı zamanda da belediyesi,
yolları. Havaalanında inip sadece otellere gidip konaklayacaklar. Peki,
Antalya’ya ne bırakacaklar? Hiçbir şey. Peki, yerel yönetimlerde, örnek vermek
gerekirse Erzurum da merkezî bütçeden pay alıyor; Antalya, Muğla İzmir gibi
iller de pay alıyor. Birisi artı 16 milyon kişiye, yabancı turiste -yerli
turist yok bunun içinde, onu da koyarsanız 20 milyon kişiye- hizmet ediyor;
öbür taraftaki, Erzurum ya da başka bir ildeki sadece kendi yaşayanlarına
hizmet ediyor. Bu, adalet değil. E peki, buradan böyle bir pay alıyorsunuz, bu
payı niçin yerel yönetimlerdeki hizmetler için kullanacağınızı burada
belirtmiyorsunuz?
Ve ayrıca
“Tanıtma Genel Müdürlüğü” diye bir müdürlük var, yıllardır “tanıtmama genel
müdürlüğü” olarak durur orada. Turizm fuarlarına gideriz ve oradaki tanıtımın
şeklini görürüz. Asıl tanıtanlar, sektörün gene kendi mensuplarıdır. Turizm
Bakanlığı eğer 100 lira harcıyorsa sektörün kendisi 500 lira harcar ve tekrar o
sektörün kendisinden, cirosundan pay alıyorsunuz. Doğru değil, adaletli de
değil.
Aynı zamanda,
yerelden bahsetmişken 54 sektörün… Yani Kars peynirini de Antalya’da
satarsınız, efendim, Erzurum’un Oltu peynirini de Antalya’da satarsınız,
Ege’nin zeytinini de Antalya’da satarsınız yani 54 sektör buradan besleniyor,
Türkiye’nin her yerinden buraya mal satılır. Şimdi, böylesine bir kentte,
böylesine ekonomiyi döndüren bir sektörü, aynı zamanda istihdam sağlayan yani
emekçilere iyi kötü iş bulduran bir sektörü siz ne olduğu belli olmayan vergiye
mahkûm ediyorsunuz.
Denetim yok
dedik. Evet, denetlenmeyen yerde yani Sayıştay denetiminin olmadığı yerde bu
paranın nasıl kullanılacağını hiç kimse bilemez. Ve onun dışında da bir madde
benim dikkatimi çekti burada, 8’inci maddenin (1)’inci fıkrası. “Ajans, her
türlü dava ve icra işlemlerinde teminat yatırma mükellefiyetlerinden muaftır.”
diyor. Ya bu, şu demek; benim aklıma bu geldi: Bunu ödeyemeyenleri biz icraya verelim
-büyük paralar tutar bunlar çünkü, 360 milyon dolar gibi bir rakamdan
bahsediyoruz- orada da teminat falan koymayalım. Yani şimdiden kılıf
hazırlanmış; icraya verilecek bir şirket, batırılmak istenen bir şirket gibi
duruyor. 
Ben burada son
sözü şöyle söylemek istiyorum: Eğer siz ülkenin imajını düzeltirseniz çok fazla
tanıtıma ihtiyacınız olmaz. Ülkenin imajını düzeltmek için önce demokrasiye
döneceksiniz, önce hukukun üstünlüğüne döneceksiniz ve daha sonra da turizmi
yapabilir hâle getireceğiniz bir ülke olacak.
(Mikrofon
otomatik cihaz tarafından kapatıldı) 
BAŞKAN – Sayın
Budak, son cümlenizi alayım, buyurun.
ÇETİN OSMAN
BUDAK (Devamla) – Bunun için de Meclisin işlevsel hâle gelmesi gerekiyor.
İnsanların kendilerinin bu ülkede özgür olduklarını bilmeleri ve bu ülkede
artık gazetecilerin, artık yazarların, aynı zamanda akademisyenlerin hapse
girmeyeceğinden emin olması ve dünyaya da bu mesajın verilmesi gerekiyor. Var
mı? Maalesef yok. Temennimiz, bu yasanın bu şekilde geçmemesi hatta bunun kaldırılıp
bütün kesimlerle, toplumun bütün kesimleriyle tartışılıp tekrar gündeme
getirilmesidir.
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN – Evet,
şahıslar adına ilk söz, Sayın Baş’ın.
Erkan Baş,
buyurun. (HDP ve CHP sıralarından alkışlar) 
ERKAN BAŞ
(İstanbul) – Teşekkür ediyorum Sayın Başkan.
Genel Kurulu ve
gecenin bu saatinde sesimizin ulaştığı -ulaşamadıklarımız da dâhil olmak üzere-
tüm alın teriyle yaşayan emekçi kardeşlerimizi sevgiyle selamlıyoruz.
Değerli arkadaşlar,
Türkiye Turizm Tanıtım ve Geliştirme Ajansı kurulması için verilen kanun
teklifinin ikinci bölümü üzerinde şahsım adına söz aldım ama Türkiye İşçi
Partisinin düşüncelerini paylaşacağım. Bunu özellikle vurgulamak istiyorum.
Çünkü bu Mecliste bir yıldır bağırıyoruz, grubu olmayan partilerin de bu
Meclisin parçası olduğu gerçeği bir türlü kabullenilmek istenmiyor. Dolayısıyla
her seferinde bunu tekrar vurgulayacağız. Bu da –yine daha önce vurguladım-
özel olarak kendi partimize ya da şahsımıza dönük bir şey değil.
Bakın,
bu Parlamentoda sürekli anayasa tartışması yapıyoruz mesela, demokratikleşme
tartışması yapıyoruz, düşünce, ifade özgürlüğü tartışması yapıyoruz. Oysa
Parlamento daha kendi içerisinde demokrasiyi, ifade özgürlüğünü, farklı
seslerin kendilerini özgürce ifade edebilme olanağını sağlayamamış. E şimdi,
böyle bir Parlamentonun Türkiye’nin tümü için demokrasiyi, çok sesliliği, ifade
özgürlüğünü getireceğini söylersek hiçbirimize inanmazlar. Dolayısıyla bütün
Parlamentonun bu açıdan görevli olduğunu bir kez daha hatırlatmak istiyorum. 
Değerli
arkadaşlar, bu notu düştükten sonra elimizdeki kanun teklifine bakalım. Bir
şeyi baştan söyleyeyim. Yani bir yılı doldurduk artık, yeni sayılmayız. Bu bir
yılda, şahitlik ediyorum ki bu Parlamentoda tüm yasalarda bir noktada eksik
davranıyoruz arkadaşlar, temelde bir noktada eksik davranıyoruz. Yani önümüze
bir metin geldiğinde, bu neye hizmet ediyor, bu kime hizmet ediyor sorusunu
sormadığımız sürece doğru bir yasama yapma şansımız yok. Dolayısıyla ben diyorum
ki yine aynı şeyi yapalım, ilk yapmamız gereken şeyi hep beraber yapalım ve
diyelim ki: Bu kanun teklifi kimin işine yarıyor? Bu değişiklik, bu yenilik
kimin işine yarıyor? 
Şimdi,
sözde şöyle söyleniyor, deniyor ki: “Bir ajans kurulacak, ülkemizde turizm
gelişecek.” Buna kim karşı çıkabilir ya? Hepimiz isteriz ki ülkemizin turizmi
gelişsin. Fakat arkadaşlar, bu gelişimden elde edeceğimiz gelir, para kimin
kasasına gidecek diye bir sormamız lazım, bu para nereye gidiyor? Şimdi bu
soruyu soruyorum ve eldeki teklife bakıyorum. Birtakım kurullar oluşuyor.
Şimdi, bu kurulda kim var? Devlet yetkilileri var; siz işletmeci, işveren falan
diyorsunuz, ben doğrudan söyleyeyim, patronlar var. Arkadaşlar, koskoca
metinde, kelime kelime okudum, işçi yok, işçi; emekçi yok, bir tek yerde
geçmiyor. Herhangi bir kurulda ya bir de işçi temsilcileri olsun bu işin
içinde. Böyle bir şeyle karşılaşamıyoruz. 
Değerli
arkadaşlar, şimdi şunu sormam gerekmiyor mu: Yani şimdi turist gelsin
istiyoruz, bu turiste kim hizmet ediyor? Bu turistin kalacağı yeri kim
düzenliyor; çayını, çorbasını, yemeğini kim veriyor? Bakanlar mı veriyor,
patronlar mı veriyor yoksa işçiler, emekçiler mi veriyor? Bu soruyu sormamız
lazım. Yani ben şunu merak ediyorum: Turizmi geliştirmek istiyoruz ama işçiyi
ezerek, işçiyi geliştirmeden turizmi geliştirmemiz mümkün mü? 
O yüzden, pek
söylenmedi ama ben size birtakım rakamlardan bahsedeyim: Mesela, Türkiye’de
turizm, eğlence, lokanta iş kolunda -devletin resmî rakamı- 861 bin sigortalı
işçi çalışıyor ve hepimiz biliyoruz ki en az 1,5 milyon da kayıt dışı istihdam
var. Yani 2 milyon insan şu konuştuğumuz teklifin aslında… Hani turizm diyoruz
ya, o 2 milyon insanın omuzlarında yükseliyor, onların alın teriyle yükseliyor
ama hiçbirimizin aklına bu insanlara dair konuşmak, bunlara dair bir tartışma
yapmak gelmiyor. 
Bakın, birtakım
gerçeklerden bahsedelim arkadaşlar. 2 bin liralık asgari ücretten bahsediyoruz.
Turizm işçisi ne yapıyor biliyor musunuz? Yılda taş çatlasın altı ay, yedi ay
çalışıyor. Yani bizim o zaten açlık, sefalet, yoksulluk getirir dediğimiz
asgari ücretin bile yarısıyla bir yılı geçirmek durumunda kalıyor. Bu işçi
arkadaşlarımızın pek çoğunun en fazla altı, yedi ay çalışabildiğini herhâlde
hepimiz takdir ediyoruz yani Türkiye’de on iki ay turizm sektörünün işlediği
bir yer yok ki. Peki, bu işçilerin iş güvencesini konuşmazsak turizmi
geliştirebilir miyiz? 
Değerli
arkadaşlar, bakın, işsiz kalıyorlar, diyorsunuz ki: “Üç yılda toplam 600 gün
prim yatırmış olman lazım.” Bu ne demek? Yılda yedi ay, yılda yedi ay çalışacak
ki işsizlik maaşı alsın. Dolayısıyla turizm emekçisi işsizlik maaşını da
alamıyor. 
Başka bir şey
daha söyleyeyim size: Türkiye’de sendikalaşma dünya standartlarına göre yerin
dibinde. Turizmde çalışan 100 işçiden sadece 3’ü, 4’ü bir sendikaya üye
olabiliyor. Ha, belki de o yüzden aklınıza gelmiyor, hani bu işçileri temsil
edebilecek kurum bırakmadınız ki; hepsini ezdiniz, bitirdiniz, sendikalaşmaya
çalışanı da kapının önüne koyup işsiz bıraktınız, işçiyi temsil edecek
gerçekten kimse kalmadı. 
Değerli
arkadaşlar, şimdi, temel soruyu tekrar ifade etmek…
(Mikrofon
otomatik cihaz tarafından kapatıldı)
BAŞKAN – Son
cümlenizi alayım. Tamamlayın.
Buyurun.
ERKAN BAŞ
(Devamla) – Şimdi, bakın, asgari ücretin yarısına günde 12, 14, 16 saat çalışmak
zorunda kalan, herhangi bir iş güvencesine sahip olmayan, bu sektörü bilen
herkes biliyor ki 2 işçinin, 3 işçinin yapması gereken işi 1 işçiye, bir maaşla
yaptırılan bir sektörden söz ediyoruz. Biz diyoruz ki turizmi güçlendireceğiz
ama bunun için işçiyi güçlendirmek aklınıza bile gelmedi, bunun altını
çiziyorum. Diyorum ki: Arkadaşlar, bakın, anlatıyoruz sabahtan beri, AKP
döneminde 17 yılda turizm şu kadar gelişti, turizmden bu kadar para kazandık,
turizmden şöyle büyüdük. Ya, bu süreçte turizm işçisi ne kazandı? Turizm işçisi
yani o parayı bize kazandıranlar, yaratanlar, üretenler ne kazandı? Cevap?
Cevap ne biliyor musunuz arkadaşlar, Turizm Bakanının turizm sektöründen büyük
bir şirketin patronu olarak geldiği bir ülkede işte işçiler bu hâlde olur. O
yüzden benim önerim açık, turizmi bırakın turizm işçileri yönetsin bakın
memleket nasıl güçlenecek. (CHP ve HDP sıralarından alkışlar)
BAŞKAN – Şahsı
adına son söz Sayın Ali Muhittin Taşdoğan…
Buyurun Sayın
Taşdoğan. (MHP sıralarından alkışlar)
ALİ MUHİTTİN
TAŞDOĞAN (Gaziantep) – Sayın Başkan, sayın milletvekilleri; 94 sıra sayılı
Türkiye Turizm Tanıtım ve Geliştirme Ajansı Hakkında Kanun Teklifi konuşulurken
geçtiğimiz yıl 1 milyon kişinin ziyaret ettiği, bu yıl ise 2 milyon kişinin
ziyaret etmesini beklediğimiz Gaziantep’ten bahsetmeden geçmek olmaz. Özellikle
2019 yılının Göbeklitepe yılı olarak ilan edilmesi Bakanlığımızın bölgedeki
turizme bakışının bütüncül olmasıyla Gaziantep, Şanlıurfa, Adıyaman, Diyarbakır
ve Mardin’e gelen turist sayısı gözle görülür şekilde artmıştır. Gaziantep
tarihî ticaret yolu olan İpek Yolu’nun güzergâhı üzerinde olması sebebiyle
Hititlerden Doğu Roma’ya, Selçuklulardan Osmanlı Devleti’ne kadar geçen zamanda
pek çok farklı kültüre ve ticarete tanıklık etmiş kadim bir Türk İslam
şehridir. Pek çok seyyahın seyahatnamesine konu olan şehrimiz ünlü seyyahımız
Evliya Çelebi tarafından “şehri ayıntabı cihan" yani cihanın göz bebeği
olarak bahsedilmiştir. Gaziantep’in zengin tarihi, kültürel çevresi ve
çeşitliliği UNESCO Dünya Kültür Mirası Geçici Listesi’nde bulunan Zeugma Antik
Kenti ile Yesemek Açık Hava Müzesi ve Heykel Atölyesi kadim bir kültür şehrinin
önemli simgeleridir. Bunlarla birlikte, Gaziantep turizminin canlandırılması,
kültürel mirasların ortaya çıkarılması, Rumkale ve Halep Arığı’nın turizme
kazandırılması Bakanlığımızın yapacağı çalışma ve restorasyonlarla
sağlanmalıdır. 
Ayrıca,
dünya mutfakları arasında özgün bir yere sahip olan Gaziantep mutfağı,
yüzyıllardan beri gelen geleneklerinin ve damak lezzetlerinin zenginliğini
koruyarak gastronomi turizmi açısından önemli bir yer tutmuştur. UNESCO
Yaratıcı Şehirler Ağı’na giren gazi şehrimiz ilimizi ziyarete gelen
misafirlerine birbirinden lezzetli yüzlerce çeşit yemeği tatma fırsatı da
sunmaktadır. 
Gaziantep’te
bulunan dünyanın 3’üncü büyük doğal hayatı koruma alanı ve ülkemizin en büyük
hayvanat bahçesini bir yılda toplam 4 milyon kişi ziyaret etmiştir. İlimize
gelen misafirlerimizi ağırlayacağımız 7.300 yatak kapasiteli yıldızlı
otellerimiz bulunmakla beraber, gelişen turizm potansiyelini karşılamak için
turizm yatırımcılarımızın yatırımlarıyla bu sayı sene sonuna kadar 8 bine
ulaşacaktır. 
Başta
Irak olmak üzere, komşu ülkelerimizden ve dünyanın her yerinden gelen turist
sayısı gün geçtikçe artmakta, gelen turistlerin Gaziantep’te konaklamaları ve
her geçen gün konaklayan turist sayısının artması hedeflerimiz için umut
vermektedir. İlimiz müzelerimizi 2018 yılında 270 bin turist ziyaret etmiştir.
Bu senenin ilk altı ayında yüzde 40 artarak 166 bin kişiye ulaşılması hedeflerin
gerçekleştirilebileceğinin göstergesi olmuştur. Ortalama 700 bin geceleme yapan
ziyaretçilerimizin konaklama oranı 1,47 ila 1,53 arasındadır. Geceleme
sayısının artırılması en önemli hedefler arasındadır. Bunun için ülkemize
kültür turizmi amacıyla gelen Koreli, Japon ve Çinli turistlere tur
firmalarınca şehrimizin ve kültürümüzün tanıtılması ve ilimizin gezi
destinasyonuna alınmasını sağlamak gerekmektedir. İlimizde bulunan Gaziantep
Ortadoğu Fuar Merkezinin hâlen yılda 8 fuara ev sahipliği yapan iki holü
bulunmaktadır. Anadolu’nun en büyük fuar alanıdır. Kongre fuar turizminin
artması acil olarak gerekmektedir. Turizmin düşük olduğu aylara yayılacak
kongre turizmi planlaması, hedeflenen turist sayısına ulaşmamızı
kolaylaştıracaktır.
Sayın
milletvekilleri, tabii, bu kadar çeşitliliği ve her geçen gün bu güzellikleri
ziyaret eden, şehrimizin ve çevre illerimizin misafir sayısının artmasının
temel sebebini unutmamak gerekir: Güvenlik. Güvenlik güçlerimizin bölgemiz
genelinde ve sınır ötesinde yaptığı başarılı operasyonlar neticesinde
şehirlerimizde hayat normalleşmeye başlamıştır. Bölgede PKK/PYD ve DEAŞ terör
örgütlerinin şehir yapılanmalarına yönelik yapılan operasyonlarla bölge
şehirleri asayiş ve güvene kavuşmaya başlamış; bu durum, halkımızın devlete güvenini
perçinlemiştir, sosyal hayatın her noktasına olumlu katkıda bulunmuştur.
Normalleşmeye başlayan hayat güvenli ticaretin, beraberinde turizm ve seyahat
hacminin artmasını sağlamıştır. Temennimiz, bölgemize gelen huzur ve güven
ortamının sürekli ve kalıcı olmasıdır, halkımızın huzur ve refah içinde
kalkınmasıdır. 
Sonuç
itibarıyla, bu yasanın memleketimize, milletimize, devletimize hayırlar
getirmesini temenni eder, gazi şehrimiz gibi gazi olan yüce Meclisimizi
saygıyla selamlarım. (MHP ve AK PARTİ sıralarından alkışlar)
BAŞKAN –
Teşekkür ederim.
Değerli
arkadaşlar, ikinci bölüm üzerindeki konuşmalar tamamlanmıştır. 
Şimdi, on beş
dakika süreyle soru-cevap işlemi yapacağım.
Sayın
Güzelmansur? Yok.
Sayın Tutdere…
ABDURRAHMAN
TUTDERE (Adıyaman) – Teşekkürler Sayın Başkan.
UNESCO
tarafından tüm insanlığın ortak mirası olarak kabul edilen, dünyanın 8’inci
harikası Nemrut Dağı Millî Parkı’na ve çok sayıda tarihî ve doğal güzelliğe ev
sahipliği yapan Adıyaman’ımız turizm yatırımları konusunda da hak ettiği payı
alamıyor. 
2019 Yatırım
Programı’nda olmasına rağmen Adıyaman Panorama ve Arkeoloji Müzesinin ihalesi,
ödenek yetersizliği nedeniyle, bugüne kadar yapılamamıştır. İhale yapılamadığı
için ve mevcut müze de ihtiyacı karşılayamadığı için Adıyaman’da 31 bin tarihî
eser şu an depoda beklemektedir. 
Bakanlık
yetkilileri de buradayken buradan sormak istiyorum: Adıyaman Panorama Müzesi
için gerekli ödenek ne zaman gönderilecek? Bu konuda, Bakanlığınızın bir
çalışması var mıdır?
Teşekkür
ediyorum. (CHP sıralarından alkışlar)
BAŞKAN
– Sayın Köksal…
BURCU
KÖKSAL (Afyonkarahisar) – Seçim bölgem Afyonkarahisar’da vişne hasadı başladı
ancak Çay, Sultandağı, Yeşilçiftlik, Dereçine, Deresinek, Yakasinek, Eber ve
bunlara yakın yerlerdeki vişne üreticilerinin yüzü gülmüyor.
Vişnenin
maliyeti 2,5 lira civarında fakat üreticinin zarar etmemesi için vişneyi en az
3 liradan satması gerekiyor. Bugün ise şokluk vişnenin kilosu 2,5 liraya, suluk
vişnenin kilosu ise 1 lira 75 kuruşa düşmüş durumda. Bunun nedeninin, tarım
kredinin büyük firmalara “Fiyat yükseltmeyin, biz vatandaşı 1 lira 75 kuruşa
satmaya ikna ederiz.” şeklinde anlaşma yaptığı iddiaları ortalıkta
dolanmaktadır.
Buradan
Bakanlığa sesleniyorum: Bu konuya lütfen el atın, zenginin değil üreticinin
yanında yer alın. (CHP sıralarından alkışlar)
BAŞKAN
– Sayın Süllü…
JALE
NUR SÜLLÜ (Eskişehir) – ODTÜ’de yaşanan ağaç katliamı henüz tazeliğini korurken
bir çevre katliamı haberi de Eskişehir’den geldi. 
Mecliste
Turizm Tanıtım Ajansını görüşüyoruz. Turizm için birinci önceliğimiz çevremizi
korumak iken Çevre ve Şehircilik Bakanlığı Eskişehir’in Beylikova, Sivrihisar
ve Mihalıççık ilçelerinde Demir ve Nikel Maden Kapasite Artırım Projesi’ni
onayladı. 31 bin dekarlık alanı kapsayan iki ayrı madende 187.225 adet ağacın
kesileceği ÇED raporunda yer alıyor. 1 milyon ton sülfür bileşikli atık yer
altı suları ve Porsuk Çayı’na karışacak. Tarihî kaplıca Yalınlı Hamamı’na 800
metre mesafede dinamitle patlamalar yapılacak. Ayrıca, bölge kızıl geyiklerin
yaşam alanıdır. 
Ekolojik
dengeyi ve turizmi ve böylesine etkileyecek projenin iptali için Kültür ve
Turizm Bakanımızdan destek bekliyoruz. (CHP sıralarından alkışlar) 
BAŞKAN
– Sayın Bankoğlu…
AYSU
BANKOĞLU (Bartın) – Teşekkürler.
Türkiye’nin
ikinci büyük şehrinde, başkentteyiz ve ben merak ediyorum, yurt binası inşa
edecek yer bulamayıp alternatif alanları da reddederek ODTÜ’nün göbeğindeki
ağaçları mı sökmek bizim gerçek meselemiz? Üstelik bu çevre kıyımı kazı izni ve
inşaat ruhsatı olmayan bir alanda hukuksuzca yapılmaya çalışılıyor ve daha
vahimi, bu hukuksuz durum yetkililere iletilince de polis gücüyle oldu bitti
yaratılmak isteniyor. 
Birçok
kesimin duyarlı ve kararlı duruşuyla bu tehlike şimdilik geçiştirilmişse de
bizler hukuktan, eğitimden ve tabii ki çevreden yana olmaya devam edeceğiz. 
Söz
çevreden açılmışken daha 19 yaşında düşlerinde özgür bir dünya hayali kuran Ali
İsmail Korkmaz’ı vefat yıl dönümünde rahmetle anıyorum. (CHP sıralarından
alkışlar) 
BAŞKAN – Sayın
Kadıgil…
SALİHA SERA
KADIGİL SÜTLÜ (İstanbul) – “Annesinden bir tokat yememiş benim oğlum 19 yaşında
katledildi. Ben Ali İsmail için ayakta durup hesap soracağım. Benden önce Ali
İsmail bu katillerden hesap soracak. Otuz sekiz gün boyunca oğlumun hayata
tutunması için direndim, bekledim çünkü Ali İsmail insanlara, hayvanlara,
doğaya hayran bir çocuktu. Ali İsmail gerçekten vatansever bir çocuktu. Köy
okullarına kitap götüren, engellilere kapak toplayan, yaşlılara kitap okuyan
bir çocuktu. Hangi vicdanla el kaldırabildiler oğluma? Ben oğlumu Eskişehir’e
gönderdim, maalesef kefenle aldım oğlumu. Benim oğlum eğitmen olacaktı, benim
oğlum tercüman olacaktı, benim oğlum nice evlatlar yetiştirecekti ama katiller
aldı benim oğlumu. Nasıl kıydınız çocuğuma? Ne yaptı çocuğum size? Siz kendi
çocuklarınızın yüzüne nasıl bakıyorsunuz?” (CHP sıralarından alkışlar) 
BAŞKAN – Sayın
Başevirgen…
BEKİR BAŞEVİRGEN
(Manisa) – Teşekkür ederim Sayın Başkan.
Cumhurbaşkanlığı
hükûmet sistemine geçtiğimiz son bir yılda Meclisten çıkan bütün kanunlar
vatandaşın üzerinden devletin cebini doldurdu. Vatandaş kendi için değil, AK
PARTİ eliyle boşaltılan hazine için çalışır hâle geldi, her türlü vergi yükünün
altında ezildi. Hazineye para bulunacak diye sadece vatandaşın vergisi değil,
BOTAŞ, Türk Hava Yolları, Millî Piyango, PTT, TÜRKSAT, Borsa İstanbul gibi dev
sermayeli şirketler de kamu yatırımlarına kaynak sağlayacağı gerekçesiyle
Varlık Fonu adı verilen denetimsiz bir yapıya devredildi. Hükûmet fon adı
altında nereye aktarıldığı belli olmayan bir kaynak bolluğuna kavuştu. EYT
mağdurları, görevlerine atanmayı bekleyen KPSS ve 3600 ek gösterge mağdurları,
işsizler hep birer seçim vaadi olarak kaldı. Vatandaşın refahı için
kullanılmadığı açık olan bu fondaki paraları nereye harcadınız? O da yetmedi,
şimdi de devletin kefen parası denilen yedek akçeye göz diktiniz. “Kefenle
geldik, kefenle gideceğiz.” diyen… (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN – Sayın
Tığlı…
NECATİ TIĞLI
(Giresun) – Teşekkür ediyorum Sayın Başkan.
Tarım Bakanına
sesleniyorum: Yaklaşan fındık hasat sezonunda Bakanlık yetkililerinin taban
fiyatı ve destek alımları yönünde açıklama yapmamaları fındık üreticilerini
endişelendirmektedir. Fındık taban fiyatları ne zaman açıklanacak? Destek
alımları için bir hazırlık var mı yoksa fındık üreticisi tekelci şirketlerle
baş başa mı kalacak? Fındık üreticisi fiyatın bir an önce açıklanmasını
bekliyor. (CHP sıralarından alkışlar) 
BAŞKAN – Sayın
Aycan...
SEFER AYCAN
(Kahramanmaraş) – Sayın Başkan, turizm gelirlerine ülkemizin ihtiyacı var,
kabul ediyorum fakat turizm faaliyetlerini artırırken turizmin çevreye,
sektörde çalışanların sağlığına, bölge halkının sağlığına yapacağı olumsuz
etkiler konusunda da duyarlı olmalıyız. Kıyılarımızın, yüzeyel ve yer altı
sularımızın kirlenmesini, ormanlarımızın katledilmesini önlemeliyiz. Kazanılan
para, bize kirlenen çevremizi geri vermeyecektir. Turistin, sektör
çalışanlarının, bölge halkının sağlığı üzerinde de olumsuz etkilerini azaltmak
için iş sağlığı ve iş güvenliği önlemlerine dikkat etmeliyiz. Özellikle de bulaşıcı
hastalıklara karşı uyanık olmamız gerekir.
Teşekkür ederim.
BAŞKAN – Sayın
Şevkin...
MÜZEYYEN ŞEVKİN
(Adana) – Teşekkür ederim Sayın Başkan.
2006’dan beri
turizm teşvik bölgesi olarak ilan edilmiş olmasına rağmen Yumurtalık ve Karataş
bölgesine bugüne kadar çivi dahi çakılmamıştır. Karataş bölgesi, Kıbrıs-Karataş
arasında feribot seferleri düzenlenmesi o bölgenin turizmini olumlu anlamda
etkileyecektir ama ne yazık ki buna onay verilmemiştir. 
2018 Ekim ayında
müze ücretlerine yapılan yüzde 50 zammın üzerine, şu anda yüzde 20 daha zam
yapılması planlanmaktadır. Bu, turizme darbe vurmayacak mıdır? 
Ayrıca, yurt
dışı çıkış harçları da 15 liradan 50 liraya çıkarılmıştır. Bunun mantığını da
anlamak da güçlük çekiyoruz.
Yine, sektörden
gelen birtakım öneriler var. “Turizm Bakanlığının AR-GE çalışmaları ve aktif
kullanıcı tanıtım portalı var mı?” diye soruluyor. Personel eğitimi ve dil
eğitimine ilişkin çalışma var mı? Yurt dışı festival ve “workshop”ları
ülkelerin özelliğine göre yapıyor musunuz? 
Çevre konusunda
yerel yönetimlerle ilgili iş birliği var mı?
BAŞKAN – Sayın
Ersoy...
AYŞE SİBEL ERSOY
(Adana) – Teşekkür ederim Sayın Başkan.
Turizm, bacasız
sanayi olarak nitelendirilen en güzel ve en önemli gelir kaynağı, bunu hepimiz
biliyoruz. Ancak güzel memleketimiz turizme hizmet adına aynı zamanda büyük bir
çevre erozyonuna uğramakta. Yeni konaklama yerleri için açılan alanlar ekolojik
sistemi yerle bir etmektedir. 
Uzmanlar “Az
tüketin, geri dönüştürün, yeniden kullanın.” diyor. Biz de uzmanların sesini
dikkate alacak mıyız? 
Teşekkür ederim.

BAŞKAN- Sayın
Kayan…
TÜRABİ KAYAN
(Kırklareli) – Teşekkür ederim Sayın Başkan. 
Turizmi
önemsiyoruz, turizm gelirlerinin artırılması için ajanslar kuruyoruz ve bunun
gibi bir sürü tedbirler alıyoruz. Fakat cihan imparatorluğuna doksan yıl
başkentlik yapmış olan Edirne’mizde bugün hâlâ sarayımız maalesef yoktur.
Doksan yıllık imparatorluğa başkentlik yapmış olan Edirne’nin bu bölgesinde
Osmanlı İmparatorluğu’nun sarayı bugün hâlâ ortaya çıkarılmamıştır. Biz diğer
yönlerden bir sürü tedbirler alırken buraya yapılacak olan turizm çekme
işlerinde hiçbir türlü çaba göstermiyoruz. Ayrıca, Kırkpınar’ın 658’inci yılını
bu yıl yaşadık fakat bu konuda da turizm açısından hiç bir çaba olmadığını
görüyoruz. Bunun üzerinde düşünülmesi gerekir ve tedbirler alınması gerekir
diyorum. 
Teşekkür
ediyorum. 
BAŞKAN – Sayın
Özen…
ZEYNEL ÖZEN
(İstanbul) – Değerli Başkan, biliyorsunuz, Hacıbektaş ilçesi Aleviler için bir
serçeşmedir, inanç merkezidir. 
4 Temmuzda Alevi
örgütlerinin temsilcileri, kanaat önderleri orada bir cem yapmak istemişlerdir.
“Orası Turizm Bakanlığına bağlı olduğu için, izniniz olmadığı için
yaptırmayız.” demişlerdir. Türkiye’nin neresinde, hangi cami Turizm Bakanlığına
bağlı ve hangi imam izin almadan cemaate namaz kıldıramıyor? Bunu yetkililere
soruyorum.
Teşekkürler. 
BAŞKAN – Evet,
Komisyon…
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Teşekkür
ederiz Sayın Başkan. 
Soru soran ya da
değerlendirme yapan milletvekillerimiz genellikle çevre üzerinde de durdular.
Aslında CHP Milletvekili Hasan Baltacı Bey, Komisyon üyemiz aynı zamanda, yine
milletvekillerimizden Sayın Ersoy ve kardeşimiz hanımefendi de çevre üzerinde
durdular. Yani doğa, insan, çevre, bunlar önemli faktörler. Bunlar konusundaki
uyarılarına katılıyoruz.
Turizm
sadece gelirden ibaret bir sektör değildir. Aslında turizm, aynı zamanda
ülkeler arası ilişkileri, insanların birbirini tanıması, dünya barışına katkı
yönüyle de değerlendirilmesi gereken bir sektördür. Bu yönüyle diğer duyarlılıklara
da önem vermek gerekir. 
Komisyonumuza
Başkanlığın bu kanun teklifini havalesi 3 Temmuz Çarşamba günü olmuştu. Danışma
Kurulu kararıyla perşembe günü saat 11.00’de toplandık. Dar bir zamanda
toplandık. Toplantıda Komisyon üyelerimizin çok sayıda teklifi oldu, katkıları
oldu ve Komisyonumuz o süreli dönemde karar almak durumunda kaldı ama Meclis
Genel Kurulunda hem muhalefet milletvekillerinin hem iktidar
milletvekillerimizin katkıları oldu ve birtakım düzenlemeler yapıldı ilk
bölümde, bunları da ben önemlidir diye düşünüyorum, önemsiyorum. 
Sayın
Enginyurt’un daha önce yerli turist-yabancı turist arasındaki fiyat farkı ve
yerli turistle ilgili değerlendirmesiyle ilgili sorusu: Arkadaşlarımızın
verdiği bilgi, ben de bir istişare yaptım, tabii, yabancı turist için
acenteler, firmalar bin, 2 bin kişilik ya da yataklık rezervasyonlar
yaptırıyorlar, toptan alımlar yapıyorlar. O yönüyle onlar biraz fiyat
avantajını kullanmış oluyorlar. 
Sayın
Tutdere’nin Adıyaman Panorama ve Arkeoloji Müzesi ihalesi ödeneğiyle ilgili
sorusu: Adıyaman Panorama ve Arkeoloji Müzesi için Kültür ve Turizm
Bakanlığınca ihaleye çıkılmış ancak ihaleye katılım olmadığı için yeniden ihale
sürecini başlatmak üzere Bakanlık tarafından çalışma yapılıyor. 
Sayın
Köksal’ın ve yine diğer milletvekillerimizin ODTÜ’deki bu yurt inşaatıyla
ilgili; Eskişehir Sivrihisar’daki maden ruhsatı, projelerle ilgili; yine Sayın
Kadıgil’in değerlendirmeleri; fındık taban fiyatıyla ilgili değerlendirmeler,
bütün bunları ilgili birimlere Başkanlık eliyle ileteceğiz. 
Yumurtalık ve
Karataş bölgesi, Adana Milletvekilimizin değerlendirmesi… İşte, Turizm Tanıtım
ve Geliştirme Ajansı inşallah bu alanlarda da festivaller ve diğer imkânlarla
ilgili de bir sürece vesile olacaktır. 
Edirne
Sarayı’nın ortaya çıkarılması… Turizm Bakanlığımızın da burada yetkilileri var,
onlar da notlarını aldılar. 
Hacıbektaş’la
ilgili değerlendirme de biraz Mevlâna Türbesi ve Müzesiyle de benzerlik
gösteriyor, aşağı yukarı uygulamalar birbiriyle aynı. Diğer değerlendirme
yapılan konular varsa onları da ilgili birimlere Başkanlık eliyle ileteceğimizi
belirtmek istiyorum.
Sayın Hamzaçebi
Milletvekilimizin bu Kamu Taşınmazlarının Turizm Yatırımlarına Tahsisi Hakkında
Yönetmelik’le ilgili değerlendirmeleri oldu. Kendisi burada yok ama o konuda
ilgililerden bilgi aldığımızda uzun bir cevapla yine kendisine ulaşılacağını
ifade etmek istiyorum.
Hepinize
teşekkür ediyorum Sayın Başkanım.
BAŞKAN –
Teşekkür ediyorum Sayın Başkan.
Bir şeyi
belirtmem lazım.
Biliyorsunuz, İç
Tüzük’ümüze göre sözlü soru önerge müessesesi olmadığı için bize ileteceğiniz
konularla ilgili Başkanlık olarak yapabileceğimiz bir şey yoktur. Sayın
milletvekillerimizin bunu yazılı soru önergesine dökmeleri gerekiyor. 
Değerli
arkadaşlar, ikinci bölüm üzerindeki görüşmeler tamamlanmıştır.
Birleşime iki
dakika ara veriyorum. 
Kapanma Saati: 23.22
YEDİNCİ OTURUM
Açılma Saati: 23.23
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Nurhayat ALTACA KAYIŞOĞLU (Bursa)

----- 0 -----
BAŞKAN – Türkiye
Büyük Millet Meclisinin 100’üncü Birleşiminin Yedinci Oturumunu açıyorum. 
94 sıra sayılı
Kanun Teklifi’nin görüşmelerine devam ediyoruz. 
Komisyon? Yok.
Ertelenmiştir.
Gündemimizde
başka bir iş bulunmadığından, alınan karar gereğince Radyo ve Televizyon Üst
Kuruluna üye seçimi yapmak ve kanun teklifleri ile komisyonlardan gelen diğer
işleri görüşmek için 11 Temmuz 2019 Perşembe günü saat 14.00’te toplanmak üzere
birleşimi kapatıyorum.
Kapanma Saati: 23.24




(x) Bu ifadeye ilişkin açıklama bu
Birleşim Tutanak Dergisi’nin 233’üncü sayfasında Açıklamalar bölümünde yer
almaktadır.


(X) 94. S. Sayılı Basmayazı 9/7/2019
tarihli 99’uncu Birleşim Tutanağı’na eklidir.


(x) Bu düzeltmeye ilişkin ifade bu
Birleşim Tutanak Dergisi’nin 120’nci sayfasında yer almaktadır.




