



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 37’nci
Birleşim
 14
Aralık 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER





I.- GEÇEN TUTANAK ÖZETİ
II.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504)
A) AİLE VE SOSYAL POLİTİKALAR BAKANLIĞI 
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI 
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU 
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı

III.- AÇIKLAMALAR
1.- Manisa Milletvekili Özgür Özel’in, Genel Kurulu ziyaret eden İzmir
Kâtip Çelebi Üniversitesi Maliye Bölümü öğrencilerine Cumhuriyet Halk Partisi
Grubu olarak “Hoş geldiniz.” dediklerine ilişkin açıklaması
2.- Aksaray Milletvekili İlknur İnceöz’ün, Genel Kurulu ziyaret eden
İzmir Kâtip Çelebi Üniversitesi Maliye Bölümü öğrencilerine “Hoş geldiniz.”
dediğine ve Kocaeli Milletvekili Fatma Kaplan Hürriyet’in 503 sıra sayılı 2018
Yılı Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın üçüncü tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
3.- İstanbul Milletvekili Filiz Kerestecioğlu Demir’in, Genel Kurulu
ziyaret eden İzmir Kâtip Çelebi Üniversitesi Maliye Bölümü öğrencilerine “Hoş
geldiniz.” dediğine ve yapılan konuşmalara Bakanın cevap vermesinin daha uygun
olduğuna ilişkin açıklaması
4.- Manisa Milletvekili Erkan Akçay’ın, Genel Kurulu ziyaret eden İzmir
Kâtip Çelebi Üniversitesi Maliye Bölümü öğrencilerine Milliyetçi Hareket
Partisi Grubu olarak “Hoş geldiniz.” dediklerine ilişkin açıklaması
5.- Ankara Milletvekili Ali Haydar Hakverdi’nin, Hakk’a yürüyen halk
ozanı Ali Kızıltuğ’un ailesine ve yakınlarına sabır dilediğine ilişkin
açıklaması
6.- Amasya Milletvekili Mehmet Naci Bostancı’nın, halk ozanı Ali
Kızıltuğ ile ölümünün 40’ıncı yıl dönümünde Oğuz Atay’a Allah’tan rahmet
dilediğine ve bugün 89’uncu doğum günü olan Cengiz Aytmatov’u rahmetle andığına
ilişkin açıklaması
7.- Muş Milletvekili Ahmet Yıldırım’ın, Amasya Milletvekili Mehmet Naci
Bostancı’nın sataşma nedeniyle yaptığı konuşmasındaki bazı ifadelerine ilişkin
açıklaması
8.- Manisa Milletvekili Erkan Akçay’ın, Van Milletvekili Adem Geveri’nin
503 sıra sayılı 2018 Yılı Bütçe Kanunu Tasarısı ile 504 sıra sayılı 2016 Yılı
Kesin Hesap Kanunu Tasarısı’nın üçüncü tur görüşmelerinde HDP Grubu adına
yaptığı konuşmasındaki bazı ifadelerine ilişkin açıklaması
9.- Manisa Milletvekili Özgür Özel’in, Van Milletvekili Adem Geveri’nin
503 sıra sayılı 2018 Yılı Bütçe Kanunu Tasarısı ile 504 sıra sayılı 2016 Yılı
Kesin Hesap Kanunu Tasarısı’nın üçüncü tur görüşmelerinde HDP Grubu adına
yaptığı konuşmasındaki bazı ifadelerine ilişkin açıklaması
10.- Aksaray Milletvekili İlknur İnceöz’ün, Van Milletvekili Adem
Geveri’nin 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
11.- İstanbul Milletvekili Filiz Kerestecioğlu Demir’in, toplumların
ancak kendi tarihlerini, geçmişlerini, hataları gördükleri ve eleştirdikleri
zaman ilerleyebileceklerine ve halkın temsilcisi olarak eleştirilerini yapmak
zorunda olduklarına ilişkin açıklaması
12.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı’nın yerinden sarf ettiği bazı ifadelerine
ilişkin açıklaması
13.- Manisa Milletvekili Erkan Akçay’ın, milletvekillerinin bütün
milleti temsil ettiklerine ve İstanbul Milletvekili Filiz Kerestecioğlu
Demir’in yaptığı açıklamasındaki bazı ifadelerine ilişkin açıklaması
14.- Muş Milletvekili Ahmet Yıldırım’ın, 4 bakanlığın bütçesinin
görüşmelerinin yapıldığı sırada Genel Kurulda sadece 1 bakanın bulunmasına
ilişkin açıklaması
15.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın Genel Kuruldaki tutum ve davranışlarına ve 4 bakanlığın bütçe
görüşmeleri yapılmasına rağmen Genel Kurulda sadece 1 bakanın bulunmasına
ilişkin açıklaması
16.- Aksaray Milletvekili İlknur İnceöz’ün, Manisa Milletvekili Özgür
Özel’in yaptığı açıklamasındaki bazı ifadelerine, bütçenin bir yatırım bütçesi
olduğuna ve bütçede terörle mücadele için ayrılan kaynağa itiraz etmenin
ülkenin birlik ve beraberliğine itiraz etmek olduğuna ilişkin açıklaması
17.- Millî Savunma Bakanı Nurettin Canikli’nin, bütçe görüşmeleri
sırasında bakanların Genel Kurulda bulunamamalarının zorunlu sebeplerden
kaynaklandığına ve Hükûmetin temsil edildiğine ilişkin açıklaması
18.- Manisa Milletvekili Erkan Akçay’ın, Mardin Milletvekili Mithat
Sancar’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
19.- İstanbul Milletvekili Mehmet Muş’un, Muş Milletvekili Ahmet
Yıldırım’ın yerinden sarf ettiği bazı ifadelerine ilişkin açıklaması
20.- İstanbul Milletvekili Mehmet Muş’un, İstanbul Milletvekili Celal
Doğan’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
21.- Manisa Milletvekili Erkan Akçay’ın, İstanbul Milletvekili Celal
Doğan’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
22.- İstanbul Milletvekili Filiz Kerestecioğlu Demir’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
23.- Manisa Milletvekili Özgür Özel’in, tutuklu milletvekilleriyle
ilgili işlemlerde ayrımcılık yapıldığına ve partiler arasında bir diyalogla
Meclisteki gerginliği ve eşitsizliği çözmek gerektiğine ilişkin açıklaması
24.- İstanbul Milletvekili Mahmut Tanal’ın, Genel Kurul salonundaki
aydınlatma ve ısıtmaya ilişkin açıklaması
25.- Bursa Milletvekili Lale Karabıyık’ın, Düzce Milletvekili Ayşe
Keşir’in 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
26.- Manisa Milletvekili Özgür Özel’in, TESKOMB Başkanının milletvekili
olmasının kabul edilebilir bir şey olmadığına ve bu konuda bir açıklama
beklediğine ilişkin açıklaması
27.- Tokat Milletvekili Kadim Durmaz’ın, Yozgat Milletvekili Abdulkadir
Akgül’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
28.- Manisa Milletvekili Özgür Özel’in, Yozgat Milletvekili Abdulkadir
Akgül’ün sataşma nedeniyle yaptığı konuşmasındaki bazı ifadelerine ilişkin
açıklaması
29.- Kayseri Milletvekili Mustafa Elitaş’ın, Yozgat Milletvekili
Abdulkadir Akgül’ün TESKOMB Başkanı olmasıyla ilgili konuyu ahlakla ifade
etmenin doğru olmadığına ve bu konuda müracaat edilirse Meclis Başkanlığının
gereğini yapacağına ilişkin açıklaması
30.- Erzurum Milletvekili Mustafa Ilıcalı’nın, Külliye’de yapılan
İstihdam Şûrası’na ve ödül alan illere ilişkin açıklaması
31.- Kayseri Milletvekili Mustafa Elitaş’ın, konuşmalar sırasında
materyal kullanımına ilişkin açıklaması
32.- Kocaeli Milletvekili Haydar Akar’ın, İzmir Milletvekili Necip
Kalkan’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
33.- Manisa Milletvekili Özgür Özel’in, konuşmalar sırasında
müzakerelerin kalitesini artırmaya yönelik materyal kullanımının olabileceğine
ve İzmir Milletvekili Necip Kalkan’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın üçüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
34.- İstanbul Milletvekili Yakup Akkaya’nın, Erzurum Milletvekili Mustafa
Ilıcalı’nın yaptığı açıklamasındaki bazı ifadelerine ilişkin açıklaması
35.- Manisa Milletvekili Özgür Özel’in, Muğla Milletvekili Nihat
Öztürk’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
36.- İzmir Milletvekili Mustafa Ali Balbay’ın, Muğla Milletvekili Nihat
Öztürk’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
37.- Balıkesir Milletvekili Ahmet Akın’ın, Enerji ve Tabii Kaynaklar
Bakanı Berat Albayrak’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın üçüncü tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
38.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
39.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
40.- Manisa Milletvekili Özgür Özel’in, Millî Savunma Bakanı Nurettin
Canikli’nin 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde Hükûmet
adına yaptığı konuşmasındaki bazı ifadelerine ilişkin açıklaması
41.- Diyarbakır Milletvekili Ziya Pir’in, Millî Savunma Bakanı Nurettin
Canikli’nin 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde Hükûmet
adına yaptığı konuşmasındaki bazı ifadelerine ilişkin açıklaması
42.- Millî Savunma Bakanı Nurettin Canikli’nin, Diyarbakır Milletvekili
Ziya Pir’in yaptığı açıklamasındaki bazı ifadelerine ilişkin açıklaması
43.- İstanbul Milletvekili Filiz Kerestecioğlu Demir’in, silahların ne
kadar iyi yapıldığı ifadelerinin alkışlanması karşısında dehşete kapıldığına
ilişkin açıklaması
44.- İstanbul Milletvekili Barış Yarkadaş’ın, 75 yaşındaki Kezban
Saçılık’a Yüksel Caddesi’nde polisler tarafından yapılan muameleye ilişkin
açıklaması
45.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın üçüncü tur görüşmelerindeki
soru-cevap işlemi sırasında yaptığı konuşmasındaki bazı ifadelerine ilişkin
açıklaması
46.- Manisa Milletvekili Özgür Özel’in, Aile ve Sosyal Politikalar
Bakanı Fatma Betül Sayan Kaya’nın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın üçüncü
tur görüşmelerindeki soru-cevap işlemi sırasında yaptığı konuşmasındaki bazı
ifadelerine ilişkin açıklaması
47.- İstanbul Milletvekili Mehmet Muş’un, bütçe görüşmelerinde yapılan
değerlendirmelere ve bazı konuların şahsileştirildiğine ilişkin açıklaması
48.- Aksaray Milletvekili İlknur İnceöz’ün, yapılan görüşmelerde
konuların şahsileştirilerek ve şahsi sataşmalarla bakanlıklar üzerinde âdeta
bir rol biçmeye çalışıldığına ve Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
49.- Enerji ve Tabii Kaynaklar Bakanı Berat Albayrak’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
50.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın yaptığı açıklamasındaki bazı ifadelerine ilişkin açıklaması
51.- Aksaray Milletvekili İlknur İnceöz’ün, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması

IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden İzmir Kâtip Çelebi
Üniversitesi Maliye Bölümü öğrencilerine “Hoş geldiniz.” Denilmesi

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, Başkanlık Divanı
olarak halk ozanı Ali Kızıltuğ’a Allah’tan rahmet dilediklerine ilişkin
konuşması
2.- Oturum Başkanı TBMM Başkan Vekili Yaşar Tüzün’ün, Bakanların
Genel Kurulda bulunmamaları konusuna ilişkin konuşması
3.- Oturum Başkanı TBMM Başkan Vekili Yaşar Tüzün’ün, Meclis Başkanı
başkanlığında 4 Meclis başkan vekili olarak yapılan toplantıda tutuklu
milletvekilleriyle görüşme konusunun gündeme getirildiğine ve kendisinin de bu
konunun takipçisi olacağına ilişkin konuşması
4.- Oturum Başkanı TBMM Başkan Vekili Yaşar Tüzün’ün, milletvekili aday
adaylığına başvurularda birlik ve kooperatif başkanlıklarından istifa etme
zorunluluğunun bulunmadığına ilişkin konuşması

VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Ağrı Milletvekili
Dirayet Taşdemir’in 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
HDP Grubu adına yaptığı konuşması sırasında Adalet ve Kalkınma Partisine ve Adalet
ve Kalkınma Partisi Genel Başkanına sataşması nedeniyle konuşması
2.- İstanbul Milletvekili Mehmet Muş’un, Mardin Milletvekili Mithat
Sancar’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşması sırasında Adalet ve Kalkınma Partisine sataşması nedeniyle
konuşması
3.- Mardin Milletvekili Mithat Sancar’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
4.- Muş Milletvekili Ahmet Yıldırım’ın, İstanbul Milletvekili Mehmet Muş’un
yaptığı açıklaması sırasında Halkların Demokratik Partisine sataşması nedeniyle
konuşması
5.- Yozgat Milletvekili Abdulkadir Akgül’ün, Manisa Milletvekili Özgür
Özel ile Tokat Milletvekili Kadim Durmaz’ın yaptıkları açıklamaları sırasında
şahsına sataşması nedeniyle konuşması
6.- Yozgat Milletvekili Abdulkadir Akgül’ün, Manisa Milletvekili Özgür
Özel’in yaptığı açıklaması sırasında şahsına sataşması nedeniyle konuşması
7.- Zonguldak Milletvekili Şerafettin Turpcu’nun, Zonguldak Milletvekili
Faruk Çaturoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
AK PARTİ Grubu adına yaptığı konuşması sırasında şahsına sataşması nedeniyle
konuşması
8.- Zonguldak Milletvekili Faruk Çaturoğlu’nun, Zonguldak Milletvekili
Şerafettin Turpcu’nun sataşma nedeniyle yaptığı konuşması sırasında şahsına
sataşması nedeniyle konuşması
9.- Zonguldak Milletvekili Şerafettin Turpcu’nun, Zonguldak Milletvekili
Faruk Çaturoğlu’nun sataşma nedeniyle yaptığı konuşması sırasında şahsına
sataşması nedeniyle konuşması
10.- Kocaeli Milletvekili Haydar Akar’ın, Kocaeli Milletvekili Zeki
Aygün’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşması sırasında şahsına sataşması nedeniyle konuşması
11.- Kocaeli Milletvekili Zeki Aygün’ün, Kocaeli Milletvekili Haydar
Akar’ın sataşma nedeniyle yaptığı konuşması sırasında şahsına sataşması
nedeniyle konuşması
12.- Ankara Milletvekili Bülent Kuşoğlu’nun, Bursa Milletvekili Bennur
Karaburun’un 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
şahsı adına yaptığı konuşması sırasında Cumhuriyet Halk Partisi Grup Başkanına
sataşması nedeniyle konuşması


VII.-
YAZILI SORULAR VE CEVAPLARI
1.- Niğde Milletvekili Ömer Fethi Gürer'in, 2016 ve 2017
yıllarında bankalara kredi borcunu ödeyemeyen ve icra takibine düşen çiftçi ve
esnafların illere göre dağılımına, borcu ertelenenlere ve traktörüne icra konan
çiftçilere ilişkin Başbakandan sorusu ve Başbakan Yardımcısı Mehmet Şimşek’in
cevabı (7/16634)
2.- Diyarbakır
Milletvekili Altan Tan'ın, Van ve Samsun illerinde bulunan banka sayısına ve
2002-2017 yılları arasında kullandırdıkları kredi büyüklüğüne ilişkin sorusu ve
Başbakan Yardımcısı Mehmet Şimşek’in cevabı (7/18104)
14 Aralık 2017 Perşembe
BİRİNCİ OTURUM
Açılma Saati: 11.02
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Fehmi KÜPÇÜ
(Bolu)
-----0-----
BAŞKAN
– Türkiye Büyük Millet Meclisinin 37’nci Birleşimini açıyorum.
Toplantı
yeter sayısı vardır, gündeme geçiyoruz.
Sayın
milletvekilleri, gündemimize göre 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün üçüncü turdaki görüşmeleri yapacağız.
Üçüncü
turda Aile ve Sosyal Politikalar Bakanlığı, Gümrük ve Ticaret Bakanlığı, Rekabet
Kurumu, Enerji ve Tabii Kaynaklar Bakanlığı, Enerji Piyasası Düzenleme Kurumu,
Ulusal Bor Araştırma Enstitüsü, Türkiye Atom Enerjisi Kurumu, Maden Tetkik ve
Arama Genel Müdürlüğü, Millî Savunma Bakanlığı ile Savunma Sanayi Müsteşarlığı
bütçe ve kesin hesapları yer almaktadır.
II.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (x)
A) AİLE VE SOSYAL POLİTİKALAR BAKANLIĞI 
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI 
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU 
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Komisyon? Yerinde.
Hükûmet?
Yerinde. 
Sayın
milletvekilleri, bilindiği üzere turda yer alan bütçelerle ilgili soru sormak isteyen
milletvekillerinin sisteme girmeleri gerekmektedir. 
Üçüncü
turda grupları ve şahısları adına söz alan sayın üyelerin isimlerini
okuyacağım: 
Üçüncü
turda söz alan milletvekillerinin isimleri, gruplar adına: Cumhuriyet Halk
Partisi Grubu adına Gaziantep Milletvekilimiz Mehmet Gökdağ, Kocaeli
Milletvekilimiz Fatma Kaplan Hürriyet, Antalya Milletvekilimiz Çetin Osman
Budak, Çorum Milletvekilimiz Tufan Köse, Balıkesir Milletvekilimiz Ahmet Akın,
Kocaeli Milletvekilimiz Haydar Akar, Balıkesir Milletvekilimiz Namık Havutça,
Sinop Milletvekilimiz Barış Karadeniz, Zonguldak Milletvekilimiz Şerafettin
Turpcu, İstanbul Milletvekilimiz Dursun Çiçek. 
Halkların
Demokratik Partisi Grubu adına İstanbul Milletvekilimiz Filiz Kerestecioğlu,
Ağrı Milletvekilimiz Dirayet Taşdemir, Van Milletvekilimiz Adem Geveri,
Gaziantep Milletvekilimiz Mahmut Toğrul, İstanbul Milletvekilimiz Erdal Ataş,
Mardin Milletvekilimiz Mithat Sancar, Diyarbakır Milletvekilimiz Ziya Pir.
Adalet
ve Kalkınma Partisi Grubu adına Afyonkarahisar Milletvekilimiz Hatice Dudu
Özkal, Kahramanmaraş Milletvekilimiz Nursel Reyhanlıoğlu, Düzce Milletvekilimiz
Ayşe Keşir, Eskişehir Milletvekilimiz Emine Nur Günay, Karaman Milletvekilimiz
Recep Konuk, Yozgat Milletvekilimiz Abdulkadir Akgül, Kilis Milletvekilimiz
Reşit Polat, Konya Milletvekilimiz Ömer Ünal, Zonguldak Milletvekilimiz Faruk
Çaturoğlu, Kocaeli Milletvekilimiz Zeki Aygün, İzmir Milletvekilimiz Necip
Kalkan, Aksaray Milletvekilimiz Mustafa Serdengeçti, Kahramanmaraş
Milletvekilimiz Mehmet Uğur Dilipak, İstanbul Milletvekilimiz Erkan Kandemir,
Muğla Milletvekilimiz Nihat Öztürk, İstanbul Milletvekilimiz Şirin Ünal.
Milliyetçi
Hareket Partisi Grubu adına Aydın Milletvekilimiz Deniz Depboylu, Antalya
Milletvekilimiz Mehmet Günal, İstanbul Milletvekilimiz İzzet Ulvi Yönter,
İstanbul Milletvekilimiz Ekmeleddin Mehmet İhsanoğlu, Erzurum Milletvekilimiz
Kamil Aydın.
Şahısları
adına, lehinde Bursa Milletvekilimiz Bennur Karaburun; aleyhinde Mardin
Milletvekilimiz Mithat Sancar. 
Şimdi,
ilk söz Cumhuriyet Halk Partisi Grubu adına Gaziantep Milletvekilimiz Sayın
Mehmet Gökdağ’a aittir.
Sayın
Gökdağ, buyurun. (CHP sıralarından alkışlar) 
Süreniz
sekiz dakika. 
CHP
GRUBU ADINA MEHMET GÖKDAĞ (Gaziantep) – Teşekkür ediyorum Sayın Başkanım. 
Sayın
Başkan, değerli milletvekilleri ve televizyonları başında bizleri izleyen
sevgili yurttaşlar; Aile ve Sosyal Politikalar Bakanlığının bütçesiyle ilgili
Cumhuriyet Halk Partisi Grubu adına söz almış bulunmaktayım, hepinizi saygıyla
selamlıyorum. 
Sayın
milletvekilleri, Aile ve Sosyal Politikalar Bakanlığının 2016 bütçesine
baktığımızda bütçenin 8,2 milyar dolar olduğunu görürüz. Yine, Bakanlığın 2016
yılı için sosyal yardımlara harcadığını iddia ettiği tutar 11,6 milyar dolar.
Sınıflandırmaya girmeyen sosyal güvenlik ve sosyal yardım hizmetlerine 2016
yılında harcanan tutar 38 milyar dolar.
Değerli
arkadaşlar, sınıflandırmaya girmeyen sosyal güvenlik ve sosyal yardım
hizmetlerinden doğrudan sosyal yardım olmayan hacimli kalemlerin çıkarılması
sonucunda 2016’da yardımlara harcanan tutar 26,4 milyar dolardır. Bu harcandığı
iddia edilen 26,4 milyar dolar, eski parayla yaklaşık 105 katrilyon gibi devasa
bir rakamdır değerli arkadaşlar. Ancak bu kadar büyük bir paranın harcanmasına
rağmen ülkemizdeki yoksul sayısı azalmamakta, aksine yoksulluk
derinleşmektedir. Çünkü AK PARTİ’nin anlayışı, yoksulluğu ortadan kaldırmaya
yönelik değil, aksine insanların yoksul kalmasını ve yoksulluğu yöneterek
iktidarını ayakta tutmaya çalışmaktır. Yani başka bir deyimle, vatandaş yoksul
olmalı ve bu yoksulluğunu kullanarak, bu yoksulluğu yöneterek AK PARTİ iktidarı
devam etmeli. Oysa gerçek halk iktidarlarının yapması gereken, yoksul
insanlarımızın yaşamlarını kolaylaştırıcı sosyal devlet ilkesini hayata
geçirirken diğer yandan da yoksulluğu ortadan kaldıracak, fakirliği ortadan
kaldıracak politikaları uygulamaktır. Bakanlığın harcadığını iddia ettiği 105
katrilyonla, bahsettiğimiz sosyal yardımların yapılması yanında yoksulluğun
ortadan kaldırılmasına yönelik politikaların birlikte yönetilmesi mümkün
olabilirdi. Bu da şu anlama geliyor ki sosyal yardım ve hizmetlere harcanan
para da sağlıksız, kimilerini zengin etmeye yönelik harcanmıştır. 
Değerli
milletvekilleri, yoksulluğun bu kadar yoğun yaşandığı ülkemizde sağlıklı bir
toplum yapısını beklemek hayalden öteye gitmez. Üzülerek görüyorum ve
söylüyorum ki yoksulluğun bu kadar derinleştiği ülkemizde toplum onarılması
güç, ciddi hasarlarla karşı karşıya kalmıştır. AK PARTİ iktidarından bu yana,
adam öldürme yüzde 261 artmış, fuhuş yüzde 790 artmış, çocukların cinsel
istismarı yüzde 434 artmış, uyuşturucu bağımlılığı yüzde 678, cinsel taciz
yüzde 449, kadına şiddet yüzde 1.400 artmış, boşanmalar yüzde 37 artmış.
Değerli arkadaşlar, bu rakamlar bir toplumun çöküşünün ifadesidir. 
Sevgili
milletvekilleri, “Hangi sorunu aralarsan arala, altında ekonomi yatar.”
gerçeğinden hareket edersek bütün bu olumsuz tabloların ülkemizdeki ekonomik
gidişatın kötülüğünden kaynaklandığını rahatça söyleyebiliriz. Ekonomik
büyümeden söz ediyorsunuz, Allah aşkına, bu ekonomi kimin için büyüyor? İşçi
için büyümüyor, çiftçi için büyümüyor, engelli için büyümüyor, taşeron için
büyümüyor, emekli için büyümüyor; kimin için büyüyor? Aksine, bu saydığım
gruplar gün geçtikçe daha da fakirleşiyor. Ama haklısınız, ekonomi bir avuç
yandaş için büyüyor, servetlerine servet katıyorlar. O nedenle, hiç değilse şu
gerçeği kabul edin ki AK PARTİ’nin ekonomi anlayışı zengini daha zengin, fakiri
daha fakir yapmak anlamındadır. 
Değerli
arkadaşlar, ülke kaynaklarının, sorumsuzca harcanması ve yandaşlara peşkeş
çekilme anlayışından hızla kurtulup halkın yoksulluktan kurtulması, herkesin
aşının, işinin olduğu huzurlu bir Türkiye için harcanması gerekmektedir. 
Genel
Başkanımız Sayın Kemal Kılıçdaroğlu’nun her fırsatta sorduğu ve bir türlü cevap
alamadığı bir soru var: Cumhurbaşkanının Suriyelilere harcandığını söylediği 30
milyar dolar yani 120 katrilyon nereye harcandı? Çünkü değerli arkadaşlar, 30
milyar dolar o kadar büyük rakam ki bununla 400 yataklı 6.300 öğrenci yurdu
yapılır ve 2 milyon 520 bin öğrencinin barınma sorunu halledilebilir, 5 milyon
konut yapılır, her aileyi 4 kişi düşünürsek 20 milyon evsiz yurttaşımız ev
sahibi olur, fabrikalar kurulur, milyonlarca işsizimiz iş sahibi olur,
emeklilere ikramiye verilir, esnafımıza kredi olarak verilir. Bunları şunun
için söylüyorum: Bu devasa rakam, ekonomik problemlerimizin birçoğunu belki de
kökünden çözümleyecek bir rakamdır. 
Peki,
değerli arkadaşlar, bu para Suriyelilere mi harcanmış? Ona da bakalım. Değerli
arkadaşlar, eğer Suriyeli göçmenlere bu kadar para harcansa Suriyelilerin bir
eli yağda, bir eli balda olurdu. Oysa ben, yoğun Suriyeli göçmenin yaşadığı ve
şehrimizin ekonomik ve sosyal yapısını ciddi olarak, olumsuz olarak etkileyen
çok sayıda Suriyelinin yaşadığı ilin milletvekiliyim. Orada görüyorum ki
Suriyeli göçmenler de sefalet içinde. O zaman, haklı olarak “Bu para nereye
gitti?” diye soruyoruz. Başbakan Yardımcısı Sayın Recep Akdağ “Yol yaptık ya.
Yollardan Suriyeliler geçmiyor mu?” diye halkın aklıyla alay eden bir yanıt
veriyor. Belli ki bu para onlara da harcanmamış. 
Bu
konuda OECD’nin bir raporu var değerli arkadaşlar. Rapora göre Suriyeli
göçmenlerin Türkiye’ye maliyeti 8,5 milyar dolar. Geride kalan 21,5 milyar
dolar nerede, nereye harcandı? Değerli milletvekilleri, bütçe hakkı, aynı
zamanda, bütçeyi oluşturan vergileri ödeyen yurttaşlarımızın, paranın nereye
harcandığını sorma hakkıdır? Bu hak nedeniyle de her kuruşun hesabını vermek
zorundasınız; hukuk içinde vermelisiniz, hukuk içinde kalmalısınız. Eğer bir
ülkede hukuksuzluk en yüksek seviyelere çıkarsa, kurallar değil, keyfiyet esas
olmuşsa, yargıya güvenirlik bitmişse toplumu oluşturan bireyler nasıl huzurlu
olabilir?
Değerli
milletvekilleri, ülkemiz bir buçuk yıldan bu yana OHAL’le yönetilmekte. OHAL,
adı da üzerinde, olağanüstü bir hâldir; toplumun dinamiklerini körelten,
evrensel hukuk kurallarını ayaklar altına alan, kötü bir hâldir. Ama bir şey
söyleyeyim size: OHAL’den de kötü olan bir hâl vardır ki o da bilinmezlik
hâlidir. 
Değerli
milletvekilleri, sadece AK PARTİ Genel Başkanına terk edilen yönetim anlayışı
bu bilinmezliğin tek ve gerçek nedenidir. Bütün bunlara baktığımızda AK PARTİ
iktidarının halkın iktidarı olmadığını görürüz. Halk iktidara getirdi ama AK
PARTİ bir avuç yandaşın iktidarı oldu. Ancak umutsuzluğa yer yok. Ne demiş
Yunus Emre: “Olsun be, aldırma. Yaradan yardır. / Sanma ki zalimin ettiği
kârdır. / Mazlumun ahı indirir şahı. / Her şeyin bir vakti vardır.” 
Ben
buradan, değerli milletvekilleri, sevgili yurttaşlar, halkın iktidarının çok
yakın olduğunu söyleyebilirim. Cumhuriyet Halk Partisinin iktidarıyla halkın
bütçesini ve hep birlikte yaşanacak bir Türkiye’yi kuracağız.
Hepinize
sevgiler saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Gökdağ.
Şimdi
söz sırası, Kocaeli Milletvekilimiz Sayın Fatma Kaplan Hürriyet’te. (CHP
sıralarından alkışlar)
Sayın
Hürriyet, süreniz sekiz dakika.
CHP
GRUBU ADINA FATMA KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; Aile ve Sosyal Politikalar Bakanlığı bütçesi
üzerine söz almış bulunuyorum. Genel Kurulu saygıyla selamlıyorum.
Aile
ve Sosyal Politikalar Bakanının bütçe sunumunda kullandığı bir cümle dikkatimi
çekti, “Türkiye olarak son on beş yılda sosyal devlet anlayışı ve
uygulamalarında büyük bir hamle gerçekleştirdik.” dedi. Nedir bu büyük hamle?
Tabii ki sosyal yardımlara harcanan para. Sosyal devletin gereği değil mi,
yardıma muhtaç insanlara para harcamayacağız da nereye harcayacağız gibi
sorular tabii ki sorulabilir, çok da normal. Tabii ki yardıma muhtaç insanlara
yardım edeceğiz ama uygulamalara baktığımızda ortada yoksulluğu yenmek gibi bir
dert yok, yoksulluğu yönetme gibi bir dert var. Yardımları lütuf gibi
yapıyorsunuz, toplumda minnet ve borçluluk hissi yaratıp yoksulluğu perdelemeye
çalışıyorsunuz, bunu yaparken de ne yazık ki partizanca yapıyorsunuz ve buradan
anlıyoruz ki asıl hedef bağımlı vatandaş yaratmak ve buradan partinize oy
devşirmek. 
Sosyal
yardımlara ayrılan mali kaynak 2002 yılında 1,4 milyar lirayken 2016 itibarıyla
32 milyar liraya yükselmiş. Sayın Bakan yine bütçe sunumunda bu tutarın 2017
sonunda yaklaşık 38,3 milyar lira olarak gerçekleşmesini öngördüklerini söyledi
ama halkın asıl ihtiyacı yoksulluğundan sadece o an için kurtulmak değil,
yoksulluğu yenebilmek, bunu da devletinin yardımıyla ekonomik, sosyal, kültürel
alanlarda sağlayabilmek. Maalesef ki yoksulluğu yönetmeyi amaçlayan sosyal
yardımlar sürdürülebilir yardımlar olarak kabul edilmemekte ve uzun vadede
yoksulluğa çözüm üretememekte. Ülkemizde çok fazla sosyal yardıma muhtaç kişi
olduğu için bu yardımlar yapılıyor, yapılmalı da ancak bu yardıma muhtaç
kişilerin sorumlusu da rahatlıkla söyleyebilirim ki on altı yıldır tek başına
iktidarda olan AKP’dir değerli arkadaşlar. “İstikrar, istikrar” diyorsunuz ya,
o istikrar oy verenleri değil, sadece tek başına gelenleri doyuruyor. Şunu
unutmayın: Yoksulluk, fakirleri doyuramadığımız için değil zenginleri
doyuramadığımız için bir türlü bitmiyor değerli arkadaşlar. 
Recep
Tayyip Erdoğan “3Y’yi yeneceğiz.”le AKP’yi iktidara taşımıştı. “3Y” neydi?
Yolsuzluk, yoksulluk, yasaklar. Uluslararası Şeffaflık Örgütü 2016 Yolsuzluk
Algı Endeksi’ne göre Türkiye 75’inci sırada yer alıyor. TÜİK’in 2015 yoksulluk
çalışmasına göre, Türkiye’de günlük geliri 2,15 doların altındaki kesim 79
milyonluk nüfusun 50 bine yakını demek yani 50 bine yakın mutlak aç var
ülkemizde. Aynı araştırmada, günlük geliri 4,3 doların altında olanların oranı
yüzde 1,58 -bu sayıyı Bakan da bütçe sunumunda söylemişti- yani bu rakam,
Türkiye’de yaklaşık 1 milyon 250 bin kişinin açlık sınırı altında yaşadığını
gösteriyor. Ne yoksulluk ne de yolsuzluk, 2002’de dendiği gibi önlenememiş
değil, ne yazık ki tarafınızdan önlenmemiştir. Buradan da şu sonucu
çıkarabiliriz ki AKP, yardıma muhtaç insanlara muhtaçtır değerli arkadaşlar. 
Yasaklar
konusunda Türkiye’nin OHAL’le geldiği noktayı düşündüğümüzde zaten pek bir şey
de söylemeye gerek yok. Çünkü OHAL sopasını iktidar her fırsatta milletin
sırtında kırmaya devam ediyor. Bir yüzükle gelenler, Man adalarına vergi kaçırmanın,
denizlerde gemicik yüzdürmenin, İranlı düzenbazlardan 5-10 milyar euro rüşvet
almanın yollarını da öğrendi; milyonluk saatler varken artık kim takar
garibanın yüzüğünü. “Milyon dolarlık saraylar” diyoruz, size bize “İtibardan
tasarruf olmaz.” diyorsunuz ama şunu unutuyorsunuz, bakkalın önünden geçerken
vatandaşın da itibarı olduğu aklınıza gelmiyor ne yazık ki. 
Bütçeyi
incelediğimizde Bakanlığın cebinden kadınları güçlendirmeye para çıkmayacağını
gördük. Çünkü “Kadına şiddetle mücadelemizde âdeta bir devrimi ortaya
koyuyoruz.” diyor Sayın Bakan ama son on beş yılda 14.525 kadının öldürüldüğü
bir Türkiye fotoğrafı var karşımızda. 68 ilde bulunan şiddet önleme ve izleme
merkezleri, kadın konukevleri, Bakanlığın kadın şiddeti vakalarını takip etmek
üzere UYAP sistemi entegresi gibi çok sayıda sistem var ama bu sistemler kadın
şiddet gördükten sonra devreye giriyor ne yazık ki.
ŞÖNİM
bir şiddeti önleme merkezi olarak adlandırılsa da kadının genellikle şiddete
uğradıktan sonra gitmek zorunda kaldığı bir merkez olduğunu hepimiz biliyoruz.
Bunun yanı sıra, Bakanlık yaptığı düzenlemeleri ne yazık ki topluma gerektiği
gibi anlatmıyor. Örneğin, her türlü yardıma muhtaç insanlar için bizim kısa
telefon hattımız var ama burada sorsam sizlere, bu kısa telefon hattının
numarası nedir birçoğunuz bilmezsiniz. Kamu spotlarında geçer ama o kadar,
sadece kamu spotlarında kalmıştır. Bilir misiniz, mesela nedir bu kısa yardım
hatları? Sayın vekillerim, sizlere soruyorum, kaçtır? 
YUSUF
BAŞER (Yozgat) – CHP’lilere sor.
GÖKCEN
ÖZDOĞAN ENÇ (Antalya) – 175 değil mi?
FATMA
KAPLAN HÜRRİYET (Devamla) – “175” diyor sayın vekilim. Ne yazık ki vekiller de
bilmiyor. 184, efendim. Kendi uygulamalarınızı da bilmiyorsunuz, böylelikle
ortaya çıkmış oldu.
GÖKCEN
ÖZDOĞAN ENÇ (Antalya) – Bilinmiyor.
ÖZGÜR
ÖZEL (Manisa) – Bilmiyorsunuz. Bilmiyorsan “bilmiyorum” de, atlama bari. Zaten,
o da diyor ki: “Bilinmiyor.” Atlama madem. 
FATMA
KAPLAN HÜRRİYET (Devamla) – “Bilin.” diyoruz zaten, bilin diye söylüyoruz. (CHP
sıralarından alkışlar)
BAŞKAN
– Sayın milletvekilleri, lütfen efendim.
FATMA
KAPLAN HÜRRİYET (Devamla) – Peki, ya kadına şiddet uygulanmaması için bir
eğitim programı var mı? Ne yazık ki yok yani kadın şiddete uğruyor, Bakanlık
ondan sonra devreye giriyor. Koruma kararına rağmen öldürülen, karakollarda
şikâyeti kabul edilmeyerek evine gönderilen, ölüm tehdidi olmasına rağmen somut
delil bulunamadığı gerekçesiyle yasal işlem yapılmayan ve bu nedenle öldürülen
kadınlar için bu bütçede ne yazık ki yer yok değerli arkadaşlar. Bakanlık, sadece,
kadın öldürüldükten sonra davaya müdahil oluyor. Kadın mezara girerken yapılan
tek şey toplumun vicdanını avutmak oluyor yani geçmişten bugüne bakıldığında,
Bakanlığın tutturmuş olduğu tek hedefin mevlit okutmak olduğu da bu
açıklamalardan sonra oldukça manidar görünüyor arkadaşlar.
Şiddete
uğrayan birçok mağdur kadının feryadı aynı: “Devlet beni öldükten sonra mı
koruyacak?” diyor. Oysa -Bakanın kelimesiyle söylüyorum- bir devrimden söz
ediyorsak, en azından bu kelimeyi kullanma cesaretini gösterebiliyorsak mutlak
ve mutlak, kadına karşı şiddetin önüne geçilmesinin sağlanması gerekiyor ama
asıl yapılması gereken, zihniyet dönüşümünün sağlanması değerli arkadaşlar.
Mesela, Çorum İl Genel Meclisi Başkanı kadın cinayetleri hakkında “Ne yapalım
öldürülüyorlarsa erkekler de öldürülmüyor mu? demesin, bunun önüne geçelim ama
daha da önemlisi böyle bir düşüncenin kırıntısı dahi akıllarda yer etmesin. 
Mesela,
geçen sene yine, Bakanlığın bütçesi konusunda ben söz almıştım. Şu kitapları
hatırlıyor musunuz değerli arkadaşlar? Hani bu yeni evli çiftlere sizin
belediyelerinizin dağıtmış olduğu, böyle, kadınların dövülebileceğinin, nasıl
saldırıya uğrayabileceğinin, kadını dövmenin nasıl bir ayrıcalık yarattığının,
çok eşliliğin, çocuk evliliklerinin savunulduğu, yeni evli çiftlere dağıtılan
şu kitaplar. 
HASAN
BASRİ KURT (Samsun) – Siz, Genel Başkanınıza sorun. Bu işlerin nasıl olduğunu
sizin Genel Başkanınız daha iyi biliyor. 
FATMA
KAPLAN HÜRRİYET (Devamla) – Sayın Bakan, defalarca bunları sorduk, bana bir
cevap dahi vermediniz. Bunları yazanlar hakkında, bunları dağıtanlar hakkında
Bakanlığınız bir işlem yaptı mı? Belediye başkanlarınız hakkında bir işlem
yaptınız mı? Bunlar toplatıldı mı? Bu yazarlara belediye bütçesinden,
kasasından herhangi bir ödeme yapıldı mı? 
Eğer
samimi olmak istiyorsanız, eğer bu bütçe konusunda halkı inandırmak
istiyorsanız önce bu zihniyetlere izin vermeyeceksiniz, önce bu zihniyetlere
“Dur!” diyeceksiniz ve belediye başkanlarınıza yaptırım uygulayacaksınız. 
Değerli
arkadaşlar, bir sene geçti, bir senedir sizden cevap bekliyorum ama gelmedi. 
(Mikrofon
otomatik cihaz tarafından kapatıldı) 
FATMA
HÜRRİYET KAPLAN (Devamla) – O yüzden, şimdi kimse bu bütçede kadına karşı
şiddeti önlemek için, çocuk istismarını önlemek için her türlü önlemi alıyoruz,
gereken her türlü şeyi yapıyoruz demesin. Aksi takdirde, bu kitapları hepinizin
önüne atarım, bunu da buradan ifade etmek istiyorum. 
Sürem
yetmediği için ne yazık ki -aslında söylenecek çok söz var ama- şimdilik bu
kadar, daha sonraki konuşmalarımızda daha da detaylı söyleyeceğiz. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Hürriyet. 
İsteseydiniz
bir dakika ek süre verecektim, talep etmediniz. 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, buyurun, talebiniz… 
ÖZGÜR
ÖZEL (Manisa) – Yerimden pek kısa, bir dakika bir söz almak istiyorum. 
BAŞKAN
– Grup Başkan Vekili olarak… 
Buyurun
Sayın Özel. 
III.- AÇIKLAMALAR
1.- Manisa Milletvekili Özgür Özel’in, Genel Kurulu ziyaret eden İzmir Kâtip
Çelebi Üniversitesi Maliye Bölümü öğrencilerine Cumhuriyet Halk Partisi Grubu
olarak “Hoş geldiniz.” dediklerine ilişkin açıklaması
ÖZGÜR
ÖZEL (Manisa) – Sayın Başkanım, bu görev gününüzde başarılar diliyoruz ve
başarılı bir bütçe çalışması yapılmasını diliyoruz. 
Bütçe
görüşmelerinde alınan ortak karar gereği ziyaretçi kabul edilemiyor ama bugün
Meclisimizi izleyen öğrenciler var; bir özellikleri var: Bu öğrenciler, İzmir
Kâtip Çelebi Üniversitesinin Maliye Bölümünden ve buraya bir bütçe nasıl yapılır,
iktidar-muhalefet bütçe üzerinde nasıl konuşur, onu izlemeye geldiler özel
izinle, Meclis idare amirlerimizin de kendilerine gösterdiği anlayışla.
Cumhuriyet
Halk Partisi Grubu olarak onlara hoş geldiniz diyoruz. Onları ileride üst düzey
bürokrasi saflarında ya da milletvekilleri, bakanlar olarak bu salon daha çok
görecek. Kendilerini saygıyla selamlıyoruz. Hoş geldiler. (Alkışlar)
BAŞKAN
– Teşekkür ederim Sayın Özel.
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden İzmir Kâtip Çelebi
Üniversitesi Maliye Bölümü öğrencilerine “Hoş geldiniz.” Denilmesi
BAŞKAN
- Biz de genç arkadaşlarımıza Divan olarak hoş geldiniz diyoruz.
Bütün
milletvekillerimizin bu gençlere örnek bir davranış biçimi içerisinde olmalarını
temenni ediyorum.
Şimdi,
söz sırası…
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz.
III.- AÇIKLAMALAR (Devam)
2.- Aksaray Milletvekili İlknur İnceöz’ün, Genel Kurulu ziyaret eden
İzmir Kâtip Çelebi Üniversitesi Maliye Bölümü öğrencilerine “Hoş geldiniz.”
dediğine ve Kocaeli Milletvekili Fatma Kaplan Hürriyet’in 503 sıra sayılı 2018
Yılı Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın üçüncü tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de
öğrencilerimize hoş geldiniz diyorum bütçe görüşmelerine başladığımız bugün de
yine.
İnşallah,
dünkü manzaralar yaşanmaz, Meclisin mehabetine uygun, gerçekten rakamların,
gerçekten önümüzdeki sürecin konuşulduğu bir bütçe görüşmesi temenni ediyorum.
Öğrencilerimize
de önümüzdeki hayatlarında başarılar diliyorum.
Burada,
hatibin konuşmasına bir iki ilave yapmak istiyorum. Verdiği rakamlar çok
doğruydu, şu anlamda: Özellikle, 2002 yılında 1,4 milyar bütçenin ayrılması
yoksullukla mücadele edilmesinde, 2016 yılında 32 milyar, Sayın Bakanımızın
söylediği şekilde 38,3 milyar 2017’de hedef konulması. 
Bununla
birlikte, bir bilgi de şudur ki: Dünya Bankası Sürdürülebilir Kalkınma
Hedefleri Atlası 2017 Raporu’nda -bunun da göz ardı edilmemesi lazım- son on
beş yılda Türkiye, yoksullukla mücadele konusunda en iyi mücadele eden ve bu
konudaki tavrını net koyan ülke olarak bu atlasta yerini bulmuştur.
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Bir ilave lütfen, cümleyi tamamlıyorum.
BAŞKAN
– Tamamlayınız Sayın İnceöz.
İLKNUR
İNCEÖZ (Aksaray) – Dünya bunları görürken, bu yapılanlar herkesçe malumken
bizim kendi içimizde bunları eleştirmemiz gerçekten haksızlık.
Bir
başka konu da özellikle “bağımlı vatandaş” tabirine itiraz ettiğimi belirtmek
istiyorum. Bu, gerçekten vatandaşımızı aşağılayan, vatandaşımızı küçük gören…
Her zaman vatandaşımızı merkeze koyup onlara dokunmayı, yoksullukla mücadelenin
de -sosyal devlet olma ilkesi- Anayasa’dan kaynaklandığı, bu noktada samimi
politikaları hayata geçirme irademiz net ortadadır, görülmesinde fayda vardır
diyorum.
Teşekkür
ediyorum.
BAŞKAN
– Teşekkür ederim Sayın İnceöz.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, buyurun.
3.- İstanbul Milletvekili Filiz Kerestecioğlu Demir’in, Genel Kurulu
ziyaret eden İzmir Kâtip Çelebi Üniversitesi Maliye Bölümü öğrencilerine “Hoş
geldiniz.” dediğine ve yapılan konuşmalara Bakanın cevap vermesinin daha uygun
olduğuna ilişkin açıklaması
FİLİZ
KERESTECİOĞLU DEMİR (İstanbul) – Teşekkürler.
Ben
de size bugün için iyi çalışmalar dilerim.
Genç
arkadaşlara ben de “hoş geldiniz” demek istiyorum grubumuz adına ve umarım,
gerçekten daha özgür, daha adaletli bir dünyada ve öyle bir yaşamda buralarda
olursunuz. Umarım, sözleri nedeniyle insanların tutuklanmadığı, sözleri
nedeniyle Meclisten dışarı atılmadığı günlerde buralarda olursunuz. Sizlere
bütün hayatınızda başarılar diliyorum. 
Sadece
bir şeyi de garipsediğimi ifade etmek isterim. Sayın Bakan burada, söylenen
sözlere kendisi cevap verebilir. Sanıyorum, herhâlde onun vermesi sonunda daha
uygun olacaktır. Bizim de söyleyeceklerimiz var, başka arkadaşların da. 
Teşekkürler.

BAŞKAN
– Teşekkür ediyorum Sayın Kerestecioğlu. 
Sayın
Akçay…
4.- Manisa Milletvekili Erkan Akçay’ın, Genel Kurulu ziyaret eden İzmir
Kâtip Çelebi Üniversitesi Maliye Bölümü öğrencilerine Milliyetçi Hareket
Partisi Grubu olarak “Hoş geldiniz.” dediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Biz
de Milliyetçi Hareket Partisi Grubu olarak İzmir Kâtip Çelebi Üniversitesinin
Maliye Bölümü öğrencilerine “hoş geldiniz” diyoruz ve maliye bölümü
öğrencilerinin bütçe çalışmalarını ve Genel Kurul faaliyetlerini bizzat yerinde
izlemeleri ileride yapacakları çalışmalar, alacakları görevler bakımından
öğretici olacaktır ve ayrıca ifade etmek isterim ki bu öğrencilerimiz benim de
meslektaşımdır. Hassaten de meslektaşlarıma “hoş geldiniz” diyorum. 
Teşekkür
ediyorum. 
BAŞKAN
– Teşekkür ediyorum Sayın Akçay. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Başka söz talebinde bulunan olmadığına göre, şimdi söz sırası Antalya
Milletvekilimiz Sayın Çetin Osman Budak’ta. (CHP sıralarından alkışlar)
Sayın
Başkanım, özlemiştik sizi. 
Süreniz
sekiz dakika.
Buyurun.

CHP
GRUBU ADINA ÇETİN OSMAN BUDAK (Antalya) – Sayın Başkan, değerli
milletvekilleri; Gümrük ve Ticaret Bakanlığının bütçesi üzerine söz aldım.
Hepinizi saygıyla selamlıyorum. 
Şimdi,
öncelikle, bütçeler, bütçe hakkı milletin hakkıdır. Bakıyorum, iktidar
koltuklarında iki elin parmaklarını geçmeyecek kadar milletvekili var.
SALİH
CORA (Trabzon) – Hani sizin vekilleriniz Sayın Başkan?
ÇETİN
OSMAN BUDAK (Devamla) – Bizimkiler sizi ikiye katlıyor, görüntü bu. 
SALİH
CORA (Trabzon) – Kaç kişi geldi?
BAŞKAN
– Sayın Cora, rica ediyorum, daha günün başındayız lütfen, lütfen… Hatip
konuştuktan sonra söz istersiniz, veririm.
ÇETİN
OSMAN BUDAK (Devamla) – Özellikle şunu söylemek istiyorum: Değerli arkadaşlar,
bakın…
BAŞKAN
– Sayın Budak, bir dakika efendim.
SALİH
CORA (Trabzon) – Sayın Başkanım, bizi eleştiriyor, kendi sıralarına baksın.
BAŞKAN
– Bakın efendim, sizin de bir talebiniz varsa söz istersiniz, veririm.
Yerinizden hatip arkadaşlarımıza lütfen sataşmada ve laf atmada bulunmayalım,
rica ediyorum. 
Sayın
Budak, sürenizi uzatacağım.
SALİH
CORA (Trabzon) – Bütçeyle alakalı konuşsun, bize sataşmasın.
BAŞKAN
– Sayın Cora, rica ediyorum, günün daha çok başındayız.
SALİH
CORA (Trabzon) – Bize sataşmasın.
ÇETİN
OSMAN BUDAK (Devamla) – Sayın Vekilim, isterseniz gelin birlikte konuşalım
burada. 
BAŞKAN
– Sayın Budak, buyurun.
ÇETİN
OSMAN BUDAK (Devamla) – Sürem gitti Sayın Başkanım.
BAŞKAN
– İlave vereceğim efendim.
Buyurun.
ÇETİN
OSMAN BUDAK (Devamla) – Şimdi, değerli arkadaşlar, millet vergilerinin nereye
kullanıldığını öğrenmek ister, bilmek ister; burada da vekiller yoluyla,
vekiller kanalıyla o denetleme unsurları yerine getirilir. Peki, bugün böyle
bir durumdan söz edebilir miyiz? Edemiyoruz ve üstelik de önümüzdeki yılın
bütçesi konuşulurken gerçek rakamlara da ulaşamıyoruz. Ulaşabildiğimiz
rakamlarla ben bugün Gümrük ve Ticaret Bakanlığımızın faaliyetleri üzerine
birkaç konuyu sizlerle paylaşacağım.
Esnafın
durumu ortada, bunun özellikle kanıtları da şu: Kredi Garanti Fonu, esnaf kredi
ve kefalet kooperatiflerinden verilen krediler, Türkiye Odalar ve Borsalar
Birliğinden verilen krediler ve daha birçok kurumdan verilen kredilerle hâlâ
esnaf kendini toparlayamamış. Buradaki ana sorun şu: Kredilerle esnafın
durumunun düzeltilmesinin, vergi yapılandırmalarıyla esnafın durumunun
düzeltilmesinin mümkün olmadığının artık anlaşılması gerekiyordu. Asıl mesele,
perakende ticarette bile tekelleşmenin ne boyutlara geldiği ortada. Bunu da
şöyle açıklamak lazım: Türkiye’de şu anda “zincir market” adı altında dört
büyük grubun 12 binin üzerinde işletmesi var, neredeyse her apartmanın altında
bir zincir market o marka, bu markayla. Bakıyorsunuz bir sokağın üzerinde bir
marka, diğer marka, diğer marka; orada da bir bakkal, bir büfe boğulmuş
durumda. E şimdi bu tekelleşmenin karşısında esnafa ne verirseniz verin, esnaf
bir kere bu tekelcilik anlayışının kırılmasını istiyor ve Türkiye’de ciddi
sayıda esnaf var. Esnafın son rakamlara göre 500 bini işsiz durumda. Bunu da
önlemek için Sayın Başbakan geçenlerde Ahilik Fonu’nu açıkladı. Ahilik Fonu
neydi? Esnaf İşsizlik Fonu. Yani İşsizlik Fonu neyse esnaf için de İşsizlik
Fonu getirildi ama bakın, özellikle esnafın BAĞ-KUR ödemeleriyle ilgili
sıkıntısı ortada. 2,8 milyon BAĞ-KUR’lu var, bunun 2,3 milyonu borçlarını
ödeyemiyor ve esnaf diyor ki: “Ben bu borçları ödeyemiyorum, bir de üstelik bu
fona nasıl para yatıracağım? Kalsın, bu verdiğiniz müjdeyi şimdilik
istemiyorum. Önce benim bu borçlarımı ödeyecek bana bir çare bulun. Ben sizden
kredi istemiyorum, ben sizden bağış istemiyorum, ben sizden benim işlerimin
büyütülmesini istiyorum.” Bu kadar net esnafın söylediği. Peki onların işlerini
büyütebilmek için ne yapıyorsunuz? Örneğin et satışını yine bu büyük zincir
marketlerden ikisine veriyorsunuz ve onların da reklamını yaparken öbür tarafta
kasap esnafını yok ediyorsunuz. O adam elamanına para verecek. O adam
elektriğini, suyunu ödeyecek. Kasap sayılmıyor, iki tane büyük market ve ucuz
diye iddia ettiğiniz eti satan o iki markete veriyorsunuz. 
Bir
de bir soru aslında, çok net bir soru. Gürcistan’dan kaçak et geliyor
Türkiye’ye, bu çok komik.
ERKAN
AYDIN (Bursa) – Sırp kasabından da geliyor.
ÇETİN
OSMAN BUDAK (Devamla) – Evet, kaçak et geliyor ve demek ki Gürcistan’daki et
fiyatları o kadar ucuz ki Türkiye’ye hâlâ bu ucuz dediğiniz 30 liralık fiyatla
kaçak et girebiliyor. 
Daha
başka, Sayın Bakanım -gümrük alanı, sizin alanınınız- Türkiye’ye kaçak yolla
gelen petrol bu önümüzdeki yüz yıl içinde bitirilecek mi? Sizin raporlarınız da
var. 5 bin ton petrol girdiğini söylüyorsunuz. Bu nasıl önlenecek? 
Bunun
dışında kaçak alkolden bahsediliyor ama marketlerde etil alkol satışı serbest.
Etil alkol satışı orada serbest ama içki kaçak. Bu nasıl oluyor? Sizin
elinizde, önlemek de sizin elinizde. O marketlerdeki satışın kontrolü sizin
elinizde. Eğer işler iyi olsaydı esnaf verdiğiniz bu müjdelerle aslında şapkayı
havaya atardı ama esnaf… Geçen yılki rakamlara göre 340 bin KOBİ 25,3 milyar
liralık borç batağının içine düşmüş. Bu da toplam borcun yüzde 5’i, çok
tehlikeli bir sınır. Protestolu senet tutarı geçen yıla göre yüzde 10 düzeyinde
artmış; 9,5 milyardan 10,5 milyar düzeyine çıkmış. E şimdi, bir de büyüme
rakamları var, yüzde 11,1 büyüdük; güzel, evet, memnunuz ülkenin son üçüncü
çeyreğinde yüzde 11,1 büyümesinden. Peki, bu kadar büyüme var da bu rakamlar
niye böyle? Esnafa bastık, 505 milyar -bakın arkadaşlar, 550 milyar, katrilyon
yani eski parayla- para dağıtılmasına rağmen takipteki KOBİ sayısı 340 bin ve
25 milyar lira borç. Bunun bir yerinde bir hata var; ya büyüme doğru değil ya
bu esnafın söyledikleri doğru değil.
Şimdi,
buradaki asıl mesele şu: Tamam, büyüme refah demektir. Peki, refah artışı
esnafın ve diğerlerinin üstüne yapılabiliyor mu, buna bir bakmak lazım, buna
bir bakalım. Yani eğer enflasyon yüzde 10’un üzerindeyse, büyüme de yüzde 11,1
ise bu büyümeden esnafın da köylünün de işçinin de memurun da pay alması lazım.
Peki, alıyor mu? Hayır, enflasyon altında vatandaş eziliyor.
Konuşacak
çok şey var ama bana göre en önemli konuyu sizlerle paylaşıp konuşmamı
bitireceğim. Şimdi, bu Zarrab meselesiyle ilgili Sayın Bakanımıza bir soru
soracağım. Birincisi: İran’la ticaret, Rıza Sarraf denen şarlatan yerine daha
düzgün insanlarla neden yapılmadı? Sorunun biri bu.
İkincisi:
O dönemde devlet aklı bunun şarlatan ve casus olduğunu neden anlayamadı?
Bunlara cevap bekliyoruz.
Sayın
Bakan, diğer bir sorum da… Başkanlığınızın Başmüfettişi Mehmet Eryılmaz
tarafından hazırlanan, Ağustos 2014’te sunulan 651 sayfalık rapor var. Bu
raporla ilgili bugüne kadar ne işlem yaptınız? Bu raporda ne yazıyor? Sayın
Bakanım, neden bunun gerekleri yerine getirilmedi ve Türkiye’nin başına bu
kadar çorap örüldü?
Bir
başka soru, bunu da sizden almak isterim: Türkiye’nin bu seneki altın ihracat
rakamlarına baktım. Altın ihracat rakamları 6,1 milyar...
(Mikrofon
otomatik cihaz tarafından kapatıldı) 
BAŞKAN
– Sayın Budak, sözlerinizi tamamlamak üzere bir dakika ek süre veriyorum.
Buyurun.
ÇETİN
OSMAN BUDAK (Devamla) – Teşekkür ederim Sayın Başkanım.
İhracat
rakamı 6,1 milyar. Bu 6,1 milyarlık ihracatın 5 milyar dolarlık bölümü Birleşik
Arap Emirlikleri’ne gidiyor. Bunun sırrı nedir? Ve 14 milyar dolarlık da
ithalat var. Biz altın üreticisi ülke değiliz, ihracat yapıyoruz; 14 milyar
dolarlık bir altın ithalatı var, bunun gerekçesi ne? Geçmişteki gibi bir altın
hareketi mi? Bu hareketin gerekçeleri ne? Birleşik Arap Emirlikleri’ne 5 milyar
dolarlık altın ihracatının gerçeği ne? Türkiye altın üreticisi değil,
işlediğini satarsa ihracat sayılır. 2012 büyüme rakamlarında yüzde 1 altının
etkisi vardı. O zaman da böyle rakamlar vardı. Ben buna dikkatlerinizi çekmek
istiyorum. 2012’de olanlar da bugün ortalığa pislik olarak dökülüyor. Ve bugün
izaha muhtaç rakamlar bunlardır.
Sürem
bitti. Söylenecek çok şey var. İnşallah daha sonraki seferlerde de bunları
söyleriz.
Hepinize
saygılar ve sevgiler. (CHP sıralarından alkışlar) 
BAŞKAN
– Teşekkür ederiz Sayın Budak.
Şimdi
söz sırası Çorum Milletvekilimiz Sayın Tufan Köse’ye aittir. (CHP sıralarından
alkışlar) 
Sayın
Köse, süreniz sekiz dakika.
Buyurun.
CHP
GRUBU ADINA TUFAN KÖSE (Çorum) – Sayın Başkan, değerli milletvekilleri; ben de
Genel Kurulu saygıyla selamlıyorum.
Rekabet
Kurumunun bütçesi hakkında söz aldım.
Rekabet
Kurumu, mal ve hizmet piyasalarının serbest ve sağlıklı bir rekabet ortamı
içinde teşekkülünün sağlanması amacıyla kurulmuş bir bağımsız denetim kuruluşu.
Şöyle baktığımızda, bu kuruluş bağımsız mı, bağımsız olması mümkün mü? Bütün
üyeleri, başkan ve üyeleri iktidar tarafından atanan bir kurumun bağımsız
olması düşünülemez. Şeffaf mı? Şeffaf olması da düşünülemez. Tanımında “Hiçbir
organ ve makamdan emir ve talimat almaması gereklidir.” diye yazıyor, böyle bir
durum mümkün mü Türkiye Cumhuriyeti’nin bulunduğu 2017 yılında? Türkiye’de
yargı bile bağımsız değil. Rekabet Kurumu Başkanı burada mı bilmiyorum, “Ben
bağımsızım, bağımsız karar vereceğim.” diyecek olsa şaş kaza vallahi, ya
FETÖ’cü diye cezaevine tıkılabilir ya görevinden uzaklaştırılabilir, her şey
başına gelebilir yani yargının bile bağımsız olmadığı bir yerde Rekabet
Kurumunun bağımsız olması düşünülemez. O anlamda da Rekabet Kurumu görevini layıkıyla
yapmamakta ve iktidarın sopası olarak kullanılmaktadır. Bu nedenle, ben Rekabet
Kurumu hakkında da konuşacağım ama genel olarak bu kurum hakkında, rekabet
hakkında biraz çeşitlemeler yapacağım. 
Şimdi,
geçenlerde Sayın Başbakan bir konuşma yapmış, diyor ki kamu görevlilerine:
“Kaynakları kullanırken âdeta kılı kırk yarın.” “İsraftan uzak durun.”
“Kibirlenmek yok, böbürlenmek yok, tevazudan vazgeçmeyin, her yaptığınızın
hesabını hem Hakk’a hem halka vermek zorundayız.” demiş. 
Şimdi,
Rekabet Kurumu hakkında bazı dedikodular geziyor, Sayın Başkan ya da Sayın
Bakan bu konularda bilgi versin istiyoruz. Rekabet Kurumunun Ankara’nın en
gözde yerinde, Bilkent’te bir binası var, binasına son günlerde tadilat
yapıldığı ve odalarına banyo, duş, vesaire eklendiği söyleniyor. Ben merak
ediyorum gerçekten, yani evden duş alıp çıkıyorsunuz, Rekabet Kurumunda ne iş
yapıyorsunuz ki de duş almanızı gerektirecek bir ortam var; bunu izah ederseniz
seviniriz. 
Şimdi,
geçmişte Amerika Birleşik Devletleri İstanbul’daki büyükelçiliğini Ankara’ya
taşımakta biraz zorlandı, birkaç sene aradan sonra taşıdı. Ben, bunun sebebini
araştırdım -başka sebepleri de olabilir ama- sebeplerinden birisi de Ankara’nın
o dönemki sosyal donatılarının yeterli olmaması diye izahat verdiler. Şimdi
Ankara’nın sosyal donatıları Allah’a şükür 2017 yılında çok güzel; çok
güzelken, kurumun merkezi Ankara’dayken kurum tutuyor yirminci yıl
kutlamalarını İstanbul’da yapıyor. Yani, bir Ankara-İstanbul rekabeti mi
yaratmak istiyorlar hani Rekabet Kurumu ya; bunu merak ediyorum, bunu öğrenmek
istiyorum. Tabii, gitmişler orada, öyle alelade bir otelde de kalmamışlar, çok
lüks bir otel -reklam olmasın diye ismini vermek istemiyorum- başka otellerden
de fiyat almışlar mı bunu da merak ediyorum? Örnek olsun, sadece basit bir
odanın konaklaması kahvaltı dâhil 340 dolar yani yaklaşık 1.300 lira. Suit
odalar ki, suit odalarda da kalmışlardır, 3.600 lira.
TANJU
ÖZCAN (Bolu) – Gecelik mi?
TUFAN
KÖSE (Devamla) – Tabii gecelik, 929 dolar bir geceliği.
Kral
dairesi de var, onlar çok daha pahalı, onları söylemiyorum; orada kaldıklarına
inanmak bile istemem. Yani, 3.600 liralık bir odada kalacak kadar israfı niye
yapıyorsunuz bu kadar yoksul bir ülkede yaşarken, dünyada yoksulluğun en fazla
olduğu ülkelerden birisi olduğumuz hâlde? Yani, bu konu aydınlatılması gereken
bir konu ki Başbakan da bu anlamda israfın haram olduğunu söylüyor. Yani
Ankara-İstanbul rekabeti mi yaratıyorsunuz bunu merak ediyorum. 
Değerli
arkadaşlarım, şimdi, Rekabet Kurumu görevini yapmıyor dedim. TESK verilerine
göre -az önce Sayın Çetin Osman Budak da söyledi- 2017 yılında 70 bin esnaf iş
yerini kapatmış, 70 bin esnaf kepenk kapatmış, küçük esnaf -hepimiz biliyoruz-
zincir mağazaların karşısında eziliyor. Zincir mağazalar neredeyse köylere
girmiş yani 81 il, 800’den fazla ilçe, binlerce mağaza. Köylere kadar giren bu
zincir mağazalar varken hâlâ iktidarın temsilcileri çıkıyor geliyor, burada
diyorlar ki: “Ahi Evran, Ahilik geleneği, dayanışma…” Ya, şu yaptıklarınızı ve
bu zincir mağazaların ulaştığı sayıyı eğer Ahi Evran duysa, bilse inanın
yattığı yerde yatamaz, kemikleri sızlar. 
Yine,
Gıda, Tarım ve Hayvancılık Bakanlığı geçtiğimiz günlerde et ithalatı yaptı
biliyorsunuz. Et ithalatını, etleri satmak üzere köylere kadar giren bu iki
zincir mağazaya verdi -onların da isimlerini vermiyorum- yani böyle bir ortamda
rekabet etmek ya da böyle bir ortamda esnafın yaşaması mümkün müdür, Rekabet
Kurumuna sormak istiyorum?
Arkadaşlar,
İran’la altın ticareti… Bakın, İran’la altın ticareti, önüne yatılan, efendim,
madalya takılması gereken, cari açığın yüzde 15’ini kapatan Reza Zarrab diye
-şimdi “şarlatan” diyorsunuz ama o zaman şeref madalyası takmak istiyordunuz-
bu adama ve Halk Bankasına verilmiş. Yani, Türkiye’de başka altın ticareti
yapacak iş adamı kalmadı mı da sadece Reza Zarrab’a veriliyor ya da başka kamu
bankası… İlla kamu bankası üzerinden yapılacaksa Halk Bankasından yani Genel
Müdürü rüşvetçi olan Halk Bankasından başka banka yok muydu da Halk Bankasına
verildi? Niye “Burada haksız rekabet var.” diye Rekabet Kurulu bu işlere el
uzatmadı? Yani illa şikâyet etmek mi gerekiyor? Şikâyet etmek sizin…
Kendiliğinizden bu konularda ön alamaz mıydı Rekabet Kurumu? Almamış ve bugün
ülkemizi Amerika’da ve dünyada rezil eden bir tablo ortaya çıkmış. 
Şimdi,
tabii, kurumlar görevlerini yapsalar… Gelişmiş demokrasilerde kurumlar
görevlerini yaptığı için ülkeler başka yerlerde rezil olmuyor. İşte, Rekabet
Kurumu ya da mahkemeler zamanında görevlerini yapsalar da bunları
yargılasalardı bugün biz bu duruma düşmüş olmayacaktık. 
Şimdi,
yine, şey var, Genelkurmay Başkanımız var Hulusi Akar. Yine Rekabet Kurumunun
konusu bu da. Hulusi Akar ile MİT Müsteşarı, 15 Temmuz darbe girişiminin
engellenmemesi ve sonra da aydınlatılmaması için kendi aralarında böyle tatlı
bir rekabete girdiler, tatlı bir rekabete; daha sonucunu da almış değiliz. Bu
Hulusi Akar tutmuş, Kayseri’de bir cami yaptıracakmış, yaptırsın, Allah hayrını
da kabul etsin. Tabii, çok okul eksiği de varmış ama okul eksiği de önemli
değil, öyle takdir etmiştir, o da doğrudur. Şimdi, Büyükşehir Belediye Başkanı
Mustafa Çelik açıklama yapmış, diyor ki: “Birçok hayırseverimiz bu camiyi
yaptırmak istiyordu ama biz, şehrin mezarlığı şehrin bütününü ilgilendiriyor
diye teklifleri kabul etmedik. Mevzubahis Genelkurmay Başkanı olunca ona hayır
diyemedik.” E, burada da bir haksız rekabet var. Sıradan vatandaşlar oraya cami
yaptırmak, hayır işi yapmak isterken engelleniyor, Büyükşehir Belediyesi izin
vermiyor, Hulusi Akar deyince -ki rekabeti de bilir Hulusi Akar, işte rekabet ettiler
dedim MİT Müsteşarıyla- Hulusi Akar mevzubahis olunca oradaki camiyi yaptırma
iznini Hulusi Akar’a veriyorsunuz. 
Şimdi,
yine rekabet diyeceğim. Arkadaşlar, bir de soylu Bakanımız var biliyorsunuz,
Süleyman Soylu. İftirada, karalamada -ben tam adını söylemeyeceğim- övgüde -onun
seviyesine düşmek istemediğim için söylüyorum- bununla rekabet edebilecek
herhangi bir siyasetçi, bürokrat veya Türk vatandaşı ben tanımıyorum. Şimdi,
Sayın Cumhurbaşkanı hakkında ben şimdi bu sözleri söylesem vallahi AKP sıralarından
birileri beni burada kürsüden indirmeye ve dövmeye kalkabilir. Bu vatandaş
“Paçalarından yolsuzluk akıyor.” demiş “Boyan döküldü Recep Tayyip Erdoğan.”
demiş, “Kendisini padişah olarak görüyor.” demiş, “Başbakan, rantın babası.”
demiş. Şimdi, bununla biz nasıl rekabet edeceğiz, böyle bir iftirayla? (CHP
sıralarından alkışlar) Sayın Başbakana, Recep Tayyip Erdoğan’a bu kadar iftira
atmış, dönmüş, bu soylu Bakanımız dönmüş, Sayın Genel Başkana -ya, sen arkana
almışsın devasa İçişleri Bakanlığı bürokrasisini, MİT, Emniyet Genel Müdürlüğü,
Jandarma, en son sen tehdit edeceksin, birilerini tehdit edeceksen- diyormuş
ki: “Kılıçdaroğlu, senin aklın gibi ipin de çürüktür, sen onu da beceremezsin,
sana açık açık söylüyorum, sen bittin.” Hadi oradan, haddini bil.
(Mikrofon
otomatik cihaz tarafından kapatıldı)
TUFAN
KÖSE (Devamla) – Sayın Başkanım, toparlıyorum. 
BAŞKAN
– Sözlerinizi tamamlamak üzere bir dakika ek süre veriyorum.
Buyurun
Sayın Köse.
TUFAN
KÖSE (Devamla) – Ben onun seviyesine düşmek istemiyorum.
Şimdi,
tabii, daha sonra Sayın Başbakan hakkında, şimdiki Cumhurbaşkanımız hakkında da
çok övgü dolu sözler söyledi. “Kanım akmadan senin yanından ayrılmayı Allah
bana nasip etmesin.” de diyor. Yani neyi gizliyorlar, neyi gizliyor, neyi
saklıyor belli değil. Ben inanıyorum, çok uzun bir zaman geçmeden aradan Sayın
Genel Başkan Kılıçdaroğlu için de övgü sözleri dizebilir. Biz ona da
inanmayacağız. Sevgili AK PARTİ’li milletvekili arkadaşlarım, sevgili
vatandaşlarım, Sayın Soylu’nun ne övgüsüne ne iftiralarına sizler de inanmayın.

Rekabet
Kurulu görevini yapmıyor arkadaşlar. Beş tane şirket 300 milyar dolarlık ihale
almış, hiçbir soruşturma yok haklarında. Buna benzeyen onlarca, yüzlerce örnek
var. CHP’li belediyelerde müfettişler kadrolu personel gibi çalışıyor, mesela
orada da bir haksız rekabet var. Yani gitsinler AK PARTİ’li belediyelerde de
çalışsınlar. Neresinden tutsak Rekabet Kurumu boş bir kuruluş, iktidarın sopası
olmuş. O nedenle biz bütçeye “hayır” diyeceğiz. (CHP sıralarından alkışlar)
BAŞKAN
– Teşekkür ederim Sayın Köse.
Şimdi
söz sırası Balıkesir Milletvekilimiz Sayın Ahmet Akın’a aittir. (CHP
sıralarından alkışlar)
Sayın
Akın, buyurun.
Süreniz
sekiz dakika. 
CHP
GRUBU ADINA AHMET AKIN (Balıkesir) – Teşekkürler Sayın Başkanım.
Çok
değerli milletvekili arkadaşlarım, Enerji ve Tabii Kaynaklar Bakanlığı bütçesi
üzerine grubum adına söz aldım. Bu vesileyle yüce Meclisi saygıyla sevgiyle
selamlıyorum.
Değerli
arkadaşlarım, iktidarın ikide bir de “millet yararına, kalkınma dostu, millî,
yerli” diyerek, hatta en son da şimdi “akıllı kömür” diyerek yeni yeni yandaşa
proje kazandırma projeleri hızla devam ediyor. Bakın en son da Akkuyu
Nükleer’in temeli atıldı. Hayırlı olsun. Yalnız bu Akkuyu Nükleer’in halka bir
faydası yok. Kime faydası var? Yandaşa ve yandaş sermayeye faydası var. Şimdi,
halkımıza katkısı yok diyoruz. Neden diyoruz, onu da izninizle anlatmak
istiyorum. 
Bakın,
TETAŞ aracılığıyla verilen fiyat garantisinin rakamı tam 12,35 dolar/sent yani
ne kadar? 47 lira. 47 lira bugün için, dolar bazında olduğu için. Şu an serbest
piyasada elektrik fiyatı ne kadar? 15-17 lira arası. Yani bu demek oluyor ki
aynı köprülerdeki gibi çok daha büyük bir yük vatandaşın sırtına bindirilecek.
Sayın
Bakan, bu şekilde, bu tip uygulamalarla elektrik fiyatlarından yakınan
halkımızın faturasını nasıl indireceksiniz? Bunu anlatırsanız çok mutlu
olacağız. 
Çok
değerli arkadaşlarım, Enerji ve Tabii Kaynaklar Bakanlığı bin megavatlık RES,
YEKA ihalesini 3,48 dolardan yaptı. Yani bu ne kadar ediyor? Yaklaşık 13 lira 2
kuruş. Diğeri ne kadardı? 47 lira. 
Şimdi,
mevcut kaynaklarımızın yetmediği üzerine kurulan bu tez ve nükleerden başka
hiçbir alternatifimiz yok yanıltmacasının geçerli olmadığı artık bütün dünya
tarafından açıklanıyor. Geçen gün bir bilimci dedi ki “Dünyanın elektriğini
bile yenilenebilirle karşılayabiliriz.”
Şimdi,
ben bunu sormak istiyorum: Buradaki ısrar niye? Buradaki ısrar vatandaşın
elektrik fiyatını düşürmek mi, yoksa yandaşı daha da fazla zengin etmek mi? 
Şimdilerde
bir de bu nükleerle ilgili bir gelişme oldu, inşallah Sayın Bakanımız buna da
cevap verir. Bu şirket, Rus şirketi “CEO”sunu tek denetleyici olarak
yönetmeliğe koydurdu, anlaşmaya. 
Şimdi,
değerli arkadaşlarım, bakın, Rus devleti, şirketi bütün bu tedbirleri neredeyse
tüm kaymaklı ihaleleri alan yandaşlara güvenmediği için aldı. Kesinlikle bu
karar bu yandaş şirketlere güvenilmediği için alındı. Şimdi, Rusların bile
güvenmediği ve aynı zamanda milletimize rahatlıkla küfreden, hakaret eden bu
kişiye siz neden güveniyorsunuz? Bunu açıklarsanız mutlu olacağız.
Çok
Değerli Sayın Bakanım, demin söyledim, “akıllı kömür” diye bir şey çıktı. 
ERKAN
AYDIN (Bursa) – Bakan dinlemiyor ki!
AHMET
AKIN (Devamla) – Bu akıllı kömür ne yönden akıllı, nesi akıllı bunu da
kamuoyuna anlatmanızı sizden rica ediyorum.
Bakın,
Hükûmetin politik başarısızlıkları ortada yani burada sekiz dakika değil, Sayın
Başkanım on dakika verse anlatmamıza imkân yok. Yalnız şöyle bir durum var:
Dünya Madenciler Günü’nde maalesef 3 tane maden kazası, maden cinayeti işlendi
orada; “iş kazası” diyelim, “iş cinayeti.” Maalesef kara elmas buradaki
işçilerimize, madencilerimize tabut oluyor değerli arkadaşlar.
Çok
acıdır ki Zonguldaklı bir madencimiz şöyle diyor: “Aşağıda ölüm var, yukarıda
açlık. Aşağıdaki ölüm olasılık, yukarıdaki açlık kesin.” İşte, işin özeti bu.
Bunu Zonguldaklı madencimiz gayet güzel şekilde özetlemiş.
Değerli
arkadaşlar, bakın, madencilerimize ölümü gösterip sıtmaya razı eden AKP
Hükûmetinin ta kendisidir. Güvencesiz, sendikasız, yerin tam 7 kat dibinde,
ekmek parası için ölümü göze alarak çalışan maden işçilerinin Hükûmetin gözünde
zerrece değeri yok; bunu işçilerimiz dâhil biliyor. Maalesef bunun ortadaki
tespiti ve belgesi de bu ülkenin yönetiminin en tepesindekinin, maden
kazalarına “fıtrat” demesinden geçiyor. Olması gereken, elbette, sahip
olduğumuz zenginliklerimizi ortaya çıkartıp bunları kamusal bir anlayışla
üretmektir ama gelin, görün ki mevcut iktidar döneminde redevans sistemiyle,
taşeronlaşma yöntemiyle madencilik sahaları özel sermayeye peşkeş çekiliyor.
Peki, madencilerimizin çalışma koşulları, ücretler ne oluyor? Daha da kötü hâle
geliyor.
Sayın
Bakanım, madenciliği güvenceli hâle getirmek zorundasınız. “Fıtrat” diyerek,
“kaçak” diyerek, “Denetleyemedik.” diyerek, “Terör tehlikesi vardır.” diyerek
bundan sıyrılamazsınız. Nasıl yandaşa sahip çıkıyorsanız madenciye de sahip
çıkmak ve onun güvenliğini sağlamak zorundasınız; bu, sizin asli görevinizdir.
Çok
değerli arkadaşlarım, halkımız da, ayrıca, biliyorsunuz, her hafta benzine zam
olayını televizyonların karşısında öğreniyor. Öyle bir duruma geldi ki: Bir gün
zam, bir gün indirim; bir gün zam, bir gün indirim. Ama ortada olan durum şu:
Hükûmet vatandaşa kaşıkla verip kepçeyle geri alıyor maalesef. Hükûmetin bu
durum için açıklamasıysa: Otomatik olarak kurulmuş bir sistem var, buna ne
bakanlıklar karar veriyor ne Hükûmet karar veriyor ne de Enerji Bakanlığı karar
veriyor. 
ERKAN
AYDIN (Bursa) – Ama Sayın Bakan dinlemiyor ki.
AHMET
AKIN (Devamla) – Sayın Bakanım, biz de burada halkın adına konuşuyoruz, lütfen
sekiz dakika saygı göstermeyi öğrenin, ayıp ya! (CHP sıralarından alkışlar)
Burada konuşuyoruz, orada yüzümüze bakmıyorsunuz. İkide bir “Sayın Bakanım”
diyorum, “Sayın Bakan” dahi demiyorum, orada sohbet ediyorsunuz. 
ERKAN
AYDIN (Bursa) – Sayın Külünk, başka zaman yapın, iş takiplerini başka zaman
yapın.
İLKNUR
İNCEÖZ (Aksaray) – Dinliyor zaten, ne yapsın daha? Konuşmanı yap.
SALİH
CORA (Trabzon) – Genel Kurula konuşacaksın, Bakana değil.
AHMET
AKIN (Devamla) – Onun için sizden rica ediyorum dinlemenizi.
BAŞKAN
– Sayın Akın, buyurun.
AHMET
AKIN (Devamla) – Bakın, madem bu fiyatlar otomatik olarak düşüyorsa kur düştüğü
zaman neden fiyatlar düşmüyor? Milletin aklıyla dalga mı geçiyorsunuz? Bakın,
siz benzin istasyonlarını, akaryakıt depolarını vergi dairesine çevirdiniz,
vergi dairesine, bunu herkes biliyor. 
HAYDAR
AKAR (Kocaeli) – Metin, Almanya’dan çağırıyorlar, rahat bırak Bakanı.
BAŞKAN
– Sayın Akar, lütfen efendim.
METİN
KÜLÜNK (İstanbul) – Seninle birlikte gideceğiz.
AHMET
AKIN (Devamla) – Yalnız biz ısınmadan örnek verelim.
Şimdi,
değerli arkadaşlar, ısınmayan bir evde yaşayabilir misiniz, bunu size
soruyorum. Yaşayamazsınız ama doğal gazdan, sanki çok önemli bir lüks
malzemeymiş gibi, ÖTV ve lüks tüketimmiş gibi yüzde 18 KDV alıyorsunuz. 
Sayın
Bakanım, tam bir sene evvel, evlerde ısınma amacıyla kullanılan doğal gazla
ilgili bir kanun teklifi hazırladım. Burada evlerde ısınma amacıyla kullanılan
doğal gazın hem ÖTV’sinin alınmaması hem de KDV’sinin yüzde 1’e düşmesi için
bir teklif verdim. Bütçe görüşmelerinde de size tekrar bununla ilgili bilgi
verdim. Şimdi, sizden ricamız… 2012 yılında Dünya Enerji Konseyi Türk Milli
Komitesi de bunun bu şekilde yapılmasını size tavsiye etti. Zaten siz de her
fırsatta Hükûmet olarak halktan yana olduğunuzu, işte “Biz her zaman halkımızın
yanındayız.” diyorsunuz. Onun için, diyoruz ki: O zaman gelin, buna destek
verin, el birliğiyle iktidar muhalefet milletin ısınma faturasını düşürelim.
Zaten BOTAŞ’ın artık vergi şampiyonu olduğunu bilmeyen de kalmadı yani “Para yok.”
deme hakkınız da yok. 
Değerli
arkadaşlarım, bakın, normalde hükûmetlerin hesabı tam bağımsız bir ülke
yaratmaktır ama 2000 yılında, geldiğimiz noktada ülkemizin bağımsızlığı,
enerjide dışa bağımlılığı yüzde 67’ydi, şu anda yüzde 76. Yani herkes gidiyor
başka yere, biz gidiyoruz tersine. Bu şekilde tam bağımsız bir Türkiye'yi nasıl
yaratacağız?
(Mikrofon
otomatik cihaz tarafından kapatıldı) 
AHMET
AKIN (Devamla) - Başkanım, bir dakika rica edebilir miyim, bir de konuşamadım.
BAŞKAN
– Sözlerinizi tamamlamak üzere bir dakika ek süre veriyorum Sayın Akın,
buyurun. 
MEHMET
MUŞ (İstanbul) - Âdet hâline geldi ya.
AHMET
AKIN (Devamla) – Sayın Bakanım, biz çözüm önerilerimizle ve yapıcı
muhalefetimizle hep sizlerle beraber olduk çünkü bu enerjinin, enerji politikasının
partisi olduğuna inanmıyoruz. Onun için el birliğiyle çözmek için mücadele
ediyoruz. Biz bunun için bir proje geliştirdik, enerji kooperatifçiliği.
Bununla ilgili uygulamalar da var. Bu enerji kooperatiflerini gelin, el
birliğiyle büyütelim, Türkiye’nin her yerine bunu lanse edelim ve bu şekilde
ülkemizin ucuz elektriğe kavuşmasını, halkımızın elektrik piyasasının içinde
olmasını el birliğiyle yapalım.
Sayın
Bakanım, bir konu daha var, zamanım yeterse onu da söylemek istiyorum. 
Bu
arada biz enerji kooperatiflerimizi belediyelerimizde kurmaya başladık.
İnşallah, Allah’ın izniyle yakın zamanda üretime geçeceğiz. (CHP sıralarından
alkışlar) 
Bir
konu daha var, bu konu çok önemli: Eskişehir’de, Eskişehir’in gövesinde, Alpu
Ovası’nda, verimli topraklarda, buğday deposunda termik santral yaptırılmak
isteniyor. 
MUHAMMET
RIZA YALÇINKAYA (Bartın) – Amasra’ya da yapıyor, üç bin yıllık geçmişi olan
Amasra’ya da yapıyor.
AHMET
AKIN (Devamla) – Allah aşkına, Sayın Bakanım, siz bu işi bilen birisiniz. Oraya
termik santral yapılabilir mi? Onun için bu konuda da sizden destek istiyoruz. 
(Mikrofon
otomatik cihaz tarafından kapatıldı) 
AHMET
AKIN (Devamla) – Ayrıca, son olarak, Sayın Bakanım, sizlerin görevi
Balıkesir’den Van’a, Hakkâri’den Edirne’ye bütün vatandaşlarımıza ucuz
elektrik, ucuz doğal gaz sağlamak, halkımızı sömüren, kamu kaynaklarını
yandaşlara peşkeş çeken ihaleler düzenlemek değil. Sizden ricamız yüzünüzü
halka dönün. Bu ülkede çocuklarını ısıtamadığı için Emine Akçaylar ve anneler
intihar etmesin. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Akın.
Şimdi
söz sırası Kocaeli Milletvekilimiz Sayın Haydar Akar’a aittir. (CHP
sıralarından alkışlar) 
Buyurun
Sayın Akar.
Sayın
Akar, süreniz sekiz dakika.
CHP
GRUBU ADINA HAYDAR AKAR (Kocaeli) – Teşekkür ediyorum Sayın Başkan. 
Değerli
milletvekilleri; Enerji Bakanlığı bütçesi üzerinde konuşacağız, 2018 bütçesini
değerlendireceğiz. Bir de Enerji Bakanlığının faaliyetlerini şöyle gözden
geçireceğiz. Ben burada Enerji Bakanlığındaki yolsuzluklara ya da Türkiye’de
bugünlerde yaşanan adalar polemiğine falan girmeyeceğim, direkt Enerji
Bakanlığını konuşmak istiyorum. Konum da Enerji Piyasası Düzenleme Kurulu. 
Enerji
Piyasası Düzenleme Kurulu nedir? Elektriği, doğal gazı, petrolü ve LPG’yi
denetleyen, lisanslarını veren, tarifelerini tespit eden, ihaleler yapan bir
kurum. Peki bu kurum… Önce elektrikten başlayalım isterseniz. Biraz evvel
arkadaşım da anlattı, elektrik bugün 2 sentten yola çıkıyor üretim
tesislerinden, ortalama 2 sentten yani 7 kuruş Türk parası karşılığı, 7
kuruştan yola çıkıyor elektrik. Bunun içerisinde hidroelektrik santralleri var
termik santralleri var, bunun içerisinde doğal gaz dönüşüm santralleri var ve
rüzgâr enerjisi ile güneş enerjisini de katabiliriz. Bu 7 kuruştan yola çıkan
elektrik 16 kuruşa dağıtım şirketlerine veriliyor. Verilme gerekçesi
arkadaşlar, sizlerden önce yani on beş yıllık AKP iktidarından önce başlatılan
doğal gazla elektrik üretimi ve yap-işlet-devret modellerinden kaynaklanıyor çünkü
garanti alımları verildiği için ve doğal gazın fiyatı pahalı olduğu için bir
anda o 7 kuruşluk elektrik 16 kuruştan satılmak zorunda kalıyor. Peki,
vatandaşa böyle mi yansıyor? Hayır. Dağıtım şirketleri, 5 kuruş da orada
konuluyor ve 21 kuruş vatandaşa yansıyor. 
Şimdi,
dağıtım şirketleri deyince daha önce bunu TEK diye bildiğimiz, bizim
çocukluğumuzda TEK vardı, daha sonra beş altı kuruma ayrıldı, bunların hepsi
dağıtımdan vazgeçtiler ve 12,3 milyar dolara bu dağıtım şirketleri
özelleştirildi. Aslında dağıtım şirketlerinin tüm altyapısı devlet tarafından
vatandaşların vergisiyle yapılan bir altyapıydı. Bu dağıtım şirketlerin
süreleri tamamlandığında tekrar bunların geri döneceğini umuyorum. Tabii, 21
kuruşa vatandaşa ulaşan bu elektriğin dağıtım şirketlerinden sonra fiyatı bir
anda ne oluyor; artmaya başlıyor. Buraya gelmeden önce bu doğal gazı açıklamak
istiyorum. Ya, Bakanın açıklamalarında da var. Geçen gün bir grubun işte termik
santral hikâyesini anlatırken yerli kaynaklara dönülmesi gerektiğini, kömüre
dönülmesi gerektiğini söylüyor. Bunu söyleyen aynı Bakan nükleer santralin
yapılması için de çaba sarf ediyor. Bakın, nükleer santralde, toplam 2 nükleer
santralde yaklaşık 8.800 megavatlık bir elektrik üretilecek. Hatırlayın, daha
önceki Enerji Bakanı döneminde Afşin Elbistan’daki kömür kaynaklarımızdan 8 bin
megavatlık elektrik ürütme şansımızın olduğunu ifade ettiler. Hatta Dubaili bir
firmayla da anlaşma yapmak üzereyken bozulmuştu. Termik santrali uzun uzun
konuşabiliriz ama nükleer santrale bugün için Türkiye'nin ve gelecek için
Türkiye'nin ihtiyacı yok, aslında kömür kaynaklarımız bunun için yeterli. O
günü konuşurken -yanlış hatırlamıyorsam- “7 milyar kilovatlık elektrik
üretecek.” dedikleri santral de ithal kömürle elektrik üretecek bir santral
çünkü Hattatların Taşkömürü Kurumundaki faaliyetlerine bakarsanız -bugün 5
milyon tondan 1 milyon tonun altına düşmüş taş kömüründeki- taş kömürünü ele
geçirme faaliyetlerine bakarsanız o şirketin ne kadar sabıkalı olduğunu,
Türkiye için bir şey yapmayacağını, sadece kendi ceplerini doldurmak için adım
atacağını açıklıkla ifade edebilirim. Onun için nükleer santralin bir başka
boyutu var: Yaptığınız anlaşma nedeniyle, bakın, 7 kuruşa mal olan bir
elektrik, garanti alımla 50 kuruşa alınacak. Yani neye alınacak? 12,5 sente
alınacak, bugünkü fiyatlarla söylüyorum, 50 kuruşa. Bunun vatandaşa yansımasını
biraz sonra söyleyeceğim. Ne söyleyeceğim? 21 kuruşa dağıtım şirketlerine mal
olan elektrik, bu nükleer santraller geldiği zaman belki de 40 kuruş, 50
kuruştan dağıtım şirketlerine gelmiş olacak. 21 kuruşa gelen bu birim fiyata,
üzerine -1 kilovatsaatlik elektrik- dağıtım bedeli adı altında 11,57 kuruş daha
ekleniyor. Dağıtım bedeli nedir biliyor musunuz arkadaşlar? Dağıtım bedelinin
içinde tel var, dağıtım bedelinin içerisinde direk var, trafo var, kayıp kaçak
var, işletme var, bakım var yani elektriğiniz kesildiğinde, bir arıza
yaptığında çağırıyorsunuz ya dağıtımcı şirketi tamir etmesi, onarması için,
işte içerisinde onun da maliyeti var, onun içerisinde sayaç okuma var; buna
“dağıtım bedeli” diyorlar. Dağıtım bedeliyle beraber, birim fiyat toplamda
33,180 kuruşa çıkıyor. Burada dikkat edilmesi gereken konu şu: Bu hükûmetler
döneminden önce tüm yatırımlar vatandaşın ödemiş olduğu vergilerle yapılıyordu.
Hatta güzel bir söz vardır: “Vergi ödeyin ki size yol, su, elektrik olarak geri
dönsün.” Artık, dönmüyor; yol, su, elektrik olarak dönmüyor çünkü vatandaş
kendi yatırımını kendi yapıyor. Çektikleri 1 metre teli de diktikleri her
direğin parasını da aboneden tahsil ediyorlar. 
Hemen
peşinden yüzde 1’lik Enerji Fonu ve yüzde 2’lik TRT payı var. Enerji Fonu için
aslında yasa şunu diyor: “Bu dağıtım şirketleri tarafından kendi kârlarından
yüzde 1 olarak altyapı için devlete ödenecek para.” Bunu da faturaya
yansıtıyorlar. Bugün tüketiciler mahkemeye verse bu yüzde 1’lik payı çatır
çatır geri alırlar. Ama, binlerce insanın mahkemeye verme şansı olmadığı için
yüzde 1’iyle ne yapıyorlar; gidiyorlar vatandaştan alıyorlar. Oldu mu size 33
kuruş elektrik; bakın, 7 kuruşla yola çıkan elektrik. Sonra da bütün bu
vergilerin bir de KDV’sini alıyorlar. KDV’sini aldıktan sonra -yüzde 18- 41
kuruş, 41,19 kuruş. Kaça çıkmıştı yola bu elektrik? 7 kuruşa çıkmıştı. Tam 6
katına vatandaşa satıyorsunuz. 
Sayın
Bakan, on beş yıldır ülkeyi yönetiyorsunuz. Ülkeyi yönetmek için vatandaşın
oylarını talep ettiğinizde, refah getireceğinizi ifade etmiştiniz. Peki, refah
bunun neresinde? 200 kilovatlık elektrik yakan bir standart aile, 43 lira
ödemesi gereken faturayı 82 lira olarak ödemek zorunda kalıyor.
Şimdi,
çok güzel bir şey yapmışlar, diğer ülkelerle karşılaştırmışlar. Plan ve Bütçede
elektrik fiyatlarını diğer ülkelerle karşılaştırmışlar, OECD ülkeleriyle
karşılaştırmışlar. Sayın Bakan ya kendini çok zeki zannediyor ya da
bürokratları çok zeki zannediyor. İkisinde de doğal gazda da elektrikte de en
ucuz elektrik satan 1’inci ülke, 2’nci ülke konumuna konuşlandırmışlar.
Şimdi,
bakıyorum, bir tane örnek vereyim: Mesela, Lüksemburg bunların yaptığı
sıralamada 8’inci, 10’uncu sırada pahalı elektrik satan ülke olarak gözüküyor.
Biz de 2’nci sırada gözüküyoruz yani ucuz elektrik sattığımızı iddia ediyorlar.
Bizdeki asgari ücret 305 euro -euro bazında yapmışlar- 2 bin euro
Lüksemburg’ta. 2 bin euro ayda cebine koyan vatandaşın ödediği elektrik fiyatı
ile 305 euro cebine koyan vatandaşın elektrik fiyatı aynı. Şimdi, Bakan diyor
ki: “En ucuz elektriği biz satıyoruz.” Ya bürokratları aklımızla dalga geçiyor
ya Bakan çok zeki, kendisi aklımızla dalga geçiyor bizim. Yemezler Sayın Bakan!
(CHP sıralarından alkışlar) 
Evet,
sürem çok az kaldı doğal gaza girmem lazım, her biri ayrı bir konu tabii
bunların. Şimdi, “Doğal gazı 79 ile getirdik, 300 küsur tane ilçeye getirdik.”
diyor. Bir analiz yaptım, konutlarda doğal gaz kullanım oranı sadece yüzde 6
arkadaşlar. Niye yüzde 6 biliyor musunuz? Vatandaşın doğal gazı kullanabilmesi
için, kombisinden tesisatına kadar, bir asgari ücretlinin bir yıllık maaşını
vermesi lazım tesisatı yaptırabilmesi için. 
İkincisi:
Yüzde 6,7 ama yüzde 6,7 oranının yüzde 80’i de on beş yıllık AKP iktidarından
önceki dönemlerdeki doğal gazı getiren hükûmetlerin gittiği şehirlerde. 5 tane
şehir var; İstanbul, Ankara, İzmir…
(Mikrofon
otomatik cihaz tarafından kapatıldı)
HAYDAR
AKAR (Devamla) – Saymama müsaade edersiniz diye umuyorum. 
BAŞKAN
– Sayın Akar, sözlerinizi tamamlamak üzere bir dakika ek süre veriyorum.
Buyurun.

HAYDAR
AKAR (Devamla) – İstanbul, Ankara, İzmir, Kocaeli ve Bursa illeri yüzde 75’ini
kullanıyor konutlarda arkadaşlar doğal gazın. Yani, Bakan diyor ki: “Biz doğal
gazı getirdik.” Getirdin ne oldu? Kapıya bıraktın, şehrin girişine bıraktın.
Sonra? Dağıtım şirketlerine ihale ediyorlar. Eskiden dağıtım şirketleri yoktu,
devlet yapıyordu, her yere getiriyordu. Benim bir Akmeşe beldem var Kocaeli’de,
İZGAZ özel dağıtım şirketlerine satıldıktan sonra tam on yıldır oraya doğal gaz
gitmesi için uğraşıyoruz. Ha, bu dağıtım şirketleri kendi ceplerinden
yapmıyorlar bu yatırımı, yine abonelerden alıyorlar bunun parasını. Orada bir
dezavantajı var dağıtım şirketlerinin, yirmi iki yıla yayıyorlar bunun geri
dönüşümünü, bu nedenle de bugün doğal gazı dağıtamıyorlar. Gerçi çok da önemli
değil dağıtmaları çünkü yüzde 100’ü -yüzde 1 falan diyorlar Türkiye üretimi
ama- yabancı bu doğal gazın arkadaşlar. 
Evet,
şimdi söylemek istediğim son söz şu: Yani devlet vergilerle vatandaşı
hırpalıyor, vatandaşı yaşamaz hâle getiriyor, sıkıntısı büyük. Ben de merak
ediyorum: Eğer Man Adası’na siz suda, elektrikte, doğal gazdaki vergileri
vermemek için gidiyorsanız bize de söyleyin, biz de oraya gidelim, aboneliklerimizi
orada açtıralım diyor, hepinize sevgiler, saygılar sunuyorum. (CHP sıralarından
alkışlar)
BAŞKAN
– Teşekkür ediyorum Sayın Akar. 
MEHMET
MUŞ (İstanbul) – Sayın Akar, getir o giden dekontları, getir. Hâlâ
getiremiyorsun, hâlâ getiremiyorsun. 
HAYDAR
AKAR (Kocaeli) – Çok boşuna konuşuyorsun! Hakikaten çok boş adamsın! 
MEHMET
MUŞ (İstanbul) – Sensin boş adam! Senden boşu yok bu Mecliste be!
HAYDAR
AKAR (Kocaeli) – Sen çok boş adamsın! 
MEHMET
MUŞ (İstanbul) – Dekontları getir. 
HAYDAR
AKAR (Kocaeli) – İki senedir grup başkan vekilisin, iki senedir aynı şeyleri
tekrarlıyorsun, ezberlenmiş cümleleri. 
MEHMET
MUŞ (İstanbul) – Dekontları getir, İstanbul’daki adamların listesini getir.
Atıyorsun boyuna. Atıcı, atıcı… Sadece atarsın sen!
HAYDAR
AKAR (Kocaeli) – Çok boşsun Mehmet, çok boş! 
BAŞKAN
– Sayın Akar, teşekkür ettik. 
Şimdi
söz sırası Balıkesir Milletvekilimiz Namık Havutça’ya aittir. 
Sayın
Havutça, buyurun. (CHP sıralarından alkışlar)
Süreniz
sekiz dakika. 
CHP
GRUBU ADINA NAMIK HAVUTÇA (Balıkesir) – Teşekkür ederim Değerli Başkanım. 
Değerli
Başkan, değerli milletvekilli arkadaşlarım; Bor Araştırma Enstitüsü üzerinde
Cumhuriyet Halk Partisi Grubu adına söz aldım. Yüce heyetinizi saygıyla
selamlıyorum.
Tabii
“bor” denildiğinde Suudi Arabistan’da petrol ne ise, Rusya'da doğal gaz ne ise
Türkiye'de de borların dünya stratejik önemi bütün tarafsız, taraflı, herkes
tarafından kabul edilmektedir. 
Bakın
“borlar” denilince akla hemen özelleştirme uygulamaları geliyor. Neden öyle
Sayın Bakan? Çünkü Osmanlı Dönemi’nden beri dünyanın en stratejik madeni olarak
yabancı şirketler tarafından işlenmiş olan bor madenleri, sürekli uluslararası
emperyal şirketlerin ağzını sulandırmıştır. 
Bakın,
Türkiye'nin önüne borların özelleştirilmesiyle ilgili argümanlar sürekli
gelmiştir ve biz o zaman Cumhuriyet Halk Partisi milletvekili arkadaşlarımızla
bölgeye giderek, o zaman benim bölgemde bulunan Eti Bor AŞ’yi inceleyerek,
sendikalarla görüşerek borların ülkemiz için ne kadar stratejik olduğunu bir
kez daha orada ifade ettik.
Değerli
arkadaşlarım, bugün borların özelleştirme kapsamından çıkarılması isabetli
olmuştur. Bakın, o kadar önemli ki dünya bor rezervlerinin yüzde 75’e yakını
yani dörtte 3’ü bizim topraklarımızda. İkinci üretici ABD ve Rusya. ABD ve
Rusya'daki bor madenlerinin 2040 ve 2050 yıllarında tükeneceği ifade
edilmektedir. Bu, şu anlama geliyor: Bakın, bugün uzay sanayisinden kimya
sanayisine her türlü alanda sanayinin tuzu olarak değerlendirilen borlar, Türk
evlatlarının, evlatlarımızın, torunlarımızın geleceğini şekillendirecek. Peki,
biz bu piyasanın neresinde varız? Biz ne üretiyoruz? Biz, maalesef, hâlâ dünya
bor piyasasının yüzde 36’sını yani çok büyük bir miktar yaratmasına rağmen
işlenmiş sanayi ürünleri satamıyoruz. Yani borun hamallığını biz yapıyoruz,
parasını bor çıkarmayan ülkeler kazanıyor. Böyle bir tabloyla karşı karşıyayız.
Peki, bu noktada BOREN (Ulusal Bor Araştırma Enstitüsü) niye kuruldu? Denildi
ki: Bu kıymetli madenden rafine ürünler üretilmesiyle, uç ürünler üretilmesiyle
ilgili, AR-GE çalışması yapılmasıyla ilgili bir kurum kuruldu. Peki, bugüne
kadar incelediğimizde, Türk Mühendis ve Mimar Odaları Birliğinin yaptığı
tespiti aynen sizlere okuyorum. “Dünya rafine bor ürünleri pazarının bugün için
toplam 2,5 milyar Amerikan doları olduğu varsayılıyor. Türkiye'nin bugün için
bu pazardaki payı 899 milyon dolar civarında.” Eti Maden 1978-2000 yılları
arasında yaklaşık 400 milyon dolar yatırım yapmış ve bunun karşılığında
arkadaşlar, 2,8 milyar gelir elde etmiş. Ve yine 2001-2014 arasında 1 milyar
240 milyon dolar yatırım harcaması yapmış, 7,1 milyar dolar gelir elde etmiş.
Şimdi, bu kadar önemli yatırımlarla bu kadar kârlar elde etmiş. Ve yine, ne
yazık ki “BOREN’le Eti Bor arasında kurumun güçlü bir AR-GE altyapısı ve
donanımı olmakla birlikte bugüne kadar kayda değer bir çalışmanın yapıldığını
söylemek zordur." diyor TMMOB. “Zaman zaman gerek kurumun kendi olanakları
gerekse üniversitelerle iş birliği içinde bir kısım araştırma çalışmaları
yapılmışsa da bunlar bir strateji içerisinde araştırma sonucu uygulama
alanlarıyla ilgili planlamalar, bir yayın altyapısı ve referans oluşturma
hedefi doğrultusunda yapılmamıştır. Eti Maden araştırma ve geliştirme
çalışmaları açısından korumacı bir tavır sergilemiştir ve BOREN’le Eti Bor
arasında bir uyum sağlanamamıştır.” 
Sayın
Bakan, bakın, Türkiye'de sanayinin altyapısının temeli enerjiye dayanıyor.
Bugün Türkiye’mizde benim bölgemde, Balıkesir’de…
Sayın
Bakan, bakın Sayın Bakan, size sesleniyorum.
TANJU
ÖZCAN (Bolu) – Dinlemiyor, dinlemiyor.
NAMIK
HAVUTÇA (Devamla) – Balıkesir borun merkezi. Balıkesir’de doğal gaz çevrim
santralleri yapılıyor. Ya, bizim ülkemizde doğal gaz var mı? Rusya’dan
getirilen doğal gazlarla Erdek Körfezi’nin kenarına iki tane çevrim santrali
yaptınız. Çanakkale’de onlarca termik santral yapılıyor Rusya’dan gelen
kömürle. Bizim topraklarımızda kömür var mı o bölgede? Bizim ülkemiz rüzgâr
enerjisi ve güneş enerjisi cenneti, bunu bütün bilim adamları söylüyor.
Çanakkale Körfezi gibi bir körfezin kıyısına, Erdek Körfezi’nin kıyısına
durmadan doğal gaz, kömür santralleri yapılıyor. Bizim ülkemizde çıkmayan
kömürle, bizim ülkemizde olmayan doğal gazla biz neyin geleceğini
planlayacağız? 
Bakın,
buradan sesleniyorum: Gelin, o bölgede rüzgâr enerjisi santrallerini, güneş
enerjisi santrallerini, borları atıl olmaktan çıkarıp evlatlarımızın bir
zenginliği olarak kullanalım. Borlardan biz… Durmadan işçilerimizle ilgili ilk
yapılan şey… Özelleştirme kapsamında taşeronlara verilen bir hizmet var orada.
Bakın, taşeron sistemini kaldıracağınızı söylediğinizde bölgemizde bizim, gerek
belediyede gerek Eti Bor’da çalışan taşeron kardeşlerimizde büyük bir sevinç
yarattı. Buraya gelmeden Eti Bor’da güvenlik hizmeti veren bir kardeşim “Namık
ağabey, bu taşeron, kamuya geçme işi bizi de kapsayacak mı?” dedi. Soracağım
dedim Sayın Bakana. Sayın Bakan, size soruyorum: Bu Eti Bor’da güvenlik
görevlisi olarak görev yapan taşeron işçi kardeşimiz kadroya alınacak mı?
Onların adına soruyorum. Ben alınmayacağını biliyorum çünkü uzun yıllardır,
2011’den bu yana burada milletvekili olarak çalışıyoruz; burada sizin, işçinin,
köylünün, memurun, öğretmenin lehine bir tek yasa çıkarmadığınızı biliyorum.
Buradan da bir aldatmaca olduğunu biliyorum. O bakımdan, az sonra, inşallah,
işçilerimizle ilgili müjdeli haberlerinizi verirseniz, Eti Bor’da güvenlik
elemanı olarak çalışan kardeşimizin kadroya alınmasını görürüz. 
Değerli
milletvekili arkadaşlarım, burada bütçe görüşmeleri başladığından beri Türk
halkı, bizden kavgasız, gürültüsüz sorunlarının çözümünü tartışmamızı bekliyor
ve gözleri bizim üzerimizde. Şimdi bir yolsuzluk tartışmasıdır başladı.
Ataşehir Belediyesiyle başlayan ve Cumhuriyet Halk Partisi Genel Başkanının çok
isabetli bir şekilde, bağırıp çağırmadan… Arkadaşlar, 2011’de milletvekili
olduk. Biz ne yaptık? Mal beyanlarımızı Meclise verdik. Şimdi, bir siyasetçi
olarak bu yolsuzluk işini, bağırıp çağırmadan şunu yapmamız lazım: Rıza
Yalçınkaya, Namık Havutça, Tanju Özcan, Haydar Akar, milletvekili; mal
beyanında bulunmuş, annesinin, babasının, amca oğlunun, teyze oğlunun ne kadar
mal varlığı varsa… 2011 yılından bugüne kadar Namık Havutça’nın ne kadar malı
var, bunu tespit etmek bir saatlik iş. Giderseniz tapu dairesine, hatta gitmeye
de gerek yok, tapudan derhâl bunları çıkarırsınız. Bağırmaya çağırmaya ne gerek
var. 
HAYDAR
AKAR (Kocaeli) – Çocuklar dâhil.
NAMIK
HAVUTÇA (Devamla) – Sayın Genel Başkan ne dedi? “Benim, ailemin, hısımlarımın
akrabalarımın mal varlığını,…” 
(Mikrofon
otomatik cihaz tarafından kapatıldı) 
NAMIK
HAVUTÇA (Devamla) – Sayın Başkanım, müsaade eder misiniz…
BAŞKAN
– Sayın Havutça, sözlerinizi tamamlamak üzere bir dakika ek süre veriyorum.
NAMIK
HAVUTÇA (Devamla) – “…bunu ortaya koyalım.” dedi. Gayet basit. Belediye
başkanımızla ilgili bizim aynı saldırı var. 
Ben
buradan şu çağrıyı yapıyorum: Başta İstanbul Büyükşehir Belediye Başkanı olmak
üzere Ankara Büyükşehir Belediye Başkanı, Balıkesir Büyükşehir Belediye
Başkanı, hepsinin anasının, babasının, kardeşinin, bütün hısımlarının mal
varlığını açıklamaya davet ediyorum.
HAYDAR
AKAR (Kocaeli) – Enişte, enişte…
NAMIK
HAVUTÇA (Devamla) – Hesabını versin. Ve aynı zamanda yargılamaya başlayacaksak
bakanlardan başlayalım, o milyon dolar rüşvet alan bakanlardan başlayalım.
Ailesi
Lozan göçmeni olan bir aile olarak söylüyorum: Lozan güncellenmez, Lozan
uygulanır. Dün sayın bakan diyor burada, Gümülcineli bakan: “Benim de ailem
Selânik’ten geldi.” Hiçbir Selânikli Lozan’ın güncellenmesini istemez, Lozan’ın
uygulanmasını ister.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Havutça.
Şimdi
söz sırası Sinop Milletvekilimiz Sayın Barış Karadeniz’e aittir.
Buyurun
Sayın Karadeniz. (CHP sıralarından alkışlar) 
Süreniz
sekiz dakika.
CHP
GRUBU ADINA BARIŞ KARADENİZ (Sinop) – Sayın Başkanım, Sayın Divan, değerli
milletvekillerimiz, ekranları başında bizleri izleyen güzel ülkemin güzel
insanları; hepinizi saygıyla sevgiyle selamlıyorum. (Gürültüler)
BAŞKAN
– Sayın Yalçınkaya, Sayın Özcan, Sayın Havutça, lütfen efendim…
BARIŞ
KARADENİZ (Devamla) – Bugün konuşmamı, ülkemize bela etmek üzere olduğunuz ve
çalışmalar yaptığınız nükleer santraller üzerine yapacağım.
Temiz
enerji kaynaklarına yönelen bir dünya var. Nükleer lobilerinin yalanlarına
kanmayın sevgili arkadaşlarım. Dünya nükleer santrallerin atıklarıyla hâlen
uğraşıyor, çözemedi. Siz “Nükleer santral yapacağım.” diyorsunuz. Rica
ediyorum, bırakın bu işleri, ülkenin gerçek sorunlarına yönelin, bu ülke ancak
böyle kurtulur. 
Japonya
yapım bedelini 16 milyar dolar açıklarken siz 20 milyar dolardan
bahsediyorsunuz. Bu durumda enerji politikanızın koskoca bir yalan olduğu
ortaya çıkıyor, tamamen ranta yönelik bir politika. İthal kömürlerle termik
santraller yapmaya kalkıyorsunuz. Ülkemizin dört bir tarafını mahvediyorsunuz,
Amasra gibi güzelim yerleri mahvediyorsunuz. Bir de yirmi yıl elektrik alım
garantisi vererek nükleer santral yapmaya kalkıyorsunuz. Kimi kandırıyorsunuz?
Birilerinin cebi dolsun, birileri zengin olsun diye ülkenin millî kaynaklarını
yok etmeye hakkınız yok. “Her şeyi millî yaptık.” diyorsunuz ya, millî eğitim sistemini
çökerttiniz, millî olan kaynakların üstüne çöktünüz, üstüne üstlük rüşveti de
millî yaptınız. 
AKP
Genel Başkanı “İstanbul’a ihanet ettik.” diyor, peşine özür diliyor. FETÖ’yü
başımıza bela ettiniz, sonra “Kandırıldık.” dediniz. Habur Sınır Kapısı’ndan
teröristleri davul zurnayla soktunuz, tekrar “Kandırıldık.” dediniz. Barzani’ye
arka çıktınız, kandırıldınız. Kardeşiniz Esad’dı, sonra Esed oldu, şimdi gene
Esad olma yolunda devam ediyor; burada da tebrik ederim. Siz de biliyorsunuz
Suriye politikasının yanlış olduğunu. Bir sürü cana mal oldu; analar ağlıyor,
yürekler sızlıyor. Daha doğmamış çocuğun bile hakkını yiyorsunuz. Aslında
kandırılan siz değilsiniz, “Kandırıldık.” diye ülkenin masum vatandaşlarını
kandırıyorsunuz. Her “Kandırıldık.” dediğinizde faturayı bu masum vatandaş
ödüyor. 2002 yılında ülkenin başına geldiğinizde ülkeyi adaletle yöneteceğinizi
iddia ettiniz, ülkeyi kalkındıracağınızı söylediniz. Adınızda “adalet” var ama
ülkedeki adaleti mahvettiniz. “Kalkınma” dediniz, sadece yandaşları
kalkındırdınız. 
Biz
dünyada büyük bir tarım ülkesiydik. Mısırı, buğdayı, pirinci, mercimeği,
samanı, eti ithal eden bir ülke olduk. Üretim kaynaklarını da bu arada
kuruttuk. Üreticiyi destekleyeceğinize ithalatı desteklediniz. “Türkiye’de
tarım bitsin, vatandaş üç kuruşa muhtaç olsun, biz de üç kuruş verelim, mecbur
edelim.” mantığı yanlış bir mantık. Saraylarda ülkenin sefasının sürülmesiyle
olmaz bu işler.
Millî
eğitim sistemini doğru hamlelerle bir yere getirebiliriz, inşa edebiliriz;
ülkede birlik ve huzur sağlarsanız, şu OHAL’i de kaldırırsanız adaleti yeniden
tesis etmek için adımlar da atabiliriz ama nükleer santral belasını başımıza
bela ederseniz bunun geri dönüşü olmaz arkadaşlar. Biz Karadeniz’de Çernobil
felaketinin etkilerini hâlen yaşıyoruz. Bunun geri dönüşü yok. Yani burada
“Kandırıldık.” deseniz de hiçbir şey ifade etmiyor. 
Dünya
nükleer atık sorunu yaşıyor. 2002 yılında bu ülkenin başına geldiğinizde her
şey iyiydi, Çernobil faciasında bir bölge mahvolmuştu. Şimdi, iktidarınızda tüm
ülkeye bir felaket yaşatıyorsunuz. Bu felaketi artık siz de kontrol
edemiyorsunuz. Aynı nükleer santral atıklarının dünyada kontrol edilemediği
gibi sizin de atıklarınız biri Pensilvanya’da, biri de New York’ta; kontrol
dışı, kontrol de edemiyorsunuz. (CHP sıralarından alkışlar) Ülke bedel öderken
elde ettiğiniz kârlar da Man Adalarında. Millî servetlerimiz de saraya
harcanıyor arkadaşlar. Bu ülkeyi mahvetmeye hiç hakkınız yok.
Gelelim
güzel Sinop’umuza, Türkiye’mizin cennetine. Bizim derdimiz, eğitim, kültür ve
turizm şehri olmak. Sizin derdinizi ben bir türlü anlayamadım. Plansız ve
yanlış enerji ve yanlış yatırımlarınızla Sinop’u mahvetmek mi istiyorsunuz
acaba? Cennetin ortasına bir gün termik santral yaptırmaya kalktınız Sayın
Bakan. Birileri para kazansın diye şimdi Mavi Bayraklı denizlerimize balık
çiftlikleri kurdurmaya çalışıyorsunuz. Bir sürü HES yaptınız, milletin
cebindekini aldığınız gibi akarsularımızın can suyunu da aldınız. Şimdi,
nükleer santral yapmaya kalkıyorsunuz. TAEK’in internet sitesine bugün baktım,
gördüm ki “Nüfusu az olan yerlere nükleer santral yapmak doğru olur.” diyor. Bu
ne demek? Sinop’u siz çoktan gözden çıkarmışsınız. Nereden temiz para kazanırız
değil, bu ülkeyi nasıl kalkındırırız, onun hesabını yapın; bu bir kardeş
tavsiyesi. Yaptığınız zararların faturalarını nasıl vatandaş ödüyorsa, bu
vatandaş bu faturayı size ağır şekilde ödetir bir gün, hiç şüpheniz de olmasın.
Güzel
Sinop’umuza bir gelin. Ben bu kürsüden bir gün bütün milletvekillerimizi
Sinop’a davet etmiştim. Biz misafirperveriz. Ne kadar yanlış yaptığınızı,
enerji politikalarınızı Sinop üzerinde nasıl yanlış uyguladığınızı
göreceksiniz. Biz eğitim şehri olmak istiyoruz arkadaşlar. İlimizin okullarında
bir sürü öğretmen açığı var, gelin, onlara bakın. Bir sürü öğrenci kalacak yurt
bulamıyor. Başarılı fen lisemizin kontenjanını azalttınız. İlimizin
üniversitesinde 64 ÖYP’li arkadaşımız daimî kadro için bekliyor. Sayın Rektör
diyor ki: “Ben Sinop’u çok seviyorum.” Yani nasıl oluyor bu Sinop sevgisi, ben
hayret ediyorum. Bu ne sevgi, bu ne aşk! Sayın Rektör -ona da sesleniyorum- ver
kadroyu, ilimizi eğitimde kalkındıralım; ben de sizi eğitime attığınız bu
temelle bir sefer de buradan alkışlayayım.
Sinop’umuzun,
ülkemizin nükleer santrale ihtiyacı yok arkadaşlar; temiz, yenilenebilir enerji
kaynaklarına ihtiyacımız var, bunun için mücadele etmemiz lazım. Bu AKP
Hükûmetinin Sinop’a ne kastı var, çok merak ediyorum. Nerede insan sağlığına,
doğaya zarar verecek bir yatırım varsa hemen adres Sinop. 
ERKAN
AYDIN (Bursa) – Sayın Bakan dinlemiyor.
MUHAMMET
RIZA YALÇINKAYA (Bartın) – Bartın da var, Bartın Amasra da var. 
BARIŞ
KARADENİZ (Devamla) – Bartın’ı da dinlemiyor Sayın Bakan zaten. 
Gelin,
Sinop’tan başlayalım, yandaşa değil, vatandaşa hizmet etmeye. Nükleer santral
için ve yanlış enerji politikaları için kullanılacak bugünkü Enerji
Bakanlığının bütçesini kesinlikle oylamıyorum, Allah’ınızdan bulun diyorum.
(CHP sıralarından alkışlar) 
BAŞKAN
– Teşekkürler Sayın Karadeniz. 
Bakınız,
sayın milletvekilleri…
SALİH
CORA (Trabzon) – Böyle bir üslup var mı Sayın Başkanım? Böyle kaba konuşulur mu
ya?
BAŞKAN
– Bir dakika efendim.
Sayın
Cora, lütfen…
SALİH
CORA (Trabzon) – Ama kaba konuşuyor Sayın Başkan.
BAŞKAN
– Sayın milletvekilleri, Sayın Bakanın…
SALİH
CORA (Trabzon) – İncitici konuşuyor. 
BAŞKAN
– Bir dakika Sayın Cora, başka bir konuyu söyleyeceğim.
MEHMET
MUŞ (İstanbul) – Sayın Başkan, bağırmadan konuşun lütfen, burada kimseyi
azarlamıyorsunuz. 
BAŞKAN
– Sayın milletvekilleri, sayın bakanların sizleri dinlemediği konusunda
şikâyette bulunuyorsunuz. Buraya gelenler sayın milletvekilleri. Şimdi, yanına
kadar gelmiş bir milletvekiline Sayın Bakan “Ben seni dinlemeyeceğim.” mi
desin? Bunu siz yapıyorsunuz. Sayın bakanları serbest bırakın. Burada
birbirinden değerli dört bakanımız var, onlar da Genel Kurulu dinleyeceklerdir,
hatibi dinleyeceklerdir, ona göre mutlaka cevap vereceklerdir.
HAYDAR
AKAR (Kocaeli) – Kime söylüyorsunuz, bana mı söylüyorsunuz! Hâlâ orada.
MUHAMMET
RIZA YALÇINKAYA (Bartın) – Hâlâ orada. 
BAŞKAN
– Sayın milletvekillerinin anlayışına teşekkür ederim. 
Şimdi
söz sırası Zonguldak Milletvekilimiz Sayın Şerafettin Turpcu’ya aittir. 
Sayın
Turpcu, buyurun. (CHP sıralarından alkışlar) 
CHP
GRUBU ADINA ŞERAFETTİN TURPCU (Zonguldak) – Sayın Başkan, değerli
milletvekilleri; görüştüğümüz 2018 Yılı Merkezi Yönetim Bütçe Kanunu
Tasarısı’nın Maden Tetkik ve Arama Genel Müdürlüğü bütçesi üzerinde söz almış
bulunuyorum. Hepinizi saygı ve sevgiyle selamlıyorum. 
Değerli
milletvekilleri, iktidar, ekonomide rakamların işine geldiği kısımlarını
söyleyip işine gelmeyen kısımlarını atlayarak bir Türkiye resmi çiziyor ancak
Hükûmet yetkililerinin bize anlattığı Türkiye ile yaşadığımız Türkiye çok
farklı. Yolsuzluk, yoksulluk ve işsizlik artarak ülkemizin en başta gelen
sorunları olmaya devam ediyor.
En
genel anlamda yoksulluk, ekonomimiz şöyle büyüdü, böyle büyüdü istatistikleri
yayınlanırken halkın cüzdanının boş olmasıdır. AKP muhafazakâr mahalleleri
kendi çıkarları için oy deposu olarak kullandı. Belki bu mahallelerden
milyonerler çıktı ama şimdi bu mahalleler AKP öncesine göre çok daha yoksullar.
Kendi zenginlerinizi yarattınız ama oylarını aldığınız halk daha da
yoksullaştı. İşte sizlerin izlediği ekonomi politikasının özeti budur.
Değerli
milletvekilleri, büyümenin beş kötü türü vardır:
İşsiz
büyüme: Sağlanan büyümeye karşın işsizliğin artması.
Acımasız
büyüme: Sağlanan büyümeye karşın gelir dağılımının bozulması.
Dilsiz
büyüme: Sağlanan büyümeye karşın demokratik hak ve özgürlüklerden yoksun
kalınması. 
Köksüz
büyüme: Sağlanan büyümeye karşın toplumsal değerlerde yozlaşma ve kültürel
kimliğin kaybedilmesi. 
Geleceksiz
büyüme: Sağlanan büyümeye karşın çevrenin yok edilmesi, gelecek nesillerin
dikkate alınmaması. 
Tabii,
bir de bu 5’inin aynı anda gerçekleştiği bir ülkede bu durumla övünebilen bir
AKP iktidarı var. 
Değerli
milletvekilleri, çok az kesimin yaşam standardı ciddi şekilde yükseltilirken
halkın ezici çoğunluğununki günden güne düşürülmektedir. Birileri refah içinde,
diğerleri ise yarından emin olmadan yaşamaya devam etmektedirler. 
Bu
bahsetmiş olduğumuz olumsuz tablodan en fazla etkilenen şehirlerin başında, AKP
iktidarının hiç umursamadığı, hiçbir gelecek sunmadığı Zonguldak gelmektedir.
Bir şehir düşünün, 1970’li, 1980’li yıllardaki istihdam yapısı, görünümü ve
sosyokültürel yapısı bugünden çok iyi olsun. Türkiye'de kendine özel ilk
paramız, ilk özel radyomuz, ilk tenis kortlarımız, golf sahalarımız, güzel
sinemalarımız vardı. Bir şehir düşünün, emeğin başkentiyken bugün yoksulluğun,
işsizliğin ve göçün başkenti hâline gelmiş olsun. Bir şehir düşünün, kömür
havzası ruhunu yandaşların rantı için ithal kömürlü termik santral planlarına
teslim etmek zorunda bırakılmış olsun. Arka arkaya ithal kömüre dayalı termik
santraller yapıldığı için, hava kirliliği sebebiyle sağlıklı bir yaşamın
imkânsız olduğu bir şehir hâline geldik. Gerçek olan, bu güzel şehrin eskiden
sahip olduğu pek çok özelliğini günümüzde kaybetmiş olmasıdır. Orhan Veli’nin
şiirinde yazdığı emekçi kenti Zonguldak yok artık. 
Bunları
söylerken sanayimiz kömür tüketmekten vaz mı geçti de Zonguldak bu hâle düştü?
Hayır, tam tersine, yerin altında kömürümüz, yerin üstünde işsizlerimiz varken
işçi açığı nedeniyle yatırım yapılmadığından yılda 1 milyon tonun altına
düşmüştür üretimimiz. Bunun karşılığında, 6,5 milyon tonu demir çelik
sanayisinde kullanılan, koklaşabilir olmak üzere 36 milyon ton taş kömürü ithal
ediyoruz. Yaklaşık 4 milyar dolar, eski parayla 16 katrilyona yakın para
ödüyoruz her yıl. 
Kendi
kaynaklarını yok sayan, kaynaklarını kullanmayan bir ülkenin kalkınması mümkün
müdür? Zonguldak’ın ayağa kaldırılması ülke ekonomisine çok ciddi katkı
sağlayacaktır yani ülkemiz kazanacaktır. Bir zamanlar 3 il olacak kadar büyüyen
ve ülkenin sanayisini âdeta sırtında taşıyan Zonguldak göç nedeniyle
erimektedir. Geçmişte mükellefiyet kanunuyla ülke sanayisinin gelişmesi için
zorla madende çalıştırılan Zonguldaklılar, bugün yine zorla işsizliğe, açlığa
ve göçe mahkûm edilmektedirler. 
Değerli
milletvekilleri, Anadolu’nun tamamını, İstanbul başta olmak üzere büyük
şehirlere göç ettirmek beraberinde birçok sorunu getirmektedir. Göçle birlikte
şehirlerimizin hazmetme kapasitesinin üzerine çıkılarak çarpık kentleşmeye
neden olunmakta, aynı zamanda şehirlerimiz ve insanlarımız doğal afetlerden çok
daha fazla etkilenir hâle gelmektedirler. Sayın Cumhurbaşkanının “İstanbul’a
ihanet ettik, hâlâ da etmeye devam ediyoruz.” sözü kulağınıza küpe olsun.
Yaptığınız, dünün mücahitlerinden bugünün yandaş müteahhitlerini yaratmış
olmanız, bununla övünebilirsiniz. 
Değerli
milletvekilleri, İstanbul çarpık kentleşme nedeniyle ülke kaynaklarını yutan
bir kara delik hâline gelmiştir. Anadolu’nun büyük şehirlere göçü yerine
insanlara kendi memleketlerinde istihdam olanaklarının sağlanması lazımdır. Yüz
yetmiş yıllık üretim kültürü geçmişi olan, ancak bugün bitme noktasına gelen
taş kömüründen bahsediyoruz. 
Zonguldak,
ülkemizin sanayisini kurmak ve geliştirmek uğruna 5 binden fazla maden şehidi
vermiştir. Tabii, sizler Zonguldaklı maden şehitlerini maden şehidi saymadınız,
diğer maden şehitlerimizden ayırdınız, haklarını vermediniz. Her türlü teröre
karşı verdiğimiz şehitlerimiz ile 15 Temmuz şehitlerimizi böldüğünüz gibi maden
şehitlerimizi de böldünüz, bununla da övünebilirsiniz Sayın Bakan.
AKP
öncesi TTK’nin 18 bin olan işçi sayısı 8 binin altına düşürülmüştür bugün.
Sürekli yerli kaynak vurgusu yapan iktidar, her bakan değiştiği vakit -tabii,
bu politikalar da değişiyor- TTK’ye işçi alınmadığından bu duruma düşmüşüzdür.
Bu büyük bir çelişkidir.
Değerli
milletvekilleri, hasta garantili hastanelere, yolcu garantili havaalanlarına,
araç garantili köprülere verilen garantilerin paraların akıtıldığı üç beş
rantçının dışında kimseye bir faydası yoktur; onlara kârı vardır, ülkeye zararı
vardır. Buralara verilen teşvikler TTK’ye verilip yandaşlar yerine ülkenin
kazanması sağlanamaz mıydı? Zonguldak Ankara’ya ödediği verginin bugün dahi çok
altında yatırım alıyor yani Zonguldak hazineye verdiğini bugün yine alamıyor. 
Değerli
milletvekilleri, yüz yılı aşkın bir rüya olan Filyos Vadisi Projesi şimdiye
kadar hayata geçirilebilmiş olsaydı yeni ufuklar, yeni ekonomi hamlesi
yaratarak kömür havzasının geleceğine çok parlak bir alternatif yaratabilirdik.
Üniversitemiz geçmişten bu yana büyütülse, şehrimiz Filyos Vadisi’yle, doğayla
barışık, istihdama yönelik yatırımlara ek olarak Filyos Vadisi üniversitesiyle
desteklenseydi ilimizin sosyal ve ekonomik gelişimine ciddi katkı sağlardı.
Çaycuma Saltukova Havaalanı’nda iç hat seferleri söz verildiği gibi -bütün
bakanların, başbakanların- başlatılsaydı bölge mahrumiyet bölgesi olmaktan
kurtulabilirdi.
Kendinizin
öve öve bitiremediğiniz yol yapma maharetinizi keşke tarihe “bitirilemeyen
Zonguldak yolları” olarak geçen yollarımız için gösterebilseydiniz, o zaman
Zonguldak yolları “Aşkımız Zonguldak-Ereğli yolu gibi olsun, hiç bitmesin.”
diye dalga konusu olmazdı gençlerimizin ağzında.
Almanya’da
Türklerin yaşadığı kömür havzası Ruhr’da istihdam azalınca çalışanlar
alternatif mesleklere yönlendirildi, Zonguldak’ta ise tam tersine işsizliğe,
açlığa ve göçe mahkûm edildi. Bu hangi adalete, hangi vicdana sığar?
Zonguldak’a, Osmanlı’dan bu yana ülke ekonomisine verdiği katkı ve vefa borcu
örneği olarak özel bir statü uygulanmalı, özel teşvik kapsamına alınmalı ve göç
durdurulmalıdır. 
Tüm
bu gerçeklere rağmen belki yine yollarımız yapılmayacak, yine yatırım
alamayacağız ama size gerçekleri anlatmaktan yılmayacak, hak ettiğimizi
alıncaya kadar mücadelemize devam edeceğiz.
Bu
düşüncelerle 2018 bütçesinin ülkemize, milletimize hayırlı olmasını diliyor,
hepinize saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Turpcu.
Şimdi
Cumhuriyet Halk Partisi Grubu adına son konuşmacı İstanbul Milletvekilimiz
Sayın Dursun Çiçek.
Buyurun.
(CHP sıralarından alkışlar)
Sayın
Çiçek, süreniz sekiz dakika.
CHP
GRUBU ADINA DURSUN ÇİÇEK (İstanbul) - Sayın Başkan, değerli milletvekilleri;
Millî Savunma Bakanlığı ve Savunma Sanayii Müsteşarlığı bütçesi hakkında
Cumhuriyet Halk Partisi Grubu adına söz almış bulunuyorum. Yüce Meclisi ve bizi
izleyen vatandaşlarımızı sevgi ve saygıyla selamlıyorum.
Türkiye
Cumhuriyeti zor bir coğrafyada yer almaktadır. Balkanlar, Kafkaslar, Orta Doğu
üçgeninde ve medeniyetlerin, siyasi ve ekonomik çıkarların çatıştığı bir
bölgede güçlü güvenlik kuvvetleri olmadan, güçlü ekonomi olmadan ve güçlü
devlet kurumları olmadan ayakta durmak, huzur ve güven içinde yaşamak mümkün
değildir. Bu noktada, Millî Savunma Bakanlığı bütçesinin önemli olduğunu
vurgulamak istiyorum. Bakanlığın bütçesi yaklaşık 40 milyar lira, Savunma
Sanayii Müsteşarlığının bütçesi 66 milyar lira. Dolayısıyla, 100 milyarı aşan
bir değerin, cumhuriyetin kurucu ilkelerinden biri olan “Yurtta barış, cihanda
barış” ilkesi gereği olarak Türkiye’nin dostluklarını sağlamlaştıran ve
çoğaltan, düşmanlıkları dostluklara çeviren bir dış politika içerisinde
harcanmasını, kullanılmasını, özellikle Savunma Bakanlığından rica ediyoruz. Bu
sağlandığı takdirde, cumhuriyetimizin kuruluş döneminde olduğu gibi savunmaya
ayrılan bu kaynakları başta eğitim, kültür ve altyapı hizmetleri olmak üzere
vatandaşımıza hizmet, huzur ve refah için kullanma imkânı ortaya çıkacaktır. 
Başta
terör olmak üzere iç ve dış tehditler altında bulunan Türkiye’de, fiziki
şartlar itibarıyla en zor kamusal görevlerin başında, mutlaka takdir
edeceksiniz ki askerlik ve polislik gibi güvenlik kuvvetleri gelmektedir.
Askerlik, vatan ve millet için, milletin huzur ve güvenliği için şehit ve gazi
olmayı göze almak, bunun için yemin etmek demektir. Sayın Başkanım,
aracılığınızla Başbakana ve Millî Savunma Bakanımıza sormak istiyorum: “Görev bitmeden
mesai bitmez.” diyen, yedi gün yirmi dört saat canı ve kanı pahasına görev
yapan askerlerimizin ve polislerimizin özlük haklarının iyileştirilmesi için
Hükûmetin bir çalışması var mıdır? Şehit ve gazilerimiz ile onların yakınlarına
bu milletin şeref ve vefa borcu vardır. Özellikle, 15 Temmuz şehit ve
gazilerine pozitif ayrımcılık yapıldığı konusunda kamuoyunda somut delillerle
desteklenen iddialar mevcuttur. Şehit ve gazilerimiz, farklı zamanlarda
çıkarılan yasalarla bazı özlük haklarına kavuşmuştur. Bu hakları eşitlik ve
adalet ilkesinde birleştiren bir temel yasanın Türkiye Büyük Millet Meclisinden
çıkarılması, bu kesimde yaşanan sorunları, huzursuzlukları ortadan
kaldıracaktır. Şehit ve gazi sağlık haklarının milletvekilleriyle eşitlenmesi
dâhil, tek bir temel yasayla bütün şehit ve gazilerin özlük haklarını
düzenleyen, Cumhuriyet Halk Partisinin Türkiye Büyük Millet Meclisine sunduğu
yasayı esas alan bir temel yasa çalışmanız var mı?
Emperyalizmin
hizmet hareketi olan ve 15 Temmuz hain saldırısı sonrasında herkesin öğrendiği
FETÖ saldırıları sonucu, başta yargı ve Türk Silahlı Kuvvetleri olmak üzere,
devletin temel kurumları itibar ve güven kaybına uğramıştır. İhraçlar ve yasal
soruşturmalar nedeniyle, bu süreçte Türk Silahlı Kuvvetlerinin acil ihtiyacı
eğitimli personeldir. Eğitimini tamamlamış, rütbe takmayı ve vatan hizmetine
başlamayı bekleyen on binlerce genç subay, astsubay, uzman adayları hiçbir
güvenlik soruşturması yapılmadan kapının önüne konulmuş ve fişlenmiştir.
Bunların kazanılması konusunda yine Bakanlığımızın bir çalışması var mıdır? Bu
gençlerin, kurulan komisyona başvuru hakkı da olmadığı dikkate alındığında,
bunları sisteme kazandırmak, devletine kazandırmak herkesin borcu, vicdan borcu
değil midir?
Türkiye'de
5 çeşit askerlik var. Bu askerliğin, adalet ilkesi kapsamında, vatan borcuna
uygun olarak tek tip uzman askerlik sistemiyle değiştirilmesi konusunda
ilgililere öneriler götürdük, teklifler yaptık. Bu konuda Bakanlığımızın bir
çalışması var mıdır? Ne zaman Millet Meclisinin gündemine bu konu gelecektir?
Çünkü bedelli tartışmalarıyla askerlik sistemi yıpratılmaktadır. 
Emperyalizmin
ve siyonizmin hizmet hareketi olan FETÖ militanlarının, 15 Temmuz kanlı darbe
girişimine giden süreçte onlara cesaret veren ve önünü açan Ergenekon, Balyoz,
Askerî Casusluk gibi kumpas davalarının savcısı olmaktan istifa ettiniz mi?
Yoksa hâlâ aynı davalarda, Beşiktaş’ta millî orduya kumpas kuran firari sözde
savcılar Zekeriya Öz ve Fikret Seçen gibi FETÖ militanlarının yanında durmaya
devam ediyor musunuz? (CHP sıralarından alkışlar) 
Başta
Türkan Saylan, İlhan Selçuk, Yarbay Ali Tatar, Albay Murat Özenalp, Amiral Cem
Aziz Çakmak, Kuddusi Okkır, Kaşif Kozinoğlu gibi kumpas davalarında yıllarca
mağdur ettiğiniz, hayatlarını, sağlıklarını, hak ve özgürlüklerini yıllarca
çaldığınız insanlardan ne zaman özür dileyeceksiniz? Onların maddi ve manevi
kayıplarını telafi edecek yasal düzenlemeyi ne zaman Türkiye Büyük Millet
Meclisinin gündemine getireceksiniz? 
İslam
coğrafyasında yıllardır kan ve gözyaşına, milyonlarca insanın evinden ve
yurdundan olmasına neden olan, Irak, Suriye ve Libya gibi ülkelerde iç savaşa
yol açan Büyük Ortadoğu Projesi eş başkanlığından istifa ettiniz mi? Geçmişte
olduğu gibi, siyonizmin ve emperyalizmin temsilcileriyle aynı masada resim
vermeye devam edecek misiniz? Mavi Marmara katliamından sonra anlaştığınız,
şimdi “terör ve işgal devleti” diye nitelediğiniz İsrail’le Kudüs konusunda
yine ileride “Şartlar değişti.” diye masaya oturacak mısınız? 
Millî
Savunma Bakanlığı ve Türk Silahlı Kuvvetleri bünyesinde 40 bine yakın sivil
memur görev yapmaktadır. Bunların özlük hakları, yıpranma tazminatları,
liyakate göre terfileri, orduevi ve lojman ihtiyaçlarının iyileştirilmesine
yönelik olarak bir çalışmanız mevcut mudur? 
Türkiye’nin
güvenliği için dostluk ilişkilerimiz güçlü olan komşularımız olmalı. İran,
Rusya, Yunanistan, Suriye ve Irak dâhil komşularımızla dostluk ilişkileri
kurmalıyız. Bunun temelleri sağlam olmalı. 
Kerkük
Havalimanı’na uçuşlar, Kerkük’te Türk kültür merkezinin kurulması, Ovaköy Sınır
Kapısı’nın açılması, bu bölgeyle ticari ilişkilerin geliştirilmesi,
Musul-Kerkük merkezli bir özerk bölge kurulması konusunda Hükûmetin bir
çalışması var mıdır? Bu konuda somut adımlar atmak için neyi bekliyoruz? 
Cumhuriyet
değerlerinin iktidar olduğu ilk seçimlerden sonra, Türkiye Cumhuriyeti’nin
itibarsızlaştırılan kurumlarını, yargıyı, Türk Silahlı Kuvvetlerini, polisi,
Millî İstihbarat Teşkilatını tekrar milletin güven duyduğu kurumlar hâline
getireceğiz, kamuda liyakati esas alacağız ve kapatılan askerî okulları, eğitim
kurumlarını yeniden açacağız, emir ve komuta birliğini sağlayacağız.
Bu
düşüncelerle yüce Meclisi saygıyla sevgiyle selamlıyorum.
Bütçemizin
hayırlı uğurlu olmasını diliyorum. (CHP sıralarından alkışlar)
BAŞKAN
– Teşekkür ediyorum Sayın Çiçek.
Sayın
milletvekilleri, Cumhuriyet Halk Partisi Grubu adına konuşmalar tamamlanmıştır.
ALİ
HAYDAR HAKVERDİ (Ankara) – Sayın Başkan…
BAŞKAN
– Sayın Hakverdi, buyurun, talebiniz…
ALİ
HAYDAR HAKVERDİ (Ankara) – Sayın Başkanım, Ali Kızıltuğ’la ilgili yerimden bir
dakika söz almak istiyorum, bugün defnedilecek.
BAŞKAN
– Buyurun.
III.- AÇIKLAMALAR (Devam)
5.- Ankara Milletvekili Ali Haydar Hakverdi’nin, Hakk’a yürüyen halk
ozanı Ali Kızıltuğ’un ailesine ve yakınlarına sabır dilediğine ilişkin
açıklaması
ALİ
HAYDAR HAKVERDİ (Ankara) – Teşekkür ederim Sayın Başkanım.
Büyük
halk ozanlarımızdan Ali Kızıltuğ dün Hakk’a yürüdü. Hak’tan geldiğine ve Hakk’a
döneceğine inanırdı. Bugün Divriği’nin Mursal köyünde kendisinin bedenini
sırlayacak arkadaşlarımız.
Biz
biliyoruz ki bir ulusun türkülerini yapanlar yasalarını yapanlardan daha
güçlüdür. Bir yıldır tedavi görüyordu Ali Kızıltuğ ve son zamanlarda
kendisinden türkü istediğimizde “Hastayım imanım, gayrı soluğum yetmiyi.”
diyordu. 
Ben
buradan büyük ozan Ali Kızıltuğ’a saygı ve sevgilerimi sunuyorum, ailelerine ve
yakınlarına sabır diliyorum, devridaim olsun. (CHP sıralarından alkışlar)
BAŞKAN
– Teşekkür ediyorum Sayın Hakverdi.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, Başkanlık Divanı
olarak halk ozanı Ali Kızıltuğ’a Allah’tan rahmet dilediklerine ilişkin
konuşması
BAŞKAN
- Biz de Başkanlık Divanı olarak büyük ozan Ali Kızıltuğ’a Allah’tan rahmet
diliyoruz, tüm sevenlerine ve yakınlarına başsağlığı diliyoruz.
Sayın
milletvekilleri, birleşime kırk dakika ara veriyorum.
Kapanma Saati: 12.47
İKİNCİ OTURUM
Açılma Saati: 13.34
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
İkinci Oturumunu açıyorum. 
MEHMET
NACİ BOSTANCI (Amasya) – Sayın Başkanım, söz verebilir misiniz?
BAŞKAN
– 2018 Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim
Kesin Hesap Kanunu Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
Halkların
Demokratik Partisi Grubu adına konuşmalar başlayacaktır. Konuşmalara geçmeden
önce…
Sayın
Başkan, buyurun.
III.- AÇIKLAMALAR (Devam)
6.- Amasya Milletvekili Mehmet Naci Bostancı’nın, halk ozanı Ali
Kızıltuğ ile ölümünün 40’ıncı yıl dönümünde Oğuz Atay’a Allah’tan rahmet
dilediğine ve bugün 89’uncu doğum günü olan Cengiz Aytmatov’u rahmetle andığına
ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Halk
ozanımız Ali Kızıltuğ’a Allah’tan rahmet diliyoruz. 73 yaşında vefat etti. Türk
halk kültürüne büyük emek vermiş bir sanatçımızdır. 
Aynı
zamanda, bundan kırk yıl önce vefat etmiş olan büyük yazarımız Oğuz Atay’a bir
kez daha buradan rahmet diliyorum. “Tutunamayanlar”, “Korkuyu Beklerken”,
Mustafa İnan üzerine yapmış olduğu çalışmalar bugün de güncelliğini koruyor. 
Yine,
Türk dünyasının iki Cengiz’inden birisi olan Cengiz Aytmatov bundan seksen
dokuz yıl önce doğmuştu. Kitaplarını hepimiz biliyoruz; “Toprak Ana” “Beyaz
Gemi”, Şair Aragon’un dünyanın en büyük aşk hikâyesi olarak tanımladığı
“Cemile”nin yazarı. Seksen yaşında vefat etmiş olan Cengiz Aytmatov’u buradan
bir kez daha rahmetle anıyorum.
Teşekkür
ediyorum.
BAŞKAN
– Biz teşekkür ederiz Sayın Bostancı.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
- Halkların Demokratik Partisi Grubu adına ilk konuşmacı İstanbul
Milletvekilimiz Sayın Filiz Kerestecioğlu. (HDP sıralarından alkışlar)
Sayın
Kerestecioğlu, süreniz on beş dakika, buyurun.
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, Aile ve Sosyal Politikalar Bakanlığı bütçesi üzerine grubum
adına konuşuyorum. Bakanlığın bu kitapçığına baktığımızda, görüyoruz ki 2002
yılında Mecliste 24 kadın vekil var, 2015’te ise 81 vekile ulaşmışız. 7
Haziranda bu sayı 97’ydi. 2002’den bugüne yüzde 10’luk bu artışı bu Mecliste
gerçekleştiren mensubu olmaktan gurur duyduğum Halkların Demokratik Partisidir.
Ancak, şu anda Türkiye, buna rağmen, 81 kadın vekille 186 ülke arasında 132’nci
sırada yer almakta. 4 vekilimizin vekilliğinin düşürülmesiyle de sanıyoruz ki
dibi görmeye az bir zaman kaldı.
Çalışma
yaşamındaki kadınların yalnızca yüzde 34,3’ü bir işte çalışıyor veya iş arıyor.
4 milyon kadın hiçbir sosyal güvencesi olmadan kayıt dışı çalışıyor. AKP
iktidara geldiği ilk günde kadın-erkek eşitliğine inanan, kadınlar için özgür
ve eşit bir hayat düşleyen bir parti değildi. Kadın ve aileden sorumlu
bakanlıktan kadının adının Recep Tayyip Erdoğan’ın talimatıyla silinmesi de
bunun açık bir göstergesidir. Bu dönemin farkı Hükûmetin artık demokrasinin
asgari standartlarından olan toplumsal hareketlerle ve hak temelli kuruluşlarla
ilişkileri tamamen yok etmesidir. Bırakın ilişki kurmayı KHK’lerle bu
kurumların kapatıldığı bir dönemi yaşıyoruz.
Kadın
Sığınakları Kurultayı’nda, sığınak alanında çalışan Türkiye’nin dört bir
yanından kadınlar yirmi yıldır bir araya geliyorlar, yirmi yıldır düzenli bir
şekilde bir araya geliyorlar. Geçtiğimiz ay yine kurultay toplandı fakat
kurultayın parçası olan birçok dernek KHK’lerle kapatılmış olduğu için maalesef
dernek sıfatıyla kurultaya katılamadılar. Bunların yanı sıra burada saymakla
bitiremeyeceğimiz Ağrı, Batman, Bitlis, Van, Mersin gibi pek çok ilde onlarca
kadın danışma merkezleri ve iki sığınak da kapatıldı. KHK’lerle yaklaşık 26 bin
kadın ihraç edildi, en az 30 kadın gazeteci gözaltına alındı, 16 kadın gazeteci
tutuklu. Tüm bunlar olurken Bakanlık bunlara ilişkin açıklama yapmak bir yana
her yaptığı açıklamada Hükûmeti destekledi. 
Değerli
arkadaşlar, bizler ilk günden beri sokağın, kadın hareketinin sözünü bu Meclise
taşımaya çalıştık. Gültan Kışanak ve daha pek çok belediye başkanı Türkiye’de
ilk defa kadın daire başkanlıkları kurdu. Kadınlar için önemli bir bütçe
ayırdılar, özel programlar oluşturdular fakat Eş Genel Başkanımız Figen Yüksekdağ
dâhil olmak üzere 5 kadın vekilimiz ve 27 kadın belediye eş başkanımız,
binlerce kadın üyemiz bugün hapiste, 97 kadın belediye eş başkanımız görevden
alındı. Bugün onların bu sıralarda kadınların bütçeye ilişkin sözlerini dile
getirmeleri gerekirdi fakat ne yazık ki bütçeye de açıkça yansımış olduğu gibi,
Hükûmet kadınlar için değil savaş politikaları için bütçe ayırıyor. Millî
Savunma Bakanlığı, İçişleri Bakanlığı, Jandarma Genel Komutanlığı, Emniyet
Genel Müdürlüğü, Sahil Güvenlik Komutanlığı, Savunma Sanayi Müsteşarlığı gibi
bakanlık ve kurumların toplam bütçesi yaklaşık 100 milyar lira iken Aile ve
Sosyal Politikalar Bakanlığına ayrılan bütçe merkezî bütçenin yüzde 4’ünü
oluşturuyor ama bu rakam da aldatıcı olmasın; Bakanlık, bütçesinin neredeyse
tamamını sosyal yardımlara ayırmış. Kreş için bütçe var mı? Yok. Kadınların
insanca işlerde çalışması, istihdam ve eğitim programları için bütçe var mı?
Hayır, yok. Sığınak için bütçe var mı? Yok. Sığınaklarda 23 bin kişilik nüfus
için sadece 1 kişiye yer var. 
Bu
kitapçıkta, yine, aynı sayfalarda -milletvekili artışlarını gösteren- anne
ölümlerinde düşüş olduğundan ve doğum öncesi sağlık hizmetlerinden de söz
ediliyor. Eminiz ki Sayın Bakan bebek ölümlerinde de ciddi bir düşüş olduğunu
söyleyecektir. Her şeyin millîsini seven bir politikanız var ya. Oysa, sağlığın
millîsi olmaz, şiddetin millîsi olmaz; dolayısıyla, anne ve çocuk ölümlerinin
de millîsi olmaz. Biz, içinde yaşadığımız toplumu bir bütün olarak görmekten
yanayız. Bugün, neredeyse beş yıldır birlikte yaşadığımız Suriyeli mültecilere
baktığımızda oradaki anne ölümlerinin hiç hesaba katılmadığını, kayıt dışı
bırakıldığını görüyoruz. Yine, yeni bir uygulamayla 7 ay altı erken
doğumlardaki bebek ölümlerinin de kayıt dışı bırakıldığını ve verilere yansıtılmadığını
görüyoruz. Eğer veri toplayacaksanız arkadaşlar, hile yapmayın çünkü söz konusu
olan sizin itibarınız değil, kadınların ve çocukların sağlıklı yaşam hakkıdır. 
2016
Yılı Faaliyet Raporu’na göre, Bakanlık bütçesinin yalnızca 9,5 milyonu Kadının
Statüsü Genel Müdürlüğüne harcanırken Bakanlık aracılığıyla yapılan sosyal
yardımlar toplam 22 milyar 499 milyon lira tutarında. Elbette sosyal yardımlar
bir devletin olmazsa olmazıdır fakat esas olan, herkes için istihdam yaratmak,
çalışanların da insanca yaşayacağı ücretler almasını sağlamaktır. Üstelik ev
işleri ve bakım emeğinin yanında yoksul haneleri geçindirme görevi de
kadınların omuzlarında. Başvuru sahiplerinin yani bu sosyal yardımlar için
başvuru sahiplerinin yüzde 80’i kadınlar. Sosyal yardımlardan yararlanmak
isteyen kadınlar sürekli bu kurum ve vakıfları dolaşmak zorunda bırakılıyorlar.
Sosyal yardımların artmasıyla övünen bir siyasi anlayış çözüm odaklı bir sosyal
politika asla üretemez. 
Değerli
arkadaşlar, devletin görevi yurttaşlarını korumak, onlara insanca bir hayat
sunmaktır. Bu nedenle bütçe de toplumda var olan eşitsizlikleri yok etmeyi
hedeflemelidir. Örneğin, kadınlar da kendilerini erkekler kadar güvende
hissediyorlar mı, sokaklarda, evlerinde güvendeler mi? Bir haksızlık karşısında
kadınlar rahatlıkla adalete erişebiliyorlar mı? Eğer erişebilselerdi bu kadar
çok kadın cinayeti yaşanıyor olmazdı. Fakat Hükûmet kendisini bu alanda uzun
yıllardır çalışan kadın örgütlerinden soyutladığı için ve şiddete karşı
bütünlüklü bir politika izlemediği için bu sorunu çözemiyor, çözemez de. Hâlen
bu ülkede Dayağa Karşı Kampanya’da ta 1987’de kadınların ortaya koyduğu
mücadelenin izleri sürüyor, bunun üzerine doğru dürüst konulan hiçbir şey yok. 
Arkadaşlar,
kadınlar karakollardan geri döndürülüyorlar. Diyor ki polisler: “Sen de biraz
alttan alsaydın.” “Önce bir kocanla ya da ağabeyinle konuşalım, bakalım onlar
ne diyor?” “Kocanla görüşelim, gözünü korkuturuz, bir daha yapmaz.” Böyle
diyorlar ve bunları söyleyen kollukla ilgili görevi ihmalden yasal işlem
başlatmak istediğinizde de İçişleri Bakanlığı izin vermiyor ve süreçler çok
yavaş işliyor. Şiddete, cinsel suçlara karşı bu konuda uzmanlaşmış kolluğun
görevlendirilmesi gerekiyor, cinsel saldırı suçunu soruşturacak olan uyuşturucu
operasyonuna katılan polis değildir, bunlar uzmanlık isteyen alanlardır. Yargı
sürecinde de kadınlar karakollarda yaşadıklarına benzer muameleleri görüyorlar
ve kadınlar mahkemelerden, tüm bu süreçlerden nefret eder hâle geliyorlar ve
dolayısıyla da adalete erişememiş oluyorlar. Bu ülkede, koruma kararı almış
olmasına rağmen kadınlar öldürülüyorsa koruyucu mekanizmalar bilerek ve
isteyerek işletilmiyor demektir, önleyici tedbir diye bir tedbir de zaten yok
demektir, devlet şiddeti önleme yükümlülüğünü yerine getirmiyor demektir. 
İstanbul
Sözleşmesi’nde de, hani o çok “İstanbul’da imzalandı ve ilk biz imzaladık.”
diye övünülen İstanbul Sözleşmesi’nde de ifade edilir: “Şiddetin temelinde
kadın-erkek eşitsizliği vardır.” Ancak Kadının Statüsü Genel Müdürlüğü
toplumsal cinsiyet eşitliği üzerine 2008’den sonra yeni bir eylem planı dahi
hazırlamadı. Mecliste Kadın Erkek Fırsat Eşitliği Komisyonu çalışmıyor.
Nedenini Komisyon Başkanına sorduğumuzda “Yerelde faaliyet yürütüyoruz.”
diyorlar. Şimdi, yıllardır kadınlar için çalışan, adı sanı bilinen kadın
kurumlarıyla çalışmadığınıza göre herhâlde yerelde valilerle, kaymakamlarla
çalışıyorsunuz. Nasıl bir yerel çalışma bu, gerçekten merak ediyoruz. Birleşmiş
Milletler Kadınların Siyasete Katılımı Projesi’ni yürütüyor KEFEK ancak âdeta
bizi siyasete katmamak için uğraşıyor. Ülkede kadınlara yönelik bunca
ayrımcılık ve şiddet varken KEFEK toplantı yapmıyor, çalışmıyor ve Birleşmiş
Milletler fonlarıyla yaşayan bir dernek gibi davranıyor âdeta. Bunu dernekler
yapıyorlar zaten. Bu Mecliste, bu Komisyonun toplanması, tartışması, şiddeti
önlemek için önerileri konuşması gerekiyor. 
Evet,
değerli arkadaşlar, bu ülkede, kadınlar iş bulmak, güvenle yaşamak, mutsuz bir
evlilik içindelerse hayatlarını tek başına idame ettirebilmek isterken, yapay
gündemler yaratılarak Boşanmaların Önlenmesi Komisyonu gibi komisyonlar
kuruluyor. 
Komisyon
raporunda, boşanma ve şiddet süreçlerinde zorunlu danışmanlık ve ara buluculuk
uygulanması, çocuklarla cinsel ilişkide rıza aranabileceği ve böyle durumlarda
taciz eden kişiyle çocuğun evlendirilmesi yoluyla taciz edenin cezadan
kurtulmasının uygun olabileceği, kadına yönelik şiddet vakalarını da
içerebilecek aile hukukuna dair tüm davaların ailenin bütünlüğü için kapalı
yapılması yani tüm duruşmaların kapalı yapılması, dolayısıyla –defakto- burada
kadın örgütlerinin davaların dışında bırakılması yani müdahil olmasının
engellenmesi gibi öneriler var. 
Bu
önerilerin her biri İstanbul Sözleşmesi’ne aykırı. Eğer siz bunlara
inanıyorsanız, o zaman İstanbul Sözleşmesi’ni neden imzaladınız? Ya da
GREVIO’nun sizden istediği raporda neden bunların hiçbirisi yok, başka
şeylerden söz ediyorsunuz? 
Kadınlar
yaşamak, doyasıya yaşamak, insanca bir işte çalışmak, insanca bir ücret almak,
gelecek kaygısı yaşamamak ve eğitim alabilmek istiyorlar. Kadınlar toplumu
ikiye bölen, medeni haklarını tehdit eden müftülük nikâhı gibi kanun
değişikliklerini istemiyorlar. Kadınlar çocuk bakımının, yaşlı bakımının kendi
sırtlarında olmasını istemiyorlar. Bakanlığınızın her mahalleye kreş açmasını,
yaşlı bakımevlerinin yaygınlaşmasını istiyorlar. Bugün kadınların erkek
egemenliğinden kaynaklı sorunlarını çözme iradesi gösteren bir kadın
bakanlığına her zamankinden daha fazla ihtiyacımız var. 
Değerli
arkadaşlar, kiminiz Osmanlı’yı, kiminiz hem Osmanlı’yı hem genç cumhuriyeti,
kiminiz ise sadece cumhuriyeti çok seviyorsunuz değil mi? İşte, oralardan bir
ses, Halide Edip kadınlara şöyle sesleniyordu: “Osmanlı kadınlarının terakki
yolundaki mesailerinin henüz bir tarihçesi olmaması, onların bir şey yapmamış olmaları
anlamına gelmez. Bugün, bu saat, ben size hitap ederken, siz beni dinlerken
şüphesiz biz de tarih yazıyoruz demektir.” 
Yine,
1923’te Kadınlar Halk Fırkasını ve daha sonra Türk Kadınlar Birliğini kuran
Nezihe Muhiddin ise oy hakkını canları pahasına almaya ne kadar kararlı
olduklarını şu sözlerle ifade ediyordu: “Biz seçim haklarımızı elde etmeye
dayalı idealimizden vazgeçmiş değiliz. Biz bundan vazgeçersek derneğimizin bir
varoluş gerekçesi kalmaz. Davamızın zaferi için ölünceye kadar çalışacağız. Bizim
yaşamımız buna yetmezse hiç olmazsa bizden sonra gelenler için ortalığı
temizlemiş oluruz.” 
Evet,
kadınlar sizden iaşe değil, haklarını istiyorlar. Osmanlı’dan bugüne tarih
yazan kadınların devamıyız biz. 
O
günlerden bugünlere taşınan başka sözler de vardı, tıpkı dün Meclis Genel
Kurulunda asla söylenmemesine cümbür cemaat karar verdiğiniz “kürdistan” sözü
gibi. 1936 yılında, yani Ayşe Nur Bahçekapılı’nın Mecliste Başkanlık yaptığı
günden seksen bir yıl önce Meclis Başkanlığı yapan Abdülhalik Renda mebuslar
tarafından verilen tahriri okurken “kürdistan” kelimesini kullandığında Türkiye
bölünmemişti. 
Atatürk,
ölmeden iki yıl önce, 1936 yılında, teşkilat ve hükûmet hakkında verdiği
teklifi konuşurken “Pek doğru, İngiliz’den bahsetmek istemediğim için bu
noktayı dercetmedim efendim. Hakikaten İngilizler daha evvel bütün Kürdistan’ı
iğfal etmek -affedersiniz- Türk…”
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Bitiriyorum Sayın Başkan müsaade ederseniz.
BAŞKAN
– Sözlerinizi tamamlamak için bir dakika ek süre veriyorum. 
Buyurun
Sayın Kerestecioğlu.
FİLİZ
KERESTECİOĞLU DEMİR (Devamla) – Teşekkür ederim. 
“…vesaire
dindaşlardan ayırmak için tasavvur içinde…” diye devam eden konuşmasını
yaptığında Türkiye bölünmedi. 
Yine,
24 Mart 1919’da Savaş İşleri Bakanlığına gönderdiği mektupta “Benim
Anafartalar’da, Kürdistan’da, Suriye’de başlarında bulunmaktan kıvanç duyduğum
kahraman ordular haydutların değil, Osmanlı ulusunun namuslu çocuklarından
kurulmuştur.” dediğinde de bölünmedi ve AKP Başkanı Erdoğan bu konuşmaların
birçoğunu kaynak göstererek “’Kürdistan’ kelimesini kullanan zamanın mebusları
da mı bölücüydü?” derken de bölünmedi. Bugün bu ülkenin bölünmesini isteyen tek
bir kişi yok bu Mecliste ve bir ülkeyi bölecek olan, tarihî, coğrafi tanımlar,
aidiyetler, kimlikler değil, şiddettir, ötekileştirmedir ve ayrımcılıktır
sevgili vekiller.
Ben
bu nedenle, yine Halide Edip’in sözleriyle bitirmek isterim. “Bugün, bu saatte,
ben size hitap ederken, siz beni dinlerken şüphesiz biz de tarih yapıyoruz
demektir.” Dün de hep birlikte tarih yaptınız. (HDP sıralarından alkışlar)
BAŞKAN
– Teşekkür ederim Sayın Kerestecioğlu.
Şimdi
söz sırası, Ağrı Milletvekilimiz Sayın Dirayet Taşdemir’dedir. 
Buyurun.
(HDP sıralarından alkışlar)
Sayın
Taşdemir, süreniz on beş dakika. 
HDP
GRUBU ADINA DİRAYET TAŞDEMİR (Ağrı) – Teşekkür ediyorum Başkan.
Değerli
Başkan, sevgili milletvekilleri; ben Aile ve Sosyal Politikalar Bakanlığının
bütçesi üzerinde söz hakkı almış bulunmaktayım ama bu bütçe görüşmelerine
ilişkin görüşlerimi ifade etmeden önce, dün burada Urfa Milletvekilimiz Sayın
Osman Baydemir’in şahsında aslında partimize yönelik gerçekleştirilen bu linç
kampanyasına yönelik birkaç şey ifade etmek istiyorum. 
Değerli
arkadaşlar, aslında her gün bu Meclis kürsüsünde milliyetçilik propagandası
yapılıyor. Buna karşı tek bir söz söylenmiyor ama Osman Vekilimiz burada
görüşlerini ifade ettiği için aslında ülke bekasının Kürt gerçekliğini kabul
etmekten geçtiğini, özcesi bunu ifade ettiği için dün cezalandırıldı, açıkçası
bir lince maruz kaldı.
İnsan
hakları literatürü küçümseniyor, alaya alınıyor. İl yöneticileriniz,
vekilleriniz, atadığınız valiler, aslında ayrımcılığı neredeyse alenen savunan
cümleler sarf ediyor. Daha geçen gün bile televizyonda yandaş bir gazeteci
açıkça işkenceyi savundu, tek bir itiraz gelmedi sizden ama mesele muhalefete
saldırmak olunca değersizleştirdiğiniz bu kavramlara dört elle sarılıyorsunuz.
Ayrımcılık, bir kişiye, bir gruba belli özelliklerinden dolayı ön yargılı
davranmaktır. Dün söylemlerinin tek bir cümlesinde ayrımcılık yoktu ama siz
“Yaşasın Türk ve Kürt halklarının kardeşliği.” cümlesinde bile ayrımcılık
görüyorsunuz çünkü Kürt’ün kendisine “Kürt” demesine bile tahammül
etmiyorsunuz. 
Yıllarca
“kürdistan” teriminin yasak olması yüzünden onun yerine “Anadolu” terimi
kullanıldı. Saidi Nursi risalelerindeki “kürdistan” kelimesi “şarkiyat” olarak
değiştirildi. Türkiye’de “Batılı” diye bir kimlik olmamasına rağmen “Doğulu”
diye bir kimlik icat edildi. Bu kavramlara tahammül edemediğiniz için yıllar
boyunca Türkçe öğretmenliği yapılarak yeni ambalaj kavramlar üretildi. 
Kürdistan
tarihî, coğrafi, kültürel bir gerçekliktir. Bu kavramı biz icat etmedik. Her
fırsatta mirasını üstlendiğiniz Osmanlı İmparatorluğu’nun temel metinlerinde bu
kavram çokça geçti. Bugün bu ülkede ismi mahallelere, okullara verilmiş Evliya
Çelebi’nin “kürdistan”ınını bir okuyun deriz. Cumhuriyet Dönemi de tabii ki
buradan farklı değil. Mustafa Kemal’in Kürt aşiret reislerine çektiği
telgrafta, Sovyet Rusya Dışişleri Komiseri Çiçerin’e yazdığı mektupta, bazı
Meclis konuşmalarında “kürdistan” dediğini, Birinci Meclisin Kürdi üyelerine
“kürdistan mebusu” dediğini biliyoruz. Bugün bu konuşmaları yaptığımız Meclisin
kütüphanesinde bile isminde “kürdistan” kelimesi geçen tam 128 yayın var. 
Değerli
arkadaşlar, dün yaşanan tartışmaların özünde yüzyıllık Kürt sorunu var. Bu
sorun demokratik bir şekilde çözülmedikçe bu tartışmaları daha çok yapacağız
burada. Çözüm süreci boyunca ne Kürt’ten ne de barıştan rahatsızdınız.
Günübirlik taktiklerle büyük sorunları çözemezsiniz elbet. Yarın ittifaklarınız
değiştiğinde ne yapacaksınız, ne diyeceksiniz Kürt halkına? Bu yanardöner
siyasetten vazgeçebilseydiniz ne Kürt sorun olurdu sizin için ne de kürdistan
sorun olurdu. Yok diyorsunuz, yok mu olduk? Bin yıl önce de vardık, bin yıl
sonra da var olmaya devam edeceğiz. 
Değerli
arkadaşlar, Aile Bakanlığının bütçesine ilişkin görüşlerimizi de ifade etmek
istiyorum. Aile ve Sosyal Politikalar Bakanlığı aslında ne aile ne de sosyal politikalar
bakanlığı. Bu Bakanlık artık tam anlamıyla bir sosyal yardım bakanlığı.
Bütçesine bakıyoruz, Kadının Statüsü Genel Müdürlüğünün bütçesi azaltılırken
Sosyal Yardımlar Genel Müdürlüğünün bütçesi ha bire artıyor. Gündemine bakıyoruz,
sadece aralık ayı içerisinde, sosyal medya hesabından yapılan 71 paylaşımdan
sadece 7’si kadınlarla ilgili. Her gün bir kadın cinayetinin yaşandığı bir
ülkede paylaşımların çoğu tekçi siyasetin propagandasından ibaret. On beş
yıllık AKP iktidarının kendisi, bizzat politikalarıyla, cinsiyet eşitliği ve
kadın özgürlüğü mücadelesinin ne kadar önemli olduğunu açıkça ortaya koydu. 
AKP’nin
en ilerici olarak takdim edildiği dönemlerde bile AKP gerçek yüzünü her zaman
kadınlarla ilgili politikaları üzerinde ortaya koydu. İleride okullarda
cinsiyetçiliğe giriş diye bir ders açılırsa AKP’nin bu politikaları birer birer
bu okullarda okutulacak. 
Aile
Bakanlığının geçen yıldan bu yana kadınlarla ilgili üç projesi var. Bunlardan
biri ta 2013 yılından beri “On ilde ‘Neşe Fabrikaları’ adıyla kreş açacağız.”
dedikleri Annemin İşi Benim Geleceğim Projesi. Sayın Bakan geçenlerde İş’te
Kadın Zirvesi’nde 81 ilin organize sanayi bölgelerinde yeni kreşler açacakları
müjdesini vermişti. Yeni vaatlerde bulunmadan önce, 2013’ten beri vaat edilen kreşleri
neden açmadınız, önce onun açıklamasını kadınlara yapmanız gerektiğine
inanıyoruz. 
İkinci
proje, AKP’nin ihale kralı, BOTAŞ yolsuzluk davasıyla bildiğimiz, işçi
ölümleriyle hatırladığımız Limak Holdingle yürütülen Türkiye'nin Mühendis
Kızları Projesi. 
Hatırlarsanız,
4 eski AKP milletvekilinin yöneticisi olduğu TOMA üreticisi Katmerciler Şirketi
Limak’la birlikte bu yıl savunma şirketi kurmuştu. 
Kadınlarla
ilgili çalışmalar iş adamları için AKP’den iş bağlama aracı hâline dönüşmüş
durumda. Türkiye’de özellikle yandaş dernekler öyle bir hâle getirildi ki
dernek adı altında paralel bakanlıklar oluştu. Bakanlıklar bu derneklere para
aktarma aracı hâline getirildi. Hükûmetin kadın derneği KADEM, lüks binalarla
dikkat çekiyor. Reza Zarrab’ın kefalet başvurusu dilekçesinde TOGEM-DER’e
2013’ten beri düzenli olarak para yağdırdığı ortaya çıktı. 
Bakanlığın
üçüncü projesi ise 500 kadına mesleki beceri kazandırılmasının hedeflendiği
“Fiilî Kadın Ustalar” projesi. Bir kadın derneği olsa anlarız, koskoca Bakanlığın
28 milyon çalışmayan kadın için hedefi 500 kadına mesleki eğitim vermek mi
olmalı? Çalışan kadınlar Hükûmetin sözüne uyup 3 çocuk doğururlarsa tam on altı
yıl istihdamdan uzak kalacaklar. Bu ne demek? Ucuz ücretle yükselme olanağı
olmadan emekliliği unutarak hem çalış hem de 3 çocuğa bak demek. Kadınlara
önerilen 21’inci yüzyılın köleliğidir. 
Bu
projelerden anlıyoruz ki Bakanlığın kadın gündemi, sadaka bakanlığına
dönüştürülmeye çalışılan bir bakanlığın üzerine serpilmiş bir sostan ibaret.
Cumhurbaşkanı
kadın-erkek eşitliğine inanmadığını açıkça beyan ettikten sonra “eşitlik”
kelimesi bütün kamusal metinlerden siliniyor. Toplumsal Cinsiyet Eşitliği
Ulusal Eylem Planı 2013’ten sonra hazırlanmadı. Kadın istihdamının
artırılmasıyla ilgili genelgede “eşitlik” kelimesinin geçtiği 3 düzenleme de
metinden çıkarıldı. Yıllardır TBMM bünyesinde Kadın Erkek Fırsat Eşitliği
Komisyonunun kapatılıp yerine aile ve sosyal politikalar komisyonu kurulması
gibi bir hedefin olduğunu biliyoruz. “Eşitlik” kelimesinden bu kadar korkmak
kadınlardan korkmaktır.
21’inci
yüzyıl faşizminin en önemli özelliği, erkeklere kadın-erkek eşitliğiyle
ellerinden alınan reisliği geri verme vaadidir; emekçi olarak kaybettikleri
statülerini bir kadın üzerinden hegemonya kurarak devam ettirebildikleri bir
zemin yaratılmasıdır. Biz AKP’nin kadınların yaşamını ilgilendiren tek bir
projesini biliyoruz, o da her eve bir reis projesi, erkekliğin kışkırtılması
projesi. 
2002-2015
arasında tam 5.406 kadın yaşamını yitirdi. Bakın, bu yıl Kırşehir nüfusu 5 bin
arttı. Bir ilin nüfusunun artışından fazla kadın kıyımı yaşanmış. Bu ülkede
artık her şey yasak, bir tek ölüm serbest. Aslında yeni dönem seçim sloganı
olarak da en çok “kadınlara ölüm serbest”i de kullanabilirsiniz. Kadınlar
resmen hayatta kalabilmek için yeni stratejiler üretmek zorunda kalıyor.
Suriye’de IŞİD’e katılıp bir yıl sonra Türkiye’ye dönen Ahmet K. karısını
öldürmeye çalıştığında karısı kurtulmak için ölüm numarası yapmak zorunda
kalıyor. Yine Sakine, maruz kaldığı şiddete boşanmadan katlanabilmek için
eşiyle tam otuz iki yıl konuşmadı.
SALİH
CORA (Trabzon) – PKK’nın katlettiği Kürt kızlarından bahset. 
DİRAYET
TAŞDEMİR (Devamla) - Ama Türkiye’de kadına yönelik şiddetten daha vahim olan
bir şey var, o da nedir diye sorarsanız, vahim olan şey, Çorum’da AKP’li İl
Meclis Başkanı Halil İbrahim Kaya’nın hem de kadınlara seçme ve seçilme
hakkının verilişinin yıl dönümünde yapılan etkinlikte “Ne yapalım kadınlar
öldürülüyorsa? Adam, öldürüyorsa cezasını çekiyor. Erkekler öldürülmüyor mu?”
diyebilmesidir. Böyle birinin bir ilde meclis üyesi olabilmesidir vahim olan.
Kadınlarla tokalaşmayı ateş tutmaya benzetenlerin üniversitelere rektör
olabilmesidir. Başörtüsüz kadınları mağazalardaki ambalajı açık ürüne benzeten
kişilerin müftü yapılmış olmasıdır. “Kadın-erkek eşitliğine inanmıyorum.” diyen
birinin Cumhurbaşkanı olmasıdır. Ölü kadın bedenlerini çıplak olarak teşhir
edenleri savunanların bakan, vekil olabilmesidir. Bırakın sokakları, Meclisin
ta kendisi de şiddet ve küfür mekânı hâline getirilmiştir. Şiddetten vahim olan
şey, bu şiddete çözüm olmakla yükümlü siyasi iradenin bizzat şiddet
üretmesidir. 
AKP’nin
kadınlara bakışı, Sayın Bakan da dâhil, dillerinden düşmeyen “kadınlarımız”
söyleminde yatıyor. Sormak istiyoruz: Kadınlar çocuk mu, yaşlı mı, engelli mi
ki onları bağımlı nüfusla aynı kefeye koyuyorsunuz? Bu hitap biçimi, kadınları
yetişkin ve kendine yeterli bireyler olarak kabul edemediklerinin yansımasıdır
aslında. 
Biliyorsunuz
güzel bir deyimimiz var, “Ayinesi iştir kişinin lafa bakılmaz.” diye. E,
bakıyorsunuz AKP’ye 1.394 belediye başkanı adayından sadece 7 kadın belediye
başkanı olabildi. Uzun süredir ilk defa zaten kadın işi olarak görülen Aile
Bakanlığı dışında bir bakanlık, Çalışma ve Sosyal Güvenlik Bakanlığı bir kadın
bakana teslim edildi.
AKP
bugün kota uygulamalarıyla tartışmaya devam ediyor ancak bizler kota
uygulamasını da aşarak eş başkanlık uygulamamızı 2014 yılında tüm yönetim
katmanlarında hayata geçirdik. Daha önce belediyecilik binalardan ibaretti,
erkek yönetimi hâkimdi; bizler binaları insanlaştırdık, yönetimleri
kadınlaştırdık. İşte kadın partisi olmak budur; kadınların evde, sokakta ve
siyasette tek güvencesi olmak budur. 
Mecliste
Meclisin tek kadın grubunun üyeleri olan kadın vekillerimiz hâlâ tutuklu.
Cezaevindeki Eş Başkanımız Figen Yüksekdağ’ın vekilliği Erdoğan’a siyaset
yolunu açan maddeyle düşürüldü. Dikkatinizi çekmek istiyoruz: Faysal Sarıyıldız
hariç, bugüne dek vekilliği düşürülenlerin tamamı kadın milletvekillerimizdir.
Siyasetin bu şekilde kadınsızlaştırılmaya çalışılması, aslında Türkiye'nin
siyasetsizleştirilmeye çalışılmasıdır. AKP’nin kadın düşmanı politikalarının
turnusol kâğıdı belediyelerimize atanan kayyumların icraatlarında görülüyor.
Hem devletle hem erkek egemen sistemle mücadele ederek seçilmiş vekillerimiz,
kadın belediye eş başkanlarımız tutuklandı. 8 Mart etkinlikleri düzenlemek,
kadın çalışmaları yürütmek gibi faaliyetler terör faaliyeti olarak
iddianamelere konuldu. Örneğin, tutuklu bulunan Selma Irmak’ın “Kadın yaşamdır,
yaşam ise kadınların direnişiyle olacaktır.” cümlesi iddianamede yer aldı.
Çağlar Demirel’in, cansız bedeni günlerce yerde bekletilen Taybet ananın
cenazesine katılımı suç unsuru olarak kabul edildi. Figen Yüksekdağ “Yaşamın ve
özgürlüğün orta yerinde dimdik ayaktayız. Kadınlar boyun eğmedi, eğmeyecek.”
dediği için yargılanıyor. Ne bekleniyor? Kadın siyasetçiler sadece yardım ve
iaşe miktarlarını mı açıklasın? Sizin yaptığınız gibi, kadın faaliyeti olarak
sünnet törenleri örgütleyip kan bağışı kampanyaları mı yapsınlar? Kadın dernek
ve yapılarının kapatılmasının tek sebebi, ülkenin batısında yürütülen kadın
çalışmalarının Kürt kentlerinde yürütülüyor olmasıdır. Bunu yaparak Türkiye’de
kadın hareketini bölebileceklerini sandılar ama kadın örgütleri “Mühürlenen
sadece mekânlar, biz her yerdeyiz.” açıklamasıyla Türkiye'nin dört yanında
yanıt oldular. 
Cinsiyetçiliğin
bu kadar tırmandırılması, kadınların yaşam tarzının hedef hâline getirilmesi,
kadın kurumlarına yönelik baskılar elbette tesadüfi değil. Bu özgürleşmenin
yaratacağı toplumsal değişimde tekçi siyasetin barınmasının imkânsız olduğunu
siz de biliyorsunuz. Kadın ve özgürlük kavramlarının yan yana durması bile
tüylerinizi diken diken ediyor. Kadınların hep birlikte cinsiyetçiliğe karşı
mücadelesinin neler yaratabileceğini biliyorsunuz. İşte, bu yüzden, ırkçı,
cinsiyetçi söylemlerle kadınları bölmeye çalışıyorsunuz. Cumhurbaşkanının Türk
kadınlarına yönelik “Kürt kadınlarından daha çok doğurun.” anlamına gelen
çağrısı kadınları doğuran, doğurmayan; Kürt, Türk olarak bölmektir, asıl
ayrımcılık ise budur. Kadınları birbirine, hatta kendine düşman etmeye
çalışırken yaptığınız projelerin hiçbir anlamı kalmıyor. 
Türkiye’deki
kadın hareketi dünyada eşitlik ve özgürlük için mücadele eden tüm kadınların
gücü ve heyecanıyla birlikte mücadele veriyor. Bu gücün kaynağı, her türlü
toplumsal sorunun çözümü için gidilen Muşlu Gevri nine, 75 yaşına rağmen
zindanlarda tutulan Sise ninedir. Bu gücün kaynağı, aynı zamanda, Latin
Amerika’nın işgaline karşı mücadele vermiş kadınlardır, İsrail’de barış
mücadelesi veren “Siyahlı Kadınlar”dır, birinci intifadada, özgürlük simgeleri
hâline gelen kadınlardır.
(Mikrofon
otomatik cihaz tarafından kapatıldı) 
DİRAYET
TAŞDEMİR (Devamla) – Bir cümle kaldı.
BAŞKAN
– Sayın Taşdemir, sözlerinizi tamamlayın efendim.
Bir
dakika ek süre veriyorum. 
DİRAYET
TAŞDEMİR (Devamla) – Bir dakika bile sürmez.
Kürt
kadın siyasetinin yaşam devrimcileri, Rojava’yı bir kadın devrimine dönüştüren
binlerce kadındır. O yüzden, sanmayın ki karşınıza aldığınız şey Türkiye’deki
kadın mücadelesidir, karşınızda, tarihler ve coğrafyalar ötesinde eşitsizliğe
duvar ören sayısız kadının ısrarı dimdik duruyor.
Şu
an bizi izlemekte olan, cezaevlerinde sadece muhalif kimlikleriyle siyaset
yaptıkları için bulunan herkesi bir kez daha buradan saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN
– Teşekkür ediyorum Sayın Taşdemir.
Şimdi,
söz sırası…
MEHMET
NACİ BOSTANCI (Amasya) – Sayın Başkanım…
BAŞKAN
– Sayın Bostancı, buyurun talebinizi alayım. 
MEHMET
NACİ BOSTANCI (Amasya) – Sayın konuşmacı, dün burada Sayın Osman Baydemir’le
ilgili Meclis Genel Kurulunun almış olduğu hukuki bir kararı linç olarak
tanımlamıştır, bu açıkça bir sataşmadır. 
AHMET
YILDIRIM (Muş) – Hayır, Meclise söyledi. Siz niye… Siz mi karar aldınız?
MEHMET
NACİ BOSTANCI (Amasya) – Ayrıca, başka sataşmalar da var, takdir ederseniz
sataşmadan… 
BAŞKAN
– Sayın Bostancı, tabii ki siz Grup Başkan Vekilisiniz. Genel Kurulumuz bir
karar almış, bu karara herkesin saygı duyması gerekir, tutanaklara da böylece
geçmiş olsun. Konuyu uzatmayalım lütfen. Başka bir arkadaşa söz vereyim.
FİLİZ
KERESTECİOĞLU DEMİR (İstanbul) – Burada bir sataşma yok yani.
DİRAYET
TAŞDEMİR (Ağrı) – Ben görüşlerimi ifade ettim.
MEHMET
NACİ BOSTANCI (Amasya) – Başka sataşmalar da var. O çerçevede, uygun görürseniz
söz almak istiyorum.
DİRAYET
TAŞDEMİR (Ağrı) – Başka neymiş?
İLKNUR
İNCEÖZ (Aksaray) – Her şeyi söyledi, var bu.
AHMET
YILDIRIM (Muş) – Başka varsa olabilir, başka olabilir.
BAŞKAN
– Mesela, ne dedi, neden sataştı?
MEHMET
NACİ BOSTANCI (Amasya) – Yani, Sayın Genel Başkanımızın kadın-erkek eşitliğini
reddettiği şeklinde kendi ifadesi var diyerek kastın ötesinde farklı bir
bağlama taşınmıştır. 
DİRAYET
TAŞDEMİR (Ağrı) – Kendisi söyledi.
FİLİZ
KERESTECİOĞLU DEMİR (İstanbul) – Evet, “Fıtratında yok.” dedi.
MEHMET
NACİ BOSTANCI (Amasya) - Bu yine açık bir sataşmadır.
İLKNUR
İNCEÖZ (Aksaray) – Bir sürü, hepsi sataşma, baştan sona sataşma.
MEHMET
NACİ BOSTANCI (Amasya) – Kürtleri inkâr ettiğimiz iddiası bir sataşmadır. Ben
sadece bir tanesinden söz ettim.
BAŞKAN
– Tamam, yerinizden bir dakika söz verelim Sayın Bostancı.
MEHMET
NACİ BOSTANCI (Amasya) – İzin verirseniz, sataşma çerçevesinde…
BAŞKAN
– Sataşma…
FİLİZ
KERESTECİOĞLU DEMİR (İstanbul) – Bunun neresi sataşma?
BAŞKAN
– Karşı görüş belirtmek de sataşmaya giriyorsa Sayın Bostancı, buyurun. Siz
deneyimli bir milletvekilisiniz. (AK PARTİ sıralarından alkışlar)
Buyurun
Başkanım.
MEHMET
NACİ BOSTANCI (Amasya) – Amacım germek değil Sayın Başkan.
FİLİZ
KERESTECİOĞLU DEMİR (İstanbul) – Bütün gün boyunca gerçekten, bu yüzden
sataşmadan söz alabiliriz Sayın Başkan yani karşı görüş belirtmek, dediğiniz
gibi.
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Ağrı Milletvekili
Dirayet Taşdemir’in 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
HDP Grubu adına yaptığı konuşması sırasında Adalet ve Kalkınma Partisine ve
Adalet ve Kalkınma Partisi Genel Başkanına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; buraya cevap
vermeye gelirken “Ben de lafı gediğine oturtayım.” şeklinde bir tarzımız yok.
Sadece konuyu açıklığa kavuşturmak kastıyla, burada haksız gördüğümüz ifadelere
ilişkin bir açıklama getirmek kastıyla söz aldım.
Bu,
dün alınan karara katılmayabilirsiniz, itiraz edebilirsiniz. Zaten, Sayın Ahmet
Yıldırım burada bir konuşma da yaptı, itirazlarını da söyledi ama sonuçta,
sizin de bir parçası olduğunuz Meclis Genel Kurulu bir karar almış. Bunu “linç”
diye tanımlamak yanlış olur. Sonuçta, bu konulara ilişkin mülahazalarımız
olabilir ama hepimizi bağlayan hukuki uygulamalara ilişkin değerlendirme
yaparken eleştirinin ötesine geçecek bir dil kimse için iyi olmaz.
Kürt
gerçekliğini inkâr ettiğimiz iddia ediliyor. Her demokratik ülkede bütün
siyasetler sosyolojik gerçeklikle barışır, barışmadan zaten siyaset yapamaz. Bu
ülkede Kürtler vardır, bu ülkede Kürtler Mecliste de vardır, sadece sizde
değil, bütün partilerde vardır. Bizim anlaşamadığımız husus şu: Sizin “Kürt”
derken kastettiğiniz ideolojik ve politik tanımlama ile bizim “Kürt”ten
kastettiğimiz ideolojik ve politik tanımlama birbirine uymuyor, zaten o yüzden
Kürtlerin bir kısmı size oy veriyor…
DİRAYET
TAŞDEMİR (Ağrı) – Siz niyet okuyorsunuz.
MEHMET
NACİ BOSTANCI (Devamla) - …Kürtlerin büyükçe bir kısmı da diğer partilere,
ağırlıklı olarak AK PARTİ’ye oy veriyor. Dolayısıyla siz kendi tanımlamanızı,
yaklaşımınızı sanki bütün Kürtleri kucaklıyormuş gibi bir iddiayla ortaya koyarsanız
yanlış yaparsınız, Kürtlere de haksızlık yaparsınız. Ayrıca Türkiye
Cumhuriyeti’nin hem içerideki hem de yurt dışındaki, Suriye’deki, Irak’taki
Kürtlere ilişkin yaklaşımlarını da hatırlayalım. Bu son derece doğaldır
elbette, Türkiye’de akrabaları olan insanları buradaki bir siyasi iradenin
dışarıda da takip etmesi olağandır.
(Mikrofon
otomatik cihaz tarafından kapatıldı)
MEHMET
NACİ BOSTANCI (Devamla) - Teşekkürler. (AK PARTİ sıralarından alkışlar)
BAŞKAN
– Teşekkür ederim Sayın Bostancı.
AHMET
YILDIRIM (Muş) – Sayın Başkan, Sayın Bostancı konuşmasında sataşmadığı için İç
Tüzük 69’a göre söz istemeyeceğim, ancak karşıt görüş ve doğru olmayan bir iki
nokta ifade etti, İç Tüzük 60’a göre yerimden söz talep ediyorum. 
BAŞKAN
– Buyurun Sayın Başkan.
III.- AÇIKLAMALAR (Devam)
7.- Muş Milletvekili Ahmet Yıldırım’ın, Amasya Milletvekili Mehmet Naci
Bostancı’nın sataşma nedeniyle yaptığı konuşmasındaki bazı ifadelerine ilişkin
açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
Kürt’e dair bu ülkede ne kaldı son iki buçuk yılda? Bakın, dün örneğini verdim,
1990’lı yılların o ağır çatışmalı koşullarında, ağır OHAL ve faşizm
koşullarında Kürt bilgelerinin, yaşlılarının, Musa Anterlerin, Fakih Hüseyin
Sağnıçların, Abdurrahman Dürrelerin, Süleyman İnanoğlularının açtığı Kürt
Enstitüsü ideolojik, politik değil, dil, kültür, edebiyat kurumuydu. Onu
kapatma utancı bu iktidara yeter diyorum ben. Kürt’ün televizyonu yasak,
Kürt’ün gazetesi yasak, Kürt’ün dil, kültür, edebiyat kurumları yasak, “Efendim,
biz Kürt’e karşı değiliz...” Neyini bıraktınız Kürt’ün ya? Sadece kendinize
göre muhayyel bir Kürt oluşturdunuz. Kürt’ün sadece beyninizde olan ama
toplumsal yaşamda karşılığı olmayan bir hayalini bıraktınız ki Kürt halkı
bunları not ediyor Sayın Bostancı. Sizi de, bizi de izliyor, takdir edecektir.
BAŞKAN
– Teşekkür ederim Sayın Yıldırım.
MEHMET
NACİ BOSTANCI (Amasya) – Bu değerlendirmelerin hiçbir cümlesine, hiçbir harfine
katılmıyorum.
Teşekkür
ederim.
BAŞKAN
– Teşekkür ederim Sayın Bostancı.
AHMET
YILDIRIM (Muş) – Mesela enstitünün kapatıldığına katılıyor musunuz, katılmıyor
musunuz?
BAŞKAN
– Sayın milletvekilleri, malumunuz gündemimiz üçüncü turda yer alan kurumların
bütçe ve kesin hesaplarının görüşülmesidir. Bu doğrultuda gündemimize devam
ediyorum.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Şimdi, söz sırası Van milletvekilimiz Adem Geveri’ye aittir. (HDP
sıralarından alkışlar) 
Sayın
Gevheri, süreniz on dakika.
Buyurun.
HDP
GRUBU ADINA ADEM GEVERİ (Van) – Değerli Başkan, saygıdeğer vekiller; hepinizi
saygıyla selamlıyorum.
Evet,
biz de gerçekten, parti grubumuz adına, olağan olarak halkımızın bize verdiği
sorumluluk temelinde, bütçe görüşmeleriyle ilgili kendi partimizin
düşüncelerini ayrıntılı bir şekilde belirtmek isterdik ama maalesef Mecliste
her gün yaşadığımız bu darbe ve maalesef linç operasyonları bizim bütçedeki
niceliksel değerler ve istatistiki rakamlardan önce adalete, hakka ve hukuka
atıf yapmamız gerektiğini tekrar bize hatırlatmaktadır. Bunları söylerken
elbette ki ben bir parti kimliğiyle konuşuyorum ama emin olun vicdan ve adalet
bütün siyasal, politik görüşlerin üstündedir, ideolojilerin üstündedir ve
nitekim eğer burada biraz sonra zikredeceğim ifadeye hepiniz katılmıyorsanız
siz de bana hak vereceksiniz ve kesinlikle karşı çıkıp tabii ki benim yanlı
tutum aldığımı söyleyeceksiniz. 
Sayın
Cumhurbaşkanı biliyorsunuz “Bir milletin tarihini belirleyen değerler bütün
yasaların, anayasaların üzerindedir.” diyordu ve nitekim buna özellikle atıf
yaptığı en yakın yasa ve anayasa 12 Eylül cunta anayasasıydı. Nitekim, bu 12
Eylül cunta anayasası yüzünden bugün vekiller içeride, vekiller burada söz
hakkından mahrum bırakılmakta, kendi değerlerine ve halkın, milletin ortak
değerlerine yaptıkları atıflar, tanımlamalardan dolayı maalesef parayla
cezalandırılmaktadırlar. Bu, utanç bir şeydir, utanç duyulacak bir şeydir.
İnsanlar maddi değerleriyle sınanmakta, halkın verdiği sorumluluk ve o
sorumluluk karşısında aldığı ana sütü kadar helal hakkı ve hukukuyla
sınanmaktadır. Bu Meclise saygı duyuyorum ama alınan bu karara saygı
duymuyorum, maalesef bu karara emeği geçen zihin dünyasına sahip insanları
şiddetle burada protesto ediyorum. Bu halkın değerlerine karşı bu kadar mı
acımasız ve sorumsuzsunuz? Ben, burada Türkiye Cumhuriyeti’nin bir vatandaşı ve
seçilmiş bir milletvekili olarak konuşuyorum. Beni buraya gönderen halkın adı
Kürt’tür. Ve biraz önce grup başkan vekili de belirtti: “Elbette ki Kürtlere
saygımız var, Türkiye’de Kürtler yaşıyor ve sizin gibi düşünmesek de değer
veriyoruz, işte, Kürt’ümüz de var, milletvekilimiz de var, açılımlarımız da
var.” Peki, bu Kürt’ün bir coğrafyası yok mu? Adı kürdistan değil mi
arkadaşlar? 
ERKAN
AKÇAY (Manisa) – Değil, değil. 
ADEM
GEVERİ (Devamla) - Ve nitekim, bununla ilgili tekrar belirtmeme gerek yok,
defalarca arkadaşlarınız, Sayın Cumhurbaşkanı ve birçok milletvekili, yazar,
aydın, gazeteci, âlim belirtmedi mi kürdistan diye bir coğrafyanın tarihte kimi
zaman idari bir federal sisteme dönüştürüldüğünü Selçuklular tarafından,
Osmanlılar tarafından? Hatta Meclis kürsüsünde, Meclis tutanaklarında
cumhuriyetin asli unsuru olarak kürdistan ve Kürt halkından bahsedilmiyor mu?
Biz bunları siyasi, politik bir tartışmaya dönüştürmek için kullanmıyoruz.
Bunlar bizim değerlerimizdir ve asla ve asla bu değerler karşısında pes
edeceğimizi bekleyemezsiniz. 
Bakın,
burada Kürtçe konuşmam gerekiyordu ama maalesef bunu da yüz yıllık bir faşizan
rejim tarafından yasaklandığı için halkımın yaşadığı ıztırapları, halkıma reva
görülen zulümleri en azından Türkçe anlatma adına maalesef bu utancı burada bir
tarafa bırakıp karşınıza çıkmaya çalışıyorum. 
RUHİ
ERSOY (Osmaniye) – Çok ayıp, çok ayıp!
ADEM
GEVERİ (Devamla) - Neden ben de sizin gibi rahat konuşamıyorum? Çünkü Türkçeyi
kullanamıyorum, ana dilim değil. 
AHMET
SELİM YURDAKUL (Antalya) – Git evinde kullan. 
ADEM
GEVERİ (Devamla) - Bu kadar basit, bunu isterseniz cezalandırın, mahkûm edin,
idam edin…
HASAN
SERT (İstanbul) – Propaganda yapıyorsun, propaganda. 
ADEM
GEVERİ (Devamla) - …bu, bir hakikattir ve nitekim bu hakikatle ilgili Ali
Şeriati’nin belirttiği çok güzel bir cümle var: “Bir toplumda adalet yoksa o anti
İslamidir.” Kendisi İslami değerlere sahip bir aydın olduğu için söylüyorum.
Mecliste de İslam’a ve İslami değerlere hem inanan hem de değer veren
milletvekilleri olduğu için söylüyorum. 
RUHİ
ERSOY (Osmaniye) – Burada vatandaşlık hukuku geçerli ama etnik kimliklerin
siyasallaşması değil. Vatandaş Türkçe konuşuyor.
ADEM
GEVERİ (Devamla) – “Doğallıktan uzaktır böyle bir adaletsiz toplum.” ve diyor
ki: “Bozuktur böyle bir toplum.” ve diyor ki: “Yok olmaya mahkûmdur maalesef.”
ve son diyor ki: “Evrensel sisteme zıttır.”
Arkadaşlar,
bu sadece Türkiye'nin, Türkiye’de yaşayan etnik unsurların, egemen unsurun,
siyasi politik bir partinin sorunu değil; bu, insanlığın sorunudur, vicdanın
sorunudur. Onun için ben gerçekten değer verdiğim, önemsediğimiz bu makama sonsuz
bir saygıyla burada konuşuyorum ama yakıştırmadığım hiçbir, hiçbir kararı da
burada saygıyla karşılamıyorum, karşılamayacağım ve tekrar tekrar protesto
ediyorum.
Herhangi
bir milletvekili olabilir, bu Sayın Osman Baydemir’di dün ama yıllar önce Merve
Kavakcı’ydı hatırlıyorsanız.
HÜSNÜYE
ERDOĞAN (Konya) – Aynı şey değil, kusura bakmayın.
DİRAYET
TAŞDEMİR (Ağrı) – Daha beteri. 
ADEM
GEVERİ (Devamla) – 28 Şubatta benim de ailemin mağduru olduğu bir dönemde
sevgili mazlum bacılarım, başörtüsünden dolayı zulüm gören bu iktidardan…
HÜSNÜYE
ERDOĞAN (Konya) – Merve Kavakcı eline silah alıp dağa çıkmadı. 
ADEM
GEVERİ (Devamla) – …geçmiş iktidarlardan dolayı zulüm gören o bacılarım ne
diyordu? “Başörtüsünü kafamdan alabilirsiniz, bizi mecbur kılabilirsiniz başı
açık bir şekilde topluma çıkmaya ama bu kalbimizden, bu beynimizden, özgür
irademizden asla bu başörtüsünü sökemeyeceksiniz.” Aynen ve aynen katıldığım
gibi burada da bunları söylüyorum. 
Ben,
Türkiye Cumhuriyeti vatandaşı…
HÜSNÜYE
ERDOĞAN (Konya) – Aynı şey değil, teşbihinizde hata var, hata. 
BAŞKAN
– Sayın Erdoğan, lütfen…
ADEM
GEVERİ (Devamla) – Türkiye Cumhuriyeti’nin bütün vatandaşlarını temsilen burada
bulunan bir milletvekili olarak halkımın bütün değerlerini burada temsil
ediyorum; içinde Kürt de var, içinde kürdistan da var, kürdistan tarihî de var,
kürdistan tarihînin şanlı İslam tarihî de var; buyurun bunu içimizden sökün.
Bu
nedenle arkadaşlar, ricamız sizden bu; bu tür değerleri kaşımayın. Ortak vatan,
birlikte ortak bir gelecek perspektifi çerçevesinde halkların ortaklaştığı
bütün unsurların burada birlikte barış vesilesiyle kurmaya çalıştığı bir
Türkiye Cumhuriyeti’ni ilelebet birlikte yaşanır kılmanın tek bir yolu…
RUHİ
ERSOY (Osmaniye) – Vatandaşlık hukukundan geçer. 
ADEM
GEVERİ (Devamla) - …Ali Şeriati’nin bahsettiği adil bir toplum, adil bir rejim
ve bunun devamında özgür bir gelecek kurmanızdır. Aksi takdirde maalesef “yüce”
diye belirttiğimiz ne bir kurum ne bir değer gelecekte ortada kalacaktır.
Değerli
arkadaşlar, birkaç tane bütçe görüşmesiyle ilgili noktaya da atıfta bulunmak
istiyorum, özellikle bölgemle ilgili. Maalesef sınır ticareti yapmak zorunda
kalan vatandaşlarımız, yeteri kadar yasal güvenceler ve kolaylıklara sahip
olmadığından dolayı devletin “kaçakçılık” olarak tanımladığı, kendi sınırlarını
açmak suretiyle, birkaç bidon mazot ya da birkaç torba pirinç alıp satmak için
canını ortaya koymakta hâlâ ve nitekim 2016’ya kadar, özellikle de AKP
iktidarları döneminde 113 vatandaşımız katledilmiştir. Bu sadece Türkiye’de
güvenlik güçlerinin katlettiği, sınırda katlettiği insanlar, İran’da, Irak’ta
ve Suriye’dekileri hiç saymıyorum ve buna benzer bu trajediler sadece bu
dönemde değil, 1943’te biliyorsunuz 33 kurşunla anılan Van’daki köylülerin
katledilmesi, Roboski’de 2011’de 36 insanımızın katledilmesi, paramparça
edilmesi bunlara yine bir örnek. 
Siz
sınır kaçakçılığını önleme adına bu insanları katlederken millet Man’da, millet
bilmem başka âlemlerde, özellikle vergi cennetinin olduğu bölgelerde maşallah
trilyonları götürüyor. Bunun hesabını bile soran yok. 3-5 memur bir şekilde
yasal boşluklardan istifade ederek ya da kimi iş birlikçi tüccarlarla yolsuzluk
yaparken bunlara operasyon yapılıyor ama yapılan operasyondan haberimiz var,
onun dışında sonuçlarından haberimiz yok. Nitekim geçen ay da 2 defa Van’daki
gümrük kapısında yapılan yolsuzluk ve rüşvet operasyonunda açığa çıkan durumun
sonucunu hiçbir şekilde öğrenemedik, soru önergesi verdiğimiz hâlde. 
Şimdi,
bunlara bile çare bulamayan en tepede yapılan yolsuzlukları ve vergi cennetlerine
kaçırılan paraların elbette ki hesabını veremeyecek. Onun için özellikle de
Gümrük ve Ticaretle ilgili halkın mağduriyetini gidermek istiyorsak önce bu
yolsuzluk ve usulsüzlüklerin önünü almak, daha sonra eşit, adil, paylaşımcı bir
ticari sistemle halkımıza daha müreffeh bir gelecek ancak sağlamamızla
mümkündür. Aksi takdirde maalesef bu bütçeler karşılığını bulmayacaktır.
Hepinizi
selamlıyorum. (HDP sıralarından alkışlar)
BAŞKAN
– Teşekkür ediyorum Sayın Geveri.
Sayın
Akçay, talebiniz…
III.- AÇIKLAMALAR (Devam)
8.- Manisa Milletvekili Erkan Akçay’ın, Van Milletvekili Adem Geveri’nin
503 sıra sayılı 2018 Yılı Bütçe Kanunu Tasarısı ile 504 sıra sayılı 2016 Yılı
Kesin Hesap Kanunu Tasarısı’nın üçüncü tur görüşmelerinde HDP Grubu adına
yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Biraz evvel kürsüde konuşma yapan konuşmacı 2 defa
tekrarlayarak burada dün alınan kararları ve bazı hususları protesto ettiğini
söylemiştir. Biz de Milliyetçi Hareket Partisi Grubu olarak kendisini şiddetle
protesto ediyoruz, bu bir.
İkincisi:
Cumhuriyetimizi faşistlikle nitelemek kadar haksız ve vahim bir tanımlama ve
itham olamaz. Eğer cumhuriyetimiz faşist olsaydı kendileri burada, bu yüce
Meclisin bir mensubu olamazdı ve bu kürsüde de konuşamazdı. O nedenle
cumhuriyet sayesinde burada bulunduklarını idrak etmelerini diliyorum; artık
bölücülük yapmaktan da vazgeçmesini diliyor ve bekliyoruz. Bu, resmen… Bu çatı
altında kimsenin memleketin altını üstüne getirmeye hakkı yoktur, bölücü ifadeler
kullanmaya da hakkı yoktur.
BAŞKAN
– Teşekkür ederim Sayın Akçay.
Sayın
milletvekilleri, ben de Geveri’nin konuşmasını dikkatle dinledim. Bu noktada
tutanakları da inceleyeceğim. İç Tüzük’e aykırı bir tutum varsa, bir işlem
yapılması söz konusuysa, gerekiyorsa tabii ki yaparız. Tekrar söylüyorum, ben
de dikkatle inceledim, tutanakları da istettim, biraz sonra geldiğinde de
inceleyeceğim.
Bu
arada, başka…
Sayın
Özel, söz talebiniz mi var?
ÖZGÜR
ÖZEL (Manisa) – Var efendim, aynı konuda.
BAŞKAN
- Buyurun.
9.- Manisa Milletvekili Özgür Özel’in, Van Milletvekili Adem Geveri’nin
503 sıra sayılı 2018 Yılı Bütçe Kanunu Tasarısı ile 504 sıra sayılı 2016 Yılı
Kesin Hesap Kanunu Tasarısı’nın üçüncü tur görüşmelerinde HDP Grubu adına
yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, dün yaşananlardan sonra Cumhuriyet Halk
Partisinin tutumunu açıkça söylemiştik. Ne devrin Başbakanının ne de dün
konuşma yapan hatibin kullandığı kelimenin kullandığı anlam ne olursa olsun her
iki durumda da -ki çok dikkatle dinledik- Cumhuriyet Halk Partisinin kabul
edemeyeceği ifadeler olduğunu ancak Cumhuriyet Halk Partisinin, kürsü
dokunulmazlığı ve milletvekillerinin kullandıkları ifadelerden dolayı Meclisten
çıkarılmasına, para cezasına çarptırılmasına kategorik olarak karşı olduğunu
ifade etmiştik, bu görüşümüzü bir kez daha paylaşıyoruz. 
En
şok edici görüşlere dahi tahammül mecburiyetimiz var ancak tabii bu, biraz
önceki hatibin “Yüz yıllık faşizan rejim” terimiyle, Türk’ün, Kürt’ün birlikte
kurtardığı, kurduğu ve o günden bugüne kadar sürmüş olan cumhuriyet rejimini
nitelemesini kesin bir dille kınadığımızı, kabul etmediğimizi ve böyle bir
ifadenin ne Meclise ne kendi siyasetlerine ne Türkiye’ye bir katkı
sağlayamayacağını da ifade etmek isterim.
Teşekkür
ediyorum. 
BAŞKAN
– Teşekkür ediyorum Sayın Özel. 
Sayın
İnceöz…
10.- Aksaray Milletvekili İlknur İnceöz’ün, Van Milletvekili Adem
Geveri’nin 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de az evvel
hatibin konuşmasını… Özellikle dünkü olaya vurgu yaparak protesto ettiğini
belirtti; aynı şekilde biz de protesto ediyoruz. Dün burada yaşanan vakıa öyle
kendiliğinden, kanuna, nizama uygun olmayan bir şey değildi; burada olan şey
şuydu: Anayasa belli, İç Tüzük belli; dünkü gelinen noktada İç Tüzük’ün uygulanması,
Anayasa’nın uygulanması. Burada 161, oradaki fıkrada ne deniliyor: Anayasal
düzene, Türkiye’nin idari yapısına ilişkin… Ee, ilk dört maddesi çok açık ve
net bir şekildeyken, burada benzer bir şekilde dünkü olayı protesto etmesi…
Anayasa ve İç Tüzük’ten kaynaklanan uygulama çok yerinde, doğru. 
Bu
değişikliği Türkiye Büyük Millet Meclisi yaptı. Bu çatı altında bu şekilde
ayrımcı bir konuşma yapmasını da ayrıca kınadığımı özellikle belirtmek
istiyorum. Türkiye’nin her tarafında, 81 ilinde nereye gitsek Türk, Kürt, Laz,
Çerkez hepsi beraber, omuz omuza, birlikte millet olma, geçmiş tarihinde
nasılsa geleceğe de aynı tasavvurla bakmaktadır. 
LEZGİN
BOTAN (Van) – Hepsi lafta kalıyor, lafta. Demagoji yapıyorsun!
İLKNUR
İNCEÖZ (Aksaray) – Burada dil ayrımcı bir dildi; bunu da kınadığımı özellikle
belirtmek istiyorum. 
Burada
şunu da söyledi ki Kürtlere… Mesele Kürt meselesi değil. Biz burada “Kürt
kardeşlerimiz” diyoruz, “Et tırnak olmuşuz.” diyoruz. 
MEHMET
EMİN ADIYAMAN (Iğdır) - Öyle deyince kardeşlik oluyor(!)
İLKNUR
İNCEÖZ (Aksaray) – Ne yaparlarsa yapsınlar zihinlere bu ayrımcılık tohumlarını
ekemeyecekler. 
Bizden
önce, iktidarımızdan…
(Mikrofon
otomatik cihaz tarafından kapatıldı) 
İLKNUR
İNCEÖZ (Aksaray) – Bir daha açmanızı istirham ediyorum, cümleyi tamamlayacağım.
BAŞKAN
– Lütfen tamamlayın Sayın İnceöz.
İLKNUR
İNCEÖZ (Aksaray) – On beş yıllık iktidarımız boyunca da inkâr ve asimilasyon
politikalarına karşı olduğumuzu belirttik. 
DİRAYET
TAŞDEMİR (Ağrı) – Çok komik.
İLKNUR
İNCEÖZ (Aksaray) - Bugün yapılan şey terörle mücadeledir. Terörü görmezden
gelenin, terörü yok sayanların, teröristleri görmeyenlerin bu şekilde çıkıp da
meseleyi sadece bir Kürt meselesi gibi addetmesi… Kürtler ile teröristleri çok
net ayrı tuttuğumuzu, Kürtlerimize “kardeş” dediğimizi, geleceğe birlikte
baktığımızı… 
LEZGİN
BOTAN (Van) – Onun için mezar taşındaki Kütçe ismi siliyorsunuz. Utanın ya,
ayıptır ya!
İLKNUR
İNCEÖZ (Aksaray) - İşte, bugün mücadelenin adı da “terörle mücadele.” Bununla
onu birbirine karıştırmamak lazım. 
Bu
anlamda, ayrıca, ana dil… 
DİRAYET
TAŞDEMİR (Ağrı) – Ahmed-i Hani’nin anıtını niye yıkıyorsunuz, orada tabelayı
niye indiriyorsunuz?
İLKNUR
İNCEÖZ (Aksaray) - Türkiye Cumhuriyeti’nin, Türkiye Cumhuriyeti vatandaşının bu
Meclis çatısı altında konuşacağı dil bellidir: Resmî dili Türkçedir. 
LEZGİN
BOTAN (Van) – Kardeşlikmiş! Al, başına çal kardeşliği!
İLKNUR
İNCEÖZ (Aksaray) - Dolayısıyla, Kürtçe’nin önündeki engelleri de kaldıran
hükûmet bizim hükûmetlerimizdir. Kürtçe konuşmak yasaktı, Kürtçe isim vermek
yasaktı, Kürtçe yayınlar yasaktı. Bugün TRT Kürtçe yirmi dört saat yayın
yapabiliyor, mecmualar var.
DİRAYET
TAŞDEMİR (Ağrı) – Sizin propagandanızı yapıyor, yirmi dört saat AKP’nin
propagandasını yapıyor. 
İLKNUR
İNCEÖZ (Aksaray) - Ama bu tutulup da eğer teröre araç yapılıyorsa elbette ki
orada mücadeleler devam edecektir. 
Teşekkür
ediyorum.
BAŞKAN
– Teşekkür ediyorum Sayın İnceöz.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, buyurun.
11.- İstanbul Milletvekili Filiz Kerestecioğlu Demir’in, toplumların
ancak kendi tarihlerini, geçmişlerini, hataları gördükleri ve eleştirdikleri
zaman ilerleyebileceklerine ve halkın temsilcisi olarak eleştirilerini yapmak
zorunda olduklarına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri;
toplumlar ancak kendi tarihlerini, geçmişlerini, aynı zamanda yaptıkları
hataları gördükleri ve eleştirdikleri zaman ilerlerler. O yüzden, bugün
konuştuğumuz bütçe aslında halkların bütçesi olamamaktadır. Ama örneğin Kanada,
Kızılderililerle gerçekten yüzleştiği için, onlara yaptığı zulmü açıkça
belirtip özür dilediği için bugün bütçesi fazla vermekte ve fazla gelen bütçeyi
de halka dağıtmaktadır; örtülü ödeneğe, varlık fonlarına aktarmamaktadır. 
Şimdi,
biz ileri bir ülke olmak istiyorsak geçmişimizle de yüzleşmek zorundayız. “Et
tırnak” “Kardeşiz.” deniyor ya; bunlar sadece sözle, hamasetle olmaz. Tırnak
ete batıyor bugün, tırnak ete batıyor bugün. Bugün Kürtçe tabelalar
kaldırılıyorsa bir zaman yaptığınız şeyi bugün yapmıyorsunuz demektir, siz de
aynı devlet geleneğine dönüyorsunuz demektir. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayacağım. 
BAŞKAN
– Tamamlayınız lütfen.
FİLİZ
KERESTECİOĞLU DEMİR (İstanbul) – Bunları eleştirmek bölücülük değildir. Aynen
Sayın Özgür Özel’in de ifade ettiği gibi, şok edici düşünceler dahi ifade
edilebilir düşüncelerdir. Düşünce ve ifade özgürlüğü eğer bir Mecliste yoksa
zaten vatandaşların arasında hiç yoktur ki bugün yaşadığımız da budur. Bu
yüzden, düşünceleri yüzünden binlerce insan cezalandırılmaktadır. Biz
eleştirilerimizi yapmak zorundayız, bunun yeri burasıdır. Biz halkın temsilcisi
olarak buradayız, Kürt halkının da temsilcisi olarak buradayız. Ben bir Kürt
Vekil değilim, aidiyetimle şununla bununla konuşmak durumunda da değilim ama
ben insan hakları savunucusu olarak her türlü hakkın savunucusu olmak
durumundayım. Bu ülkede ancak barış sağlanırsa hakikaten bütçeler işte fazla
verebilir, o savunmalara harcanan paralar insanların iyiliği için, geleceği
için harcanır. Herkesin beklediği de budur. Kimse evine ölü gelmesini
beklemiyor, kimse evine şehit gelmesini beklemiyor.
Teşekkür
ederim.
BAŞKAN
– Teşekkür ediyorum Sayın Kerestecioğlu.
ERKAN
AKÇAY (Manisa) – Sayın Başkan…
MEHMET
NACİ BOSTANCI (Amasya) – Sayın Başkan… Sayın Başkan…
BAŞKAN
– Efendim, bir dakika… Sayın Akçay söze girmişti, onun talebini alacağım, sonra
size söz vereceğim.
MEHMET
NACİ BOSTANCI (Amasya) – Kayıtlara geçsin diye söz aldım.
BAŞKAN
– Buyurun o zaman.
MEHMET
NACİ BOSTANCI (Amasya) – Cumhuriyet tarihî boyunca Kürtlere ilişkin bir konu
tartışılırken Filiz Hanım’ın Kanada’daki Kızılderilileri örnek vermesi o kadar
haksız, o kadar yersiz, o kadar iddialı, o kadar benzemez bir olaydır ki bunu
çok talihsiz buluyorum ve çok protesto ediyorum.
DİRAYET
TAŞDEMİR (Ağrı) – Siz demediniz mi Dersim’den özür dileyeceğiz?
HÜSNÜYE
ERDOĞAN (Konya) – Memlekete bu kadar yabancısınız ki. 
MEHMET
NACİ BOSTANCI (Amasya) – Şimdi, Amerika, bakın, hepimiz ne olduğunu biliyoruz.
Benzetme yapacaksanız az çok benzeyecek bir örnek üzerinden gideceksiniz.
FİLİZ
KERESTECİOĞLU DEMİR (İstanbul) – Oranın tarihiyle ilgili bir örnek verdim,
oranın tarihi de o.
MEHMET
NACİ BOSTANCI (Amasya) – Amerika Kıtası’nda beyazlar geldiğinde…
LEZGİN
BOTAN (Van) – Sayın Başkan… Sayın Başkan…
MEHMET
NACİ BOSTANCI (Amasya) – …Cortes ve adamları geldiğinde…. 
LEZGİN
BOTAN (Van) – Diyarbakır’daki mezar taşındaki Kürtçe ismi kayyumun eliyle
silmeyi neye bağlıyorsunuz?
MEHMET
NACİ BOSTANCI (Amasya) – …Amerika Kıtası’nın sahibi Kızılderililerdir,
İnkalardır, Azteklerdir, kabilelerdir. 30 milyon…
LEZGİN
BOTAN (Van) – Utanmıyor musunuz?
BAŞKAN
– Sayın Milletvekilim… 
LEZGİN
BOTAN (Van) – Kürtçe ismini mezar taşından sildiniz. Bunu neye bağlıyorsunuz? 
MEHMET
NACİ BOSTANCI (Amasya) – Dinler misin? Dinler misin? 
AHMET
GÜNDOĞDU (Ankara) – Dinle! Dinle! Dinle! Utanması gereken biri varsa sizsiniz!
BAŞKAN
– Böyle bir üslup yok ama Sayın Milletvekilimiz. Lütfen, yerinize oturun,
gerekirse size de söz vereyim.
HÜSNÜYE
ERDOĞAN (Konya) – Sen terörü desteklerken utanmıyor musun?
MEHMET
NACİ BOSTANCI (Amasya) – 30 milyon Kızılderili vardı.
LEZGİN
BOTAN (Van) – Bu faşizm değil mi? Bu ırkçılık değil mi? Bu ayrımcılık değil mi?
Bu hürmetsizlik, saygısızlık değil mi?
MEHMET
NACİ BOSTANCI (Amasya) – Sayın Başkanım…
LEZGİN
BOTAN (Van) – Mezar taşındaki Kürtçe ismi sırf Kürtçedir diye kayyum sildi
bakın. Ayıptır! 
MEHMET
NACİ BOSTANCI (Amasya) – Çok ayıp, çok ayıp! Bak, yaptığın çok ayıp! 
Sayın
Başkanım… 
BAŞKAN
– Sayın Botan… Sayın Botan… 
LEZGİN
BOTAN (Van) – O kayyumunuza söyleyin, o terbiyesizliği yapmasın, Kürtçe ismi
oraya yazsın tekrar. Ayıptır, ırkçılıktır, ayrımcılıktır!
BAŞKAN
– Sayın Botan, böyle bir üslubumuz yok, böyle bir usulümüz de yok, lütfen…
Gerekirse size de söz veririm.
LEZGİN
BOTAN (Van) – Bırakın bu hamaseti, bırakın.
BAŞKAN
– Sayın Bostancı, buyurun.
MEHMET
NACİ BOSTANCI (Amasya) – Sayın Başkanım, beyazlar Amerika’ya geldiğinde
Amerika’da 30 milyon Kızılderili vardı, geldiler ve yukarıdan aşağıya bütün
topraklarını talan ettiler, bu insanları öldürdüler. 30 milyon Kızılderili’den
iki yüz yıl içerisinde 2 milyon Kızılderili kaldı. Filiz Hanım’ın yaptığı
benzetmeye bakın. Bu, kabul edilemez. 
Teşekkür
ediyorum. (AK PARTİ sıralarından alkışlar) 
HÜSNÜYE
ERDOĞAN (Konya) – Bu kadar tarih biliyor. Ne yapsın? 
BAŞKAN
– Teşekkür ediyorum Sayın Bostancı. 
FİLİZ
KERESTECİOĞLU DEMİR (İstanbul) – Ben buna bir cevap vermek istiyorum. 
BAŞKAN
– Son olsun lütfen Başkanım. 
Buyurun
Sayın Kerestecioğlu.
FİLİZ
KERESTECİOĞLU DEMİR (İstanbul) – İsterseniz, Erkan Bey’den sonra da
verebilirsiniz, fark etmez. 
ERKAN
AKÇAY (Manisa) – Yok, yok, madem cevap verecek cevaplasın daha sonra… 
BAŞKAN
– Yok, buyurun. 
12.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı’nın yerinden sarf ettiği bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – Şimdi, bir ülkenin tarihinde ne yaşanmışsa
benzetme bire bir burayla olan bir benzetme anlamında söylemedim, ben bunu
bütçeye bağladım zaten. Orada yüzleşildi yaptığı hatayla diye. Şimdi, Kanada
bunu yapmış; Fransa’yı örnek verdiğimde Cezayir’i örnek verebilirim; Amerika’yı
örnek verdiğimde Vietnam’ı örnek verebilirim, başka yerleri örnek verebilirim.
Yani sonuçta bu kalkıp da aynen Kızılderililer ne yaşadıysa burada da değil ki.
Bu ülkede de yaşanmışlıklar var, işte, bunları biz kabul etmediğimiz zaman
zaten tarihimizle yüzleşemiyoruz ve ilerleyemiyoruz; bunu kastediyorum. O
nedenle hiç böyle protesto edilecek bir şey görmüyorum. Önemli olan, biz de
eğer bütçede refah istiyorsak yolsuzluk yapmayacağız, onun dışında da kendi
yaptığımız tarihî hatalarımızla yüzleşeceğiz ki herkesle birlikte bir yol
yürüyebilelim, geleceğe gerçekten umutla bakarak akabilelim. Gençler bunu daha
fazla anlıyorlar. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Kerestecioğlu.
Sayın
Akçay, buyurun.
13.- Manisa Milletvekili Erkan Akçay’ın, milletvekillerinin bütün
milleti temsil ettiklerine ve İstanbul Milletvekili Filiz Kerestecioğlu
Demir’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bir
hususu hatırlatmak için söz aldım: Anayasa’mızın 80’inci maddesi “Türkiye Büyük
Millet Meclisi üyeleri, seçildikleri bölgeyi veya kendilerini seçenleri değil,
bütün Milleti temsil ederler.” diyor. Beni şu halk seçti veya şu kesim seçti,
ben şu bölgenin milletvekiliyim diyemeyiz. Seçildiğimiz bir seçim bölgesi
vardır, adı da seçim bölgesidir. Seçim bölgeleri de seçim kanununa göre
belirlenmiştir ve artık burada bir oy ayrımı veya bölge veya bir etnisite veya
herhangi bir hususu kullanmak bir bölücülüğü ifade eder. Anayasa’mızın bu hükmü
son derece açık ve nettir. 
Yüzleşme
bahsine gelince, öncelikle tabii, terör örgütlerinin, kan dökenlerin,
askerimizi, polisimizi, masum vatandaşlarımızı alçakça katledenlerin ve
bunların destekçilerinin bir yüzleşme yapması gerekiyor. (MHP sıralarından
alkışlar) Zaten bu hadise millet vicdanında yerini bulur.
BAŞKAN
– Teşekkür ediyorum Sayın Akçay.
Birleşime
on dakika ara veriyorum.
Kapanma Saati: 14.38
ÜÇÜNCÜ OTURUM
Açılma Saati: 14.53
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Üçüncü Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel Denetim
Raporunun Sunulduğuna İlişkin Sayıştay Başkanlığı Tezkeresi (3/1188) ile Plan
ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Komisyon? Yerinde.
Hükûmet?
Yerinde.
Halkların
Demokratik Partisi Grubu adına dördüncü konuşmacı Gaziantep Milletvekilimiz
Mahmut Toğrul olacaktır. 
Buyurun.
(HDP sıralarından alkışlar)
Sayın
Toğrul, süreniz on dakika.
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, Enerji Bakanlığının bütçesi üzerine söz aldım. Bu vesileyle
Genel Kurulu saygıyla selamlıyorum.
Yine,
cezaevinde rehin tutulan eş genel başkanlarımızı, milletvekillerini, grup
başkan vekillerimizi burada saygıyla selamladığımı ifade etmek isterim.
Değerli
arkadaşlar, bazı sosyolojik, tarihsel, coğrafik hakikatler zamanın iklimine
bağlı olarak zaman zaman inkâr edilebilir, zaman zaman reddedilebilir, zaman
zaman da maalesef dün olduğu gibi yanlış bir şekilde buradan, Meclisten
çıkarılmaya neden olabilir ama bunların hakikat olmasını değiştirmez.
Değerli
arkadaşlarım, söz konusu bütçemiz de maalesef, zamanın iklimine göre
hazırlanmış bir bütçedir. 2018 bütçesinin gelirlerinin dağılımına bakıldığında
bütçenin yüzde 88,5’inin vergilerden, kalanının ise harçlar, elektrik, doğal
gaz fiyatlarına yapılan yüksek zamlar, cezalar ve diğer gelirlerden oluştuğu
görülecektir. OHAL koşullarında hazırlanmış olan bütçe, otoriterleşmenin,
muhafazakârlaşmanın, savaşın ve güvenlikçi politikaların finansmanının asıl
olarak halktan toplanan vergilerle gerçekleştirilmekte olduğunu açıkça ortaya
koymaktadır.
Hepimizin
bildiği gibi, Türkiye enerji konusunda bugün petrol ürünlerinde yüzde 93, doğal
gazda yüzde 99 oranında dışa bağımlıdır. Türkiye’de şu anda var olan dışa
bağımlılık yeni düzenlemelerle doğrudan çok uluslu sermayeye tümüyle bağımlı
hâle gelmiştir. Yap-işlet-devret, yap-işlet gibi finansman modelleri ve işletme
hakkı devirleriyle yapılan özelleştirmeler ile bu bir kamu hizmeti olan enerji
alanı yargının denetimi dışına çıkarılmış ve günümüzde çok uluslu sermayenin
insafına terk edilmiş durumdadır. 
Değerli
milletvekilleri, bir diğer önemli konu, nükleer enerjiye bakışımızdır. Rusya
enerji arzı ülke imajına zarar vermemek ve sağlam bir gelir kaynağını
kaybetmemek için uçağının Türkiye tarafından düşürülmesini bir enerji silahına
dönüştürmüş durumdadır. Rusya elindeki enerji kozunu oldukça ekonomik
kullanırken, Türkiye tarafının jest üstüne jest yapmasının gelecekte başka
krizlere yol açma riskinin olduğunu görmemiz gerekiyor. Akkuyu Nükleer Enerji
Santrali ihalesi gibi, yaptığımız jestlerle daha da göbekten Rusya’ya bağımlı
olmaktan başka bir şey yapmamış olursunuz.
Dünyada
özellikle gelişmiş ülkeler doğayı kirletmeyen ve toplumsal maliyetleri daha az
alternatif enerji üretimleriyle enerji sorunlarını çözmeye başlamış ve nükleer
enerjiden vazgeçme yoluna girmişken Türkiye’nin ise tam tersi, bu konuda iştahı
kabarık bir şekilde istekli davranması anlaşılmazdır, abestir. Nükleerin riski
ve zararları açıkça biliniyor olmasına rağmen, Hükûmet yetkilileri ve işin
muhataplarının neredeyse her platformda nükleer enerjinin çevreci ve güvenilir
olduğunu söylerken, hangi saiklerle söylediklerini kamuoyu anlamakta zorluk
çekmektedir.
Yine,
diğer bir yandan, dünyada birçok ülkede kömürle çalışan termik santraller
genellikle arazinin maliyet yaratacağı kirlilik, gürültü, iklim değişiklikleri
ve estetik kaygılar nedeniyle nüfusun yoğun olarak yaşadığı yerleşim
yerlerinden uzağa kurulmuşken ülkemizde durum tam tersidir. Yatağan,
Afşin-Elbistan, Çan, Amasra örneklerinde olduğu gibi, nüfusun kirlilikten
etkilenme olasılığı göz ardı edilerek kömürle çalışan termik santraller
yerleşim yerlerinin hemen yakınına rahatlıkla kurulabilmişlerdir. 
Madenler
konusuna gelince, bugün geldiğimiz noktada rant sağlama faaliyeti madencilik
sektörünün en temel sorunudur. Siyasi iktidar 16 Haziran 2012 tarihinde
yayınladığı bir genelgeyle bütün maden ruhsat ve izinlerini Başbakanın onayına
bağlamış, kanunla kazanılmış haklar hukuka aykırı bir şekilde genelgeyle
kısıtlanmıştır. Sayın Bakan birkaç gün önce çıkmış, kaçak kömür madenciliği
konusunda mücadele edeceklerini, denetimi artıracaklarını ve her üç ayda bir
denetim yaparak bu işi sıkı tutacaklarını söylüyor. Sayın Bakana “günaydın”
demek istiyoruz. Kaçak madenleri tespit etmediğiniz ve doğru düzgün denetim yapmayıp
“Bu işin fıtratında ölüm vardır. Ölüm, madencinin kaderi. Madenciler güzel
öldüler.” dediğiniz için yaşamı, emeği hiçe sayan salt ekonomi endeksli
yaklaşımınızın faturası: 2002’de iktidarı devraldığınızdan bu yana madenlerde
çalışan 400’ün üzerinde ocağa ateş düşmesine neden oldu. Bu katliamlar,
vicdanın ve insanca yaşamın ekonomik hırsa kurban edilmesinden başka bir şey
değildir. Soma’da, Şırnak’ta, Ermenek’te, Şirvan’da, Zonguldak’ta ve Amasra’da
yaşadığımız ve iş cinayetlerine dönüşen madenci ölümlerinin asıl sorumlusu
kamusal varlıklarımızı ve hizmetleri talana açan, emekçiyi güvencesiz çalışmaya
zorlayan ve daha fazla ölüm getiren politikalarınızdır. 
Değerli
milletvekilleri, bakın, iş kazaları ülkemizde birer cinayete dönüşmüştür. Bu
kazalar önlenebilir ve öngörülebilirdir. Maden kazalarının faciaya dönüşmesini
engellemek elimizdedir. Devlet Denetleme Kurulunun hazırladığı rapora göre, iş
cinayetlerine maruz kalıp hayatını kaybeden işçilerin yüzde 53,56’sı kömür ve
linyit çıkartılması faaliyet kolunda çalışanlardan meydana gelmektedir.
Madenlerdeki iş cinayetleri ve Hükûmetin sorumluluğu bizzat devletin üst
düzeydeki yetkili kurumları tarafından açıkça ifade edilmek zorunda
bırakılmıştır. Özellikle baraj ve hidroelektrik santrallerin toplum ve doğa
üzerinde yol açtıkları yıkımların altını da çizmek gerekiyor. “Kalkınma” adı
altında yerel toplulukların ve halkların yaşam alanları ellerinden alınıyor,
göçe zorlanıyor ve asimilasyona tabi tutuluyor. Bugüne kadar yapılan 1.500
baraj ve HES projesinden kaynaklı 400 bin insan, topraklarını bırakıp göçe
zorlanmış, bir o kadarının da yaşamı elinden alınmışken yapımı planlanan 2 bin
baraj ve HES projesiyle de 1 milyona yakın insan mağdur edilecektir. Ömürleri
otuz kırk yıl olan HES’lerin tümünün bitmesi durumunda Türkiye'nin enerji
ihtiyacının sadece yüzde 5’ini karşılayacak olması, Hasankeyf gibi mirasımızın,
Dersim’de olduğu gibi inanç değerlerimizin suyun altına gömülmesine, talanına,
yıkımına değer mi? 
Devlet
Su İşlerinin 2007 yılında faaliyet raporunda da belirttiği barajlarda amacın
güvenlik olduğu açıktır. Hükûmet, uluslararası literatüre yeni bir kelime
katmıştır, o da “güvenlik barajı”.
Değerli
milletvekilleri, bir de gelelim sizin destan gibi elektrik faturalarınıza. Bir
elektrik faturasına kaç soygun sığar değerli arkadaşlarım? Bakın, bir elektrik
faturasında 10 soygun var. Yakında 11’incisini de yani savaş bütçesini de bu
fiyatlara eklerseniz kesinlikle bizler şaşırmayacağız.
Değerli
arkadaşlar, elektrik 7 kuruşa mal olurken elektrik bedeli, kayıp kaçak bedeli,
dağıtım bedeli, perakende satış bedeli, iletişim bedeli, sayaç okuma bedeli,
Enerji Fonu, TRT payı, belediye tüketim vergisi ve KDV’yle 45 kuruşa halka
ulaşmaktadır. 
Değerli
arkadaşlar, 2018 bütçesinin içeride ve dışarıda savaşa göre düzenlenmiş olduğu
açıkça ortadadır. Ne de olsa “Ülkemiz yakılıyor, yıkılıyor ve bölünecek.” gibi
yaygaralarla savaş politikasının yükünü halka yüklemeye devam ediyorsunuz.
Güvenilir enerji konusunda maalesef, hiçbir çabanız yok, onu da tekelleştirmeye
çalışıyorsunuz. 
Sayın
Enerji Bakanı burada bizi dinlemeye herhâlde… Özel olduğunu biliyoruz ama en
azından bu bütçe görüşülürken burada olsaydı iyi olurdu. Burada ona birkaç soru
yöneltmek istiyorum değerli arkadaşlar. Güneş enerjisiyle ilgili küçük ölçekli
enerji üreticilerine milyarlarca ceza neden kesilmiştir? Bu cezaların bin
megavatlık yenilenebilir enerji kaynak alanı ihalesinin Kalyon Gruba
verilmesiyle aynı döneme denk gelmesi tesadüf müdür? Hükûmetinizin güneş
enerjisi piyasasında küçük ölçekli üreticiyi üretimden dışlayarak Kalyon Grubu
gibi Hükûmete yakın şirketlere tekel hâline getirmeyi mi amaçlamaktasınız?
Sayın Enerji Bakanının bunlara cevap vermesi gerekir. Aslında Sayın Enerji
Bakanının başka sorulara da cevap vermesi gerekir. Özellikle yaz saati konusunda
ısrarı, Sayıştay raporuna rağmen ısrar etmesi, olmayınca da kanun ve hukukla
oynayarak arkadan dolanmasını buradan kendisine sormak isteriz, nedir bu ısrar?

(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Sayın Başkan, bir dakikada bitireceğim hemen.
BAŞKAN
– Sözlerinizi tamamlamak için bir dakika ek süre veriyorum.
Buyurun
Sayın Toğrul.
MAHMUT
TOĞRUL (Devamla) – Teşekkür ederim Sayın Başkan.
Hâlbuki
yüzde 7,7 maliyet artışına neden olduğu raporlarda açıkça belirtilmesine rağmen
bu ısrar devam ediyor, çocuklarımız sabahın köründe okullara gitmek zorunda
bırakılıyor. 
Değerli
arkadaşlar, bir başka nokta da, evet, barış zamanında sorun olmayabilir ama
savaş dönemlerinde, çatışma dönemlerinde Rusya’nın Sayın Enerji Bakanıyla ilgili
iddialarını ve sonrasında yine WikiLeaks belgelerine, Red Hack belgelerine,
e-maillere yansıyan o sorulara da bugüne kadar bu halka doyurucu bir cevap
vermemiştir. Bu cevapları Sayın Bakandan bekliyor, Genel Kurulu saygıyla
selamlıyorum.
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Toğrul. 
AHMET
YILDIRIM (Muş) – Sayın Başkan, çok kısa bir yerimden söz talebim var.
ÖZGÜR
ÖZEL (Manisa) – Benim de var Sayın Başkan.
BAŞKAN
– Buyurun Sayın Yıldırım.
III.- AÇIKLAMALAR (Devam)
14.- Muş Milletvekili Ahmet Yıldırım’ın, 4 bakanlığın bütçesinin
görüşmelerinin yapıldığı sırada Genel Kurulda sadece 1 bakanın bulunmasına
ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
Sayın Başkan, gerçekten biz bir yılın merkezî bütçe yasa tasarısını
hazırlıyoruz burada, onu tartışıyoruz, onun üzerine konuşuyoruz ve şüphesiz her
bakanlık önemli ama dört önemli Bakanlığın bugün bütçesi görüşülüyor. Şimdi
burada sadece bir Bakanımız oturuyor, o da Hükûmet sıralarında çok ortada
değil, neredeyse milletvekillerine, bize yakın oturuyor. Hani oturduğu yeri bir
latife olarak söylüyorum ama şimdi düşünün, az önceki hatibimiz, bizim partimiz
tarafından Enerji Bakanlığı bütçesi üzerinde konuşmak üzere görevlendirilmiş
bir arkadaşımız ve önemli sorular sordu. Şimdi, bürokratlar şüphesiz not
alıyordur ama Bakan Beyin burada olması… Ya da ülkenin en önemli problemi olan
aile ve kadın politikaları açısından şimdi Aile ve Sosyal Politikalar Bakanı da
yok. Bu, bizim, özellikle Hükûmetin bütçeye verdiği önem ve nerelerde
hazırlandığı konusundaki kaygılarımızı haklı çıkaran bir yaklaşımdır diyor,
teşekkür ediyorum.
BAŞKAN
– Teşekkür ederim Sayın Yıldırım. 
Sayın
Özel, sizin de mi talebiniz var. 
ÖZGÜR
ÖZEL (Manisa) – Evet efendim. 
BAŞKAN
– Buyurun.
15.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın Genel Kuruldaki tutum ve davranışlarına ve 4 bakanlığın bütçe
görüşmeleri yapılmasına rağmen Genel Kurulda sadece 1 bakanın bulunmasına
ilişkin açıklaması
ÖZGÜR
ÖZEL (Manisa) – Sayın Başkanım, aynı sebepten söz istemiştim, biraz önce
iktidar partisi grup yöneticilerine de ifade ettim. Kısa süreceğini söylediler
ama şimdi, Enerji ve Tabii Kaynaklar Bakanı Berat Albayrak’ın diğer bakanlardan
ne farkı var, ben merak ediyorum. Bugün sabah geldiği andan itibaren yanındaki
bakanla sohbet ediyor, arkasına dönüyor, başkasıyla sohbet ediyor,
milletvekilleri zaten bolca, diğer bakanlara gitmedikleri kadar nedense ona
gidiyorlar, hiç kimse olmazsa telefonla oynuyor. Fatma Hanım, Berat Bey’den
fırsat buldukça -onun lafa tutmasından- dinlemeye çalışıyordu, baktı o gitti, o
da gitti. Bir tane Bakan var, dört bakanlık yerine. Bu, yürütmenin yasamaya
saygısızlığıdır. Bu, içinden çıkılmış olsa da kuvvetler ayrılığının ayaklar altına
alınmasıdır. Bu, hep bizim şikâyet ettiğimiz, Parlamentoyu zayıflatan,
hiçleştiren ve iktidar odağını bir başka yere taşıyan ve Parlamento üzerinde
vesayet kuran bir odağın güvenini arkaya almaktır. Bu, doğru bir şey değil. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bu, sürdürülemez. Sizden ricamız: Kısa bir ara verip AKP grup
yönetimi sayın bakanları çağırsın, gelip de…
Özür
dilerim, toparlayabilir miyim, bir cümle.
BAŞKAN
– Sayın Özel, mikrofonunuzu açtık.
ÖZGÜR
ÖZEL (Manisa) – Sayın Başkanım, sizden ricamız: Kısa bir ara verelim, AKP grup
yönetimi sayın bakanları arasın, çok insani, çok gerekli, çok acil bir şey
varsa bilelim. 
Bir
de şu var: Yazıktır, dün Mehmet Şimşek söz hakkı bittikten sonra beş dakika
erken ayrılmak için gezdi, bütün gruplardan müsaade istedi. Ayşe Nur
Bahçekapılı -dün sert bir polemik yaşadık ama- bir gün önce tansiyonunu
ölçtürmek için revire gidecek, gruplara bilgi verdi. Şimdi, Berat Albayrak’ı
farklı kılan ne? Berat Albayrak burada gruplara bir şey söylemeden -kendi
grubunun haberi yok, bilmiyorum size bilgi verdi mi- nasıl oluyor da buradan
ayrılıyor gidiyor? Bu doğru bir şey değil. 
Lütfen,
bir ara verin… Herkes ya görevini yapsın ya da kimse böyle Meclisi hiçe sayacak
bir küstahlık içinde davranmasın.
Teşekkür
ediyorum.
BAŞKAN
– Teşekkür ederim Sayın Özel.
Sayın
İnceöz söz istemiş.
Buyurun.
16.- Aksaray Milletvekili İlknur İnceöz’ün, Manisa Milletvekili Özgür
Özel’in yaptığı açıklamasındaki bazı ifadelerine, bütçenin bir yatırım bütçesi
olduğuna ve bütçede terörle mücadele için ayrılan kaynağa itiraz etmenin
ülkenin birlik ve beraberliğine itiraz etmek olduğuna ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; burada
şahsileştirerek bir eleştiride bulunmanın doğru olmadığını özellikle belirtmek
istiyorum. Elbette ki haberimiz var. Bakanlarımız biraz sonra gelecek.
İmzalamaları gereken önemli evraklar vesaire var. Onu özellikle bilgilendirme
noktasında söylüyorum ama şahsileştirerek “Bir ayrımcılık mı var, nedir, ne
değildir ya da milletvekili arkadaşlarım…” Milletvekili arkadaşlarımız her
zaman burada, Kabine de bu tarafta olduğunda, burada çalışmalar sırasında da
benzer görüntülere her zaman rastlıyoruz. Bunu, buradan böyle cımbızlayarak
sanki bir ayrımcılık var, başka bir şey oluşturuyor görüntüsü içerisinde
söylemenin doğru ve yerinde olmadığını özellikle belirtmek istiyorum.
Bir
başka itiraz noktam da “vesayet kuran bir odağa” demek. Bu cümleyi
reddediyorum. Böyle bir şey yok. Vesayetle, darbelerle, muhtıralarla mücadele
ederek bugünlere gelen partimizin bir başka şekilde bir başka kanaldan, bir
başka odaktan sanki bir vesayet odağı oluşturmaya çalışıyormuş gibi ilzam ve
ithamı reddediyorum. 
Bir
başka itirazım da şuna olacak: “Bazen hatipler çıkıp burada savaş politikası…”
Geçmiş dönem bütçelerinde de benzer konuşmalar yapıldı ve her konuşmada
söylendiğinde biz de şunu söyledik: Bizim bütçemiz savaş bütçesi değildir.
Bizim bütçemiz yatırım bütçesidir.
(Mikrofon
otomatik cihaz tarafından kapatıldı) 
İLKNUR
İNCEÖZ (Aksaray) – Lütfen açalım Başkan. 
BAŞKAN
– Sayın İnceöz, devam edin.
Buyurun.

İLKNUR
İNCEÖZ (Aksaray) – Hazırlamış olduğumuz bütçeler bundan önceki bütçeler gibi
yatırım bütçesidir, hizmet bütçesidir. Merkezinde milletimiz, bizatihi
milletimizin ta kendisi vardır, onlara hizmet etmek için. Bugün Türkiye'nin
dört bir tarafında yapılan yatırımlara baktığımızda, bölgesel farklılıkları
gidermek, doğusuyla batısı, kuzeyiyle güneyi arasındaki ekonomik anlamdaki tüm
farklılıkları giderebilmek için hazırlanmış, iyi çalışılmış bir bütçedir. 
Lakin
şu da gözden kaçmamalıdır ki: Türkiye zor bir coğrafyadır ve coğrafyalar
insanların bazen kaderleridir gerçekten. Evet, bu coğrafyada özellikle 2015’ten
itibaren, seçimlere gittiğimiz o süreçte, ülkemizin içerisinde tırmandırılmaya
çalışılan terör eylemleri, terörle mücadelemiz, onun dışında yine güney
koridorunda hemen oluşturulmaya çalışılan terör devletçiklerine elbette ki
müsaade etmeyeceğiz hem içeride hem dışarıda. Hangi terör örgütü bir araya
gelirse gelsin, hangileri kol kola girerse girsin, kimler bunun taşeronluğunu
yapmaya çalışırsa çalışsın biz onlarla mücadele etmeye devam edeceğiz. Elbette
ki bu bütçede buna ilişkin, terörle mücadele noktasında da bir kaynak
olacaktır. Buna itiraz edenlerin aslında ülkenin birlik ve beraberliğine, 780
bin kilometre kare, 80 milyonun da bir ve bir arada yaşama kaderine, idealine itiraz
ettiğini unutmamak gerekir. 
BAŞKAN
– Teşekkür ederim Sayın İnceöz. 
AHMET
YILDIRIM (Muş) – Sayın Başkan, ben sadece kayıtlara geçmesi açısından…
BAŞKAN
- Buyurun Sayın Yıldırım...
AHMET
YILDIRIM (Muş) – Şimdi, bakın, farklı düşünüyoruz ki ve toplumsal meselelere
farklı bakıyoruz ki farklı partiler içerisinde örgütlenmiş ve yer almışız.
Bütçeye “yatırım bütçesi” deyip bu bütçeye iftira atıyor olabilirsiniz, ben
böyle görüyorum. Ancak, başka nitelemelere, “savaş bütçesi” “rant bütçesi”
“sermaye bütçesi” “erkek egemen bütçesi” “talan bütçesi” demek bir siyasi bakış
açısıdır. Farklı açılardan bakıyoruz. Kalkıp bunu başka yerlere çekmenin… Şimdi
Hükûmet üyelerinin burada olmaması neymiş? Terörle mücadeleymiş. Burada
olmamalarını eleştirmek onu zafiyete uğratmak mıdır yani? Ne yani, Allah
aşkına, böyle bir şey olabilir mi? 
Sadece
kayıtlara geçmesi için söylemek istedim.
Teşekkür
ederim. 
BAŞKAN
– Teşekkür ederim Sayın Yıldırım. 
Sayın
Bakan….
ÖZGÜR
ÖZEL (Manisa) – Sayın Başkan, kayıtlara geçsin. 
Benim,
tabii, Sayın İnceöz bir bütçe sunumuna girişince bir yerden sonra dikkatimden
kaçmış. Eğer sayın bakanların burada olmamasını eleştirmek terörle mücadeleyi
zaafa uğratıyor diyorsa, ben artık pes diyorum, başka bir şey demiyorum. 
Teşekkür
ederim. 
MEHMET
MUŞ (İstanbul) – Sen geç kaldın Sayın Özel, yakalayamadın yani. 
ÖZGÜR
ÖZEL (Manisa) – Akıllara ziyan yani. 
BAŞKAN
– Zannediyorum bir önceki konuşma için demiş olabilir Sayın Başkan.
Sayın
Bakan…
17.- Millî Savunma Bakanı Nurettin Canikli’nin, bütçe görüşmeleri
sırasında bakanların Genel Kurulda bulunamamalarının zorunlu sebeplerden
kaynaklandığına ve Hükûmetin temsil edildiğine ilişkin açıklaması
MİLLÎ
SAVUNMA BAKANI NURETTİN CANİKLİ (Giresun) – Teşekkür ederim Sayın Başkanım. 
Biraz
önce bakanlarımız yani burada olmayan 3 bakanımız da acil ve ertelenemez bir
olay ve gelişme nedeniyle beni bilgilendirdiler ve gittiler. Aynen öyle, evet
yani burada şey yok, aynen birebir söylüyorum.
ÖZGÜR
ÖZEL (Manisa) – Siz grup başkan vekilliği yaptınız. Grup başkan vekillerine
bilgi verseniz “Hayır.” mı deriz?
MİLLÎ
SAVUNMA BAKANI NURETTİN CANİKLİ (Giresun) – İzin verirseniz… Yani yöntem olarak
oraya verilebilir, buraya verilebilir ama bana bilgi verdiler.
ÖZGÜR
ÖZEL (Manisa) – Ya, olur mu? Hayır. Siz grup başkan vekilliği yapmış birisiniz.
MİLLÎ
SAVUNMA BAKANI NURETTİN CANİKLİ (Giresun) – Çünkü Hükûmeti birlikte temsil
ediyoruz. Dolayısıyla teorik, teknik olarak bakıldığında…
ÖZGÜR
ÖZEL (Manisa) – Ya, böyle bir şey olur mu ya?
MİLLÎ
SAVUNMA BAKANI NURETTİN CANİKLİ (Giresun) – İzin verirseniz…
ÖZGÜR
ÖZEL (Manisa) – Ya, bir eksik varsa gidereceksiniz kardeşim! Öyle gelecek,
orada oturacak ya da ara vereceğiz hep beraber, bekleyeceğiz, işini yapsın,
imzasını atsın.
MİLLÎ
SAVUNMA BAKANI NURETTİN CANİKLİ (Giresun) – Böyle bir şey yok. Bakın…
ÖZGÜR
ÖZEL (Manisa) – Böyle bir şey olur mu ya?
BAŞKAN
– Sayın Özel, Sayın Bakan bir meramını anlatsın, ben de gerekeni söyleyeceğim.
Sayın
Bakan, buyurun.
MİLLÎ
SAVUNMA BAKANI NURETTİN CANİKLİ (Giresun) – Hükûmetin, elbette bütün
bakanlarımızın sonuna kadar burada bulunmaları ve konuşmaları dinlemeleri, ona
göre de gerekirse cevap vermeleri veya bilgilendirme yapması normaldir,
doğaldır; bu, normal olanı. Ama bakın, sabahleyin ben de on bir buçukta gelmek
durumunda kaldım, yarım saat geç kalmak durumunda kaldım çünkü çok acil,
gerçekten, yurt dışıyla bağlantılı bir gelişme oldu ve o nedenle arkadaşlarımı
da bilgilendirdim, bakan arkadaşlarımı da bilgilendirdim ve geç geldim, gelmek
zorunda kaldım. Aynı durum diğer bakan arkadaşlarımız için de geçerli, maalesef
hayat devam ediyor, bu çalışmaların yürütülmesi gerekir. Hele içinde
bulunduğumuz şu dönemde hakikaten çok yoğun çalışmalar söz konusu. Arkadaşlarımızın
da bu kararları almaları gerekiyor, o istişareleri yapmaları gerekiyor, o
görüşmeleri yapmaları gerekiyor. Beni de bilgilendirdiler ve gittiler. Hepsi bu
kadar. Yoksa, “Efendim, Mecliste bulunmayalım, milletvekillerini dinlemeyelim.”
ya da “Meclise karşı bir irade ortaya koyalım.” gibi bir düşünce söz konusu
değil, kimsenin aklının ucundan bile geçmez. Ama mecburiyetleri var, bunu da
anlayışla karşılamamız gerekir. Ha, yöntem olarak şunu söyleyebilirsiniz: Yani
grupları dolaşır gitmeden önce, olabilir, yani bir yöntemdir ama olmayabilir
de, illa öyle olması da gerekmez. Temsil noktasına bakıldığında Hükûmet temsil
ediliyor burada. Yoksa hiçbir arkadaşımızın bulunmamak için, sadece burada
bulunmamak için öyle bir amaçla, öyle bir hedefle burayı terk etmesi söz konusu
değil, böyle bir şey söz konusu olamaz. Bunu da belirtmekte fayda var.
Teşekkür
ediyorum Sayın Başkan.
BAŞKAN
– Teşekkür ederim Sayın Bakan.
FİLİZ
KERESTECİOĞLU DEMİR (İstanbul) – Sayın Başkan, faiz yüzde 12,75’e çıkarılmış
Merkez Bankası tarafından, dolar da uçmuş.
MİLLÎ
SAVUNMA BAKANI NURETTİN CANİKLİ (Giresun) – Yani bakanlarımız olmadığı için mi?
FİLİZ
KERESTECİOĞLU DEMİR (İstanbul) – Sanıyorum ani gelişme bu olsa gerek. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Yaşar Tüzün’ün, Bakanların
Genel Kurulda bulunmamaları konusuna ilişkin konuşması
BAŞKAN
– Evet, sayın milletvekilleri, kuşkusuz, Hükûmet adına bir bakanımız burada
oturup Hükûmeti temsil edebilir. Ancak, bir bütçe çıkarıyoruz, on iki ay, üç
yüz altmış beş gün bu bütçe Türkiye’nin gündeminde olacak, ilgili bakanlıkların
gündeminde olacak. Dolayısıyla, sayın bakanlarımızın kendilerine tahsis edilen
rakamlar ve yasamaya olan saygınlıktan dolayı burada bulunmaları gerekir,
geçmişten gelen teamüller de o yöndedir. Zannediyorum, çok acil bir durum söz
konusu olduğu için iki bakan aramızdan ayrılmıştır. Ben de bu süre içerisinde
Sayın Bakanlarımızla arkada görüşmeler yaptım, yapıyorum. Açıkçası, Divanımız
olarak bize de bilgi vermediler ama ben de on dakika süre veriyorum.
Zannediyorum, iktidar partisi grup başkan vekilimiz gerekli görüşmeleri yaptı,
“On dakika içerisinde gelecekler.” dedi, gelmezlerse birleşime ara vereceğim,
bilginiz olsun. (CHP sıralarından alkışlar) 
ZEYİD
ASLAN (Tokat) – Böyle bir usul yok. 
SÜREYYA
SADİ BİLGİÇ (Isparta) – Bu doğru bir üslup değil Başkan.
ÖZGÜR
ÖZEL (Manisa) – Dünkü usule itiraz etmediniz, bugünkü usule itiraz ediyorsunuz.
SÜREYYA
SADİ BİLGİÇ (Isparta) – Bu doğru bir usul değil.
ÖZGÜR
ÖZEL (Manisa) – Ona da yanlış deseydin şimdi başka bir şey konuşulurdu.
SÜREYYA
SADİ BİLGİÇ (Isparta) – O da yanlış, biz “doğru” demedik ki. 
ZEYİD
ASLAN (Tokat) – Yani senin yaptığını yapabiliriz, bağıra çağıra, bağıra çağıra
şey yapabiliriz. 
ÖZGÜR
ÖZEL (Manisa) – Oturduğu sürede dinlese bile yeter bak, oturduğu sürede bile
dinlese. 
MEHMET
MUŞ (İstanbul) – Sayın Başkan, Sayın Özel mi idare edecek burayı, lütfen! Ben
bunaldım. 
ÖZGÜR
ÖZEL (Manisa) – İdareye karışan mı var? Alkış yapmakta mı suç kardeşim? Başkan
karar vermiş, alkışladık, size ne?
SÜREYYA
SADİ BİLGİÇ (Isparta) – Sayın Özel, geç, oraya otur “Yanlış yapmam.” diyorsan. 
MEHMET
MUŞ (İstanbul) – Eğer meraklıysa Meclis Başkan Vekili olsun.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Evet, Halkların Demokratik Partisi Grubu adına İstanbul Milletvekilimiz Erdal
Ataş konuşacaktır. (HDP sıralarından alkışlar) 
Sayın
Ataş, süreniz on dakika.
Buyurun.
HDP
GRUBU ADINA ERDAL ATAŞ (İstanbul) – Sayın Başkan, değerli milletvekilleri;
coğrafyamızın emekçiler tarafından üretilen, aslında esası, hemen hemen
tamamının emekçiler tarafından üretildiği, vergiler ve diğer meselelerle
merkezîleştiği ekonomisinin bir yıl sonraki sürecine yönelik planlamasını
konuşuyoruz. Ama tabii ki ekonomi ve politika genel olarak dünyadaki toplumsal
sistemden bağımsız bir şey değil. Dünyada nasıl bir toplumsal sistem varsa
ekonomi de ona bağlı olarak, politik olarak bölüşülerek paylaşılıyor. Yani
dünyadaki olanakları eğer sosyal bir devlet biçiminde ele alırsak o zaman halka
daha uygun, daha adil biçimde yansıyan bir ekonomiye dönüşebileceği gibi,
“kapitalist” “emperyalist” dediğimiz sermayenin vahşi sömürüsüne bağlı ele
alındığında, maalesef bütün bu sermayenin tamamı, işçi ve emekçilerin karşıtı
olarak, küçük bir azınlığı destekleyen bir ekonomiye dönüşmektedir.
Bugün
dünyada kapitalist emperyalist sistem hâkimdir ve bu sistemin doğasında şu
vardır: Bir, özel mülkiyeti destekliyor; ikincisi, ona bağlı olarak kâra dayalı
üretimi güçlendiriyor ve bunu tetikliyor, aynı şekilde bu küçük azınlığın
elinde biriken bu ekonominin de küçük bir azınlık tarafından yönetilmesini
içeren bir yönetime dönüşüyor. Doğal hâliyle, doğa tahribatı, buna bağlı olarak
işçi ve emekçilerin sömürülmesi, yine “serbest piyasa” adı altında yapılan
zamlar, diğerleri ve benzerleriyle gündem epey işçi ve emekçilerin aleyhine
gelişmiş oluyor ekonomik olarak.
Bizim
ülkemizdeki mevcut iktidar da aynı şekilde kapitalist emperyalist sistemin bir
parçası olarak sermayeyi destekleyen bir anlayışla ekonomiyi ele almakta. Bu
coğrafyamızda şu an yani diyelim ki her yılki dünyadaki koşullara bağlı olarak
gelişen ekonomiye bağlı olarak gelen gelirler de yine aynı o siyasete bağlı
olarak küçük bir azınlığın daha fazla kâr sömürüsü için, yine bu küçük
azınlığın daha fazla bu ülkede silaha ve benzeri meselelere yatırım yaparak
kendi özel mülkiyetini güçlendirmesi, tekellere dönüştürülmesi için
kullanılıyor. Yine bunu destekleyen hükûmetler ve siyaset alanları da tekçi bir
zihniyetle başkanlıkları, krallıkları, küçük azınlık yönetimlerini destekleyen
bir siyasetle bu meseleyi yürütmüş oluyor. 
Kapitalizmin
kriz biçiminde geliştiği durum da zaten buradan meydana geliyor. Yani sermaye
kesimleri işçi ve emekçileri sömürerek, onları yoksullaştırarak metalar ve
sermayeler elde ediyor, sonra da bu metalarını, ne olursa olsun, silah, araç,
gıda, giyim ne olursa olsun bunların tümünü de işte bu işçi ve emekçilere
satmaya çalışıyor. Yoksullaşan işçi ve emekçiler bu meseleyi alamadığında onlar
da doğal hâliyle krize girmekte ve bir şekilde bunun yükleri de yine işçi ve
emekçilerimize yansıtılmaktadır.
Bizim
ülkemizde sadece kapitalizmi destekleyen, onun işleyişiyle, onun anlayışıyla
hareket eden bir iktidar, bir hükûmet yok. Aynı zamanda bu iktidar ve hükûmet…
Ki dünyada krizler gelişebilir, bu, kapitalizmin doğasıdır, asla kaçınılmaz
olarak bunun içerisinde debelenmek zorundadır. İşçi ve emekçilere bunun bütün
sonucu da çıksa bu krizler sonucunda bu iktidarlar kapitalist sistemle birlikte
yok olup gidecekler, bunu biliyoruz. Ama bizim coğrafyamızda, bu kapitalist
sistemi, işçi ve emekçileri sömüren bu kapitalist sistemi desteklemenin
yanında, onu bütün vahşiliğiyle uygulamanın yanında bir de tarihsel
sorunlarıyla… Yani bu ülkenin toplumsal meselelerine yönelik oldukça tekçi,
ayrımcı yaklaşan bir siyaset anlayışı söz konusu. 
Bu
siyaset anlayışı, ekonomide dünyada yaşanan, Orta Doğu’da yaşanan, bizim coğrafyamızda
yaşanan krizleri de daha fazla derinleştirmekte ve ülkemizdeki halkların
üzerine binen yükleri artırmaktadır. Bugün bizim ülkemizde var olan bütün bu
ekonomik daralmanın, işçi ve emekçilere yönelik yaşanan bütün bu krizlerin
tümünün sebebi aslında uygulanan siyasetle alakalıdır. 
Coğrafyamızda
büyük bir ekonomik kriz var kapitalizme dayalı, sermayeye dayalı; bunun yanında
büyük de bir siyaset krizi söz konusu. Bizim ülkemizde herkes içeride yani
böyle bir gerçeklik var. Siyasetçi içeride, gazeteci içeride, akademisyen
içeride, muhalifler içeride, üçüncü büyük partinin eş başkanları,
milletvekilleri içeride, belediye başkanları içeride, insan hakları
savunucuları içeride. İnsan hakları noktasında şu an en alt düzeye inmiş
ülkelerden bir tanesindeyiz. Bu koşullarda, ortaya çıkmış olan bu atmosfer
içerisinde “Kürt” ismi, “kürdistan” ismi, tarihte kullanılmış olan bunların
tümü de maalesef yasaklı hâle getirilerek cezalarla baskıya dönüştürülmüş
durumda. 
OHAL’le
ülke yönetiliyor bir seneden fazladır. Dönemsel olarak bu meseleler elbette
geçici olarak ele alınabilir, bunlar anayasalarda var. Ama bizim ülkemizde
muhalefeti bastırmak, bu ülkede hak talep eden, demokrasi talep eden, barış
talep eden kesimleri bastırmak için OHAL ve KHK’ler açıktan bir silaha
dönüştürülmüş; hukuk ve Anayasa zaten kötüydü, zaten 12 Eylülden besleniyordu,
tamamen bir kenara bırakılarak daha da tekçi, daha da faşist, daha da baskıcı
hâle getirilmiş durumda. 
İşsizlik
6 milyona ulaşmış durumda. Yani resmî rakamlarda normalde 3,5-4 milyona yakın
olarak gösterilse de şu an gelinen aşamada sendikaların gösterdiği verilere
göre 5 milyonu aşmış durumda, 6 milyona yaklaşıyor. Bu, bizim ülkemizde 26 tane
şehrin nüfusu. Çocuklar ve diğerleri çıkarıldığında bu ülkede yaklaşık olarak
40 tane şehir işsiz durumda. Yani bunların bir bütünü böyle. 
Yoksulluk
5.100 liraya ulaşmış durumda sendikaların yaptığı araştırmaya göre, açlık
sınırıysa 2 bin lira düzeyinde. Bizim ülkemizde ise maalesef asgari ücret
1.400’lerle övünen bir hükûmetin elinde şekillenmiş oluyor. 
Euro
ve dolar, maalesef bu ülkenin yıllık gelirinin yüzde 20’sini bir şekilde yok
ederek havaya uçuran bir siyasetle yükseltiliyor. Dış ve iç politikadaki hatalı
tutum maalesef bu meseleyi bugüne getirdi. Az önce de grup başkan vekilimizin
söylediği gibi, yine euro, dolar da büyük bir yükselişle şey oldu. Eğer bizim
ülkemiz dışa bağımlı olmasaydı, euro, dolarla alakası olmasaydı o zaman şunu
diyebilirdik: “Ya, bize ne, yükselirse yükselsin.” Ama ekonominin yüzde 90’ının
onlara endeksli yürüdüğü bir ortamda doların 3 bin liradan 4 bin liraya çıkması
demek 800 milyar gelirin 200 milyarının havaya uçması demek. Bu da bu ülkede
yaklaşık olarak 10 milyon işçinin iki yıllık asgari ücret değerine tekabül
etmektedir. 
Ama
bizim Hükûmetimiz ne yapıyor? Bütün bunları kapatmak için yani siyasi ve
ekonomik krizi kapatmak için Kudüs, Lozan ve benzeri meseleleri gündeme
getirerek Yunanistan’la alakası olmayan bir Lozan tartışması… Yine, aynı
şekilde, bu ülkede kendisinin de daha önce tek hükûmet dönemlerinde de
atıldığı, kendisinin de Mavi Marmara’da altına imza attığı Kudüs meselesine,
Trump imzalamış diye bu meseleye kızmaktadır. Elbette Kudüs’le ilgili yapılan
bütün meselelere, inanç merkezi olarak bu meseleye karşı çıkmalıyız ama buna en
son karşı çıkması gereken iktidar maalesef AKP’dir çünkü daha bir yıl önce
bunun altına Kudüs ile Ankara arasındaki imzayı Trump’tan önce atmış bir
hükûmettir. 
Tüm
bunların yanında, ekonomi nereye gidiyor? Az önce grup başkan vekili
söylüyordu: Savaş bütçesi. Tamamen bir savaş bütçesi planlanmış durumdadır. 120
milyar TL savunma sanayisine ayrılmış durumda, resmî rakamlarda belirtilen.
Ayrıca fonlardan gelenlerle birlikte 160’ı zorlayan bir ekonomi maalesef o
alana yatırılmış olacaktır. Bununla bu ülkenin sağlık, ekonomi, eğitim ve o
dediğimiz diğer bütün alanların sorunları çözülebilecekken maalesef bu mesele
bir şekilde savaş bütçesi olarak baruta yatırılarak ortadan kaldırılmaktadır.
Ülkemizdeki sorunları çözmeyen, sadece savaş siyasetiyle bu meseleyi ele alan
anlayış nasıl krizlerden kurtulamayarak çözümsüzlükle bugüne kadar geldiyse bu
anlayış da çok daha kısa süre içerisinde maalesef kaybedecek ama aynı zamanda
bu ülkenin işçi ve emekçileri kaybedecektir. 
Denetleme
açısından da böyle. Sayıştayın bu meseleyi denetlemede bütün raporlarını
inceledim, hepsinde şey yazıyor: “Bu uyumsuzdur, muhasebe uyumsuzdur. 2015 daha
açıklanmadı. Diğeri birbiriyle uyumsuzdur.” Yine, aynı şekilde bu Müsteşarlık
ile Bakanlık arasındaki uyumsuzlukları ifade ediyor. Yine, bir şekilde tahsis
edilen araçlardan tutalım da her noktada bir uyumsuzluk ve bir şekilde
temizlenemeyen, aklanamayan bir ekonominin olduğu açıktır. 
Vicdani
ret ve askerlikle ilgili diğer meselelerde, yine, yanlış yürütülen
siyasetlerden kaynaklı askerlikte yaşamını yitiren insanlara yönelik uygulanan
yok sayma politikalarının tümü de aynı şekilde devam ediyor.
Bizim
HDP olarak asla böyle bir savaş politikasına, tekçiliğe hizmet eden, savaşa
hizmet eden, sermaye ve ranta hizmet eden, zorbalığa hizmet eden, kapitalizme hizmet
eden, sömürüye hizmet eden bu mevcut bütçeyi kabul etmeyeceğimiz açıktır. Biz
daha çok halkların yararına olan, barışı, demokrasiyi, özgürlüğü savunan, halk
için, emekçiler için bölüşümü sağlanan bir ekonomiden yanayız.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Ataş.
Şimdi
söz sırası, Mardin Milletvekilimiz Sayın Mithat Sancar’a aittir.
Sayın
Sancar, sizin aleyhte beş dakika söz hakkınız, talebiniz var. Grupların yapmış
olduğu anlaşma gereğince Başkanlık Divanı üyeleri olarak bizler de sürenizi on
beş dakikaya çıkartıyoruz. Süreniz on beş dakika.
Buyurun
Sayın Sancar. (HDP sıralarından alkışlar)
HDP
GRUBU ADINA MİTHAT SANCAR (Mardin) – Teşekkürler Sayın Başkan.
Sevgili
arkadaşlar, Parlamentonun işlevsizleştirilmek istendiğini uzun süredir dile
getiriyoruz, zaten bu yönde atılan adımlar da son derece somut bir şekilde
karşımızda duruyor. 
Parlamentoyu
yeni sistemde işlevsizleştirmenin ötesinde mevcut şartlarda da etkisiz kılmanın
yöntemleri kullanılıyor iktidar grubu tarafından. Mesela, her türlü eleştiriyi
teröre destek ya da terörle mücadeleyi zayıflatma şeklinde nitelendirmek bu
yöntemlerden biridir. 
Bir
diğeri, İç Tüzük’te yapılan değişikliğin dünkü uygulanma şeklidir. Dün, Sayın
Baydemir konuşmasında “kürdistan” kelimesini kullandığı için İç Tüzük’ün
161’inci maddesi gerekçe gösterilerek iki birleşim çıkarma ve ayrıca para
cezasına çarptırıldı. Sayın Baydemir ne demişti: “Ben Kürt halkının bir evladı
olarak, kürdistandan gelen bir temsilci olarak konuşuyorum.” Peki, bunun hangi
gerekçeyle ceza sebebi yapıldığını anlatabiliyor mu iktidar partisi
temsilcileri? Hayır. Şunu soruyoruz apaçık, şunun cevabını da açık bekliyoruz,
bunu komisyon, alt komisyon ve Genel Kurul tartışmalarında da sorduk, dedik ki:
“Bakın, bu değişiklik kötüye kullanılmaya müsaittir. Düşünce özgürlüğünü
ortadan kaldıracaktır, inkârcılığı hortlatacaktır, ırkçılığa yol açacaktır.”
Alt komisyon raporlarını, tutanaklarını, komisyon tutanaklarını ve Genel Kurul
konuşmalarını lütfen tekrar inceleyiniz; onlar da bize dediler ki: “Hayır
efendim, biz genel olarak ‘kürdistan’ kelimesinin kullanılmasını yasaklama
niyetinde değiliz, amacımız bu değil.” İkili görüşmeler yaptık iktidar grubunun
çeşitli temsilcileriyle. Onlar bu konuşmalarda da aynı şeyleri tekrar ettiler.
Üstelik teklifin ilk gelen şeklinin çok daha esnek ve muğlak olduğunu kabul
ettiler, onu değiştirdiler. Alt komisyondaki değişikliğin de yeterli
olmayacağını belirttik, komisyon aşamasında birlikte bir değişiklik üzerinde
çalıştık iktidar temsilcileriyle ve fakat neden ve nasıl olduğunu çok iyi
bildiğimiz gerekçelerle o görüşmelerden de bir sonuç alamadık. Neden ve nasıl
olduğunu biliyoruz çünkü burada bir iktidar hesabı var, iktidarı sürdürme
hesabı var. O kadar açıktır ki, şu an, AKP’nin desteğine muhtaç olduğu bir
partinin ısrarı üzerine bu değişiklikler yapıldı ve dünkü uygulama da bunun bir
yansımasıdır. Bunu iktidar partisi temsilcileri de bize bizzat söylediler.
Rahatsız olduklarını gelip söyleyen çok sayıda AKP milletvekili var. Bunların
adını elbette ben söylemeyeceğim ama onlar bu vicdan muhasebesini en fazla
yapmak zorunda ve durumunda olan değerli insanlardır.
Kürdistan
kelimesi ve burada kullanılan şekli nasıl bir ceza konusu olabilir? Bakın, şu
an, bu ifadeyi dışarıda kullandığınızda Yargıtay içtihatlarına göre kesinlikle
suç değildir, ötesini söylemek de suç değildir. Size, sadece son iki yılın
Yargıtay içtihatlarından çok kısa bilgiler aktaracağım. 2017, en son, 16. Ceza
Dairesi kararı: Bir konuşmasında “Siz Kürt halkını yok edemeyeceksiniz, diz
çökertemeyeceksiniz. ... Apo, ... kürdistan.”(x) şeklinde slogan atan
şahsın bu ifadelerini ifade özgürlüğü çerçevesinde değerlendirmiştir Yargıtay
16. Ceza Dairesi, karar ve esas numarası buradadır. 
Sadece
çok çarpıcı olanları aktarıyorum, çok sayıda var arkadaşlar. Üzerinde kürdistan
yazılı ve sarı, kırmızı, yeşil renkler olan tişörtle vesikalık fotoğraf
çektirdiği için yargılanan şahısla ilgili de bunun da ifade özgürlüğü
çerçevesinde olduğunu söylemiştir Yargıtay 16. Ceza Dairesi. 
18. Ceza Dairesinin de var benzer kararları. Yine “...
Apo, ... kürdistan.”(x) sloganının atılmasını ifade özgürlüğü
olarak görmüştür. Sayın Baydemir’in dün burada kullandığı söz bundan daha mı
şoke edici? Hayır. 
Demek ki dün Genel Kurulda Türkiye hukukuna göre,
Yargıtayın içtihatlarına, yeni, birkaç ay önceki içtihatına göre asla suç kabul
edilmeyen bir fiilden dolayı, tamamen özgürlük kürsüsü olması gereken bu
platformda “Ben kürdistandan gelen bir temsilciyim.” sözünü kullandığı için
milletvekilimiz cezalandırılmıştır; vahimdir, ayıptır, günahtır. 
Devam edelim. “Kürdistan neresi?” diye sordu Sayın
Başkan Vekili. Bunu bize sormayın. Tamam, bize sorabilirsiniz, biz de size
tarihî kaynaklarla, coğrafi kaynaklarla, siyasi kaynaklarla cevap veririz ama
bana göre siz Sayın Erdoğan’a sorun. Sayın Erdoğan’a 1991 Kürt Raporu’nu
hatırlatarak sorun, ne demek istemiş: “Bugün ‘doğu ve güneydoğu sorunu’ olarak
adlandırılan sorun, aslında bir Kürt sorunudur. Sorun gerçekte ulusal bir
sorundur yani bir Kürt sorunudur. Bugün ‘doğu ve güneydoğu’ olarak adlandırılan
bölgeler, tarihin en eski devirlerinde ‘kürdistan’ olarak adlandırılan
coğrafyanın içinde yer alan bölgelerdir.” diyor. Cevabı aldınız mı? 1991 Kürt
Raporu, Sayın Erdoğan’ın imzasıyla yayımlanmış. 
Bu
yetmiyorsa başka şeyler aktaralım. 19 Kasım 2013 konuşmasını, Sayın Erdoğan’ın
Başbakan olarak grupta yaptığı konuşmayı hepiniz çok iyi hatırlıyorsunuz ve
defalarca da buradan tekrar edildi. “Bu millet köksüz değildir.“ diye başlıyor
Sayın Erdoğan. “Bu millet reddimiras yapacak, ecdadını unutacak, ecdadına sırt
çevirecek bir millet değildir. Çok uzağa gitmeye gerek yok şurada. Doksan yıl,
yüz yıl öncesine gidin. MHP’nin, CHP’nin yöneticileri şurada, Meclis
kütüphanesinde gitsinler, Meclis zabıtlarını, gizli celse zabıtlarını
okusunlar. Milletvekilidirler, okuma hakları var; gitsinler okusunlar. Bugün
MHP ve CHP neye karşı çıkıyorsa orada, ilk Meclis zabıtlarında o karşı
çıktıkları şeyleri göreceklerdir, hem de en başta Gazi Mustafa Kemal’in
nutuklarında göreceklerdir. ‘Kürt’ kelimesini bu Mecliste göreceklerdir.
‘Gürcü’, ‘Laz’, ‘Arap’, ‘Boşnak’ kelimelerini o zabıtlarda göreceklerdir.
‘Kürdistan’ kelimesini o Meclis zabıtlarında görecekler.” ve “(Büyük alkış)”
diye AKP’nin kendi sitesinde yayınladığı tutanaklarda yer alıyor, “(Büyük
alkış)”. Devam ediyor: “Aslında Osmanlı’ya gittikleri zaman doğu ve
güneydoğunun kürdistan eyaleti olduğunu göreceklerdir, kürdistan
milletvekillerinin olduğunu göreceklerdir.” devam ediyor. Bugün bu konuşmayı
burada yapsa bence milletvekilliğini düşürmeniz gerekecek eğer dünkü karar esas
alınırsa.
Değerli
arkadaşlar, dönemsel ihtiyaçlara ve iktidar hesaplarına bakarak bu tür
uygulamalara gitmenin bu ülkede hiç kimseye faydasının olmadığını tarih çok
açık gösteriyor. En açık kavradığı anlar da AKP’nin işte bakın, bu anlardır.
Şimdi neden bundan vazgeçiyorsunuz? Neden, iktidar hesabı için. “Dün dündür,
bugün bugündür.” mü diyeceksiniz? Deyin, söyleyin, “Söyledik, inkâr ediyoruz
arkadaş.” deyin. 
Yine
komisyon toplantılarında apaçık belirttik size, burada da anlattık. Değerli
arkadaşlar, büyük, vahim bir yanlış yapıyorsunuz. Özgürlükleri ve demokratik
siyaseti ortadan kaldırırsanız bu ülkede acıyı büyütürsünüz. Yapmanız gereken
şey, özgürlükleri ve demokratik siyaseti alabildiğine genişletmektir. Burada
hekim milletvekilleri vardır, yanlış bir teşbihte bulunursam lütfen onlar
bağışlasınlar en başta, özgürlükler ve demokratik siyaset şu diz kapağındaki
kıkırdak doku gibidir, var olduğu sürece ne işe yaradığını fark etmeyiz.
Özgürlükleri iyice kıstığınızda, demokratik siyaseti devre dışı bıraktığınızda
şu kıkırdak dokuyu iki dizin arasından çıkarırsınız, kemiklerin birbirine
sürtünmesine yol açarsınız. Kemiklerin birbirine sürtünmesinin, ağrıların en
vahimi olduğunu sanırım bu işin uzmanları teyit edeceklerdir. 
HDP’yi
ve özgürlükleri öyle terörize etmeye kalkmakla, sindirmeye çalışmakla
yaptığınız şey nihayetinde bu kıkırdak dokuyu kurutmaktır. Biz burada bütün
gücümüzle, bütün samimiyetimizle bu toplumda olabilecek kemik sürtünmelerinin
önlenmesi için çalışıyoruz. Sayın Baydemir dün burada ısrarla “Bu çatı
Kürtlerin ve Türklerin çatısı olsun diye uğraşıyoruz.” dedi. Buna rağmen
dinlemediniz. Geçmişle yüzleşmeden söz etti biraz önce Sayın Naci Bostancı.
Keşke Naci Bostancı burada olsaydı da 2013-2014 yıllarında çalışan çözüm süreci
komisyonunun başkanı olarak orada tartışılanları hatırlatsaydı; orada neler
konuşuldu, neler söylendi. Sayın Grup Başkan Vekilimiz Kerestecioğlu da
belirtti, geçmişle yüzleşmek bir erdemdir. Ben demiyorum sadece, yine Başbakan
olduğu dönemde Erdoğan söylüyor. Aktarayım, 2005 Diyarbakır konuşması: “Her
ülke geçmişinde hatalar yapmıştır. Biz de pek çok zorluğun harmanından geçerek
geldik bugünlere. Büyük devlet, güçlü millet kendisiyle yüzleşerek, hatalarını
ve günahlarını masaya yatırarak geleceğe yürüme güvenine sahip millet ve
devlettir.” Sadece bu mu? Hayır. Dersim’le ilgili “O bir katliamdır. Eğer özür
dilemek gerekiyorsa devlet adına ben özür diliyorum.” dedi, demedi mi? Çıkardı
belgeleri, CHP Grubuna doğru gösterdi ya da CHP’lilere hitaben “Bakın işte,
Dersim’in katliam olduğunu bu belgeler gösteriyor.” Peki, biz söyleyince neden
zorunuza gidiyor? Eğer Sayın Erdoğan’ın o sözleri doğruysa, sizin bugün
yaptığınız nedir? Siz geçmişi inkâr ettiğinizi açıkça dile getirirseniz
samimiyetle alkışlayacağım. “Biz reddimiras yapıyoruz.” deyin. Aynen,
Erdoğan’ın cumhuriyet için söylediği “Reddimiras yapılmaz, biz buna karşıyız
anlayışı doğru değildir.” deyin. “Reddimiras yapıyoruz.” deyin.
Gelelim
hukuki veçhesine: Değerli arkadaşlar, şu an Yargıtay Cumhuriyet Başsavcılığı
sicilinde kayıtlı “Kürdistan” adı taşıyan partiler var ya. “Kürdistan Özgürlük
Partisi. Kuruluş tarihi: 11/12/2014. Adresi ve üye sayısı…” Yargıtay Cumhuriyet
Başsavcılığı sitesinde yer alıyor. 
“Kürdistan
Sosyalist Partisi. Genel Başkanı… Kuruluş tarihi: 30/5/2016.”
NİHAT
YEŞİL (Ankara) – Savcılar burada efendim.
MİTHAT
SANCAR (Devamla) – “Türkiye Kürdistan Demokrat Partisi.” Bunlar resmen
kurulmuş. Yarın öbür gün buraya temsilcisi gelse, kendi partisinin adını kullandığında
suç işlemiş olacak. 
Bu
ne şizofrenidir? Siyasi ve hukuki şizofreniyi bu ilkeye reva gören anlayışı
şiddetle reddediyoruz. Bu ülkeye siyasi ve hukuki şizofreni yaratmak sadece
acıları büyütmek, sorunları çözümsüzlüğe mahkûm etmek anlamına gelecektir. 
Millî
Savunma Bakanlığı bütçesine gelince: Çok kısa bir şey söyleyeceğim. Evet, bu
bir savaş bütçesidir, doğrudur. Barış dönemi bütçesi böyle olmadı. Sayın Bakan
burada. Çok kısa, rakamlarına, ayrıntısına girmeyeceğim, süre bitiyor. 2013 ve
2014 yılları Türkiye’de çözüm süreci yürütüldüğü dönem. Bu iki dönemin bütçesi
ile 2017 bütçesi arasında Millî Savunma Bakanlığı için yapılan artış yüzde 20
değil, yüzde 40 değil, yüzde 50 değil arkadaşlar, yüzde 100’dür. Eğer kendi
içinizde bu kadar ağır tahribatları olmuş bir sorunu, on yıllardır yaşanan…
(Mikrofon
otomatik cihaz tarafından kapatıldı) 
MİTHAT
SANCAR (Devamla) – Sayın Başkanım…
BAŞKAN
– Sözlerinizi tamamlayın lütfen, bir dakika ek süre veriyorum.
Buyurun
Sayın Sancar.
MİTHAT
SANCAR (Devamla) – Teşekkürler Sayın Başkanım.
...bu
çatışmaları barışçıl yollarla çözmeyi denerseniz Millî Savunma Bakanlığına
değil sağlığa, eğitime, kadının haklarını geliştirmeye, çocuklara bütçe
ayırırsınız.
Şimdi,
çıkıp büyük ihtimalle iktidar sözcüleri yine “terör” “destek” falan diyecekler.
Değil arkadaşlar, değil. Dünyada bu sorunu görüşerek diyalogla çözmeye çalışan
sayısız ülke örneği vardır. Ben çözüm sürecinde akil insanlar heyeti üyesi
olarak daha önce de söyledim, Hükûmete, dönemin iki Başbakanına bu konuda raporlar
sundum hem temsil ettiğim grup adına hem şahsım adına. Bu tecrübelerin ne kadar
değerli olduğunu orada gördük. Şimdi yapmamız gereken şey derhâl barış ortamı
yaratmaktır.
Saygılarımla
efendim. (HDP sıralarından alkışlar)
BAŞKAN
– Teşekkür ediyorum Sayın Sancar. 
MEHMET
MUŞ (İstanbul) – Sayın Başkan…
BAŞKAN
– Buyurun.
MEHMET
MUŞ (İstanbul) – Dün yapılan uygulamayla alakalı… İç Tüzük’ün 161’inci
maddesine göre burada bir uygulama yapıldı ve hatip “Bunu iktidar partisi izah
edebiliyor mu, çıksın da izah etsinler.” gibi grubumuza bir sataşmada
bulunmuştur. 69’a göre söz talep ediyorum efendim.
DİRAYET
TAŞDEMİR (Ağrı) – “Der gibi…” Demiş mi, der gibi mi?
BAŞKAN
– Bir dakika efendim… 
Sayın
Muş, az önce buna benzer bir değerlendirme yapıldı. Bir önceki grup başkan
vekillerimiz gereken cevabı verdiler. Dolayısıyla kayıtlarda var, tutanaklarda
var. Siz yeni geldiğiniz için bilginiz olmadığını düşünerek bunu söylüyorum.
MEHMET
MUŞ (İstanbul) – Konuşma yeni yapıldı.
İLKNUR
İNCEÖZ (Aksaray) – Tekrar edildi.
BAŞKAN
– Sayın hatip de aynı şeyi söyledi. Sayın İnceöz buradaydı.
İLKNUR
İNCEÖZ (Aksaray) – Ben söyledim, o ayrı bir şey ama tekrar etti. 
BAŞKAN
– Yani…
MEHMET
MUŞ (İstanbul) – Sayın Başkan, konuşuldu, cevabını verdik, aynı konuşma, benzer
konuşma tekrarlanıyor burada.
BAŞKAN
– Peki. 
İLKNUR
İNCEÖZ (Aksaray) – Tekrar ediliyor, tabii.
BAŞKAN
– Yeni bir sataşmaya meydan vermeden… Söz veriyorum Sayın Muş, buyurun. (AK
PARTİ sıralarından alkışlar)
VI.- SATAŞMALARA İLİŞKİN KONUŞMALAR (Devam)
2.- İstanbul Milletvekili Mehmet Muş’un, Mardin Milletvekili Mithat
Sancar’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; AK PARTİ iktidara
geldiği ilk günden itibaren özgürlükleri genişleten bir parti olmuştur.
Türkiye’de demokratik siyaset alanı herkese açıktır. 
TANJU
ÖZCAN (Bolu) – Ya, şaka mı yapıyorsun? Sayın Başkan, ne biçim söz bu?
MEHMET
MUŞ (İstanbul) – Siyasetin kapalı olduğu kimse yoktur veya AK PARTİ’nin kimseyi
terörize falan ettiği de yoktur. Eğer birileri terörize olduğunu hissediyorsa
onlar kendi kendilerini terörize etmişlerdir, terör örgütlerinin güdümüne
girmişlerse buna bizim yapabileceğimiz bir şey yoktur. 
Bakın,
dün, buradaki hadise, İç Tüzük 161’inci maddeye göre “Türkiye Cumhuriyeti’nin
ülkesi ve milletiyle bölünmez bütünlüğü esasında Anayasa’da düzenlenen idari
yapısına aykırı tanımlamalar yapmak.” Ben İstanbul Milletvekiliyim, İstanbul
bir il, İstanbul’u temsilen buraya geldim. Başkası İzmir’den geldi, bir başka
arkadaşımız Tokat’tan geldi. Türkiye'nin 81 vilayetinden buraya gelen
milletvekilleri var…
SİBEL
YİĞİTALP (Diyarbakır) – Milletvekillikleri düşürüldü. 
MEHMET
MUŞ (Devamla) - …ve hepimiz o ilden milletvekili seçilmiş olarak mazbatamızı
alıp geldik. Mesela Şanlıurfa’dan seçilip buraya gelenler var ama siz burada
farklı bir bölgeden, farklı bir idari yapılanma varmış gibi “Oranın
temsilcisiyim.” derseniz, bu, az önce size okuduğum Anayasa’ya ve İç Tüzük’ün
161’inci maddesinin son paragrafına aykırıdır. 
Değerli
milletvekilleri, bir diğeri: Cumhuriyet Dönemi’nin ilk döneminde… Sadece az
önce burada hatibin sözünü ettiği bölgeyle alakalı değil, Türkiye'nin farklı
bölgeleriyle alakalı da farklı tanımlamalar kullanılıyordu Osmanlı Dönemi’nde.
Sonra, Türkiye Cumhuriyeti devleti kuruldu, anayasalar kabul edildi, yasalar
yapıldı, idari yapısı teşekkül ettirildi ve ondan sonraki süreçte Türkiye
Cumhuriyeti devletinde veya Meclisinde konuşuluyorken buna uygun şekilde
hareket edildi. İkide bir Cumhurbaşkanımızın o dönemlere yaptığı atıf ısıtılıp
ısıtılıp burada okunuyor. 
Bakın,
biz, hiçbir zaman ırkçı bir parti olmadık, Türkiye'nin bütün değerlerini, bütün
unsurlarını, Türk milleti, Türkiye Cumhuriyeti’nin eşit yurttaşları olarak
kabul ettik.
GARO
PAYLAN (İstanbul) – Daha üç yıl önce söyledi, üç yıl… 
MEHMET
MUŞ (Devamla) - Bakın değerli milletvekilleri, bizim ilkemiz şudur… 
(Mikrofon
otomatik cihaz tarafından kapatıldı) 
MEHMET
MUŞ (Devamla) - Tek millet, tek bayrak, tek vatan, tek devlet. 
GARO
PAYLAN (İstanbul) – Tarih değil, üç yıl…
MEHMET
MUŞ (Devamla) - Sayın Cumhurbaşkanımız bu görüşlerini Diyarbakır’da halka hitap
ediyorken de ifade etmişti.
DİRAYET
TAŞDEMİR (Ağrı) – Bunu dün söyledin zaten. 
MEHMET
MUŞ (Devamla) - Türkiye, batısıyla doğusuyla, kuzeyiyle güneyiyle bir bütündür;
80 milyon yurttaş eşit haklara, özgürlüklere sahiptir. (AK PARTİ sıralarından
alkışlar) 
DİRAYET
TAŞDEMİR (Ağrı) – Dün aynı şeyi söyledin ama. 
BAŞKAN
– Teşekkür ederim Sayın Muş. 
DİRAYET
TAŞDEMİR (Ağrı) – Kelimesi kelimesine aynı şeyleri söyledin dün. 
AHMET
YILDIRIM (Muş) – Sayın Başkan… 
BAŞKAN
– Sayın Yıldırım, talebinizi alayım. 
AHMET
YILDIRIM (Muş) – Tabii ki. 
Sayın
Başkan, hatip sataşmadan söz aldı ama şöyle bir cümle kullandı: “Terör
örgütünün güdümüne girmiş” diye partimizi itham etti oysa bizim partimiz, on
beş yılın sonunda canavarlaşarak bu ülkeye darbe yapacak kadar gözü dönmüş bir
terör örgütüyle on beş yıl yol yürümedi ve ona darbe zeminlerini sunmadı,
güdümüne de girmedi. Bu, açık bir sataşmadır. İç Tüzük 69’a göre sataşmadan söz
istiyoruz.
BAŞKAN
– Buyurun Sayın Yıldırım.
AHMET
YILDIRIM (Muş) – Sayın Sancar grubumuz adına konuşacak.
BAŞKAN
– Sayın Sancar, buyurun. (HDP sıralarından alkışlar)
Lütfen
yeni bir sataşmaya mahal vermeyelim. 
3.- Mardin Milletvekili Mithat Sancar’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması 
MİTHAT
SANCAR (Mardin) – Esasen zaten sataşmamıştım Sayın Başkan, yani görüşlerimi
dile getirdim, bir sataşma yoktu. 
YUSUF
BAŞER (Yozgat) – Ya, o da görüş belirtiyor, niye çıktın o zaman?
MİTHAT
SANCAR (Devamla) – Şimdi, bizim verdiğimiz örnekler kurucu Meclisin
örnekleridir, şunu demek istiyorsanız açık söyleyin, rica ediyorum, istirham
ediyorum: “Bu bir dönemdi, kapandı gitti.” Değerli arkadaşlar, “Gazi Meclis”
diye burada sürekli konuşanlar Gazi Meclisin kurucu kadrolarına saygı
göstermezlerse, onların söylediklerini artık zamanı geçmiş ve bir karşılığı
olmayan sözler olarak gösterirlerse açıkça söylesinler, bilelim.
İkincisi:
Sayın Erdoğan bir kere söylemedi ki bunu, sadece Sayın Erdoğan kullanmadı ki
“kürdistan” kelimesini; pek çok vekiliniz ve sözcünüz kullandı. Yüz yıl önceden
söz etmiyoruz, dört yıl önceden söz ediyoruz. Daha dört yıl önce yapılan
konuşmaları eğer “Biz yok sayıyoruz, tanımıyoruz.” derseniz buna bir şey demem.
Bir
diğer nokta: Değerli arkadaşlar, tekrar tekrar anlatmaya çalışıyoruz,
demokratik siyaset ne kadar önemli “Efendim, yok etmedik.” Daha dün demokratik
siyasete ağır darbe örneğiydi verdiğiniz karar. Genel Kurulda “evet” oyu
kullananların eminim, bundan şüphem yok, büyük çoğunluğu üç yıl sonra belki
pişman olacaklar çünkü elektronik yoklama yapıldı ve herkesin adı orada.
“Kürdistan” kelimesini buraya sokarken, daha doğrusu bu İç Tüzük değişikliğini
yaparken “‘Kürdistan’ kelimesinin kullanılmasını engellemiyoruz.” dedi temsilcileriniz,
dünkü karar “kürdistan” kelimesini kullanan herkese keyfince ceza vermenin
yolunu açmıştır Genel Kurul çoğunluğuyla. Kalkın söyleyin, samimi olun
“‘Kürdistan’ kelimesini yasaklıyoruz arkadaş, kullanmayın burada.” Öyle
“Kullandı, bölücü oldu.” değil, bir bölgenin adını anıyoruz. Bölücülük, bunu
yasaklamaktır, inkârdır bölücülük. Bizim yaptığımız demokratik birlikteliği
kuvvetlendirme çabasıdır.
Saygılarımla
efendim. (HDP sıralarından alkışlar)
BAŞKAN
– Teşekkür ederim Sayın Sancar. 
MEHMET
MUŞ (İstanbul) – Sayın Başkan, yerimden 60’a göre söz talep edebilir miyim?
BAŞKAN
– Sayın Akçay, söz talebiniz var.
Buyurun.
III.- AÇIKLAMALAR (Devam)
18.- Manisa Milletvekili Erkan Akçay’ın, Mardin Milletvekili Mithat
Sancar’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Sancar biraz evvel konuşmasında, bu İç Tüzük görüşmeleri Anayasa Komisyonunda
yapılırken görüşmeler yaptıklarını ve bu konuda çalıştıklarını ifade etti.
Tabii, kimlerle çalıştıklarını bilmiyoruz ama tahminim Anayasa Komisyonunun
sayın üyeleriyle görüşüldü ve bu da doğaldır. Yani bu görüşmelerin,
çalışmaların, tartışmaların yapılması kadar doğal bir şey olamaz fakat doğal
olmayan husus, bu Adalet ve Kalkınma Partisi ile Milliyetçi Hareket Partisinin
birlikte verdiği bu İç Tüzük teklifinde bir iktidar hesabı görmüş olmasıdır. İç
Tüzük değişikliği -tekraren ifade ediyorum- ortak bir mutabakatla teklif
edilmiştir, tam bir uzlaşma hâlinde tek bir metindir, hiçbir surette “O, onu
dedi, bu, şunda ısrar etti.” diye bir durum söz konusu değildir, olmamıştır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum.
BAŞKAN
- Tamamlayın lütfen. 
ERKAN
AKÇAY (Manisa) – Burada, iktidar partisi Adalet ve Kalkınma Partisi ile
muhalefet partisi Milliyetçi Hareket Partisinin bir mutabakatı ve iş birliği
söz konusudur, bir pazarlık veya hesap söz konusu olmamıştır. Nasıl Sayın
Sancar’ın yaptığı bu görüşmeler ve geçmişte zaman zaman yapılabilen birtakım
uzlaşmalar doğalsa, bu ortak teklif de son derece doğaldır, açıktır, nettir.
Teşekkür
ederim.
BAŞKAN
– Teşekkür ederim Sayın Akçay.
Sayın
Muş, buyurun. 
19.- İstanbul Milletvekili Mehmet Muş’un, Muş Milletvekili Ahmet
Yıldırım’ın yerinden sarf ettiği bazı ifadelerine ilişkin açıklaması
MEHMET
MUŞ (İstanbul) – Sayın Başkan, 60’a göre bir söz talebim olacaktı.
Sayın
Başkan, az önce, Sayın Yıldırım, işte bu FETÖ’nün darbe yapmasını Hükûmetimize
bağladı. Bakın, biz 17-25’ten beri büyük bir mücadeleyle FETÖ örgütüyle
mücadele eden bir partiyiz, bir iktidarız. 
LEZGİN
BOTAN (Van) – Her istediğini veren bir Cumhurbaşkanı var. 
MEHMET
MUŞ (İstanbul) – Biz FETÖ’yle mücadele ediyorken sizin Genel Başkanınız
neredeydi, biliyor musunuz? FETÖ’nün kanalları kapatılıyorken “Medyama
dokunma!” diye onların ekranlarındaydı.
FİLİZ
KERESTECİOĞLU DEMİR (İstanbul) – O zaman o FETÖ değildi. 
DİRAYET
TAŞDEMİR (Ağrı) – Hayır, gerçekten utanın yani!
MEHMET
MUŞ (İstanbul) – Biz FETÖ’yle mücadele ediyorken, bakın, burada “Medyama
dokunma!” kampanyası yapılıyorken, biz bu kanalların üzerine gidiyorken Genel
Başkanınız buradaydı.
DİRAYET
TAŞDEMİR (Ağrı) – Ne zaman gittin? Daha düne kadar kürsüde onları övüyordun,
“Hoca Efendi, Hoca Efendi” diye söylenip duruyordunuz. “Hoca Efendi” diye
tepelere çıkarttınız.
MEHMET
MUŞ (İstanbul) – Görüyor musunuz? Tanıyorsunuz değil mi Genel Başkanınızı? Bak,
şunu da göstereyim. Burada da var. Hem Kanaltürk’e gitmiş, hem Bugün TV’ye
gitmiş. İyi bakın bunlara Sayın Yıldırım.
AHMET
YILDIRIM (Muş) – Ne kadar komik ya!
DİRAYET
TAŞDEMİR (Ağrı) – Sizin el bağladığınız fotoğrafları da gördük.
MEHMET
MUŞ (İstanbul) – Dolayısıyla bu mücadeleyi veriyorken, efendim, şimdi, AK PARTİ
bu mücadeleyi veriyor, AK PARTİ kiminle mücadele veriyorsa zaten, hemen,
bakıyorsunuz, karşı tarafına HDP geçmiş oluyor. 
DİRAYET
TAŞDEMİR (Ağrı) – Ne zaman mücadele ettiniz?
MEHMET
MUŞ (İstanbul) – Teşekkür ederim. 
Bunları
hatırlatmak istedim Sayın Başkan. (AK PARTİ sıralarından alkışlar) 
AHMET
YILDIRIM (Muş) – Sayın Başkan, açıkça Eş Başkanımızı… (HDP sıralarından
gürültüler) 
BAŞKAN
– Sayın milletvekilleri, bir dakika… Grup Başkan Vekiliniz konuşuyor arkadaşlar.

Talebinizi
alayım Sayın Yıldırım. 
AHMET
YILDIRIM (Muş) – …hedefe koyarak, yok efendim, FETÖ’nün kanallarıyla bir arada
bulunarak; yok, teröristlerle yandaşlıkla suçlayarak sataşmada bulunmuştur, İç
Tüzük 69’a göre sataşmadan söz istiyorum. 
BAŞKAN
– Sayın milletvekilleri, bütçe görüşmeleri yapıyoruz. Takdir edersiniz ki,
bakın, dört Sayın Bakan burada, sizleri saygıyla selamlıyorlar. Az önce
tartışmanın bir bölümü buradan başlamıştı. Şimdi yine bütçenin dışına çıktık.
Aslında dünden beri konuşulan konuda farklı şeyler söylemiyorsunuz sadece
farklı kişiler, farklı arkadaşlar söylüyor. Sözler aynı. Tutanaklara bakıyorum.
O nedenle, son kez, bir sataşmaya meydan vermeden… Size söz veriyorum Sayın
Yıldırım, buyurun. 
VI.- SATAŞMALARA İLİŞKİN KONUŞMALAR (Devam)
4.- Muş Milletvekili Ahmet Yıldırım’ın, İstanbul Milletvekili Mehmet
Muş’un yaptığı açıklaması sırasında Halkların Demokratik Partisine sataşması
nedeniyle konuşması
AHMET
YILDIRIM (Muş) – Teşekkür ederim Sayın Başkan.
Kesinlikle
muradım burada polemik çıkarmak, burada bir kişinin yapmadığı bir pratik veya
amelle onu suçlamak değil ama şimdi gerçekten insan söylemeden edemiyor. Şu
kürsüden yıllar yılı, defalarca “büyük bilge insan” diye biz tanıtmadık,
prezente etmedik, şurada oturan bakanlarınız yaptı. Veya biz sırf böyle çakma
bir tarikatın liderinin karşısına geçip ne başımızı örttük ne önümüzü ilikledik
ne de hazır olda durmadık, böyle sıra sıra dizilmedik. (HDP sıralarından
alkışlar)
MEHMET
MUŞ (İstanbul) – Siz sonradan gittiniz. Bak, burada da sıra sıra, bak, burada
da var.
AHMET
YILDIRIM (Devamla) – Veya biz onları Türk dilinin mimarı, yaygınlaştırıcısı
olarak görmedik veya biz onlara parsel parsel araziler vermedik.
MEHMET
MUŞ (İstanbul) – Biz mücadele ediyorken bunlar…
AHMET
YILDIRIM (Devamla) – Bu yaklaşım biçimi, 15 Temmuzu anlamama, onun devamının
hazırlanmasına zemin sunmadır.
MEHMET
MUŞ (İstanbul) – Zorunuza gitti, değil mi? Ne arıyorsunuz burada?
MUSTAFA
KÖSE (Antalya) – Sonradan keşfettiniz siz.
AHMET
YILDIRIM (Devamla) – 15 Temmuz bir gecede gelmedi, 15 Temmuz yılların
birikimidir, 15 Temmuz bu cemaati canavarlaştırmadır.
MEHMET
MUŞ (İstanbul) – Burada ne arıyorsunuz, canavarın yanında ne işiniz var?
BAŞKAN
– Sayın milletvekilleri, lütfen…
AHMET
YILDIRIM (Devamla) – 15 Temmuz kara harp okullarında, hava harp okullarında, 15
Temmuz ihalelerde, 15 Temmuz fersah fersah arsalarda, 15 Temmuz bürokrasiyi
onlara teslim etmede, ruhunu ona teslim etmededir.
MEHMET
MUŞ (İstanbul) – Bak, burada neyi teslim ediyor?
AHMET
YILDIRIM (Devamla) – Ve rahat olun, sizin yayın kuruluşlarınıza da bir saldırı
olursa HDP evrensel normlardan gücünü aldığı ilkesel tutumunu sürdürecek…
MEHMET
MUŞ (İstanbul) – Tabii, FETÖ’nün kanallarında, öyle mi? 
AHMET
YILDIRIM (Devamla) – … basın, ifade özgürlüğü adına her yayın kuruluşuna sahip
çıktığı gibi çıkacak. (AK PARTİ sıralarından gürültüler)
MEHMET
MUŞ (İstanbul) – Şimdi demokrat oldun.
BAŞKAN
– Sayın milletvekilleri, lütfen…
AHMET
YILDIRIM (Devamla) – Biz ancak Allah’a inandığımız için secde ederiz, ancak
Allah’a inandığımız için… Kadın arkadaşlarımız inanıyor, iman ediyor ve başını
örterler. Çakma bir tarikat liderinin karşısında başımızı örtmeyiz, hazır ola
geçmeyiz, onlara boyun eğmeyiz; yargıyı, eğitimi, orduyu, emniyeti de onlara
teslim etmeyiz. 
MEHMET
MUŞ (İstanbul) – Bak, burada ne işiniz var, çakma tarikatın kanalında ne işiniz
var? 
AHMET
YILDIRIM (Devamla) – Teşekkürler. (HDP sıralarından alkışlar)
DİRAYET
TAŞDEMİR (Ağrı) – Telefonlarınızı gönderin, bir incelensin, bakalım ne çıkacak
sizden.
MEHMET
MUŞ (İstanbul) – Bak, Sayın Yıldırım, burada. Biz mücadele ediyorken siz
oradaydınız.
BAŞKAN
– Teşekkür ederim Sayın Yıldırım.
İLKNUR
İNCEÖZ (Aksaray) – Sayın Başkan…
BAŞKAN
- Sayın milletvekilleri, açıklama hakkı çerçevesinde size ve sayın
milletvekillerine karşılıklı sataşmadan dolayı söz verdim. Karşılıklı
konuşmalar yapılmış, düzeltmeler yapılmış ve cevaplar verilmiştir. Açıklama
hakkı karşılıklı kullanılmıştır. Artık gündem üzerinde görüşmelere geçiyorum.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî Yönetim
Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Halkların Demokratik Partisi Grubu adına son konuşmacı İstanbul
Milletvekilimiz Sayın Celal Doğan.
Buyurun.
(HDP sıralarından alkışlar)
Sayın
Doğan, süreniz on dakika.
HDP
GRUBU ADINA CELAL DOĞAN (İstanbul) – Sayın Başkan, değerli milletvekilleri;
dört sayın bakanın bulunduğu bir bütçede genellikle bütçeye giriş yapmadan,
buralara değinmeden konuşma yapıldığını biliyorum. Aslında dün vuku bulan olay
üzerine söz aldım ve sarahata kavuşturmak açısından da düşüncelerimi arz etmek
için buradayım ama dört bakanın bulunduğu bu toplantıda kendileriyle ilgili de
bir cümle sarf etmemeyi saygısızlık sayıyorum. 
Özellikle
Aile ve Sosyal Politikalar Bakanımızın Türkiye’deki ağır sorunların en başında
gelen kadın meselesinde alması gereken çok yol olacağını… Yüzyılların bir
birikimi olarak size devredilmiş, ülkemize devredilmiş, kadına bakışın
getirdiği bir sonuç olan bu çileyi bir an önce sarahata kavuşturup çözmesi
konusunda bütün Parlamentonun size yardımcı olacağına inanıyorum ve başarılar
diliyorum. 
Enerji
konusunda söyleyeceğim -ihtisas alanım değil ama- çok kısır günler yaşayan bir
dönemden de geçtik biz. Ben hatırlarım, Türkiye'nin 4 milyar dolar dış ihracatı
vardı, 2 milyar 750 milyon sadece petrol ithaline para ayırabiliyorduk ve çoğu
zaman hastanelerde film alacak para dahi bulunmuyordu. Ha bu, sadece geldiğimiz
bu noktada sizin eseriniz değil, herkesin katkılarına teşekkür ediyorum ama
uzun cumhuriyet hükûmetleri… Özellikle barajlar konusunda, özellikle yapılan
yatırımlar konusunda, alınan mesafe konusunda cumhuriyetimizin bugün o noktada
olmadığını, belli mesafeler aldığını saygıyla, şükranla görüyorum. 
Yine
Millî Savunma Bakanımız Sayın Canikli burada. Türkiye’deki bütün demokratik
engellerin veyahut da dumura uğrayan demokrasinin, kurumsallaşmayan
demokrasinin altındaki en büyük problemlerin… Türkiye'nin bir darbeler ülkesi
olduğunu, askerî rejimlerin gelişmelerin ve demokrasinin önündeki en büyük
engellerden birisi olduğunu yaşayarak öğrenen birisiyim. İnşallah, bulunduğunuz
Bakanlıkta bu anlayışın bazen münferit olarak, daha doğrusu, bazen kurumsal
olarak, bazen hiyerarşi içerisinde, bazen hiyerarşi dışında -15 Temmuzda
gördüğümüz gibi- bir daha tekerrür etmemesi konusunda gereken tedbirlerin
alınması hususunda size de başarılar diliyorum.
Şimdi,
aslında o kadar çok söylenecek laf var ki hangisine gireceğimi pek bilmiyorum
ama çok da kısa bir sürem var. 
Şuradan
başlayalım: Size bir tavsiyem var; siz iktidar partisisiniz, iktidar partisinin
olgun olması gerekir ve her zaman da bir cümlesinin eksik olması bu
Parlamentonun işlevi açısından zorunludur. 
Bir
tavsiyem daha: Asla FETÖ konusundaki havuzlara girmeyin. Bu havuzda yüzme
şansınız yok, doğru değildir. Bu konuda başkalarının söylediği laflara, sözlere
laf yetiştirme yarışından da vazgeçilmelidir, bu doğru değildir; âcizane bir
ağabeyiniz olarak söylüyorum. FETÖ’ye karşı mücadelenizi biliyorum, görüyorum.
Ülkenin kılcal damarlarına girmiş bu melanet anlayışının nasıl palazlandığını
da bütün kamuoyu ve bütün Türkiye biliyor. O nedenle bu havuzda yüzmenizi
dilemiyorum.
Bir
başka konu: Özellikle cumhuriyetle ilgili -arkadaşımızın yaptığı konuşmada-
algı açısından müthiş bir noktaya getirdiniz Parlamentoyu. Bizim cumhuriyetle
bir sorumuz yok. Biz Türkiye Cumhuriyeti’nin eşit ve özgür yurttaşları olmak
istiyoruz. Bu cumhuriyetin kuruluş iradesine baktığınızda da aşağı yukarı çıkış
orijini odur. 1921 Anayasası’na baktığınızda, Türk’ü de, Kürt’ü de, Laz’ı da,
Çerkez’i de bu ülkenin esas ve birinci sınıf vatandaşıdır. Kurtuluş Savaşı’nı
bunlar birlikte yapmışlardır ama cumhuriyetin, bütün bu güzelliklere rağmen,
yaptığı bütün başarılara rağmen, yolda giderken sapkınlıkları da açıkça
olmuştur. Bunlardan biri de şudur: Lozan’la teminata bağlanan Kürt halkının
haklarının da Türkler kadar eşit olacağı konusundaki meselede maalesef yeteri
kadar sonuç almış değiliz. Bu, bizim sorunumuzdur. Bu, bizim cumhuriyetten
vazgeçmemizi, bizim devletimizin aleyhine bir beka sorunu hâline getirmemizi
gerektirmez. O nedenle bizim meselemiz cumhuriyetle değildir; cumhuriyetin
eksiklerinin giderilmesi konusunda geçmişte yapmayanları, şimdi de yapmayanları
eleştirme konusundaki görevimizi yerine getirmek zorundayız.
Bu
cumhuriyet diğer cumhuriyetlere de pek benzemez. Eğer bu cumhuriyetin
nimetlerinden yararlanan insanlar olarak değerini bilebilseydik, bu
cumhuriyetin… İslamköylü Süleyman Demirel’i Cumhurbaşkanı yapan Kaptan Ahmet’in
oğlu Recep Tayyip Erdoğan’ı Cumhurbaşkanı yapan, bu cumhuriyetin eşitlikçi
değeridir. Bu nedenle, bizim cumhuriyetle sorunumuz yok. Cumhuriyetin
eksiklerinin giderilmesinde hepimizin sorunlarının olması gerekir, onu
yapıyoruz.
Bir
başka konu: Buradaki arkadaşlarımızın dün özellikle Osman Bey meselesinde
müthiş bir yanılgıya düştüğünü zannediyorum. Onu şunun için söylüyorum: Sizin
kuruluş felsefenize, partinizin yapısına baktığımızda, özgürlükler konusunda
alabildiğine önü açık, Türk’ü, Kürt’ü, Laz’ı kardeş, herkesi kardeş sayan,
ifade özgürlüğü konusunda hiçbir ket ve engel tanımayan, hatta “Ben Türkiye’de
Kürt devleti kurmak istiyorum, ayrılmak istiyorum.” diyen düşüncenin suç
sayılmayacağı, partilerinin kuruluşuna müsaade edecek noktaya gelmiştiniz. Bu
doğrudur, yanlıştır, ayrı bir konu. Sakın kimsenin aklına… “Halkların
Demokratik Partisinin temsilcisi ‘Kürt devleti kuralım.’ icazeti istedi.”
anlamında almayın bunu. Bu, bir fikir özgürlüğü meselesidir.
İki:
Parlamentoların işlevleri statüko değildir, tutuculuk değildir. Belki
Türkiye'nin gelecekte daha iyi bir ülke olabilmesi için idari yapısının
değişmesi konusunda zaman zaman Türkiye’de tartışmalar olmadı mı? Türkiye’de
eyalet sistemi tartışmaları olmadı mı? Belki şunu da hatırlatmak gerekir:
Rahmetlik Özal iyi ki sizin zamanınızda yaşamadı. Yaşasaydı belki de siz Özal’ı
kendi ellerinizle de linç edebilirdiniz. Özal’ın şöyle bir anlayışı vardı:
“Kürdistan’ı yani Güney Irak’ta, daha doğrusu Kuzey Irak’ta Kürt devletini biz
kurmalıyız, bizim himayemizde kurulmalı.” dediklerinde, acaba siz adamı yaşatır
mıydınız? Bu noktadan buraya nasıl gelebildiniz? Böyle başlamadınız siz. Ne
oldu size? Şimdi, oturuyorsunuz… Bu koca Parlamento neye karşı direndi? 15
Temmuzda elinde silahlar, uçaklar buraların üzerinde uçuyor, bir avuç insan
faşizme karşı, darbeye karşı, ülkeye el koyacak insanlara karşı burada toplanıp
direnç gösteriyorsunuz. Silah vardı, top vardı, kurşun vardı. Ama dün bir
arkadaşımız, asla ve kata söylemediği, söylemek istemediği sözü niyet okuyarak…
“Ben kürdistan temsilcisiyim.” demedi, “Ben kürdistan milletvekiliyim.” demedi,
“Kürdistan bölgesinden geliyorum.” dedi. Bir coğrafi terimi bu Parlamentoyu
yıkacak kadar topa, tüfeğe karşı… Gazi Meclisin sıfatına yakıştı mı bu yani?
Çocuklarınıza bırakacağınız güzel bir miras değil bu. Ben Sayın Osman
Baydemir’in son konuşmasını da dinledim. “Biz Türkiye milletvekiliyiz, ülkenin
her zerresinde bizim hakkımız var, her zerresinde kulu ile kölesiyiz.” Bu
cumhuriyeti... Kürtler ve Türkler Çanakkale’de aynı mevzilerde ölmediler mi?
Kıbrıs’ta birlikte ölmediler mi? Galiçya’da, çölde, Sina’da beraber ölmediler
mi? E, şimdi “Kürt” lafı geçtiği zaman potansiyel suçlu kabul edecek hâlde
muamele yapıyorsunuz. 
Bu
partiyi, Halkların Demokratik Partisini terörle eş değer göstermek için, sırf o
uğurda yapılmadık iftira ve küçültme konusundaki tavrınız eksik olmadı. Ben
milletvekiliyim. Milletvekili değil miyim, kabul ediyor musun
milletvekilliğimi? Siz bize milletvekili muamelesi yapmadınız. Siz partimize
parti muamelesi yapmadığınız gibi, şahsım da dâhil, milletvekili muamelesi
yapmadınız bize siz. Benim arkadaşlarım hapiste, ziyarete gitmek istiyorum,
Adalet Bakanlığından izin alamıyorum. Ama bir Cumhuriyet Halk Partili arkadaşım
diyor ki: “Filan gün Selahattin Bey’e gittim, sana selam getirdim.” Benim
ağrıma dokunuyor, sizin ağrınıza dokunmuyor mu? Bu nedenle de arkadaşlar,
mesele şu: Bu siyasetle bu Parlamentoyu, daha doğrusu bir grubu bile,
milletvekillerini eşit yönetemiyorsanız, bu doğru bir şey değil. 
İki,
bu anlayış şuraya götürecektir: Türkiye’de Çerkez Ahmet vardır, Dersimli Ali
vardır, Kürt Osman vardır. Yakında, galiba, biz bu deyimleri kullanırsak
Parlamento kürsüsündeki sarf edeceğimiz bu cümlelerle büyük ihtimalle Osman’a
reva gördüğünüz muameleleri bize de göreceksiniz. 
Çok
sözlerin hepsini Mithat Bey söyledi. Bu kürsüde Dersimli Diyap Ağa… Seyit Rıza
olayı, Türkiye’deki acılardan birisi değil midir?
Sayın
Erdoğan şu cümleyi söylemedi mi? “Ey Kılıçdaroğlu, ben Dersim’le yüzleşmek
istiyorum, sen yüzleşebiliyor musun?” demedi mi?
Bu
ülkenin iki Cumhurbaşkanı, biri İsmet Paşa, biri Celal Bayar, birisi Kürt
Raporu’nu birisi Şark Raporu’nu hazırladı. Celal Bayar’ın Şark Raporu hemen
yayına girdi, daha doğrusu dağıtıldı, millet muttali oldu. İsmet Paşa’nın Kürt
Raporu seksen beş yıl Başbakanlığın kasasında tutulu kaldı. 
(Mikrofon
otomatik cihaz tarafından kapatıldı) 
CELAL
DOĞAN (Devamla) – Bitirebilir miyim Sayın Başkan müsaade ederseniz?
BAŞKAN
– Sözlerinizi tamamlamanız için bir dakika ek süre veriyorum Sayın Doğan.
CELAL
DOĞAN (Devamla) – Sağ olun. 
Bunu
şunun için söylüyorum: Lütfen, geçmişi ve geleceği, daha doğrusu yakın
tarihinizi bilmek istiyorsanız… Cumhurbaşkanlığı yapmış 2 şahıstan
bahsediyorum; bu bölgelerdeki incelemeleri yaparken kullandıkları “Kürt”
terimini, coğrafi olarak verdikleri sıfatı, bu halkın düzeltilmesi gereken
sorunlarının yanında nasıl yer aldıklarını açık açık ortaya koyuyorlar. Ama
maalesef, siz, bu noktaya geldiniz. 
MHP’li
arkadaşlarımdan bir istirhamım var: Siz bütün konuşmalarınızda “Kürt kardeşlerimiz
bizim bir parçamızdır.” diyorsunuz, “Çanakkale’de birlikte öldük.” diyorsunuz,
“Galiçya’da, Kıbrıs’ta birlikte öldük, yan yana öldük.” diyorsunuz ama o
kardeşinizin, doğduğu bölgenin adını söylemesini çok görüyorsunuz, çok görmeyin
lütfen. Başka yorumlamayın, sizden ricam bu. 
Bu
Parlamentoda hepimizin birlikte çalışmasına ihtiyaç var. Batacaksak da birlikte
batacağız, çıkacaksak da birlikte çıkacağız. Bizim ne gidecek başka vatanımız
var… Biz birlikte yaşamak zorundayız. Eşit şartlar altında bu ülkenin birinci
sınıf vatandaşı olmaya devam edeceğiz. 
Saygılar
sunuyorum. Teşekkür ederim. (HDP sıralarından alkışlar)
BAŞKAN
– Teşekkür ederim Sayın Doğan.
MEHMET
MUŞ (İstanbul) – Sayın Başkan, 60’a göre pek kısa bir söz… Cevap verme
niteliğinde olmayacak fakat bir şeye açıklık getirmek durumundayım.
ERKAN
AKÇAY (Manisa) – Sayın Başkan…
BAŞKAN
– Sayın Muş, buyurun.
III.- AÇIKLAMALAR (Devam)
20.- İstanbul Milletvekili Mehmet Muş’un, İstanbul Milletvekili Celal
Doğan’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, teşekkür ediyorum. 
Bakın,
burada hiç kimse, şu Parlamentoda görev yapan ya da Türkiye’de yaşayan hiç
kimse milletin birbiriyle arasına bir ayrım koyamaz; biz iktidar olarak hiçbir
zaman koymadık. 
CELAL
DOĞAN (İstanbul) – Yaşıyorum ya bunu, yapmayın; ben yaşıyorum.
MEHMET
MUŞ (İstanbul) - Türkiye'nin kuruluşunda Türkler de, Kürtler de, diğer etnik
unsurlar da hep beraber mücadele ettiler ve Türkiye Cumhuriyeti kuruldu. 
LEZGİN
BOTAN (Van) – O kayyumları kim atadı?
MEHMET
MUŞ (İstanbul) - Bütün konuşmalarımıza bakın, “ 80 milyon bir ve beraberdir...”
Fakat sanki şöyle bir şey oluşturulmaya çalışılıyor: “‘Kürt’ lafı geçtiğinde
potansiyel suçlu ilan edilecek neredeyse.” Yok böyle bir şey. Bizim, Kürt
kökenli vatandaşlarımıza karşı herhangi bir ön yargımız, husumetimiz olamaz ama
birilerinin varsa onu bilmiyorum. Birileri böyle bir algı oluşturarak buradan
siyasi bir malzeme elde etmek istiyorsa onları bilmiyorum. Ama ben daha önce de
defaatle söyledim: Ben Karadenizliyim. Benim bu ülkede ne kadar payım varsa,
hakkım ve hissem varsa aynı haklara ve hisseye bir Kürt kökenli vatandaş da
sahiptir. Bu gerçek değiştirilemez. Bir diğeri, Çanakkale…
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Sayın Başkan, toparlıyorum. 
BAŞKAN
– Buyurun Sayın Muş. 
MEHMET
MUŞ (İstanbul) – Tabii ki cumhuriyeti hep beraber yaşatacağız. Şunu
söyleyebiliriz: Benim, Türkiye Cumhuriyeti’nde yaşayan bir vatandaş olarak
farklı sorunlarım olabilir. Bunları iyileştirmek, düzeltmek hepimizin görevi
ama bizim aynı zamanda karşı karşıya kaldığımız ve uğraştığımız bir sorun da
var; bunu unutmamak gerekiyor.
Türkiye
1980’den beri terörle mücadele ediyor, terörle amansız bir mücadele veriyor ve
askeri şehit eden, polisi şehit eden, sivil vatandaşı şehit eden bir terör
örgütü var. Şimdi, biz terör örgütüne karşı mücadele etmek durumundayız, 80
milyonun refahı için, huzuru için bunu yapmak zorundayız, bu ülkenin bir ve
beraber kalması için bunu yapmak zorundayız ama bu terör örgütüne karşı yapılan
mücadeleyi Kürtlere karşı yapılıyormuş gibi söylemek, nitelendirmek, bu haksızlık
olur, bu insafsızlık olur; lütfen, bunu yapmayalım. 
Teşekkür
ederim. 
CELAL
DOĞAN (İstanbul) – Biz yaşadıklarımızı söylüyoruz.
BAŞKAN
– Sayın Akçay, buyurun. 
21.- Manisa Milletvekili Erkan Akçay’ın, İstanbul Milletvekili Celal
Doğan’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Öncelikle,
bu kısa açıklamama vesile olan konuşmayı yaptığı için Sayın Celal Doğan’a da
teşekkür ediyorum. 
Biz
Milliyetçi Hareket Partisi olarak, 80 milyonun -bunu bütçe görüşmemde ve
geçtiğimiz hafta, merhum Alparslan Türkeş’in 100’üncü doğum yılı vesilesiyle
yaptığım konuşmada da ifade ettiğim üzere- en ufak düzeyde bir farklılığını
ayrılığa, ayrıcalığa, ayrımcılığa gerekçe saymayı kesinlikle ve şiddetle
reddeden, bütün milleti tasada, kıvançta ortak gören bir anlayışa sahibiz ve
asla ve kata etnik köken ayrımı da yapmayız, bunu da hangi adla yapılırsa
yapılsın bir bölücülük sayarız. Yani bunu sadece birkaç gündür yoğunlaşan
tartışmalar itibarıyla söylemiyorum.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Tamamlayınız.
ERKAN
AKÇAY (Manisa) – Ayrıca, biz Milliyetçi Hareket Partisi olarak 81 ilde ve hemen
hemen bütün ilçelerimizde teşkilatlanmış ve 80 milyon vatandaşımızdan
milyonlarca oy alarak Türkiye Büyük Millet Meclisinde temsil edilen bir siyasi
partiyiz. Ne parti mensuplarımızın ne oy veren ne oy vermeyen vatandaşlarımızın
etnik kökenleriyle, ana dilleriyle, hayat tarzlarıyla ilgilenmeyiz. Biz,
tasada, kıvançta ortak bir Türk milleti olarak kabul ederiz kendimizi ama
arkadaşlarımız, insanlarımız kendilerini -Sayın Doğan’ın da ifade ettiği gibi-
çeşitli sıfatlarla, isimlerle tanımlayabilir, bu da doğaldır, bizim
kültürümüzün de bir gereğidir, bundan da bir rahatsızlık duymayız.
Teşekkür
ederim.
BAŞKAN
– Teşekkür ederim Sayın Akçay.
Sayın
Başkanlar, ikiniz de mi istiyorsunuz?
AHMET
YILDIRIM (Muş) – Yani normalde oraya bakılırsa ikimizin de konuşması lazım ama
biz hani gündemi meşgul etmemek adına sadece Sayın Kerestecioğlu…
BAŞKAN
– Sayın Kerestecioğlu, buyurun.
22.- İstanbul Milletvekili Filiz Kerestecioğlu Demir’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, Sayın Mehmet Muş sürekli söz
aldığı ve zaten hep aynı şeyleri söylediği için stenograf arkadaşların da
yazarken hiç zorluk çekmediğini düşünüyorum. O yüzden, kendisini kendisine
havale ediyorum yani onun söylediklerine cevap vermeyeceğim. Sadece, hani
“Ayrımcılık yok.” dendi ya, ayrımcılık var mı yok mu, ben bugünle ilgili bir
örnek vermek istiyorum.
Sayın
Selahattin Demirtaş’ın bugüne dek farklı mahkemelerde 95 duruşması görüldü,
istisnasız hepsine katılma talebi vardı ve hepsi reddedildi, katılamadı. Şimdi,
bugün sabah saat dokuzda Diyarbakır 7. Asliye Ceza Mahkemesinde duruşması vardı
ve mahkeme de Edirne Cezaevine yazı gönderdi yani dedi ki: “Mahkemede hazır
bulunmasını istiyoruz.” Peki, Edirne Cezaevinden ne cevap geldi dersiniz?
Mahkemeye gelen cevapta, görev yoğunluğu sebebiyle duruşmaya getirilemeyeceği
söylendi Sayın Demirtaş’ın.
(Mikrofon
otomatik cihaz tarafından kapatıldı)
BAŞKAN
– Tamamlayınız efendim, buyurun.
FİLİZ
KERESTECİOĞLU DEMİR (İstanbul) – Şimdi, gerçekten merak ediyoruz, görev
yoğunluğu nedir? Mıntıka temizliği mi yapıyorlar? Mutfakta mı işleri var? Yani
üçüncü büyük partinin bir Eş Genel Başkanı “görev yoğunluğu” denilerek 95 kez
götürülmediği yere, 96’ncı kez de mahkemeye nasıl götürülmez? Bunun adı
ayrımcılıktır ve zaten Adalet Bakanına bunu soruyoruz ama bunu sormak da nafile
çünkü Adalet Bakanlığının da aynı şekilde, getirmek isteyen mahkemelere “Siz
emin misiniz, güvenliği sağlayabilecek misiniz?” diye yazı yazdığını da
biliyoruz, talimat verdiğini de biliyoruz. Ve hakikaten, aslında Sevgili Celal
Doğan -üstüne söz söylenmesini gerektiren hiçbir şey yoktu- ne kadar ayrımcılık
olduğunu ifade etti. Biz cezaevindeki arkadaşlarımızı göremiyoruz, bundan daha
büyük de bir ayrımcılık olamaz.
Teşekkürler.
(HDP sıralarından alkışlar)
MEHMET
MUŞ (İstanbul) – Sayın Başkan, söz almayacaktım fakat üslup doğru bir üslup
değil.
BAŞKAN
– Sayın Başkanım, bakın, lütfen siz Grup Başkan Vekilisiniz, bir talebinizi
iletin önce.
Buyurun.
MEHMET
MUŞ (İstanbul) – Sayın Başkan, bakın, benim şahsımı hedef alarak, böyle
küçümseyen bir edayla, böyle kibirli bir edayla bir şeyler söylüyor. Şunu
söyleyeyim: Ben burada gerçekleri hatırlatmaya devam edeceğim. Gerçekler, Sayın
Kerestecioğlu, sizin canınızı acıtabilir…
FİLİZ
KERESTECİOĞLU DEMİR (İstanbul) – Ama biraz başka şeyler söyleyin, arada cümle
değiştirin mesela.
MEHMET
MUŞ (İstanbul) – …sizin hoşunuza gitmeyebilir…
AHMET
YILDIRIM (Muş) – Bizimkiler de senin hoşuna gitmeyebilir.
MEHMET
MUŞ (İstanbul) – …ama siz aynı şeyleri söylerseniz, bizden aynı şeyleri
duyacaksınız. 
FİLİZ
KERESTECİOĞLU DEMİR (İstanbul) – Siz de sabahtan beri aynı şeyleri söylüyorsunuz.
AHMET
YILDIRIM (Muş) – Siz de bizden duyacaksınız Sayın Mehmet Muş. 
MEHMET
MUŞ (İstanbul) – Bunu sakın unutmayın, daha da fazla duyacaksınız Sayın
Kerestecioğlu.
AHMET
YILDIRIM (Muş) – Siz de bizden duymaya devam edeceksiniz.
BAŞKAN
– Kayıtlara geçmiştir Sayın Muş.
Sayın
Özel, talebiniz mi var?
ÖZGÜR
ÖZEL (Manisa) – Evet efendim.
BAŞKAN
– Buyurun.
23.- Manisa Milletvekili Özgür Özel’in, tutuklu milletvekilleriyle
ilgili işlemlerde ayrımcılık yapıldığına ve partiler arasında bir diyalogla Meclisteki
gerginliği ve eşitsizliği çözmek gerektiğine ilişkin açıklaması
ÖZGÜR
ÖZEL (Manisa) – Sayın Başkan, şimdi, bu Parlamentoda herhâlde son zamanlarda en
çok tekrarlanan sözlerden bir tanesi, haksızlık karşısında susan dilsiz
şeytandır... Şimdi, eğriye eğri, doğruya doğru, HDP’nin söylediği bazı sözlere
nasıl reaksiyon verdiğimiz ve rahatsız olduğumuz bazı konular da ayrı ama biz 3
partiden tutuklu milletvekilleri varken ayırmadan hepsine gittik, hepsinde
makul sürede izin alıyorduk. Bu dönem kendi tutuklu milletvekilimiz var. HDP’li
tutuklu milletvekilleri, Sayın Grup Başkan Vekili -ben kendim ziyaret ettim
mevkidaşımı- için izin istediğimizde aynı makul sürede izin alıyoruz. HDP
milletvekilleri, kendi eş genel başkanlarına, grup başkan vekillerine aylarca
izin alamıyorlar.
GARO
PAYLAN (İstanbul) – Hiç alamadık.
ÖZGÜR
ÖZEL (Manisa) – Adalet Bakanına sorunca da “Tüm partilere eşit davranıyoruz.”
diyor. Şimdi -dürüstlük üzerine- siyasetin en önemli erdemi dürüstlük, en
önemli eleştiriye açık konusu da tutarsızlıktır. Bütün analoji onun üstüne
kuruluyor.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel, tamamlayınız lütfen.
ÖZGÜR
ÖZEL (Manisa) – Bütün mantığı, dünya siyaset tarihi boyunca da böyle
şekillenmiştir. Siyasi rakipler bir tutarsızlığın üstüne gider ve kendi
tutarlılığı ve dürüstlüğünün de yüceltilmesini isterler. Şimdi, göz göre göre
bu çatı altında “Biz herkese eşit davranıyoruz, ayrımcılık yapmıyoruz.”
derseniz... Biz yaşadığımızdan biliyoruz, biz izin isteyince bir günde giderken
HDP’li arkadaşlar kendi arkadaşlarına altı ayda izin alamıyor.
FİLİZ
KERESTECİOĞLU DEMİR (İstanbul) – Hiç alamıyoruz.
ÖZGÜR
ÖZEL (Manisa) – “Hiç alamıyoruz.” diyorlar.
Bunun
hukuki bir gerekçesi varsa, mantıklı bir gerekçesi varsa savunulabilecek bunu
dürüstçe söylemek lazım. Yoksa da göz göre göre, bu kadar gerçek dışı bir
konuyu yokmuş gibi de anlatmamak lazım. Burada bu konuşmayı yapmanın bana
siyasi bir faydası yok. 
Bir
de bir şeyin altını çizeyim. Sayın MHP Grup Başkan Vekili Erkan Akçay çok
dikkatli bir üslupla çok önemli bazı şeyler söyledi, partilerinin Kürt
vatandaşlarla ilgili yaklaşımı… Bizim buradan, bu bütçe görüşmelerinden şöyle
bir şey çıkarmamız lazım: Bütçe sadece rakamlar değildir. Ülke gergin.
Milletvekilleri her gün, iki kere, yumruklaşma noktasından dönüyorlar. Partiler
arası bir diyalog grubu mu kurulur, sizlerin başkanlığında mı yapılır; oturup
hiç değilse Parlamentonun, partiler arasındaki diyalog ve tutuklu
milletvekilleriyle ilgili partilerin uğradıkları ayrımcılıklar... Bizim de
rahatsız olduğumuz bir sürü husus var. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Çok özür dilerim.
BAŞKAN
– Tamamlayınız efendim.
ÖZGÜR
ÖZEL (Manisa) – Biz de başta Meclis Başkanının ve Meclis bürokrasisinin
bizlerle kurduğu eşitsiz ilişkiler üzerinden, davranışlar üzerinden... Ama
HDP’nin ortaya koyduğu tablo da mühimdir, Milliyetçi Hareket Partisinin
üstlendiği siyasi misyon ve onun adına konuşan grup başkan vekilinin ortaya
koyduğu dil de çok önemlidir. Yani, kimse kimseyi ayrımcılıkla da suçlamamalı
ama bir yumuşamaya ihtiyaç var, karşılıklı oturmaya. Bu kürsüde ne konuşulacak,
ne konuşulmayacak onları bile... Dün mesela arkada bir şey oldu, “Burada yazan
çerçevede demedik.” dediler. “Demediyseniz sorun yok.” diye bir anlayış gelişti
ama onu oraya taşıyacak bir sakinliğe kavuşamadan oradan gerildi, buradan
bilmem ne oldu ve belki konuşarak aşabileceğimiz bir mesele bir başka boyuta
gitti. Burada siz de inisiyatif alabilirsiniz, diğer grup başkan vekilleri de
alsın, yapıcı bir şekilde, bu Meclisin gerginliğini de, üretilen eşitsizliği de
çözmemiz lazım. Milletvekillikleri sürdüğü sürece bütün milletvekilleri
buradaki 4 partinin namusudur, böyle bakmak lazım. 
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum Sayın Özel. 
BARIŞ
YARKADAŞ (İstanbul) – İzin şartı kaldırılsın Başkan. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Yaşar Tüzün’ün, Meclis Başkanı
başkanlığında 4 Meclis başkan vekili olarak yapılan toplantıda tutuklu
milletvekilleriyle görüşme konusunun gündeme getirildiğine ve kendisinin de bu
konunun takipçisi olacağına ilişkin konuşması
BAŞKAN
– Sayın milletvekilleri, biz de geçtiğimiz hafta Sayın Meclis Başkanımızın
Başkanlığında 4 Meclis başkan vekili olarak bir toplantı gerçekleştirdik. Sayın
Buldan bu talebi o toplantıda gündeme getirdi. Sayın Başkanımızın yani Meclis
Başkanımızın ifadelerini söylüyorum, bu konunun hassasiyetine Sayın Buldan
değindi, Sayın Başkanımız da Sayın Bakanla, Hükûmetle, Başbakanla gerekli
görüşmeleri yapacağını ve bunun bir haksızlık olduğunu, bu görüşmelerin olması
gerektiğini ifade etti. 
MAHMUT
TOĞRUL (Gaziantep) – Kaç defa görüştüler.
GARO
PAYLAN (İstanbul) – İki yıldır aynı şey. 
BAŞKAN
– Ben, bildiğimi söylüyorum arkadaşlar. 
Sayın
Buldan da bizzat o toplantıya katıldı. Dolayısıyla, böyle bir mağduriyetin veya
böyle bir haksızlığın giderilmesi yönündeki, benim de bizzat, bu talebinizi
gündeme getirip bunun arkasını takip edeceğimizi bilmenizi istiyorum değerli
arkadaşlar. 
BARIŞ
YARKADAŞ (İstanbul) – Sayın Başkan, Bakan izni kaldırılmalı. Bakan izni yoktu
eskiden, AKP’yle birlikte geldi, milletvekilleri cezaevini istediği zaman
ziyaret edebiliyordu. Bu antidemokratik tutumun da ortadan kaldırılması lazım. 
BAŞKAN
– Sayın milletvekilleri, önümüzdeki günlerde Adalet Bakanının bütçesi de
gelecek biliyorsunuz Genel Kurula, orada bunu fazlasıyla konuşma şansımız
olacaktır mutlaka. 
MAHMUT
TANAL (İstanbul) – Sayın Başkan…
BAŞKAN
– Sayın Tanal, bir talebiniz var herhâlde, buyurun. 
Önce
talebinizi iletin. 
TÜLAY
KAYNARCA (İstanbul) – Böyle bir usul yok Sayın Başkan. 
MAHMUT
TANAL (İstanbul) – Talebim şu Sayın Başkanım: Şimdi, biz Türkiye Büyük Millet
Meclisinin Genel Kurulundayız. Bu Genel Kurulda tam 2010 tane ampul var. Bu, ilk
yapıldığı zaman 14 vatlık ampuller kullanılıyordu, sonra 24 vatlık oldu. 
BAŞKAN
– Siz uygulamayla ilgili bir dakika söz mü istiyorsunuz? 60’a göre bir söz mü
istiyorsunuz?
MAHMUT
TANAL (İstanbul) – Evet efendim.
TÜLAY
KAYNARCA (İstanbul) – Sayın Başkan, böyle bir usul yok. 
FİLİZ
KERESTECİOĞLU DEMİR (İstanbul) – Niye yok öyle bir usul? Milletvekili konuşur
yani. 
MEHMET
MUŞ (İstanbul) – Yeni usuller geliyor. 
MAHMUT
TANAL (İstanbul) – Önemli bir husus. 
TÜLAY
KAYNARCA (İstanbul) – Böyle bir usul yok Sayın Tanal, bütçeyi görüyoruz, ampulü
değil. 
MAHMUT
TANAL (İstanbul) – İşte bütçe ampulle ilgili, tam Enerji Bakanlığı işte, tabii…

TÜLAY
KAYNARCA (İstanbul) – Tamam da kürsüde ifade edersiniz. 
BAŞKAN
– Buyurun Sayın Tanal.
III.- AÇIKLAMALAR (Devam)
24.- İstanbul Milletvekili Mahmut Tanal’ın, Genel Kurul salonundaki
aydınlatma ve ısıtmaya ilişkin açıklaması
MAHMUT
TANAL (İstanbul) – Teşekkür ederim.
Değerli
Başkanım, değerli milletvekilleri; arkadaşlarımız diyor ki: “Biz bütçeyi
görüşüyoruz.” Zaten tam da bütçeyle alakalı. Enerji Bakanı burada ve tam da
Enerji Bakanlığının bütçesini konuşuyoruz. 
Ampulden
rahatsız olmayın değerli vekilim.
AYŞE
KEŞİR (Düzce) – Siz rahatsız oluyorsunuz ampulden, siz rahatsız oluyorsunuz. 
MAHMUT
TANAL (İstanbul) – Şimdi, Türkiye Büyük Millet Meclisi Genel Kurulunda tam
2.010 tane ampul var. Meclis ilk yapıldığı zaman bu 2.010 ampul 16 vatlıktı,
sonra 24 vatlık oldu, sonra 28 vatlık oldu, şu anda en son 34 vatlık. 
TÜLAY
KAYNARCA (İstanbul) – Yani…
MAHMUT
TANAL (İstanbul) – Gerçekten, bazen bakıyorsunuz, bu aydınlatmadan çok fazla
rahatsız oluyor arkadaşlarımız, kimisi ta, Genel Kurulun arka taraflarına
gidiyor. Onun için sizden istirhamım buna bir düzen getirmeniz. 
İkinci
bir konu da şu: Klimalar… Bazı yerlerde klimalar yanıyor çok sıcak, bazı
yerlerde çok soğuk yani burada bu klimalarla ilgilenen hiç personel yok mu?
BARIŞ
YARKADAŞ (İstanbul) – Yöneticiler uyuyor mu Sayın Başkan?
MEHMET
MUŞ (İstanbul) – Konu anlaşılmıştır.
BAŞKAN
– Teşekkür ederim.
Genel
Sekreterlik çalışanları bunu dikkate alacaktır mutlaka.
Birleşime
on dakika ara veriyorum.
Kapanma Saati
: 16.24
DÖRDÜNCÜ OTURUM
Açılma Saati: 16.45
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Dördüncü Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Komisyon yerinde. 
Hükûmet
yerinde. 
Şimdi,
söz sırası Adalet ve Kalkınma Partisi Grubu adına Afyonkarahisar
Milletvekilimiz Hatice Dudu Özkal’a aittir. 
Buyurun.
(AK PARTİ sıralarından alkışlar) 
Sayın
Özkal, süreniz beş dakika. 
AK
PARTİ GRUBU ADINA HATİCE DUDU ÖZKAL (Afyonkarahisar) – Sayın Başkan, değerli
milletvekilleri; Aile ve Sosyal Politikalar Bakanlığımızın bütçesi üzerine söz
almış bulunuyorum. Genel Kurulu saygıyla selamlıyorum. 
Kıymetli
milletvekilleri, güçlü kadın, güçlü aile, güçlü toplum anlayışını
sloganlaştıran Aile ve Sosyal Politikalar Bakanlığımız, adı üstünde, aile ve
sosyal politikayla ilgili her alanda politikalar üretiyor. Toplumun her
kesimindeki dezavantajlı herkese Aile ve Sosyal Politikalar Bakanlığımızla
ulaşarak yaralarını sarıyor, devletin şefkat elini uzatıyoruz. Sayın
Cumhurbaşkanımızın ifadeleriyle, garip gurebanın, fakir fukaranın, elhasılı
kimsesizlerin kimsesi olmak için çıktığımız bu yolda kadınlar, engelliler,
yaşlılar, çocuklar, dul ve yetimler, şehit aileleri ve gaziler, ihtiyacı olan
herkese Aile ve Sosyal Politikalar Bakanlığımız sayesinde değiyoruz,
dokunuyoruz, hizmet götürüyoruz. 
Hükûmete
geldiğimiz ilk yıllarda sosyal yardım ve sosyal hizmetler için ayrılan miktar
1,3 milyar iken bugün bu miktar 45 milyar TL’yi aşmıştır. Milletin parasını
yine millete hizmet olarak döndüren Hükûmetimiz “İnsanı yaşat ki devlet
yaşasın.” felsefesiyle toplumun her kesimi için yaşanabilir bir Türkiye inşa
etmeye çalışıyor. 
Değerli
milletvekilleri, Aile ve Sosyal Politikalar Bakanlığımız, dezavantajlı
kesimleri kendi sosyal ortamından koparmadan normalleştirmeyi hedefleyen
politikalar üretmiştir. Bu kapsamda YADES Yaşlı Destek Programı sayesinde artık
yaşlılarımız evde bakım hizmeti alabiliyorlar. Evde bakımı mümkün olmayan ya da
kabul etmeyen yaşlılarımız da yaşlı bakım rehabilitasyon merkezlerinde hizmet
alıyorlar. 
Geleceğimizin
teminatı çocuklarımızın da ailelerinin yanında büyümelerini sağlamak için
Aileye Dönüş ve Aile Yanında Destek Uygulaması’yla son on beş yılda 11.333
çocuğumuz ailesinin yanına döndürüldü. Bu kapsamda 107.127 çocuk desteklendi.
Bununla birlikte Gönül Elçileri Projesi’yle koruyucu aile yanına yerleştirilen
5.545 çocuğumuz bulunuyor. Ayrıca muhtaç asker çocuğu yardımı kapsamında babası
askerde olan çocuklara, öksüz ve yetim yardımı kapsamında annesi ve babası
vefat etmiş on sekiz yaşından küçük çocuklara da nakdi yardım yapılıyor. 
Engelli
vatandaşlarımızın da kendi ortamlarında bakımları için tüm imkânlar seferber
ediliyor. Aile yanında mümkün olmayan engelliler için de Umut Evleri
Projesi’yle hizmet veriliyor. 
“Kadına
şiddet insanlığa ihanettir.” sloganıyla hareket eden kadına şiddetin önlenmesi
ve koruyucu tedbirlerin alınması için ŞÖNİM’leri hayata geçirdik. Bunun yanında
eşi vefat eden 281 kadın nakdi yardımla destekleniyor. 
Pozitif
ayrımcılıkla kadınlarımızı her alanda olduğu gibi iş hayatında da destekleyerek
kadın girişimciliğini ve istihdamını artırdık. 2005 yılında yüzde 20 olan kadın
istihdam oranını 2017 yılında yüzde 29’a yükselttik.
Çalışan
annelerimizin çocuklarını bakıcılara bırakmadan yetişmesini sağlamak amacıyla
Büyükanne Projesi hayata geçirildi. Babalık izni de yeniden düzenlendi. Göz
bebeğimiz şehit ailelerimiz ve gazilerimizin de her zaman yanında olduk. 
Kıymetli
milletvekilleri, Türk toplumunda aile en önemli unsurdur. Hükûmet olarak aile
birliği ve dirliğinin kurulmasına büyük önem veriyoruz. Vatandaşlarımıza sadece
maddi destek sağlamak dışında 627 bin gence evlilik öncesi eğitim verilmiştir.
ASDEP Projesi ile de Aile, Sosyal Destek Programı hayata geçirilmiştir. 
Kıymetli
milletvekilleri, bu ve benzeri anlatmaya yetiştiremediğimiz yüz binlerce,
yüzlerce hizmet ile toplumumuzun tüm kesimlerinde bireyin diğer bireyden farkı
olmadan topluma adaptasyonu için çalışıyoruz. En başarılı olduğumuz alanlardan
birisi olan Aile ve Sosyal Politikalar Bakanlığımız, bütçesinin tek kuruşunu
bile zayi etmeden milletimize hizmet yolunda harcamaktadır.
Bu
duygu ve düşüncelerle konuşmama son verirken, 2018 yılı bütçesinin hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Özkal. 
Şimdi,
söz sırası Kahramanmaraş Milletvekilimiz Nursel Reyhanlıoğlu’na aittir. 
Buyurun.
(AK PARTİ sıralarından alkışlar)
Sayın
Reyhanlıoğlu, süreniz beş dakika.
AK
PARTİ GRUBU ADINA NURSEL REYHANLIOĞLU (Kahramanmaraş) – Sayın Başkan, değerli
milletvekilleri; 2018 yılı Merkezi Yönetim Bütçe Kanunu Tasarısı’nın Aile ve
Sosyal Politikalar Bakanlığı bütçesi üzerine söz almış bulunuyorum. Yüce
heyetinizi saygıyla selamlıyorum.
Sayın
milletvekilleri, kültürümüze, gelenek ve göreneklerimize, maneviyatımıza şöyle
bir baktığımızda, geçmişten bugüne aile kavramının bizler için çok önemli
olduğu aşikâr. Bizler ilerlemenin, büyümenin ve gelişmenin düzenli ve sağlam
aile yapısından geçtiği inancına sahibiz. “Güçlü aile, güçlü toplum” anlayışıyla
yola çıkmıştık. Sayın Bakanımız bu ilkeyi güncelledi. Artık “güçlü kadın, güçlü
aile, güçlü toplum” diyoruz çünkü biliyoruz ki aile, toplum ve devletin
gelişmesi kadının gelişmesiyle doğru orantılı. Kadın ne kadar başarılı,
sağlıklı, öz güvenli ve mutlu olursa temelini oluşturduğu aile ve dolayısıyla
toplum da o kadar sağlıklı ve sağlam olacaktır. 
Bildiğiniz
üzere AK PARTİ, sessiz devrimlerin partisi. Ülkemizin gelişimine büyük katkı
sağlayacak, çığır açacak birçok yeniliği ve gelişimi belki de çok hızlı bir
şekilde hayata geçirdiğimiz için ve yenilik üzerine yenilik kattığımız için ya
da yine kendi başarılarımızla yarıştığımız için büyük ilerlemeler AK PARTİ’de
“olması gereken” olarak görünmekte. 
AK
PARTİ’yle birlikte Türkiye yeniliğe, değişime, gelişime alıştı; toplumda
“Yaparsa AK PARTİ yapar.” anlayışı gelişti. On beş yıl önce AK PARTİ hükûmeti
göreve gelmeden önceki Türkiye ve on beş yıllık AK PARTİ hükûmeti Türkiye’si
kıyaslaması yapıldığında, bu sessiz devrimlerin Türkiye’de neleri değiştirdiğine
hep birlikte tekrar tekrar şahit oluyoruz. 
Çocuk,
kadın, aile ve toplum hizmetleri, dezavantajlı gruplar, yabancı uyruklular,
şehit yakınları, gaziler ve sosyal yardımlarda grafikler hep olumlu yönde
seyretmekte olup çok daha fazlası için el birliğiyle çalışıyoruz. 
Aile
bağlarının öneminden bahsettik. Aile yapıları bozulan ülkelerde özellikle
gençler üzerinde terör, uyuşturucu belası, kargaşa ve kaosu net bir biçimde
görüyoruz. Ecdadımızdan bize miras olan sağlam aile yapımızın bozulmasına izin
vermiyoruz, daha da güçlenmesi için çalışıyoruz. 
Devlet
koruması altındaki çocuklar artık koğuş tipi yurtlarda değil çocuk evleri ve
koruyucu ailelerin yanında. “Haydi Kızlar Okula!” diyerek başladığımız
yolumuzda, ciddi okullaşma oranı sonrası artık “Haydi kızlar mühendisliğe,
yöneticiliğe!” diyerek yıllar yılı erkek işi olarak görülen alanlarda kadının
gücünü ve başarısını destekliyoruz. 
Kadına
yönelik fiziki ve ruhsal şiddetle mücadele etmeye sonuna kadar varız ve çocuğu
teröristlerce kaçırıldığı için belediye önünde açlık grevi yapan annelerimizin
destekçisiyiz. 
Erken
yaşta evliliklerle mücadelemize devam ediyoruz. Milletin vekili olsanız bile
kadın olduğunuz ve sadece başörtüsü taktığınız için, sözüm ona, had bildirmek
istenen, psikolojik şiddet uygulanan, utanç tablosu linç kampanyalarının bir
daha yaşanmaması için çaba sarf ediyoruz. Ancak yine bir belediye meclisinden,
konuşmak istediği için, kovulan bir kadın belediye meclis üyesine şahit
oluyoruz. Kocanın karısını dövmesini haklı bulan zihniyetleri görüyoruz ve bu
zihniyetin tam karşısındayız. Kadını istismar eden, aşağılayan her türlü
düşünce bizim inancımıza da kadim medeniyetimize de terstir. Bu noktada
liderimiz Sayın Recep Tayyip Erdoğan’ın “Geleceğin güvenli, huzurlu, adil,
müreffeh dünyasını yerkürenin her köşesindeki kadınlarımızla birlikte
kuracağız.” sözünden güç alarak çalışıyoruz. 
Şunu
da belirtmek isterim ki 15 Temmuz hain darbe girişiminin önlenmesinde gözlerini
kırpmadan hayatlarını ortaya koyan, vatanı için can veren şehitlerimizin yakınları
ve yine vatan savunmasında şehit düşmüş polis, asker, tüm şehitlerimizin
yakınları ile tüm gazilerimiz bizim göz bebeğimiz. Onlardan aldığımız destekle
onlar için var gücümüzle çalışmaya devam edeceğiz.
Bu
düşüncelerle 2018 yılı bütçemizin hayırlı olmasını diliyor, hepinizi saygı ve
sevgiyle selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Reyhanlıoğlu.
Şimdi
söz sırası Düzce Milletvekilimiz Ayşe Keşir’e aittir. 
Sayın
Keşir, buyurun. (AK PARTİ sıralarından alkışlar)
Sayın
Keşir, süreniz beş dakika.
AK
PARTİ GRUBU ADINA AYŞE KEŞİR (Düzce) – Sayın Başkan, değerli milletvekilleri;
Aile ve Sosyal Politikalar Bakanlığının 2018 yılı bütçesini konuşmak üzere
grubum adına söz almış bulunuyorum. Yüce heyetinizi saygıyla selamlıyorum. 
Konuşmama
geçmeden evvel dün tarih yazılan bir günü burada tekrar yâd etmek istiyorum.
Sayın Cumhurbaşkanımızın Başkanlığında dün İslam İşbirliği Teşkilatı tarihî bir
karara imza atarak hem mazlum coğrafyaların sesi olmuş ve tüm dünyaya bu mazlum
coğrafyaların sesini duyurmuştur. Tüm bu mazlum ülkeler adına ve aziz Türk
milleti adına başta Sayın Cumhurbaşkanımız olmak üzere bu karara imza atan
herkese şükranlarımı sunuyorum. (AK PARTİ sıralarından alkışlar)
Değerli
milletvekilleri, AK PARTİ hükûmetleri iktidara geldiği günden bu yana
Anayasa’nın sosyal devlet ilkesi ete ve kemiğe bürünmüştür. 17 yaşından beri
dezavantajlı kesimlerle çalışan bir milletvekiliyim. Sosyal devlet ilkesi
siyasette ilk defa AK PARTİ döneminde büyük bir paradigma değişikliği yaşamıştır.
Yoksul, engelli, kimsesizlerle ilgili on beş yıldır yaptığımız çalışmaları
burada tek tek anlatacak değilim, beş dakikaya sığdırmamız da mümkün değil bunu
ama şu çok önemlidir: Bu on beş yıldır yaptığımız, sosyal politikalar alanında
yaptığımız düzenlemeler, fırsat eşitliği, eşit yurttaşlık haklarına erişimde
dezavantajlıların ve umuda erişimlerinde, hayata ve geleceklerine umutla
bakmalarında önemli, devrim niteliğinde düzenlemelerdir. 
Sosyal
politikaların bütüncül bir şekilde ele alınması, çözüm odaklı yaklaşımın bir
parçasıdır. Hiçbir sosyal konu, hiçbir sosyal sorun bir diğerinden ari ve ayrı
değildir. Ailenin güçlendirilmesi ile kadın, engelli, çocuğun güçlendirilmesi
asla birbirinin alternatifi, hasmı ve rakibi değildir. Ailenin güçlendirilmesinden,
çözüm üretim kapasitesinin artırılmasından, güçlü ve sağlıklı aile yapımızı
çoğaltmaktan korkmayınız. Burada farklı politik çıkarımlar yapmak insanlık
gerçeğini reddetmektir. Sosyal politikalara bütüncül yaklaşım amacıyla tüm
hizmet alanları Aile ve Sosyal Politikalar Bakanlığı adı altında 2011 yılında
tek çatı altında toplanmıştır. 
Değerli
milletvekilleri, sosyal politikaların temeli fırsat eşitliğinin sağlanmasıdır.
En önemli fırsat eşitliği aracı olan eğitime erişim önündeki engellerin
kaldırılması temel politikamız olmuştur. Çünkü kadın ve dezavantajlı kesimlerin
eğitim ile karar alma mekanizmaları ve istihdama katılımının artırılması en
önemli mihenk taşıdır. AK PARTİ hükûmetleri döneminde zorunlu eğitimin on iki
yıla çıkarılması, taşımalı eğitim, şartlı nakit transferleri, başörtü
özgürlüğünün sağlanması ve benzeri pek çok düzenlemeyle bugün 2002 yılında 13,5
olan kız çocuklarının üniversiteleşme oranı 44,4’e yükselmiştir. Geçmişte
kadının eğitime erişiminde en büyük engeli koyanların, ikna odalarının
mimarlarının bugün kadın haklarının üzerinden AK PARTİ’yi sözde vurmaya
kalkmaları bir hezeyandır, ayinesi iştir kişinin. 
Değerli
milletvekilleri, AK PARTİ kadının güçlenmesine ilişkin tüm konulara ciddiyetle
yaklaşmış, bu konuyu siyasete sadece malzeme yapanlara icraatlarıyla cevap
vermiştir. 2004 yılında Anayasa değişikliği, 2005 yılında Töre, Namus
Cinayetleri Araştırma Komisyonu başta olmak üzere TCK’de ve Anayasa’da devrim
niteliğinde pek çok düzenlemeler yaptık. Elbette işsiz erkeğin eşine şiddet
uygulamasını makul görenler, bu devrim niteliğindeki düzenlemeleri anlamakta
zorlanacaklardır. (AK PARTİ sıralarından alkışlar) 
İstanbul
Sözleşmesi’ni Parlamentodan geçiren ilk ülke, uyum yasası olan 6284 sayılı
Yasa’yı geçiren ilk ülke olarak duyduğumuz gurur sadece AK PARTİ’lilerin gururu
değil, sizlerin de Türkiye adına gurur, duyacağı bir konudur.
Değerli
milletvekilleri, Türkiye, son istihdam hareketinde 6,5 milyon kişiyi yeni
istihdama kazandırmış, bunların 3 milyonu kadındır yani yaklaşık yüzde 50’yi
yakalamış durumdayız. Ama aradaki fark, geçmiş dönemden günümüze gelen kadınlar
arası yapılan ayrımcılıktan. Eğitime erişimdeki sıkıntılardan dolayı kadının
istihdama erişememesinden oluşan aradaki farkı ancak kapatmaya çalışıyoruz. 
Mesleğim
olan gazeteciliğe 1989 yılında engellilerle başladım. O gün Türkiye'de
engellinin adı yoktu ve engelliler sokağa dahi çıkamazlardı. 2005 yılında
çıkardığımız yasayla ve oluşturulan mevzuatla bugün engellilerin eğitim,
istihdam ve eşit vatandaşlık hakları güvence altına alınmıştır. Elbette -az
önce de ifade ettim- on beş yılda yaptığımız, büyük bir paradigma
değişikliğiyle yaptığımız bu devrim niteliğindeki düzenlemeleri tek tek
rakamlarla burada anlatmam mümkün değil çünkü sosyal devlet sadece rakamlardan
da ibaret değildir. (AK PARTİ sıralarından alkışlar) 
Bu
duygu ve düşüncelerle yüce heyetinizi saygıyla selamlıyor, 2018 yılı bütçemizin
hayırlı olmasını diliyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Keşir.
ÖZGÜR
ÖZEL (Manisa) – Sayın Başkan…
BAŞKAN
– Sayın Başkan, talebinizi alayım.
LALE
KARABIYIK (Bursa) – Kısa bir söz talebim var Sayın Başkan, 60’a göre kısa bir
söz talebim var.
BAŞKAN
– Buyurun Sayın Karabıyık.
III.- AÇIKLAMALAR (Devam)
25.- Bursa Milletvekili Lale Karabıyık’ın, Düzce Milletvekili Ayşe
Keşir’in 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
LALE
KARABIYIK (Bursa) – Teşekkürler Sayın Başkan.
Adalet
ve Kalkınma Partisinden sayın hatip konuşurken Sayın Genel Başkanımızın daha
önce bir yerde bahsettiği bir konuşmadan böyle bir alıntı yapıp onu yanlış bir
şekilde yorumladı. Sayın Genel Başkanımızın orada ifade ettiği konuşma
“Ekonomisi bozuk her erkek eve gelsin de eşini dövsün, bu normaldir.”
anlayışında değildi. Bunu bu şekilde anlamış olmak en büyük gaftır her şeyden
önce. Bütün araştırmalar şunu gösteriyor ki bir ülkede yoksulluk varsa,
işsizlik varsa, borçlar artmışsa suçluluk oranları artıyor. Yani demek istedi
ki Sayın Genel Başkanımız: “Siz önce kadına şiddeti ortadan kaldırmak
istiyorsanız yoksulluğu da işsizliği de bitirmeniz lazım.” 
AYŞE
KEŞİR (Düzce) – O açıklama günü niye sesiniz çıkmadı? 
LALE
KARABIYIK (Bursa) – Yoksa “Orada yaptığı çok normal bir harekettir.” gibi
kesinlikle ne Genel Başkanımız ne de bizim... 
SALİH
CORA (Trabzon) – O ifadenin mazereti olamaz.
LALE
KARABIYIK (Bursa) – Ama siz algı yönetimini kullanmak istediğiniz için, algı
yönetiminde başarı sağlamak istediğiniz için...
(Mikrofon
otomatik cihaz tarafından kapatıldı) 
LALE
KARABIYIK (Bursa) – ...orasından bakıyorsunuz. Bunu hiçbir genel başkanın
söylemesi mümkün değildir. (CHP sıralarından alkışlar) 
AYŞE
KEŞİR (Düzce) – O açıklama yapıldığı gün bu açıklamayı beklerdik sizden Sayın
Vekil.
BAŞKAN
– Sayın milletvekilleri, lütfen...
Teşekkür
ederim Sayın Karabıyık.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Şimdi söz sırası, Eskişehir Milletvekilimiz Emine Nur Günay’dadır.
Buyurun.
(AK PARTİ sıralarından alkışlar) 
Sayın
Günay, süreniz beş dakika.
AK
PARTİ GRUBU ADINA EMİNE NUR GÜNAY (Eskişehir) – Sayın Başkan, değerli
milletvekilleri; 2018 Yılı Merkezi Yönetim Bütçe Kanunu Tasarısı kapsamında
Gümrük ve Ticaret Bakanlığı bütçesi üzerinde AK PARTİ Grubu adına söz almış
bulunmaktayım. Hepinizi saygıyla selamlıyorum. 
Hepinizin
bildiği gibi, gayrisafi yurt içi hasıla üçüncü çeyrekte bir önceki çeyreğe göre
yüzde 11,1 büyüdü. Şimdi, esas hedefimiz, bu hızlı ve güçlü büyümeyi
sürdürülebilir ve kapsayıcı büyümeye dönüştürmek. Kapsayıcı büyüme dediğimiz
zaman da ekonomik büyümeden en fazla payı alan ve her toplum grubunun payının
arttığı bir büyümeden bahsediyoruz. Yani aynı zamanda, yalnız ekonomik büyümeyi
değil, bu büyümenin sosyal, kültürel, siyasi ve çevresel boyutunu da göz önüne
alıyoruz. Bu bağlamda, ilk aşamada, Türkiye tarihinde devrim niteliğinde düşük
gelir ve dezavantajlı grupların refah düzeyini artıran sosyal politikalar
uygulanmıştır. Dönem itibarıyla bir sonraki faza geçilmiş, bu grupların
ekonomik ve sosyal entegrasyonuna, eğitim ve istihdama yönelik politikalar
hayata geçirilmektedir.
Kapsayıcı,
inovatif politikaların hedefinde kadınlarımız da yer almaktadır. Kadınların iş
gücüne katılımını iki boylamda ele alabiliriz. İlki, eğitimli kadınlarımızın
ilgili sektörlerde çalışması ve yönetici pozisyonlarını alması. İkincisi ise,
dezavantajlı grup içinde yer alan eğitim ve fırsat eksikliği nedeniyle ekonomik
ve sosyal alanda yer alamamış kadınlarımız. 
Doğasında
üretkenlik ve yaratıcılık olan kadınlarımızın iş gücüne katılım oranı hızla
artmaktadır. 2004 yılında kadınların iş gücüne katılım oranı yüzde 23,3 iken
2017 Ağustosunda yüzde 34,3’e yükselerek 11 puan artmıştır, aynı dönemde bu
oran erkeklerde 3,2 puan artmıştır. İstihdam oranı ise kadınlarda 2004 yılında
yüzde 20,8’ken 2017 yılında yüzde 29,1 olmuş yani 8,3 puan artmıştır.
Erkeklerde 2004’te 62,7 olan istihdam oranı, 2017’de yüzde 67,3 olurken 4,6
puan artmıştır. Son on yılda kadın istihdamındaki artış, erkek istihdamındaki
artışın 2,5 katından fazla olmuş ama bu yeterli değil, 2023 hedefimiz yüzde 41
kadın istihdamı oranına ulaşmaktır. Ancak, kadınlar için bu oranları hâlâ
yeterli bulmuyoruz.
Girişimcilik,
Türkiye ekonomisi için önemli başlıklarımızdan birisidir ve bugün 4 milyon 800
bin girişimcinin yüzde 17’si yani 816 bin kişisi kadındır. Son bir yılda kadın
girişimci sayısı yüzde 18 artmıştır. Kadınlarımızın yaratıcılığı ve
üretkenliğini gelir getirici alanlara kanalize ederken yalnız ekonomik değil,
sosyal, kültürel, siyasi hayata da entegre etmemiz çok önemlidir.
Türk
kadınının bilinci, sorumluluğu, çalışkanlığı ve ulaştığı başarı hiçbir şekilde
tesadüf değildir. Gümrük ve Ticaret Bakanlığımız tarafından kadınlarımızın
girişimcilik kabiliyetlerinin artırılması ve ekonomide bir aktör olarak yer
almalarını sağlamak için “Kadın Koop” hazırlanarak uygulamaya konulmuştur.
Proje kapsamında bugüne kadar yaklaşık 2.600 kişiye verilen eğitimlerle
kadınların ekonomik ve sosyal hayata katılmalarına fırsat oluşturulması, gelir
elde ederek kendilerine olan öz güvenlerinin artırılması, bölgesel istihdama
katkıda bulunulması, kooperatifler aracılığıyla demokratik anlamda yönetim
tecrübesi sahibi olmaları hedeflenmektedir. Kadın girişimcilerin talepleri
doğrultusunda tabandan gelen bir hareketle kurulmaya başlanan kadın
kooperatiflerinin sayısı, 2017 Aralık ayı itibarıyla 163’e ulaşmıştır. 
Kadınlarımızın
girişimcilik eğitimleri ve onların bunları fırsata dönüştürmesi, ülkemizin her
köşesinde devam etmektedir. 2012 yılında 509 kadınımız kendi işini kurarken
2017 yılında 10.370 kadın kendi işini kurmuş -dikkatinizi çekmek isterim- beş
yılda yüzde 194 artış gerçekleşmiştir. Bu, yadsınamaz bir gerçektir. Yine,
Gümrük ve Ticaret Bakanlığı verilerine göre, Türkiye genelinde esnaf ve
sanatkârların yüzde 16’sını kadınlar teşkil etmektedir. Kısacası, ekonomiyi
canlandırmaya dönük önlemlerin kadın istihdamını artırmaya da yer vermesi hem
çok önemli bir atıl kaynağın ekonomiye kazandırılmasını sağlayacak hem de
sürdürülebilir…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlamak üzere bir dakika ek süre veriyorum. 
Buyurun.

EMİNE
NUR GÜNAY (Devamla) – Teşekkür ederim Sayın Başkan. 
…büyümeye
hizmet edecek hem kayıt dışılığı azaltacak hem de toplumsal sorunların yok
edilmesi için gerekli altyapıyı sağlayacaktır. 
Demografik
fırsat penceresi Türkiye için genç nüfus ve artan iş gücüyle birlikte ekonomik
büyüme için fırsattır ama unutmayalım, Türkiye'nin elinde hâlihazırda
kullanmadığı potansiyel bir iş gücü var, o da kadınlar. Kadınlara güvenimiz
tamdır; yeter ki kadın istesin, yeter ki fırsat eşitliği verilsin. Güçlü kadın,
güçlü aile, güçlü toplum, güçlü ekonomi diyor ve sizleri saygıyla selamlıyorum.
(AK PARTİ sıralarından alkışlar)
BAŞKAN
– Teşekkür ediyorum Sayın Günay.
Şimdi
söz sırası Karaman Milletvekilimiz Sayın Recep Konuk’a aittir.
Buyurun.
(AK PARTİ sıralarından alkışlar) 
Sayın
Konuk, süreniz beş dakika. 
AK
PARTİ GRUBU ADINA RECEP KONUK (Karaman) – Sayın Başkan, değerli
milletvekilleri; Gümrük ve Ticaret Bakanlığı bütçesi üzerinde AK PARTİ Grubu
adına söz almış bulunuyorum. Bu vesileyle yüce heyetinizi saygıyla
selamlıyorum. 
Değerli
milletvekilleri, bir ekonomi için ticaret, vücuttaki damarlar gibidir. Mal ve
hizmet ticaretinde akış ne kadar düzenli ve hızlı ise ekonomi o kadar sağlam ve
sağlıklıdır. Gümrük ve Ticaret Bakanlığımızın görevi, ticareti hızlandırmak ve
ticarette güven ortamını tesis etmektir. Ticaret nasıl hızlandırılır? Ticaretin
önündeki fiziki ve bürokratik engelleri kaldırarak. Bu yeter mi? Elbette
yetmez. Ticaret için elverişli psikolojik ortamı ve ticareti canlandıracak
güven ortamını da oluşturmamız lazım. Bu ticaret ortamını nasıl tesis
edersiniz? İşte, bunun ete kemiğe bürünmüş hâli, 2002 yılından bu yana AK PARTİ
hükûmetlerinin yaptığı işlerdir.
Dünün
Türkiye'sinde yaprak kımıldasa, rüzgâr tersten esse alışveriş durur, gümrük
kapılarından ne mal girişi ne de çıkışı olurdu. Bir Cumhurbaşkanı ile bir
Başbakanın Anayasa tartışması faizleri fırlatır, dövizi uçurur, esnafa kepenk
kapattırır, fabrikaların çarklarını durdururdu. Birçok gazete haberi piyasaları
sallardı. Bunlar, Türkiye için geride kalmış kötü hatıralardır. 
Eski
Türkiye'nin yıllarca üzerinden atamayacağı ticari hayatın işleyişini allak
bullak edecek bir ihanet girişimini 15 Temmuzda yaşadık. Bu hain kalkışma hem
ülkemizin sağlam ekonomik yapısı hem milletimizin feraseti, özellikle de Gümrük
ve Ticaret Bakanlığımızın on dört yıl kuyumcu hassasiyetiyle inşa ettiği ticari
düzeni sayesinde hasarsız atlatıldı. Ticari hayatın ve sanayinin içinde olan
biri olarak söylüyorum: Hadiseden yirmi dört saat sonra fabrikaların çarkları
dönmeye başladı, ürün sevkiyatı neredeyse duraksamadan devam etti, tırlarımız
gümrük kapılarından ihraç ürünlerimizi dış pazarlamaya nakletmeye devam etti.
Türkiye'de hiç kimse stokçuluğa yeltenmedi, karaborsacılar zuhur etmedi. Niye?
Çünkü hiçbir bomba, hiçbir kurşun ticari hayatın teminatı altına aldığı güven
zırhını delemedi. 
Nitekim
Avrupa Birliği ile ABD’nin negatif tutumlarına, ekonomimizi hedef almalarına,
güneyimizde ve kuzeyimizde sıcak çatışmalar olmasına rağmen ekonomimize ve
ticaretimize yönelik her suikast girişimi o güven zırhından geri döndü. Nasıl?
Bakanlığımız önlem aldı, yönlendirdi, iş dünyamız da Bakanlığımızla yakın
çalıştı. Peki, ne oldu, Gümrük ve Ticaret Bakanlığımız ne yaptı da ticaret hem
hızlandı hem de güven ortamı pekişti? Bakın ne oldu? İhracatımız 36 milyar
dolardan 150 milyar dolara çıkmasına rağmen ortalama gümrük işleme süresi
2002’de 15 saat 2 dakika iken bu süre 2 saat 40 dakikaya indi yani dış
ticaretin aort damarlarındaki akış 4 kattan fazla arttı. Gümrüklerde ileri teknolojinin
kullanımı, MERSİS, çek dâhil, ödeme sistemine getirilen güven, piyasa
denetiminde proaktif yaklaşım gibi onlarca yenilik ve yeni yaklaşım,
ülkemizdeki ticari hayatı hızlandırdı hem de ticari hayatta güven çıtasını
yukarı çekti. 
Artık
rüzgârda savrulmuyoruz. Ülkelerin ticari hayatını yerle bir edecek siyasi
gerilimlerden etkilenmiyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Konuk, sözlerinizi tamamlamak üzere bir dakika ek süre veriyorum.
Buyurun.

RECEP
KONUK (Devamla) – Çevresinde yaşanan savaşları bile hasarsız atlatabilen bir
ticaret düzenine sahibiz. Yıka yıka değil, yapa yapa ilerleyen ve lojistik
merkezleri, İpek Yolu ve evraksız gümrük işlemleri gibi projeleri hayata
geçirmeye hazırlanan ve ticaretimizi de geleceğe hazırlama konusunda
kararlılığını ortaya koyan Bakanlığımızın 2018 yılı bütçesinin hayırlı olmasını
diliyor, yüce Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Konuk.
Şimdi
söz sırası Yozgat Milletvekilimiz Sayın Abdulkadir Akgül’e aittir. 
Sayın
Akgül, Sayın Başkanım, özlemiştik sizi. 
Buyurun.
(AK PARTİ sıralarından alkışlar)
Süreniz
beş dakika.
AK
PARTİ GRUBU ADINA ABDULKADİR AKGÜL (Yozgat) – Sayın Başkan, değerli
milletvekilleri; 2018 Mali Yılı Bütçe Kanunu Tasarısı görüşmelerinde grubumuz
adına Gümrük ve Ticaret Bakanlığı bütçesi üzerine söz almış bulunmaktayım. Bu
vesileyle Genel Kurulu ve yüce milletimizi saygıyla selamlıyorum. Sayın Başkan,
size de başarılar diliyorum. 
Değerli
arkadaşlar, tabii, Gümrük ve Ticaret Bakanlığımızın çalışmalarını beş dakikaya
sığdırmak mümkün değil. Özellikle son yıllarda, mensubu bulunduğum orta ölçekli
küçük esnaf ve sanatkârlarla ilgili çalışmalar takdire şayandır. Tabii,
bunların hepsini buradan sıralayamayacağım fakat çok önemli bazılarını bütün
esnaf ve sanatkârlarla paylaşmak istiyorum. 
Sayın
Bakanım, eğer müsaade ederseniz, dün Sayın Cumhurbaşkanımızın açıkladığı, bugün
de sizin açıklamanız gereken bir şeyi -ancak buraya benim çıkışımı 1,5 milyon
esnaf duymuş, şimdi dinliyorlar- müsaadenizle ben söyleyeyim o şeyi. 
Peki,
Sayın Bakanım.
Değerli
arkadaşlar, tabii, bu yıl içerisinde esnafa ve sanatkârlara verilen destek
oldukça önemlidir özellikle 23,5 milyarı bulan devlet desteği. Son yetmiş
senede verilen paranın toplamı kadar bu yıl esnafın üzerinde 23,5 milyar kredi
desteği var yani 23,5 katrilyon. Bu, yüzde 4 faizle bir iki masrafıyla beraber
yüzde 6’yla esnaf ve sanatkâra destek amaçlı veriliyor. 
Bazıları
şunu diyebilir: “Esnafın işi bozuk, onun için kredi alıyor.” Onun tersini
söyleyeyim ben: Bu 26,5 milyar lira son on sene içerisinde esnaf ve sanatkâra
verilen faizli destek, para, 65 katrilyon lira, 65 milyar lira (AK PARTİ
sıralarından alkışlar) ve bu 65 milyar liranın hepsi döndü sıfır takiple. Yani
demek ki alan işliyor, çalıştırıyor, kazanıyor ve geri ödüyor. Onun için de
buna vesile olan Hükûmetimize, Cumhurbaşkanımıza, bakanımıza huzurlarınızda
teşekkür ediyorum. (AK PARTİ sıralarından alkışlar) 
Bu
yıl içerisinde özellikle esnafa vermiş olduğumuz müjdeler arasında, eskiden 5
bin lirayı zor verdiğimiz dönemlerden bugün eğer esnaf ve sanatkâr kendisine
dükkân alıyorsa 500 bin lira, on yıl vadeli, yüzde 5 faizle kredi imkânı çıktı;
eğer kendine ticari araba alıyorsa çalıştırmak üzere 500 bin liraya kadar yüzde
4-5 faizle ve on yıla kadar kredi imkânı çıktı. Bunlar büyük müjdeler. (AK
PARTİ sıralarından alkışlar) 
Özellikle
bizim teşkilatlarımıza verilen müjdeler arasında, elli yıldır özlemle
beklediğimiz ve kooperatiflerimize büyük destek sağlayacak, yaklaşık 53 bin
kooperatife, elli yıl içerisinde yapamadığı, başaramadığı kooperatif genel
kurullarının üç yılda bir yapılması imkânını sağlayan değerli bakanımıza, bu
yıl içerisinde bu imkânı geçirip kanunlaştıran bakanımıza teşekkür ediyorum. 
Yine,
bizim özlemle beklediğimiz, kooperatiflerin üçüncü şahıslarla yapmış olduğu
ticari muamelelerde kurumlar vergisine tabiydik, bir kanunla kurumlar
vergisinden muaf da tuttuğu için ona da bu çalışmalarından dolayı teşekkür
ediyorum. Ama en çok da bugün bu müjdeyi verecek olan… Şu müjde: Esnaf ve
sanatkâr yanında bir kişi çalıştırıyorsa, çalıştıracaksa bunun maaşının
yarısını devlet ödeyecek yani altı aylığını devlet verecek -bütün vergisini,
sigortasını- altı ayını çalıştıran. (AK PARTİ sıralarından alkışlar) Bu, 1,5 milyon
esnaf ve sanatkâr için gerçekten beklentinin çok üzerinde bir müjde. Onun için,
sebep olanlara, bu işte çalışanlara, çalıştıranlara çok çok teşekkür ediyorum.
Yani esnaf bir kişiyi yanına işçi olarak alırsa, bir kişi çalıştırırsa, sizin
yakın tanıdığınız esnaflar, yanında bir kişi çalıştırırsa altı aylık maaşını,
sigortasını, primini devlet ödeyecek, altı ayını esnaf ödeyecek. Şimdilik üç
yıl böyle devam edecek. Bu imkânlar esnaf ve sanatkâr için veriliyor. Esnaf ve
sanatkârın daha, çok şeylere ihtiyacı var; evet ama kredi konusunda
yapılmayanlar bu dönemde yapılmıştır. Bu iş için sebep olanlara tekrar
huzurunuzda teşekkür ediyorum. 
Değerli
arkadaşlar, özellikle esnaf ve sanatkârların dost kapısı, iyi gün dostu TESKOMB
-mensubu olarak- bugün Türkiye’de 10 bin yöneticisi ile bin kooperatifiyle
hizmet vermektedir. Türkiye’nin en başarılı kuruluşudur, o kuruluşun...
(Mikrofon
otomatik cihaz tarafından kapatıldı) 
ABDULKADİR
AKGÜL (Devamla) – Sen bana iki dakika verirsin Başkan, dostluğumuz var. 
BAŞKAN
– Buyurun Sayın Akgül. Böyle müjdeli haberler verdikten sonra niye söz
vermeyeyim. (AK PARTİ sıralarından alkışlar) 
ABDULKADİR
AKGÜL (Devamla) – Allah razı olsun. 
Özellikle,
değerli arkadaşlar, bakın, Kredi Garanti Fonu var Türkiye’de, bir de TESKOMB
var. Sayın Bakanım, Kredi Garanti Fonu’nun vermiş olduğu kredilerde eğer kredi
geri dönmüyorsa hazine karşılıyor ama bir de TESKOMB var; biz esnafa 23,5
katrilyon para veriyoruz, para dönmüyorsa devlet değil, biz karşılıyoruz. (AK
PARTİ sıralarından alkışlar) 
MAHMUT
TANAL (İstanbul) – Ama onu da eşe dosta dağıtıyorsunuz.
SALİH
CORA (Trabzon) – Ne alakası var?
ABDULKADİR
AKGÜL (Devamla) – 1,5 milyon eşim dostum var benim.
MAHMUT
TANAL (İstanbul) – Mesela söyleyeyim size. 
ABDULKADİR
AKGÜL (Devamla) – Bakın, ben 1,5 milyona veriyorum, 1,5 milyon esnaf dostum var
benim. Eşe dosta nasıl vereceğim? 1,5 milyon kişiye veriyorum.
MAHMUT
TANAL (İstanbul) – Peki, şimdi vereceğim sana.
ABDULKADİR
AKGÜL (Devamla) – Ama benim 1,5 milyon dostum var.
MAHMUT
TANAL (İstanbul) – Güzel.
ABDULKADİR
AKGÜL (Devamla) – Allah razı olsun.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Akgül.
MAHMUT
TANAL (İstanbul) – Sayın Başkanım…
BAŞKAN
– Sayın Tanal, buyurun.
MAHMUT
TANAL (İstanbul) – Şimdi, ben bir milletvekiliyim. Bir sendika başkanı olsam,
bir kamu kurumunda olsam istifa etmeden milletvekili olmam mümkün değil.
Değerli arkadaşım gayet rahat, gazetede çıkan manşetlerle, 75 milyon maaş alan…

ABDULKADİR
AKGÜL (Yozgat) – Ben kaliteli adamım, 150 alıyorum, ne 75’i be!
MAHMUT
TANAL (İstanbul) - …ve hâlen dört tane ayrı yerden maaş alan bir arkadaşımız ve
aynı şekilde bu Yozgat ilimizin Aydıncık ilçesinde bir başka siyasi partiden
milletvekili adayı olduğu için “Siz eğer onu orada kooperatif başkanlığından
almazsanız kredi vermem.” Kredi verdiği kim? Oradaki ilçe başkanının eşi. Orada
aynı zamanda belediye meclis üyesine esnaf olmadığı hâlde kredi vermiş durumda.
Bu şekilde de olayları var ve “Körler sağırlar birbirini ağırlar.” derler ya, Sayın
Bakanımız beyefendiye, hatibe ne vermiş?
İLYAS
ŞEKER (Kocaeli) – Bu, neye göre konuşuyor?
MUSTAFA
ELİTAŞ (Kayseri) – Sayın Başkan, şahsiyatla uğraşıyor. Gitsin, basın toplantısı
yapsın.
BAŞKAN
– Sayın Tanal…
MAHMUT
TANAL (İstanbul) – Orada bir plaket vermiş. Ne zaman? 7 Aralıkta. Kimin başkanı
olarak? TESKOMB Başkanı olarak.
BAŞKAN
– Sayın Tanal…
MAHMUT
TANAL (İstanbul) – Burada o, bakanı övüyor; bakan, orada onu övüyor. Böyle bir
bütçe olabilir mi Sayın Başkanım?
Teşekkür
ederim.
BAŞKAN
– Sayın Tanal, teşekkür ederiz. Maksat hasıl olmuştur.
İLYAS
ŞEKER (Kocaeli) – Sayın Başkanım, Tanal hangi maddeye göre konuşuyor? Korsan
konuşma yapıyor Sayın Başkan.
BAŞKAN
– Bir saniye sayın milletvekilleri… 
İLYAS
ŞEKER (Kocaeli) – Ama korsan konuşma yapıyor. Hangi maddeye göre söz verdiniz?
BAŞKAN
- Bir saniye… 
SALİH
CORA (Trabzon) – Gitsin, basın toplantısı yapsın.
BAŞKAN
- Sayın Başkan…
MAHMUT
TANAL (İstanbul) – Parlamento hukukuna göre.
BAŞKAN
- Sayın milletvekilleri, bir milletvekili ayağa kalkıp bir talepte bulunduğu
zaman onu dinlemek, benim Başkanlık Divanı üyesi ve Başkan olarak görevim ama
arkadaşımız talebini uzun tuttu, bir dakikalık konuşma yapmış gibi oldu. 
MUSTAFA
ELİTAŞ (Kayseri) – Sayın Başkan…
MAHMUT
TANAL (İstanbul) - Özür dilerim uzun tuttuğum için.
BAŞKAN
– Bir dakika Sayın Başkan, bir dakika sayın milletvekilleri…
Dolayısıyla
her milletvekilimizin, burada kürsüde konuşma hakkı vardır. Gerekçesini
söylediği zaman İç Tüzük’ün verdiği yetkiyi kullanırım. Arkadaşımız
gerekçesiyle birlikte konuyu da anlatmış oldu, maksat hasıl oldu.
ÖZGÜR
ÖZEL (Manisa) - Sayın Başkan…
BAŞKAN
– Sayın Özel, buyurun.
III.- AÇIKLAMALAR (Devam)
26.- Manisa Milletvekili Özgür Özel’in, TESKOMB Başkanının milletvekili
olmasının kabul edilebilir bir şey olmadığına ve bu konuda bir açıklama
beklediğine ilişkin açıklaması
ÖZGÜR
ÖZEL (Manisa) – Sayın Başkan, tabii, sayın milletvekilinin kendini ifade ve
cevap hakkı var, ona saygı duymak lazım ama şunu… Kamu kurumu niteliğindeki
meslek örgütleri, çok sayıda meslek kuruluşunun başındakiler, sendikalar,
hepimiz -ben Türk Eczacıları Birliği Genel Sekreterliğinden- süresi dâhilinde
istifa edip aday olduk. Bu kanun koyucunun bir mantığı var, belli görevlerdeki
kişilerin siyasetle ilişkilerini kesmesi gerekiyor; onu uzun uzun tartışmayalım.
Bu konuda bir hukuki boşluktan mı yararlanılıyor, bir başka şey mi var
bilmiyorum ama bu konuya bir açıklık getirirse… “Dört yerden maaş alıyorsun.”u
tasdik edip, “75” deyince “Yok, şu kadar alıyorum…” Milletvekilliğiyle
bağdaşmayan işler var. Bir eksiklik varsa Plan ve Bütçe Komisyonuna gelir
-Sayın Elitaş bakar, biz bakarız- ilgili düzenlemeyi yapalım. Eğer bu söylenen
gazete haberleri gerçek değilse de o konuyu duymak isteriz. Ama Esnaf Kefalet
Kooperatifi Genel Başkanının bir siyasi partiden milletvekili olması kabul
edilebilir bir iş değildir. Bu, bugün için kabul etseniz yarın için başka bir
sakınca doğurur, genelin menfaatlerine aykırı olması. Bir açıklama bekleriz.
ABDULKADİR
AKGÜL (Yozgat) – Ben açıklama yapmak için söz istiyorum.
BAŞKAN
– Teşekkür ederim Sayın Özel.
Sayın
Durmaz, sisteme girmişsiniz, önce gerekçenizi söyleyin ayağa kalkarak lütfen.
KADİM
DURMAZ (Tokat) – Az önce konuşulan borçlandırma rakamları ve esnafa verilen
kredilerle ilgili bir cümle edeceğim yerimden, söz verirseniz.
BAŞKAN
– Buyurun Sayın Durmaz. 
27.- Tokat Milletvekili Kadim Durmaz’ın, Yozgat Milletvekili Abdulkadir
Akgül’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
KADİM
DURMAZ (Tokat) – Önce, Sayın Başkanımıza Türkiye’deki esnaflara verdiği
hizmetlerden ötürü teşekkür ederiz. Kendisini de bölgesinden de, bölgemizden de
tanıyıp biliyorum. Ama arkadaşlar, esnaf geleneğinde bir şey vardır, aramızda
esnaf olanlar da iyi bilirler, derler ki sıkıntıya düştüğünde: “Falan esnaf da
bankaya düşmüş.” Böyle, uzun uzun borçlandırmak, her yıl da bu katlayan
rakamlarla buradan esnafa verilen borçları sanki hibe karşılığı veriyormuş gibi
açıklamak, özünde ülkemiz esnafının ne durumda olduğunun, on beş yıllık bir
iktidar eliyle net bir göstergesidir. 
Sayın
Başkanımdan şunu beklerdim: “Biz bu kadar daha, bu kadar daha veriyoruz” değil,
“Arkadaşlar, Türkiye’de esnafın işi fevkalade iyi gidiyor, artık biz
kooperatifleri kapatacağız.” demesini beklerdim. 
Teşekkür
ederim.
BAŞKAN
– Teşekkür ederim Sayın Durmaz.
Sayın
Akgül…
ABDULKADİR
AKGÜL (Yozgat) – Müsaade ederseniz, ismim geçtiği için sataşmadan söz
istiyorum.
BAŞKAN
– Peki, buyurun. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
5.- Yozgat Milletvekili Abdulkadir Akgül’ün, Manisa Milletvekili Özgür
Özel ile Tokat Milletvekili Kadim Durmaz’ın yaptıkları açıklamaları sırasında
şahsına sataşması nedeniyle konuşması
ABDULKADİR
AKGÜL (Yozgat) – Başkanım, tabii, biz burada bu kanunları geçirirken sizin de
büyük desteğinizi aldık. Cumhuriyet Halk Partisi Grubu da Milliyetçi Hareket
Partisi Grubu da tam destek verdiler, aldık.
ÖZGÜR
ÖZEL (Manisa) – Esnafla ilgili olarak.
ABDULKADİR
AKGÜL (Devamla) – Ama bunları çıkaran, Bakanlığımızdır ve teşekkür etmek
borcumuzdur. 
Tabii,
ben devlette hiç çalışmadım, memur olarak hiç çalışmadım, sakıncalıydım, beni
memur yapmadılar; iş müfettişi oldum, bir hafta çalıştırmadılar. Ben devletten
bir kuruş para almıyorum. 
Kooperatif
de zaten 15-20 kişinin bir araya gelip kendi ceplerinden para koyup,
sermayesini koyup birleştirdiği yerlerdir, onlar da seçtiği adamın parasını
kendileri verirler. Ben 15 bin lira para alıyorum. İlk dönem milletvekilliği
yaptığımda başkanlık yapmadım ama sizin burada üç dönem milletvekilliği yapan,
iki dönem milletvekilliği yapan İzmir Milletvekili arkadaşınız benim
kooperatifimde, ben onun genel başkanıyım. Mehmet Ali Susam hem milletvekilliği
yaptı hem kooperatif başkanlığı yaptı benim gibi, siz de hiçbir şey
söylemediniz. (AK PARTİ sıralarından alkışlar) 
Bakın,
benim istifa etmem mesele değildir. On beş yıldır ben orada seçiliyorum. Rakip
çıkmadığı için, her yerde seçimlerde aday çıkar, bana aday çıkmadığı için,
rakip çıkmadığı için, 1,5 milyon insanın temsilcisi olduğumdan bıraktırmıyorlar
bana; keşke bıraksalar, ben de ikisini yapamıyorum. 
KADİM
DURMAZ (Tokat) – Aday olmayın, aday. 
ABDULKADİR
AKGÜL (Devamla) – Teşekkür ederim. Sağ olun. (AK PARTİ sıralarından alkışlar)
BAŞKAN
– Teşekkür ediyorum Sayın Akgül. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, sisteme girmişsiniz.
Buyurun
Sayın Başkanım. 
III.- AÇIKLAMALAR (Devam)
28.- Manisa Milletvekili Özgür Özel’in, Yozgat Milletvekili Abdulkadir
Akgül’ün sataşma nedeniyle yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, Sayın Akgül Türkiye'de 25 bin eczacıya gitse “Kim
görevi bırakmasaydı?” dese, eğer 100 tane “Özgür Özel” dışında bir cevap
çıkarsa ben de kendisine hiçbir şey demeyeceğim ama mesele şu…
MUSTAFA
ELİTAŞ (Kayseri) – O, anayasal bir kuruluş ama.
ÖZGÜR
ÖZEL (Manisa) – Bakın, bu tip başkanlıklar siyasetle birlikte yürürken yarın
çok başka sonuçlar doğurabilir. Bu işe sade kendi zaviyenizden bakmayın.
Ha,
15 bin lira para milletvekilliğiyle bağdaşır, bağdaşmaz… Şunu söyleseniz alkış
alın…
ABDULKADİR
AKGÜL (Yozgat) – Alıyorum zaten.
ÖZGÜR
ÖZEL (Manisa) – “Beni bırakmadılar ama ben de şöyle bir karar verdim:
Milletvekili maaşı dışında bana oradan ödenen maaşı Mehmetçik Vakfına
bağışladım.” deseniz ben de alkışlardım. O parayı alıp da harcamakla övünmek
yakışmaz. 
Teşekkür
ediyorum. 
ABDULKADİR
AKGÜL (Yozgat) – Sen benim harcadığımı nereden biliyorsun ya?
BAŞKAN
– Teşekkür ediyorum Sayın Özel.
MAHMUT
TANAL (İstanbul) – Sayın Başkanım, özür dilerim.
BAŞKAN
– Sayın Tanal, buyurun, talebinizi söyleyin önce.
MAHMUT
TANAL (İstanbul) – Talebim şu: “Mehmet Ali Susam istifa etmedi.” dedi. Bununla
ilgili, partimize sataşmada bulunmuştur. Mehmet Ali Susam istifa etmiştir.
Mehmet Ali Susam 8 Ağustos 2007 tarihinde istifa etmiştir… 
ABDULKADİR
AKGÜL (Yozgat) – Benim başkanım, benim, benim. Hâlâ başkanım benim. 
MAHMUT
TANAL (İstanbul) – …ve Mehmet Ali Susam milletvekili olduğu dönemden itibaren
istifa etmiştir, maaş da almamıştır. Kaç para maaş alıyorsa onu söyleyin. 
ABDULKADİR
AKGÜL (Yozgat) – Ya, Başkan, bak…
MAHMUT
TANAL (İstanbul) – Bu maaş ne ahlakidir, bu maaş ne vicdanidir, bu maaş ne
kanunidir.
RECEP
ŞEKER (Karaman) – Ya, otur ya bir!
MAHMUT
TANAL (İstanbul) – Böyle bir şey olabilir mi? 
BAŞKAN
– Teşekkür ederim Sayın Tanal. 
MAHMUT
TANAL (İstanbul) – Yani kendisi kooperatif başkanı, Bakan orada onu övecek.
Böyle bir şey olmaz. O da çıkıp Bakanı övecek. Burası âdeta körler sağırlar
birbirini ağırlar şeyi olmamalı. 
İLYAS
ŞEKER (Kocaeli) – Bu neye göre konuşuyor ya?
MAHMUT
TANAL (İstanbul) – Bakandan izin alıyor, diyor ki: “Sayın Bakanım, ben
anlatabilir miyim.”
İLYAS
ŞEKER (Kocaeli) – Sayın Başkan, Tanal neye göre konuşuyor, hangi maddeye göre
konuşuyor?
MAHMUT
TANAL (İstanbul) – Bakan da gidiyor, diyor ki: “Başarılı kooperatif başkanı…”
Böyle bir şey olabilir mi?
İLYAS
ŞEKER (Kocaeli) – Hangi maddeye göre konuşuyor ya?
BAŞKAN
– Maksat hasıl olmuştur Sayın Tanal. 
ABDULKADİR
AKGÜL (Yozgat) – Başkanım, bakın, velev ki arkadaş bilmiyor, velev ki ben ona
anlatayım. Mehmet Ali Susam oda başkanı…
BAŞKAN
– Kuliste birbirinize anlatırsınız; burada gerek yok, kuliste anlatırsınız. 
MİHRİMAH
BELMA SATIR (İstanbul) – Hayır, hayır, şimdi anlatsın ama. Kayıtlara girsin ama
ya. 
İLKNUR
İNCEÖZ (Aksaray) – Abdulkadir, kayıtlara girsin, kayıtlara. 
MİLLÎ
SAVUNMA BAKANI NURETTİN CANİKLİ (Giresun) – Buyurun, buyurun, kulis olmaz. Biz
de bilelim. 
DİRAYET
TAŞDEMİR (Ağrı) – Biz de merak ediyoruz, nasıl götürmüşler paraları.
MAHMUT
TANAL (İstanbul) – Bakın, okuyorum, Mehmet Ali Susam’ın beyanını okuyorum size,
dilekçesini…
ABDULKADİR
AKGÜL (Yozgat) – Sayın Başkanım, bakın, ağır sataşma bu. 
BAŞKAN
– Sayın Akgül, talebinizi önce iletin, ben o gerekçeye göre söz vereceğim.
Önce, buyurun... 
ABDULKADİR
AKGÜL (Yozgat) – Ağır sataşma, ağır sataşma…
BAŞKAN
– Buyurun, dinliyorum şimdi. Oradan talebinizi iletin. 
İLKNUR
İNCEÖZ (Aksaray) – Konuş da kayıtlara girsin. 
ABDULKADİR
AKGÜL (Yozgat) – Söz istiyorum. 
BAŞKAN
– Sataşmadan söz istiyorsunuz, onu söyleyin. 
ABDULKADİR
AKGÜL (Yozgat) – Evet. 
BAŞKAN
– Buyurun. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
6.- Yozgat Milletvekili Abdulkadir Akgül’ün, Manisa Milletvekili Özgür
Özel’in yaptığı açıklaması sırasında şahsına sataşması nedeniyle konuşması
ABDULKADİR
AKGÜL (Yozgat) – Şimdi, tabii, ben sakin olmaya çalışıyorum, sakin sakin
konuşmaya çalışıyorum. 
ÖZGÜR
ÖZEL (Manisa) – Öyle olun tabii. 
ABDULKADİR
AKGÜL (Devamla) – Kendisine de söyledim “velev ki” diye… Tabii, bizim işimizi
bilmediği için… Kooperatif başkanı benim başkanımdır, Mehmet Ali Susam hâlâ
başkandır, istifa etmemiştir. Sen her şeye internetten baktığın için, burada
konuştuğun için, hepsini bilemezsin. Esnaf odasından istifa etti, kooperatiften
değil. Kooperatiften istifa etme yok. Çünkü geçen sene ben milletvekili
olduğumda beni şikâyet ettiler Yüksek Seçim Kuruluna, milletvekilliği düşsün
diye şikâyet ettiler. Yüksek Seçim Kurulu oy birliğiyle “Hayır, alakası yok. Devam
edebilirsin.” dedi, onun için geldim. Yani Yüksek Seçim Kurulu “Bizimle alakası
yok.” dedi. Bırakmama değil, ben 2007’de milletvekili oldum, bıraktım zaten.
Ama hiçbir ilgisi olmadığı için, Yüksek Seçim Kurulu “Devam.” dediği için ben
devam ettim. 
ÖZGÜR
ÖZEL (Manisa) – 2007’de istifa ettin, sonra nasıl geldin ağabey?
ABDULKADİR
AKGÜL (Devamla) – Ben, ikinci dönem… Bir de bu dönem seçildiğimde… 
ÖZGÜR
ÖZEL (Manisa) – Ha, 1 Kasımda geldin. 
ABDULKADİR
AKGÜL (Devamla) – Bakın, sizin gibi değil. Milletvekili olduktan sonra bazıları
seçildiği yerin kapısının önünden geçemiyor. Ben milletvekilliği yaptım, dört
sene sonra, benim odama kimse oturmamış, “Ne olur gel.” dediler, gittim. Ne
yapayım yani. (AK PARTİ sıralarından alkışlar)
Ya,
bu “velev ki”ye cevap vereceğim. Vallahi…
ÖZGÜR
ÖZEL (Manisa) – Oraya git git de maaş alıyorsun.
BAŞKAN
– Sayın Akgül…
İLYAS
ŞEKER (Kocaeli) – Abdulkadir Başkan, daha zamanın var, hibeleri anlatsana.
MAHMUT
TANAL (İstanbul) – Sayın Başkanım, sayın hatip benim bu işlerden anlamadığımı
söyledi.
MUSTAFA
ELİTAŞ (Kayseri) – Ama bu doğru bir iş değil Sayın Başkan.
MAHMUT
TANAL (İstanbul) – Gayet rahat, ben Cumhuriyet Halk Partisi İzmir
Milletvekilimizin yazılı dilekçesini okuyorum: “Cumhuriyet Halk Partisinden
İzmir Milletvekili seçilen Mehmet Ali Susam olarak İzmir Esnaf ve Sanatkârlar
Odaları Birliği Yönetim Kurulu Başkanlığından istifa ediyorum.”
MUSTAFA
ELİTAŞ (Kayseri) – Doğru söylüyor, o doğru söylüyor.
BAŞKAN
– İkisi de doğru söylediler Sayın Elitaş.
MUSTAFA
ELİTAŞ (Kayseri) – Hayır, bu yanlış söylüyor.
İLKNUR
İNCEÖZ (Aksaray) – Hayır, odadan istifa… Kooperatiften istifa etmedi dedi. Aynı
şeyi söyledi.
MAHMUT
TANAL (İstanbul) – “Siyaset yaparken ticaretin içinde bulunmayı etik olarak
doğru bulmadığımı ifade ediyorum.” Tüm şirketlerden de ayrıldığını söylüyor. 
Şimdi
aynı etiği, aynı saygıyı sayın hatipten bekliyoruz biz. 
ABDULKADİR
AKGÜL (Yozgat) – Benim saygım sana mı sorulmuş ya! Adamın canını sıkmayın!
Velev ki… 
ÖZGÜR
ÖZEL (Manisa) – Kızma. Niye kızıyorsun?
MUSTAFA
ELİTAŞ (Kayseri) – Sayın Başkan, bakın, Sayın Başkan, bu doğru bir usul değil.
MAHMUT
TANAL (İstanbul) – Aksi takdirde, bu şekilde 4 tane kooperatiften maaş alması,
milletvekili maaşı alması, emekli maaşı alması etik değil, ahlaki değil.
BAŞKAN
– Teşekkür ederim Sayın Tanal.
Sayın
Elitaş, buyurun.
III.- AÇIKLAMALAR (Devam)
29.- Kayseri Milletvekili Mustafa Elitaş’ın, Yozgat Milletvekili
Abdulkadir Akgül’ün TESKOMB Başkanı olmasıyla ilgili konuyu ahlakla ifade
etmenin doğru olmadığına ve bu konuda müracaat edilirse Meclis Başkanlığının
gereğini yapacağına ilişkin açıklaması
MUSTAFA
ELİTAŞ (Kayseri) – Sayın Başkan, yönetim tarzınıza karışmıyorum, orada
Başkanlık Divanı olarak İç Tüzük’e uygun bir şekilde yönetmeye gayret
ediyorsunuz. Fakat burada bir milletvekiliyle ilgili bir konuyu -biliyorsunuz
şahsiyatla uğraşmak İç Tüzük’e aykırı bir durum- açıklayacağım diye ayağa
kalkan bir milletvekilinin tekrar ederek o konunun ısrarla üstünde durmasına
herhâlde müsaade etmemeniz gerekir diye ifade ediyorum.
Anayasa’nın
82’nci maddesi açık, milletvekilliğiyle bağdaşmayan işler var. Bu
arkadaşlarımız, eğer bu konuyla ilgili bir şey varsa Türkiye Büyük Millet
Meclisi Başkanlığına müracaat ederler.
ÖZGÜR
ÖZEL (Manisa) – Yapalım bunu.
MUSTAFA
ELİTAŞ (Kayseri) – Değerli milletvekilimizin bu konuda, Anayasa’nın 82’nci
maddesine göre Meclis Başkanlığı araştırmasını yapar, değerlendirir. 
Mehmet
Ali Susam’la biz de birlikte görev yaptık, Sanayi Komisyonu üyesi
arkadaşımızdı, odalardan istifa etti. Birlikte çıkardığımız kanunda,
biliyorsunuz, odalar birliği meclis üyesi olanların dahi milletvekili olurken
adaylık müracaatında istifa etme mecburiyetleri vardır.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Elitaş.
MUSTAFA
ELİTAŞ (Kayseri) – Belediye meclisi üyesi de olduğu takdirde de istifa etme
mecburiyetleri vardı; hatırlayın, 2006 yılında birlikte çıkardığımız kanundu
bu, sonra bu kanuni düzenlemeyi de kaldırdık. O zaman Sayın Susam esnaf ve
sanatkârlar odalarındaki üyeliğinden, başkanlığından istifa etti, esnaf kefalet
kooperatifi başkanlığı devam etti; kooperatif başka, oda başka. Sayın Akgül
kooperatif başkanıdır ve Sayın Susam da kooperatif başkanı olarak devam
etmişti. Bunu etikle, ahlakla ifade etmek, burada bir milletvekilini rencide
etmek için söylemek doğru bir iş değil. Anayasa 82’nci madde açık, bununla
ilgili Sayın Tanal veya sayın Cumhuriyet Halk Partisi yetkilileri
müracaatlarını yaparlar, gereğini Meclis Başkanlığı yerine getirir.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum Sayın Elitaş.
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Yaşar Tüzün’ün, milletvekili aday
adaylığına başvurularda birlik ve kooperatif başkanlıklarından istifa etme
zorunluluğunun bulunmadığına ilişkin konuşması
BAŞKAN
– Değerli arkadaşlar, 23’üncü ve 24’üncü Dönemde milletvekilliğimizi yapan
Sayın Susam’ı ben de yakinen tanıyorum. Geçmişte ben de esnaf odaları
başkanlığı yaptım. 2006’da, Sayın Elitaş’ın dediği gibi, ben de aday olurken
esnaf odaları başkanlığından istifa ettim. Kooperatiflerden istifada, böyle
belirli bir kanun olmadığı için mecburiyet gerekmiyor. 
Maksat
hasıl olmuştur. Sayın milletvekilimiz, Sayın Susam da bu Parlamentoda dokuz yıl
süreyle görev yapmıştır, şimdi milletvekilliği görevi bittikten sonra İzmir’de
kooperatif başkanlığına devam etmektedir. Kendisini de bu anlamda yargılamış
gibi gözüksek de aslında hakkını verme noktasında bir düşüncemi ifade ettim.
Hepinize
teşekkür ediyorum arkadaşlar.
MAHMUT
TANAL (İstanbul) – Sayın Başkanım, özür dilerim. (AK PARTİ sıralarından
gürültüler)
MUSTAFA
ELİTAŞ (Kayseri) – Çok uzadı, bu doğru bir şey değil efendim, açık oturuma
dönüyor bu iş Sayın Başkan.
MAHMUT
TANAL (İstanbul) – Kanunun arkasına sığınarak etik değerlerden vazgeçemeyiz,
etik değerler kanunun üstündedir.
Teşekkür
ederim.
BAŞKAN
– Tutanaklara geçmiştir Sayın Tanal.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan 2016
Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
- Sayın milletvekilleri, Adalet ve Kalkınma Partisi Grubu adına şimdi söz
sırası Kilis Milletvekilimiz Sayın Reşit Polat’a aittir.
Sayın
Polat, buyurun. (AK PARTİ sıralarından alkışlar)
AK
PARTİ GRUBU ADINA REŞİT POLAT (Kilis) - Sayın Başkan, değerli milletvekilleri;
Rekabet Kurumu hakkında grubum adına söz almış bulunmaktayım. Genel Kurulu ve
aziz milletimizi hürmet ve saygıyla selamlıyorum.
Değerli
milletvekilleri, rekabet kurumları, yaşadığımız bu çağda modern bir ekonomi
olmanın olmazsa olmazlarındandır. Ülkemizde de Anayasa’mızın 167’nci maddesi
devlete piyasaların sağlıklı ve düzenli işlemeleri için gerekli tedbirleri
alma, tekelleşme ve kartelleşmeyi önleme görevi vermiştir. Bu doğrultuda, yüce
Meclisimiz 1994 yılında 4054 sayılı Rekabetin Korunması Hakkında Kanun’u kabul
etmiştir. Rekabet Kurumuysa 1999 yılı sonu itibarıyla kuruluşunu tamamlayarak
faaliyete geçmiştir. Rekabet Kurumu, yirmi yıldır, ülkemizdeki tüm mal ve
hizmet piyasalarında rekabetin sağlanması, korunması ve geliştirilmesi amacıyla
faaliyetlerini yürütmektedir. 
Rekabet
Kurumu tarafından yakın zamanda OECD’yle ilgili rehber esas alınarak hazırlanan
etki değerlendirmesi çalışmasında, 2014-2016 döneminde alınan toplam 23 adet
Rekabet Kurulu kararının tüketicilere sağladığı tahminî faydanın 2016
fiyatlarıyla yaklaşık ortalama 3,3 milyar TL, toplamdaysa 9,9 milyar TL
seviyesinde olduğu ortaya konulmuştur. 
Evet,
bütçe yapıyoruz; bütçenin yüzde 50’sinin faize ödenmediği, konut edindirme
yardımı, zorunlu tasarruf kesintilerinin olmadığı, IMF’ye kuruş borcun
olmadığı, Merkez Bankası döviz rezervinin 100 milyar dolar civarında olduğu,
eğitime, sağlığa en yüksek bütçenin ayrıldığı, 80 milyar TL’nin sadece
yatırımlara ayrıldığı, duble yolların, otoyolların, devasa köprülerin,
tünellerin, şehir hastanelerinin, dünyanın en büyük havaalanının yapıldığı,
vesayetçilerin, cuntacıların –inşallah- olmadığı, demokrasinin tam olarak
tecelli ettiği, insan haklarını, özgürlükleri destekleyen, milletimizin refah
seviyesini daha da artıracak bütçe yapıyoruz. Sadece millî iradenin tecelli
ettiği büyük ve güçlü Türkiye için, çocuklarımızın geleceği için, sosyal hukuk
devleti anlayışı içinde, sosyal yardımların ihtiyacı olan herkese
ulaştırıldığı, engellilerin, öksüzlerin, yetimlerin, kimsesizlerin şefkat eli
olmak için bütçe yapıyoruz. Modern gümrük sahalarıyla ihracatçı ve ithalatçının
ticaretini geliştirmek için her türlü kolaylığı sağlayan bir anlayışla ülke
ekonomisini büyütmek için bütçe yapıyoruz. GES’lerle, HES’lerle, RES’lerle,
nükleer enerji santralleriyle, enerji sektörüne yaptığımız bütün büyük
yatırımlarla Türkiye'nin enerjide dışa bağımlılığını azaltmak ve cari açığı
tetikleyen enerji ithalatını minimize etmek, yerli ve millîleştirmek için bütçe
yapıyoruz. Altay tankıyla, ATAK helikopteriyle, Mehmetçik piyade tüfeğiyle,
üreteceğimiz savaş uçağıyla savunma sanayisinde dışa bağımlılığı azaltmak için,
terör unsurlarını bu topraklardan temizlemek için bütçe yapıyoruz. Büyük ve
güçlü Türkiye hedeflerinin teker teker gerçekleştiği, liderimiz,
Cumhurbaşkanımız Sayın Recep Tayyip Erdoğan önderliğinde 2023, 2053, 2071
hedeflerine emin adımlarla ilerlediğimiz dev bir bütçe yapıyoruz. Milletimizin
desteğiyle daha güçlü bütçeler yapmaya devam edeceğiz, mazlumların sesi olmaya
devam edeceğiz. Müslüman ülkelerini Batı karşısında ezilmesine müsaade etmemek
için bütçe yapacağız.
2018
yılı bütçemizin ülkemize, milletimize hayırlı olmasını temenni eder, yüce
heyetinizi saygıyla selamlarım. (AK PARTİ sıralarından alkışlar)
BAŞKAN
– Teşekkür ediyorum Sayın Polat.
Şimdi
söz sırası Konya Milletvekilimiz Sayın Ömer Ünal’a aittir.
Buyurun.
(AK PARTİ sıralarından alkışlar)
Sayın
Ünal, süreniz beş dakika.
AK
PARTİ GRUBU ADINA ÖMER ÜNAL (Konya) – Sayın Başkan, değerli milletvekilleri;
Enerji ve Tabii Kaynaklar Bakanlığının 2018 yılı bütçesi üzerinde AK PARTİ
Grubu adına söz almış bulunuyorum. Yüce heyetinizi saygıyla selamlıyorum.
Ülke
ekonomisinin sürdürülebilir şekilde büyümesi için gerekli en temel
ihtiyaçlardan birisi kesintisiz, kaliteli, çevreye uyumlu ve rekabetçi enerji
arzıdır. Enerji ve Tabii Kaynaklar Bakanlığı tarafından, arz güvenliğinin
sağlanması kapsamında, proaktif stratejilerle birlikte arz güvenliğini
güçlendirecek uygulamalar devreye alınmaktadır. 
Bu
bağlamda, birincil enerji kaynakları açısından ülkemizin dışa bağımlılığının
azaltılması, arz güvenliğinin tahkiminin sağlanması, enerji altyapısının
güçlendirilmesi ve enerji verimliliğinin önceliklendirilmesi ancak ve ancak
yapılacak yatırımlarla mümkündür. Bu yatırımların gerçekleşmesinde de gözetilen
en önemli husus, çevreyle uyum içinde kurulacak yenilenebilir enerji kaynaklı
santrallerde yerli teknoloji ve yerli ekipman kullanım oranının artırılmasıdır.

Sayın
Başkan, değerli milletvekilleri; konuşmamın bu bölümünde, Sayın Bakanımızın
yakın zaman önce duyurusunu yaptığı ve tamamıyla yeni bir model olan
Yenilenebilir Enerji Kaynak Alanları yani YEKA’ya kısaca değinmek istiyorum. Bu
model sayesinde, gerek yenilenebilir enerjinin kullanımının artırılması gerekse
de yerli üretimin ve yerli teknolojinin AR-GE çalışmalarıyla gelişmesi
amaçlanmıştır. Bu kapsamda, bildiğiniz gibi, Konya Karapınar’da bin megavat
kurulu gücünde dünyanın en büyük güneş santrali kurulacaktır. Bu santralin
büyüklük açısından dünyada bir ilk olması yine iktidarımıza nasip olmuştur. 
Karapınar’da
kurulacak elektrik enerjisi üretim tesisinin fabrikanın üretime geçtiği
tarihten itibaren otuz altı ay içinde tamamlanması öngörülmüştür. Yarışmayı
kazanan tüzel kişi, proje kapsamında bir AR-GE merkezi kuracak ve fotovoltaik
modül teknolojileri konusunda araştırma faaliyetleri yürütecektir. Ayrıca,
Karapınar YEKA GES-1’in kurulum ve işletilmesinde en az yüzde 90 ve AR-GE faaliyetlerinde
ise en az yüzde 80 yerli istihdam gerçekleştirilecektir. Ayrıca, elektrik
üretim tesisinde kullanılacak yardımcı aksamın da yurt içinde faaliyet gösteren
üreticilerden temin edilmesi ve yerli malı belgesine sahip olması gerekmekte
olup bu yöntemle yenilenebilir enerji üretiminde yerli sanayi desteklenecektir.

Kurulacak
olan entegre fabrikada üretilecek güneş modüllerinin toplam yerli katkı oranı
yüzde 60 ile yüzde 70 arasındadır. Yerli katkı oranının yüksek olması, ülkemiz
ekonomisine doğrudan ve dolaylı olarak katkılar sağlayacaktır. 
Karapınar
Projesi’nde olduğu gibi, ülkemizin geleceği açısından yerli katkı oranı yüksek
olan rüzgâr türbinlerinin üretilmesi çok önemlidir. 2019 yılında yerli üretim
rüzgâr türbinlerinin sisteme entegre edilmesi planlanmaktadır. YEKA RES-1
Projesi kapsamında elektrik üretim tesislerinin kurulumu, işletilmesi,
fabrikada çalışan personel, AR-GE proje çalışmaları, ayrıca yan sanayi dikkate
alındığında yaklaşık 3.750 kişilik istihdam imkânı sağlanacak olması da önemli bir
katma değerdir. Ülkemizde kurulacak fabrikada üretilecek rüzgâr türbinlerinin
de toplam yerlilik oranı en az yüzde 65 gibi yüksek bir seviyede olacaktır.
Fabrika ve AR-GE merkezinde kurulum ve işletilmesinde olmak üzere en az yüzde
90 ve AR-GE faaliyetlerinde en az yüzde 80 yerli istihdam zorunludur. Bu
kapsamda kurulacak rüzgâr santralleriyle 1 milyar dolardan fazla yatırım
yapılacaktır. Gerek güneş panelleri ve aksamı gerekse rüzgâr türbinlerinin
üretilmesi ve benzer modellerin sayısının artmasıyla ülkemiz, önümüzdeki
yıllarda bu alanda imalatçı konuma gelerek dünyada söz sahibi olacaktır.
Sayın
Başkan, değerli milletvekilleri; ülkemizin sahip olduğu tüm enerji
potansiyellerimizi değerlendirebilmek maksadıyla denizlerimizde de arama
faaliyetleri yürütülmektedir. Bu amaçla günümüz teknolojilerine sahip Barbaros
Hayrettin Paşa sismik arama gemisi hizmete alınmış olup sismik veri toplama
çalışmalarına devam etmektedir. Enerji ve Tabii Kaynaklar Bakanlığı
Karadeniz’de özel şirketlerle ve ilgili kuruluşları aracılığıyla deniz
sondajları gerçekleştirmiştir. Yine, Doğu Akdeniz’de de sondaj çalışmaları
yapılmıştır. Önümüzdeki dönemde de bu aramalar yoğun şekilde devam edecektir. 
Tüm
bunlar göstermektedir ki iktidarımız döneminde uygulanan ve planlanan enerji
politikaları asla ve asla günü kurtarmak değil, tam aksine ülke geleceğine
önemli yatırımları kazandırmak önceliğindedir. 
Bu
vesileyle 2018 yılı bütçesinin hayırlara vesile olmasını diliyor, Gazi Meclisi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Ünal.
Şimdi
söz sırası Zonguldak Milletvekilimiz Faruk Çaturoğlu’na aittir.
Sayın
Çaturoğlu, buyurun. (AK PARTİ sıralarından alkışlar)
Süreniz
beş dakika.
AK
PARTİ GRUBU ADINA FARUK ÇATUROĞLU (Zonguldak) – Sayın Başkan, değerli
milletvekilleri; Enerji ve Tabii Kaynaklar Bakanlığının 2018 yılı bütçesi
üzerinde AK PARTİ Grubu adına söz almış bulunmaktayım. Hepinizi sevgi ve
saygıyla selamlıyorum. 
Konuşmama
başlamadan önce, TTK Karadon Müessesesinde geçen gün yer altında şehit olan ve
bugün toprağa verdiğimiz şehit madenci kardeşimiz Fevzi Dereli şahsında tüm
maden şehitlerimizi rahmet ve minnetle anıyorum, ruhları şad olsun diyorum. 
Değerli
arkadaşlar, ABD Başkanı Trump’ın Kudüs’ü İsrail’in başkenti olarak tanıyan
kararını kınadığımı belirtiyor ve tüm dünyayı, başkenti doğu Kudüs olan
bağımsız Filistin devletini tanımaya davet ediyoruz. Cumhurbaşkanımız Sayın
Recep Tayyip Erdoğan’ın başkanlığında toplanan İslam İşbirliği Teşkilatının
aldığı tarihî kararlar Cumhurbaşkanımızın dünya lideri olduğunu bir kez daha
ortaya koymuştur. Kendisiyle ne kadar gurur duysak azdır. 
Değerli
arkadaşlar, burada konuşmama geçmeden önce, CHP Grubu adına konuşan Şerafettin
Turpcu Milletvekilimiz Zonguldak’ta bazı işlerin akıbetiyle ilgili bilgiler vermiş
ve kendine göre fikirler beyan etmiştir. Şunu söylemek isterim ki AK PARTİ
iktidarı boyunca, özellikle son yıllarda gerek kara yolu ve gerekse diğer
altyapı çalışmalarında gereken bütün çalışmalar yapılmaktadır. Zonguldak’ta yol
yapmanın güçlüğü ortadadır ancak bunu hemen şöyle ifade etmek istiyorum: Sayın
Turpcu bu konuda söz söyleyecek son kişidir çünkü Sayın Turpcu’nun üstlenmiş
olduğu birtakım kamu yatırımları, şirketlerinin iflas etmesi neticesinde yarım
kalmıştır. Bunlardan en önemlisi de 400 yataklı Atatürk Devlet Hastanesidir. Üç
yıldan beri yüzde 7 seviyesinde kalmıştır. Sağ olsun, Bakanlığımız bu konuda
gerekli tedbirleri aldı ve inşallah en yakın zamanda ihalesi yapılacak,
yapımına devam edilecek. Şunu hatırlatmak istiyorum: Sırça köşklerde yaşayanlar
komşusunun camına taş atmamalılar. Atalarımız böyle söylemişler.
Değerli
milletvekilleri, ülkemiz ekonomisinde son on beş yılda önemli atılımlar
gerçekleştirilmiş ve ekonomik büyüklük olarak büyük gelişmeler yaşanmıştır. En
son, üçüncü çeyrekte yakalanan yüzde 11,1 büyüme hızı önemli bir hızdır ve bu
ekonomik büyümenin sağlanmasında enerji sektörünün de çok önemli bir rolü
vardır. Enerji tüketimi ile kalkınma arasında önemli bir bağlantı vardır. 
Bu
arada, cari açığımızın çok büyük bir kısmının… Daha doğrusu, cari açığımızdan
fazla enerji ve maden ithalatımızın da olduğunu göz önüne aldığımızda, Enerji
ve Tabii Kaynaklar Bakanlığımızın yerli ve millî kaynaklar noktasında almış
olduğu kararların ne kadar isabetli olduğunu da buradan anlatmamıza bile gerek
yoktur. Türkiye ekonomisinin yüksek ve istikrarlı büyüyebilmesi için mümkün
olan bütün yerli kaynakların enerji üretimi amacıyla değerlendirilmesi
öncelikli bir husustur. Bu doğrultuda, kömür kullanımına ilişkin, dünyada
birincil enerji arzının yüzde 30’u, elektrik üretiminin ise yüzde 41’i kömürden
sağlanmaktadır. Bundan dolayı ülkemizde de büyük bir kömür arama faaliyeti
başlatılmış ve buna süratle devam edilmektedir. Zonguldak kömür havzamızda
yapılan arama ve sondaj çalışmaları neticesinde 1,3 milyar ton olan taş kömürü
rezervimiz 1,53 milyar tona yükseltilmiştir. 
Zonguldak
bölgemizde 2 adet termik santral bulunmaktadır. Bunların tam kapasiteyle
çalıştıklarında 10,2 milyon ton kömüre ihtiyaç duydukları ve bunun da 8,4
milyon tonunun dışarıdan ithalat yöntemiyle karşılandığı göz önüne alındığında,
millî kömür seferberliğinin Zonguldak ayağının ne kadar önemli olduğu da ortaya
çıkmaktadır. Burada yapılan, Enerji ve Tabii Kaynaklar Bakanımızın ilgili
kuruluşlarla yapmış olduğu sözleşmeler gereği, bu kömürlerin tamamı Zonguldak
taş kömürü havzalarından sağlanacaktır değerli arkadaşlar.
(Mikrofon
otomatik cihaz tarafından kapatıldı)
FARUK
ÇATUROĞLU (Devamla) – Devam edeyim Başkanım.
BAŞKAN
– Sözlerinizi tamamlamak üzere bir dakika ek süre veriyorum.
FARUK
ÇATUROĞLU (Devamla) – Bu yapılan yeni çalışmalar neticesinde de bölgemizde
yaklaşık 6.500 kişiye yeni istihdam imkânları da sağlanacaktır. Bu şekilde
önemli miktarda kömür rezervimizi ekonomimize kazandırmış olacağız. Buradaki
amacımız, bunları tam sağladığımız takdirde, enerjimizin dışa olan
bağımlılığının yüzde 14 oranındaki kısmı azalmış olacaktır.
Sayın
milletvekilleri, tabii ki bütün bu çalışmalar Enerji ve Tabii Kaynaklar
Bakanlığımızın gözetimi altında yapılmaktadır. Ben, başta Sayın Bakanımız olmak
üzere Enerji Bakanlığının bütün çalışanlarına huzurlarınızda teşekkür ediyor,
2018 yılı bütçesinin ülkemize ve milletimize hayırlı olmasını Cenab-ı Allah’tan
temenni ediyor, sevgi ve saygılarımı sunuyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Çaturoğlu.
ŞERAFETTİN
TURPCU (Zonguldak) – Sayın Başkan...
BAŞKAN
– Sayın Turpcu, buyurun, talebiniz?
ŞERAFETTİN
TURPCU (Zonguldak) – İsmimi anarak konuştuğu için onlara cevap vermek
istiyorum.
MUSTAFA
ELİTAŞ (Kayseri) – Efendim, buna cevap…
BAŞKAN
– Sataşmadan…
MUSTAFA
ELİTAŞ (Kayseri) – Başkana sorun Sayın Başkan.
BAŞKAN
– Sayın Elitaş, lütfen…
MUSTAFA
ELİTAŞ (Kayseri) – Sataşma değil efendim, sataşma mı bu?
BAŞKAN
– Sayın Elitaş…
ÖZGÜR
ÖZEL (Manisa) – Sayın Başkan, olur mu?
BAŞKAN
– Bir dakika arkadaşlar, bir dakika…
ÖZGÜR
ÖZEL (Manisa) – Dinlememişsin ağabeyciğim.
BAŞKAN
– Ben hatibi dinledim, siz kaçırmış olabilirsiniz. “Sayın Turpcu bu konuda en
son konuşacak kişidir.” dedi. Efendim, özel bir ticari durumunu, söz konusu
sorununu gündeme getirdi ve “O inşaat da yarım kaldı.” dedi.
Sayın
Elitaş, ben iyi duydum ve dinledim. Onun için, lütfen müdahale etmeyelim Sayın
Başkan. 
Sayın
Turpcu, buyurun, sataşmadan dolayı size söz veriyorum. (CHP sıralarından
alkışlar)
VI.- SATAŞMALARA İLİŞKİN KONUŞMALAR (Devam)
7.- Zonguldak Milletvekili Şerafettin Turpcu’nun, Zonguldak Milletvekili
Faruk Çaturoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
AK PARTİ Grubu adına yaptığı konuşması sırasında şahsına sataşması nedeniyle
konuşması
ŞERAFETTİN
TURPCU (Zonguldak) – Sayın Başkan, değerli Genel Kurul üyeleri; öncelikle, ben
sayın milletvekilinin konuşmasıyla ilgili hastane kısmına cevap vermek
istiyorum, sonra da kendisine bir soru soracağım. 
Şimdi,
burada Bayındırlık veya Ulaştırma Bakanlığının elemanları varsa bilirler, ihale
fesih vardır, tasfiye vardır. Projede artış oldu -yüzde 10’u geçen işler,
biliyorsunuz, tasfiye olur- sizin Bakanlığınız yani Sağlık Bakanlığı bunu
TOKİ’ye söyleyerek tasfiye etti. Şimdi, kaç sene oldu, niye ihale yapmadınız?
Bizim bir işimiz de Akdeniz Üniversitesinde devam ediyor, orada da -325 yataklı
hastane- yüzde 40 Bakanlar Kurulu kararıyla geçti, orası devam ediyor. Burası
da devlet işi, o da devlet işi.
Şimdi,
niye ihale etmediniz diye soruyorum. Yani bizim bitirmediğimiz bir iş yok,
Bakanlık tasfiye etti. Akdeniz’de Bakanlar Kurulu kararıyla yüzde 40 keşif
artışını yaptı, orası devam ediyor, herhâlde biter yakında. 
Şimdi,
ben size bir şey soruyorum: Eşiniz Alaplı’da FETÖ’nün himmet paralarının
toplanmasında rol aldı mı almadı mı? 
Teşekkür
ediyorum. (CHP sıralarından alkışlar) 
FARUK
ÇATUROĞLU (Zonguldak) – Sataşmadan söz istiyorum Sayın Başkan. 
BAŞKAN
– Sayın Çaturoğlu, dinliyorum sizi. 
FARUK
ÇATUROĞLU (Zonguldak) – Efendim, bizi, FETÖ’yle eşimi bağdaştırmak suretiyle,
hem de hastane konusunda yanlış bilgi vererek sataşmada bulunmuştur. 
Söz
istiyorum. 
BAŞKAN
– Buyurun Sayın Çaturoğlu. 
ŞERAFETTİN
TURPCU (Zonguldak) – Alaplı’da konuşulanları söylüyorum.
MUSTAFA
ELİTAŞ (Kayseri) – Dedikoduları bu Meclis kürsüsüne getirmesin Sayın Başkan. 
ÖZGÜR
ÖZEL (Manisa) – Kendisi öyle yaptı, bizim hatip normal bir konuşma yaptı. 
MUSTAFA
ELİTAŞ (Kayseri) – Dedikoduları buraya getirmesin. 
ÖZGÜR
ÖZEL (Manisa) – O “İflas ettin.” dedikodu değil mi?
İLYAS
ŞEKER (Kocaeli) – Doğru, hastane iflas etmiş.
8.- Zonguldak Milletvekili Faruk Çaturoğlu’nun, Zonguldak Milletvekili
Şerafettin Turpcu’nun sataşma nedeniyle yaptığı konuşması sırasında şahsına
sataşması nedeniyle konuşması
FARUK
ÇATUROĞLU (Zonguldak) – Değerli arkadaşlar, eğri oturup doğru konuşalım. Bir
işin içinden çıkamadığınız zaman o insanı veya yakınlarını FETÖ’cü olarak ilan
etmek bu memlekette alışkanlık hâline geldi değerli arkadaşlar. 
GARO
PAYLAN (İstanbul) – Siz yapıyorsunuz onu. 
FARUK
ÇATUROĞLU (Devamla) – Ben, bu sevgili kardeşimizle birlikte bir okul açılışında
da böyle bir konuda muhatap oldum. 
ŞERAFETTİN
TURPCU (Zonguldak) – Senin sevgili kardeşin değilim. 
FARUK
ÇATUROĞLU (Devamla) – Kendisine bu işlerle alakalı olmadığımızı, hiçbir
rolümüzün olmadığını… Bizi Alaplı’da yaşayanlar da bilir, Zonguldak’ta
yaşayanlar da bilir, eşimin böyle bir şeyle de hiç alakası ve ilgisi yoktur,
tamamen yalan ve iftiradır. Şiddetle ve nefretle sizi kınıyorum. 
İLYAS
ŞEKER (Kocaeli) – Hastane konusuna gel. 
FARUK
ÇATUROĞLU (Devamla) – İkinci konuya gelince değerli arkadaşlar: Hastane
konusunda, Sayın Turpcu, hatırlı kişileri ortaya koymak suretiyle… 
ŞERAFETTİN
TURPCU (Zonguldak) – Sizden torpil yaptım yani öyle mi?
FARUK
ÇATUROĞLU (Devamla) - …kendisi tasfiye değil, tasfiye ettirilmiştir.
ÖZGÜR
ÖZEL (Manisa) – Bak!
FARUK
ÇATUROĞLU (Devamla) - Proje değişikliği yoktur. 
ŞERAFETTİN
TURPCU (Zonguldak) – Sizden torpil kullandım, öyle mi? 
Sizi
söylüyor Sayın Bakanım.
FARUK
ÇATUROĞLU (Devamla) - Aynı proje ihaleye çıkmıştır. 
ÖZGÜR
ÖZEL (Manisa) – İktidarda CHP mi var?
FARUK
ÇATUROĞLU (Devamla) – Ama Sayın Turpcu gelsin, burada desin ki… Hangi hayırlı
partiliyi, hangi hayırlı CHP’liyi devreye sokmuş da bu işi yaptırmıştır…
ÖZGÜR
ÖZEL (Manisa) – Nerede yaptırmış? 
FARUK
ÇATUROĞLU (Devamla) – …burada millete anlatsın, burada millete izah etsin.
ÖZGÜR
ÖZEL (Manisa) – Nerede yaptırmış, hangi bakanlıkta?
FARUK
ÇATUROĞLU (Devamla) – Zonguldak’taki hastaneyi dört yıldır yapmayarak atıl
bırakan Sayın Şerafettin Turpcu’dur, bir de pişkin pişkin sırıtmaktadır. Seni
Zonguldak ve Türkiye halkına havale ediyorum.
Sevgi
ve saygılar sunuyorum. (AK PARTİ sıralarından alkışlar) 
BAŞKAN
– Sayın Çaturoğlu…
FARUK
ÇATUROĞLU (Zonguldak) – Ahlaksız! Ahlaksız herif!
BAŞKAN
– Lütfen…
ÖZGÜR
ÖZEL (Manisa) – Ahlaksız sensin!
ŞERAFETTİN
TURPCU (Zonguldak) – Ahlaksız sensin! Ahlaksız sensin!
FARUK
ÇATUROĞLU (Zonguldak) – Konuşma lan, konuşma!
ŞERAFETTİN
TURPCU (Zonguldak)- Sensin ahlaksız!
ÖZGÜR
ÖZEL (Manisa) – Konuşma! 
BAŞKAN
– Sayın Çaturoğlu, lütfen…
İLYAS
ŞEKER (Kocaeli) – İftira atıyor ama ya, iftira atıyor.
FARUK
ÇATUROĞLU (Zonguldak) – Kimmiş lan FETÖ’cü!
ŞERAFETTİN
TURPCU (Zonguldak) – Ahlaksız sensin!
FARUK
ÇATUROĞLU (Zonguldak) – Şerefsiz herifler! Kimmiş FETÖ’cü lan!
NİHAT
YEŞİL (Ankara) – Şerefsizin daniskası sensin!
ÖZGÜR
ÖZEL (Manisa) – Utanmaz adam! Niye hakaret ediyorsun! Niye hakaret ediyorsun
adama! 
FARUK
ÇATUROĞLU (Zonguldak) – Doğru konuş! Kime hakaret ediyorum!
ÖZGÜR
ÖZEL (Manisa) – Cevabını ver adam gibi, niye hakaret ediyorsun!
İLYAS
ŞEKER (Kocaeli) – İftira atıyor ya, iftira atıyor ya.
ŞERAFETTİN
TURPCU (Zonguldak) – Sayın Başkan, aynı konuyla ilgili…
BAŞKAN
– Dinliyorum Sayın Turpcu.
ŞERAFETTİN
TURPCU (Zonguldak) – Başkanım, aynı konuyla ilgili söz almak istiyorum.
ÖZGÜR
ÖZEL (Manisa) – Olur mu ya? Durduk yerde hakaret ediyorsun adama.
NİHAT
YEŞİL (Ankara) – “Şerefsiz!” diyorsun!
FARUK
ÇATUROĞLU (Zonguldak) – Artistlik yapma, hakareti o yaptı bize.
ÖZGÜR
ÖZEL (Manisa) – Sen diyorsun! 
İLYAS
ŞEKER (Kocaeli) – İftira atıyor, ne yapsın ya?
FARUK
ÇATUROĞLU (Zonguldak) – Hakareti o yaptı, böyle bir hakkı yok.
ÖZGÜR
ÖZEL (Manisa) – Sen söylüyorsun, sen küfrediyorsun! Niye küfrediyorsun adama,
niye hakaret ediyorsun!
BAŞKAN
– Sayın idare amirleri, milletvekili arkadaşlarımızı yerine oturtur musunuz.
NİHAT
YEŞİL (Ankara) – Adama niye “Şerefsiz!” diyorsun? Ayıp, sana yakışıyor mu!
FARUK
ÇATUROĞLU (Zonguldak) – Şerefsiz!
NİHAT
YEŞİL (Ankara) – Şerefsiz olan sensin!
ŞERAFETTİN
TURPCU (Zonguldak) – Demin “sevgili kardeşim” diyordun, senden kardeş olur mu?
NİHAT
YEŞİL (Ankara) – Sayın Başkan, görüyorsun yani.
ŞERAFETTİN
TURPCU (Zonguldak) – Senden kardeş olur mu?
BAŞKAN
– Sayın milletvekilleri, tutanaklara, kayıtlara geçiyor.
ZİYA
PİR (Diyarbakır) – Ceza verin, en az iki gün.
DİRAYET
TAŞDEMİR (Ağrı) – O da yaralayıcı, kaba bir laf.
BAŞKAN
– Sayın Turpcu, buyurun. 
Yeni
bir sataşmaya meydan vermeyelim. 
9.- Zonguldak Milletvekili Şerafettin Turpcu’nun, Zonguldak Milletvekili
Faruk Çaturoğlu’nun sataşma nedeniyle yaptığı konuşması sırasında şahsına
sataşması nedeniyle konuşması
ŞERAFETTİN
TURPCU (Zonguldak) – Sayın Bakanım veya bakanlarım -orada birden fazla olduğu
için söylüyorum- şimdi, bu milletvekilinin söyledikleri… Yani siz bir yığın
ihale veriyorsunuz. Tasfiye nedir? Fesih nedir? Yani benim sizleri etkileyecek
kadar gücüm nereden gelmektedir? Böyle bir şey var mıdır? Olamaz. 
Şimdi,
bu arkadaşımız şaşırmış, eşiyle ilgili böyle derin konuşmalar var; önce bunun
hesabını ver. (AK PARTİ sıralarından gürültüler)
AHMET
SAMİ CEYLAN (Çorum) – Ayıp ya!
İLYAS
ŞEKER (Kocaeli) – İftira atma, yazık ya, yazık ya! Durup dururken bir hastane
ihalesi niye tasfiye edilsin? Var mı elinizde bir belge?
NİHAT
ÖZTÜRK (Muğla) – Elinde belge varsa çıkar söylersin.
ŞERAFETTİN
TURPCU (Devamla) – Bir dakika, bir dakika… Otur orada, otur! Otur orada! Otur
yerine! Otur yerine!
BAŞKAN
– Sayın milletvekilleri, şahsiyatla uğraşmayalım lütfen.
MUSTAFA
ELİTAŞ (Kayseri) – Bakın, Sayın Başkan, İç Tüzük 157 şahsiyatla uğraşmayı
yasaklamıştır. 
BAŞKAN
– Söylüyorum Sayın Başkan, lütfen siz oturun.
MUSTAFA
ELİTAŞ (Kayseri) – Efendim, bu uyarı cezasını gerektirir, uyarır mısınız
lütfen.
HAYDAR
AKAR (Kocaeli) – Ya, “Şerefsiz!” diyor.
BAŞKAN
– Kürsüde hatip var. 
MUSTAFA
ELİTAŞ (Kayseri) – Uyarır mısınız.
HAYDAR
AKAR (Kocaeli) – Sayın Elitaş, siz mi yönetiyorsunuz, Başkan mı yönetiyor?
BAŞKAN
- Sayın Turpcu, buyurun.
ŞERAFETTİN
TURPCU (Devamla) – Şimdi, ben sayın bakanlarıma soruyorum: Bu tasfiyeyle…
AHMET
HAMDİ ÇAMLI (İstanbul) – Aile dedikodusu yapıyorsun burada ya, ayıp ya! Ne
alakası var, adamın eşinden bilmem ne…
ŞERAFETTİN
TURPCU (Devamla) – Bir dakika ya!
BAŞKAN
– Lütfen sayın milletvekilleri…
Buyurun
Sayın Turpcu.
ŞERAFETTİN
TURPCU (Devamla) – Niye burada bizi küçük düşürüyor? Ayrıca, sizin ekonomi
politikalarınız yüzünden Türkiye’de bir yığın zora düşen şirket var. Biz
çalmamışız çırpmamışız, kırk bir yıllık şirketimiz kayyuma düşmüştür. 
AHMET
SAMİ CEYLAN (Çorum) – Onu söyle, tamam. 
İLYAS
ŞEKER (Kocaeli) – İşi bitirememişsin ama.
ŞERAFETTİN
TURPCU (Devamla) – Bu kadar basit. Yani bunu burada konuşmak sana yakışıyor mu
bir Zonguldaklı olarak? (CHP sıralarından alkışlar)
BAŞKAN
– Sayın milletvekilleri, Sayın Turpcu ve Sayın Çaturoğlu aynı bölgenin
milletvekilleridir. Önümüzdeki süreç içerisinde yine, gerek Zonguldak’ımıza
gerekse Türkiye’ye hizmet etmek durumunda kalacaklardır. Dolayısıyla özel,
ailevi ve ticari konuların da burada konuşulması çok şık olmamıştır.
Gündeme
devam ediyorum. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Şimdi söz sırası, Kocaeli Milletvekilimiz Sayın Zeki Aygün’e aittir. 
Sayın
Aygün, buyurun. 
AK
PARTİ GRUBU ADINA ZEKİ AYGÜN (Kocaeli) – Sayın Başkan, değerli milletvekilleri;
Enerji Piyasası Düzenleme Kurumu 2018 yılı bütçesi için AK PARTİ Grubu adına
söz almış bulunuyorum. Yüce Meclisi saygıyla selamlıyorum. 
Değerli
milletvekilleri, Enerji Piyasası Düzenleme Kurumu bu yıl 16’ncı kuruluş yıl
dönümünü idrak ediyor. EPDK, enerji piyasalarının serbestleşmesi, rekabete
açılması ve rekabetten sağlanan faydaların tüm kesimlere hakkaniyetle bölüşmesi
için çalışıyor; bu amaçla lisans veriyor, piyasaların işleyişine ilişkin
kuralları belirliyor, tarifeleri onaylıyor, piyasaları izliyor ve denetliyor;
bütün bunları tüketicilerimizin en yüksek standarttan enerji ve hizmet satın
alması için yapıyor. 
Geldiğimiz
aşamada enerji piyasalarında rekabet her geçen gün artıyor. Piyasalarımızda çok
sayıda gerçek ve tüzel kişi faaliyet yürütüyor. Elektrik piyasasında 2.215,
doğal gaz piyasasında 315, petrol piyasasında 13.347, LPG piyasasında 10.857
olmak üzere toplam 26.734 adet lisanslı işletme bulunuyor. Çıkarları
birbirinden farklı bu kadar çok işletmenin aynı hedefe yönlendirilmesi hiç de
kolay olmasa gerek. Bu kolay olmayan işi EPDK özveriyle çalışarak
gerçekleştiriyor. Bu noktada, EPDK nihai olarak almış olduğu bir kararla
serbest tüketici limitini 2 bin kilovatsaate düşürdü. Böylelikle, talep
tarafının yaklaşık yüzde 95’i elektriğini, fiyatını ve koşullarını müzakere
ederek dilediği tedarikçiden alma hakkına kavuştu. Hedef, mümkün olan en kısa
sürede bu limitin sıfırlanmasıdır.
Doğal
gaz piyasasına yönelik çalışmalarımızda öne çıkan husus, şehirlerimizde doğal
gaz dağıtımının alt yapısının kurulmasıdır.
HAYDAR
AKAR (Kocaeli) – Niye kurulmuyor?
ZEKİ
AYGÜN (Devamla) – 2002’de konutta 5 şehrimizde, sanayide ise sadece 9
şehrimizde kullanılabilen doğal gaz, gelinen noktada yapılan ihaleler sonucunda
yurt genelinde kullanılabilir hâle gelmiştir.
Şimdi
burayı iyi dinle.
HAYDAR
AKAR (Kocaeli) – Sen beni dinlemedin ama.
ZEKİ
AYGÜN (Devamla) – Bugün itibarıyla 78 ilimiz ve 363 ilçemizde doğal gaz uygulanmıştır.
2018 yılı itibarıyla, 81 il merkezimizin tamamında konutlarda doğal gaz
kullanılmaya başlanmış bulunacaktır. 
HAYDAR
AKAR (Kocaeli) – O doğal gazın yüzde 78’i 5 ilde kullanılıyor Zeki Aygün, 40
milyon konuttan sadece 13 milyonunda kullanılıyor.
ZEKİ
AYGÜN (Devamla) – Vereceğim cevabını, bekle.
Hedefimiz,
doğal gazdan istifade eden ilçelerimizin sayısının da artırılmasıdır.
Akaryakıt
piyasalarımız da genişliyor, büyüyor. Son on yıllık süre zarfında akaryakıt
tüketimi yüzde 50 artarak 26,7 milyon tona, depolama kapasitesi de yüzde 50’lik
artışla 12 milyon metreküpün üzerine çıkmıştır. Akaryakıt Kalitesi İzleme
Sistemi (AKİS) oluşturulmuştur. Yapılan çalışmalarda, ülkemizde piyasaya arz
edilen akaryakıtın yüzde 99,35’i teknik düzenlemelere uygun olarak görülmüştür.
Bu başarı oranıyla ülkemiz, Avrupa’nın en fazla akaryakıt tüketen 6 büyük
ülkesi arasında akaryakıt kalitesi açısından ilk sırada yer almıştır.
Çevre
dostu kabul edilen LPG’nin ülkemizde yaygınlaşması için EPDK önemli
düzenlemeleri hayata geçirmiştir. Bu sayede bugün Türkiye dünyanın en büyük
14’üncü LPG pazarı, otogaz kullanımı açısından ise dünyada Kore’den sonra
2’ncidir. Türkiye, otogaz kullanan araç sayısı ve istasyon sayısı bakımından
ise dünya lideri olmuştur.
Bu
bütçe, enerji piyasalarında faaliyet gösteren gerçek ve tüzel kişilerden tahsil
edilen lisans katkı payı, iletim ek ücreti vesair gelirlerle karşılanmaktadır.
Gelirlerin yaklaşık yüzde 33’ünün elektrik piyasasından, yaklaşık yüzde 19’unun
doğal gaz piyasalarından, yaklaşık yüzde 40’ının petrol piyasalarından ve
yaklaşık yüzde 8’inin de LPG piyasalarından elde edilmesi öngörülmektedir.
Çalışmaların hızla devam eden EPDK, bugünden sonra aynı özveriyle piyasaların
gelişimi için çalışmaya devam edecek, tüketicilerin sürekli ve kaliteli
hizmetten istifade etmesi sağlanacaktır. 
EPDK’nin
2018 yılı bütçesinin ülkemize hayırlı olması dileklerimle yüce Meclisi saygıyla
selamlıyorum.
Başkanım,
Haydar Beyin bir cevabı var. Bununla ilgili, müsaade ederseniz...
BAŞKAN
– Süreniz var, devam edin efendim, daha var süreniz.
ZEKİ
AYGÜN (Devamla) – Evet, Posco’da siz, işçilerin hakkını arayarak onları kapının
önünde desteklediniz ve burada salı günü yapacağınız şovu da yapmadılar. Ben o
17 işçiyle görüştüm. 17 işçiyi dinledikten sonra işverenle görüştüm, sendikayla
görüştüm.
HAYDAR
AKAR (Kocaeli) – Eyvallah, sağ ol, teşekkür ediyorum.
FATMA
KAPLAN HÜRRİYET (Kocaeli) – Sonuç, sonuç...
ZEKİ
AYGÜN (Devamla) – 40’ı 25/(II)’den atılmış, 28’i de...
FATMA
KAPLAN HÜRRİYET (Kocaeli) – Sonuç, sonuç...
ZEKİ
AYGÜN (Devamla) – Sonucu bekleyin ya, ne kadar sabırsızsınız.
28’i
de hakları verilerek...
(Mikrofon
otomatik cihaz tarafından kapatıldı) 
ZEKİ
AYGÜN (Devamla) – O 40’ın 12-13’ü...
FATMA
KAPLAN HÜRRİYET (Kocaeli) – Yeni işçi alımında ön ayak olduğunuz söyleniyor
Zeki Aygün, ne diyorsunuz? Yeni işçi gönderiyormuşsunuz çıkarılan işçilerin
yerine.
BAŞKAN
– Sözlerini tamamlamanız için bir dakika ek süre veriyorum Sayın Aygün.
Buyurun.
HAYDAR
AKAR (Kocaeli) – Ver, ver, ver! İki dakika da benim için ver.
ZEKİ
AYGÜN (Devamla) – Atılan işçilerin 12-13’ü militan seviyesinde, işverene
hakikaten hakaret eder şekilde konuşmuştur. Ama o 40’ın diğerleri...
FATMA
KAPLAN HÜRRİYET (Kocaeli) – Eyvah eyvah! Eyvah eyvah! Herkes militan, size göre
herkes militan!
BAŞKAN
– Sayın Hürriyet...
MEHMET
EMİN ADIYAMAN (Iğdır) – Mahkeme kararı mı var?
ZEKİ
AYGÜN (Devamla) – DVD’leri var.
Diğerlerine
haklarını verecek şekilde çalışıyoruz, aldıkları zaman siz de takip edersiniz.
FATMA
KAPLAN HÜRRİYET (Kocaeli) – İnşallah, hadi bakalım.
HAYDAR
AKAR (Kocaeli) – Sayın Başkan, Zeki Bey yine kürsüde...
ZEKİ
AYGÜN (Devamla) – Bizim amacımız şov yapmak değil, işçinin hakkını aramaktır ve
onlara da bunu telkin ettik ve...
HAYDAR
AKAR (Kocaeli) – Bravo, tebrik ediyorum.
FATMA
KAPLAN HÜRRİYET (Kocaeli) – Yeter ki çözün de, sözünüzü tutun da.
ZEKİ
AYGÜN (Devamla) – Çözeceğiz ama siz karıştırmayın.
FATMA
KAPLAN HÜRRİYET (Kocaeli) – Tutamayacağınız sözleri vermeyin de.
ZEKİ
AYGÜN (Devamla) – Bakın, o sizin lafınız çok erken söylenen bir laftır.
FATMA
KAPLAN HÜRRİYET (Kocaeli) – Tutamayacağınız sözleri vermeyin Zeki Aygün. Yeter
ki tutun sözlerinizi, onaylamasını da biliriz, merak etmeyin.
ZEKİ
AYGÜN (Devamla) – Çok erken söylediniz bu lafı, utanacaksınız.
Teşekkür
ederim. (AK PARTİ sıralarından alkışlar) 
BAŞKAN
– Sayın Hürriyet, lütfen efendim...
HAYDAR
AKAR (Kocaeli) – Efendim, Sayın Başkan...
BAŞKAN
– Teşekkür ederim Sayın Aygün.
HAYDAR
AKAR (Kocaeli) – Sayın Başkan...
ERKAN
AKÇAY (Manisa) – Sayın Başkan...
BAŞKAN
– Bir dakika arkadaşlar, durun, hatibi uğurlayalım, bir yerine otursun.
HAYDAR
AKAR (Kocaeli) – Sayın Başkan, Zeki Bey’e teşekkür ediyorum, kentimin
milletvekili. Onunla, üç hafta önce burada... 
BAŞKAN
– Sayın Akar, talebinizi dinliyorum şimdi.
HAYDAR
AKAR (Kocaeli) – ...kürsüde bir münazaramız oldu Posco işçileriyle ilgili, yine
şov yapmakla itham etti beni. İzin verirseniz, 69’a göre bu söz hakkımı
kullanmak istiyorum, sataşmadan dolayı söz hakkımı kullanmak istiyorum.
BAŞKAN
– Evet, soy isminizi andı.
Buyurun
Sayın Akar. (CHP sıralarından alkışlar)
VI.- SATAŞMALARA İLİŞKİN KONUŞMALAR (Devam)
10.- Kocaeli Milletvekili Haydar Akar’ın, Kocaeli Milletvekili Zeki
Aygün’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşması sırasında şahsına sataşması nedeniyle konuşması
HAYDAR
AKAR (Kocaeli) – Teşekkür ederim.
Sayın
Başkan değerli milletvekilleri; şov falan yapmıyoruz. Ben kapısına da gitmedim,
Posco işçileriyle de görüşmedim ayrıca, onu da söyleyeyim ama bilgiler
hafızamda taze. 90 Posco işçisi, sendikalı olabilmek için müracaat ettikleri
için işten atıldılar. 
Şimdi,
Zeki Bey’in “Çözüm getiriyoruz.” dediği olay nedir biliyor musunuz? İşverenle
bir anlaşma yapmış, işveren şunu söylüyor, Zeki Bey de sendika başkanına
telefon etmiş ve görüşmüşler sendika başkanıyla: “Sendikal haktan dolayı
açtıkları mahkemeden eğer davanızı geri alırsanız sizin ihbar ve kıdem
tazminatlarınızı vereceğiz, bir başka yerde de referans olacağız.” Hani o kötü
25/II, yüz kızartıcı maddeden attıklarından dolayı bunu geri alacaklarını hatta
itibarlarını iade edeceklerini sendikalı olmak isteyen işçilere söylüyor, Zeki
Bey de buna ön ayak oluyor. 
FATMA
KAPLAN HÜRRİYET (Kocaeli) – Oyun içinde oyuna alet oluyor. 
HAYDAR
AKAR (Devamla) - O gün de bugün de söylüyoruz, aslında yasalar çok açık, belli
bir sürede üretim düşer, şu düşer, bu düşer, işçi çıkarma eylemi yapabilir bir
işveren ama eğer işçiyi çıkarmışsa bir süre işçi alamaz. O gün gazetelere ilan
vererek işçi alınmıştır hatta şapkalarındaki baretlere de “yeni işçi” diye
işaret koymuşlardır, öyle çalışıyorlar. 
Zeki
Bey, gel bu işi çözelim, bu arkadaşlarımızın ekmeğiyle oynamayalım, tekrar işe
iade edilmelerini sağlayalım; söz veriyorum, Türkiye’nin huzurunda size
teşekkür edeceğim, sizi alkışlayacağım. Ama 1.400 lirayla geçinen işçiyi atan
işverenle beraber olup da “Sizin haklarınızı, ihbarınızı, tazminatınızı
aldıracağım, 25/(II)’den vazgeçirteceğim, bakın başınızın çaresine.” diyorsan,
o da başka bir mesele. 
OKTAY
ÇANAK (Ordu) – Bakırköy Belediyesine söyle onu.
HAYDAR
AKAR (Devamla) - Sizi o işçilere şikâyet ediyorum, o işçilerin ailelerine
şikâyet ediyorum. 
FATMA
KAPLAN HÜRRİYET (Kocaeli) – Zaten mahkemeyle alacaklar o haklarını. 
HAYDAR
AKAR (Devamla) - Niye şikâyet ediyorum? O zaman da söyledim, o işe giren
işçilerin yüzde 90’ı…
OKTAY
ÇANAK (Ordu) – Bakırköy Belediyesine söyle onu. 
HAYDAR
AKAR (Devamla) - …AKP il başkanlığında tespit edilen listelerle, size oy veren
insanlar. Bize de oy vermiyorlar, onu da söylüyorum açık açık, net söylüyorum.
OKTAY
ÇANAK (Ordu) – Hep aynı şeyleri söylüyorsun. 
MEHMET
DEMİR (Kırıkkale) – Hep aynı şeyleri söylüyorsun.
HAYDAR
AKAR (Devamla) – Ekmekten yanayız biz. Teşekkür edeceğimi bir kez daha ifade
ediyorum bu işi başardığınızda. 
Teşekkür
ediyorum. (CHP sıralarından alkışlar) 
İLYAS
ŞEKER (Kocaeli) – Haydar Akar, sandıkta kimin kime oy verdiğini nereden
biliyorsunuz?
OKTAY
ÇANAK (Ordu) – Bakırköy Belediyesi…
HAYDAR
AKAR (Kocaeli) – Ya, Bakırköy Belediyesiyle ne işi var bu işin, ne alakası var
Bakırköy Belediyesiyle? 
OKTAY
ÇANAK (Ordu) – İşinize gelmiyor. 
BAŞKAN
– Sayın Çanak, lütfen efendim. 
Teşekkür
ediyorum Sayın Akar. 
ZEKİ
AYGÜN (Kocaeli) – Sataşmada bulundu, söz istiyorum. 
MUSTAFA
ELİTAŞ (Kayseri) – İthamda bulundu, sataşma da değil Sayın Başkan. 
BAŞKAN
– Sayın Aygün, az önce bir örneğini yaşadık. Bakın, ben bölgeyi yakinen tanıyan
bir milletvekiliyim. Bilecik Milletvekiliyim.
ZEKİ
AYGÜN (Kocaeli) – Ama yok, ben sataşmayacağım. 
BAŞKAN
– Orada sorun olabilir, o yerel gazetelerde, internet sitelerinde
milletvekillerini birbirine düşürmek isteyen anlayışa karşı belki de birlikte
hareket etmemiz gereken konular olacaktır. Bunu lütfen, daha fazla uzatmadan,
bölgenin milletvekilleri olarak sizlerin bir araya gelip çözeceğinizi umut
ediyorum. 
ZEKİ
AYGÜN (Kocaeli) – Çözeceğiz ama bunu çözememekle suçluyor, ismimi de veriyor. 
HAYDAR
AKAR (Kocaeli) – Bir sataşma yok ya. Çözerse teşekkür ederiz dedik. 
FATMA
KAPLAN HÜRRİYET (Kocaeli) – Sataşmadı ki Sayın Başkan. 
BAŞKAN
– Yeni bir sataşmaya mahal vermeyelim lütfen.
Buyurun.
ERKAN
AKÇAY (Manisa) – Sayın Başkan, bu sataşmadan ziyade atışmaya döndü. 
BAŞKAN
– Atışmaya döndü, bu son olacak, evet. 
HAYDAR
AKAR (Kocaeli) – Sayın Başkan, sataşmadan söz talebine itiraz ediyorum. Çözerse
teşekkür edeceğimi söyledim, sataşmadım ki. 
ZEKİ
AYGÜN (Kocaeli) – Haydar, müsaade et de biz konuşalım. 
BAŞKAN
– Buyurun.
11.- Kocaeli Milletvekili Zeki Aygün’ün, Kocaeli Milletvekili Haydar
Akar’ın sataşma nedeniyle yaptığı konuşması sırasında şahsına sataşması
nedeniyle konuşması
ZEKİ
AYGÜN (Kocaeli) – Sayın Başkanım, değerli arkadaşlar; burada 68 işçiyi düşünen
insanlar, işçi hakkını ararken bunları sokağa dökerek, burada şov yaparak
çözülmez bu iş. Bu iş taraflarla konuşarak…
FATMA
KAPLAN HÜRRİYET (Kocaeli) – Ya, kim sokağa döküyor Zeki Bey? Allah aşkına ya,
lafınızı bilin de konuşun! Kim sokağa döküyor bu insanları? Bu insanlar ekmek
peşinde, ekmek! Siz geçinin 2 bin lirayla, siz geçinin bin lirayla ya.
ZEKİ
AYGÜN (Devamla) – Ben taraflarla konuşarak çözüyorum.
Bakın,
burada işveren, sendikaya karşı olarak söylemedi. İşçi ile işveren arasındaki
sendikal hakların kullanılması onların kanuni hakkıdır; ona bizim bir şey
diyeceğimiz yok.
FATMA
KAPLAN HÜRRİYET (Kocaeli) – Siz neden bahsediyorsunuz Allah aşkına! Bu insanlar
evine ekmek götüremiyor, ekmek!
ZEKİ
AYGÜN (Devamla) – Ama biz konuşarak taraflar arasında bu işi çözmek istedik,
siz ise şov yaparak çözmek istiyorsunuz, kapı önünde, gidip orada demeçler
veriyorsunuz, geliyorsunuz burada salı günü şov yapacaktınız. Bunları biz
engelledik. Niye engelledik? Çünkü işveren şunu dedi: “Evet, biz sendikalı
olarak onları suçlamıyoruz ama buradaki işverene hakaret, bizim konuyu çözmek
için görüşme yaptığımız arkadaşlardan hareket neticesinde şeylerimiz var; bunları
alamayız ama diğerlerini alma noktasında gayret sarf edeceğiz.” Biz de bunu
arkadaşlara anlattık. 25/(II)’den atılanlara da tekrar haklarını verme
noktasında iyi niyet gösterecekler. Bu iyi niyeti nasıl gösterecek işveren?
FATMA
KAPLAN HÜRRİYET (Kocaeli) – Haklarını zaten mahkemeyle alacaklar Zeki Bey. 
ZEKİ
AYGÜN (Devamla) – Siz onları bağırtarak, kapının önüne getirerek olmaz bu iş.
FATMA
KAPLAN HÜRRİYET (Kocaeli) – Onu lütuf yapmanıza gerek yok, zaten haklarını
alacaklar mahkemeyle. 
ZEKİ
AYGÜN (Devamla) – O zaman…
FATMA
KAPLAN HÜRRİYET (Kocaeli) – Ya, bu insanların istediği başka şey, siz neden
bahsediyorsunuz ya! Yapmayın bunu, ne olur. Şu anda demagoji yapıyorsunuz, şu
anda algı yönetiyorsunuz.
HAYDAR
AKAR (Kocaeli) – Ya, bunu yapmana gerek yok, onlar hakkını alır. Sen işe iade
ettirebiliyor musun, onu söyle.
ZEKİ
AYGÜN (Devamla) – Bakın, siz bunu burada işi çözmek için değil, siz burada bu
işin üzerinden nemalanmak için yapıyorsunuz.
HAYDAR
AKAR (Kocaeli) – Ne kadar kibar konuştum ya.
ZEKİ
AYGÜN (Devamla) – Ama biz buna müsaade etmedik, etmeyeceğiz de. Biz yine çözmek
için çaba sarf edeceğiz.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Zeki Aygün. 
HAYDAR
AKAR (Kocaeli) – Sayın Başkan…
ERKAN
AKÇAY (Manisa) – Sayın Başkan, lütfen, son verelim artık. 
HAYDAR
AKAR (Kocaeli) – Sayın Başkan, tekrarlamam gerekiyor mu? 
BAŞKAN
– Gerekmiyor. 
HAYDAR
AKAR (Kocaeli) – Zeki Bey aynı şekilde, biraz evvelki şekilde sataşmalarına
devam etmiştir. 
MUSTAFA
ELİTAŞ (Kayseri) – Onunla ilgili cevap verdi zaten Haydar Bey. 
BAŞKAN
– Maksat hasıl olmuştur Sayın Akar. 
HAYDAR
AKAR (Kocaeli) – Hasıl olmadı efendim, hasıl olsaydı Zeki Bey aynı şeyleri
tekrarlamazdı.
FATMA
KAPLAN HÜRRİYET (Kocaeli) – Hasıl olmadı efendim. 
MUSTAFA
ELİTAŞ (Kayseri) – Dışarıda görüşsünler efendim, sizin odaya geçsinler,
görüşsünler.
HAYDAR
AKAR (Kocaeli) - İzin verirseniz, ben de İç Tüzük’ten doğan haklarımı kullanmak
istiyorum. 
BAŞKAN
– Sayın Akar, Sayın Zeki Aygün konuşmasında isminizi vererek size bir sataşmada
bulunmadı, konuyla ilgili değerlendirme yaptı. Sayın Hürriyet de konuya hâkim.
Dolayısıyla siz bölge milletvekilleri olarak bir araya gelir, bu işi
çözersiniz. 
MUSTAFA
ELİTAŞ (Kayseri) – 3’ünüz bir araya gelin, 4’ünüz bir araya gelin konuşun; doğru
söylüyor. 
HAYDAR
AKAR (Kocaeli) – Sayın Başkan, evet, devam ettirmek istemiyorum baktığınızda
ama ben Zeki Bey’in söylediklerini düzelteceğini düşündüm yani “Yasal, biz
onların ihbar ve kıdem tazminatları için uğraşıyoruz.” diyor. Zaten mahkeme
sonucu bunu alacaklar. Bunu bizim burada çıkarttığımız, yasama görevi
yaptığımız yasalarla temin ediyorlar. 
Efendim,
biz buraya getirecekmişiz onları, şov yaptıracakmışız. Herkesin ekmeğini arama
hakkı vardır. İşçi kardeşlerimizin buraya gelmesi şov değil, sizin için şov
olabilir ama şov değil, ekmeklerini arıyorlar, 1.400 lirayı arıyorlar, 1.400
lirayı. Onlarla geçinen ailelerden, çocuklardan bahsediyoruz. 
MEHMET
DEMİR (Kırıkkale) – Belediye başkanından sopa yiyen işçiyi de bir getir buraya
ya!
HAYDAR
AKAR (Kocaeli) – Siz şunu söylediniz bana cevap verirken: “Evet, geri döndürmek
için elimizden geleni yapacağız.” dediniz.
MEHMET
DEMİR (Kırıkkale) – Belediye başkanından sopa yiyen işçiyi de bir getir buraya
ya, onun hakkını da bir savun! 
HAYDAR
AKAR (Kocaeli) - Şunu söyleyin: Biz geri döndürtmek istemiyoruz bunları,
işveren tazminatlarını versin, işte 25/(II)’den atılma nedenleri ortadan
kalkacak. Böyle bir şey yok, böyle bir şey yok. 
BAŞKAN
– Teşekkür ederim Sayın Akar. 
Kayıtlara
geçmiştir sözler. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
- Şimdi söz sırası İzmir Milletvekilimiz Sayın Necip Kalkan’a aittir. 
Sayın
Kalkan, buyurun. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA NECİP KALKAN (İzmir) – Sayın Başkanım, Çok Değerli Divan,
kıymetli milletvekilleri; efendim, Enerji Bakanlığına bağlı Ulusal Bor
Araştırma Enstitüsünün 2018 yılı bütçesi üzerinde AK PARTİ Grubu adına söz
almış bulunuyorum. Bu vesileyle hepinizi saygıyla sevgiyle selamlıyorum. (AK
PARTİ sıralarından alkışlar)
FATMA
KAPLAN HÜRRİYET (Kocaeli) – Hani malzeme yasaktı! Hani materyal getirmek
yasaktı!
DİRAYET
TAŞDEMİR (Ağrı) – Fotoğraf yoktu! 
NECİP
KALKAN (Devamla) – Efendim, buraya çıkarken izin alarak elimde üç tane madde
getirdim: Bir tanesi bor, borun hamı, borun yarı işlenmişi, borun işlenmişinin
işlenmişi. Tabii bunun daha 30 katına kadar devamı var. Konum Bor Enstitüsünün
yaptıkları ama bor madeniyle ilgili size birkaç cümle söylemek istiyorum. 
Son
on yılda, on beş yılda altından ziyade konuşulan bir maden var, bir element
var, adı da bor. Bor öyle bir element, öyle bir maden ki ta Sümerler zamanında
kullanılmaya başlanmış, ta Mısır’da mumyalamışlar, Arabistan’da kullanılmış,
Almanya’da kullanılmış, böyle bir element. Cenab-ı Allah’ın takdiri ya, bu
element dünyada en fazla Türkiye’de bulunuyor. (AK PARTİ sıralarından alkışlar)
Bakın, rapor aldım, elimde. Türkiye’de bulunan bu element, Türkiye’de tespit
edilen bor rezervleri -diğerleri ilave edilmeden- tam 851 bin ton; takribî
dünyada bulunanların yüzde 72’si Türkiye’de. Hatırlayın, baba Bush Irak
işgalinde “Ne petrolü, mühim olan bor madeni.” demedi mi? Buna benzer bir cümle
kullanmıştı.
Şimdi,
bu bor madeni bizden sonra Rusya’da ve Amerika’da var, oranları da yüzde 8-9.
Bu bor madeni dünyada tam 400 bileşimde, 400 noktada kullanılıyor. Dünyadaki bu
bor madenî, tespit edilen rezervlere göre kırk sene sonra bitiyor. Kimde
kalıyor bor madeni? Türkiye’de kalıyor. Türkiye kırk yıl sonra burada çok
farklı şeyleri söyleyecek. Bu bor madeniyle ilgili bir rakam daha vereyim size:
Türkiye’nin bugünkü -on beş gün sonra yıl bitiyor- maden ihracatı 4 milyar 700
milyon dolar. Bu bor öyle bir madde ki ben iddia ediyorum -tek başına sadece
bor, işlenmişi veya yarı işlenmişinin toplamı- inanın bu toplam maden
ihracatından fazla Türkiye’ye gelir getirecek. “Niye bunu söylüyorsun?” Niye mi
söylüyorum, hemen örnek vereyim…
GÜLAY
YEDEKCİ (İstanbul) – On beş yıldır Bakanlık ne yapıyor Sayın Vekil?
NECİP
KALKAN (Devamla) – Bakın, bu bor madeni nerelerde kullanıyor? Cam sanayisinde,
seramik sanayisinde, nükleerde, askerî zırhlı araçlarda, elektronik, bilgisayar
sanayisinde, iletişim araçlarında, çimentoda, metalürji ve enerji, otomobil,
tekstil, ilaç, kozmetik, tıp, temizleme, beyazlatma sanayisinde -saysam daha
beş sayfa sayacağım- fiber optik, kauçuk, plastik, fotoğrafçılık, patlayıcı
maddeler… Böyle devam eden bir listede, böyle bir maddenin sahibiyiz. Bu madde
bizde var iken ama dedikodu ortamında, sağ olsun yerli, bu işi kullananlar,
bizim önümüzü kapatsınlar diye “Bu maddeyi çok abartıyorsunuz, göründüğü kadar
değil.” diyorlar. Dünyada 400 maddede kullanılan başka bir maden daha var mı?
GÜLAY
YEDEKCİ (İstanbul) – Muhalefet milletvekili gibi konuşuyorsunuz Sayın Vekilim. 
NECİP
KALKAN (Devamla) – Bakın, işte bu madde, Türkiye’nin cari açığının kapanmasında
-bugün Sayın Cumhurbaşkanı ile Başbakanın yapmış olduğu- istihdam politikasında
çok önemli. 
KADİM
DURMAZ (Tokat) – Necip Bey, korkumuz, Varlık Fonu’na devredildi.
NECİP
KALKAN (Devamla) – Bir dakika babacığım, müsaade et. (AK PARTİ sıralarından
alkışlar) 
KADİM
DURMAZ (Tokat) – Endişemiz odur. 
NECİP
KALKAN (Devamla) - Çünkü maden ihracatında, madende işçi çarpan sayısı 1’e
8’dir. 
KADİM
DURMAZ (Tokat) – Denetimsiz Varlık Fonu’na devredildi.
NECİP
KALKAN (Devamla) - Bazı sektörlerde 1 adam çalıştırırsan maden sektöründe 8
adam çalıştırmak zorundasınız yani bu maden sektörünün bor kısmı da hem
istihdam hem de Türkiye’nin millî gelirine çok büyük bir katkıda bulunacak bir
element. 
Şimdi,
ilk teşekkürüm kime? Türkiye, bu madenin kıymetini, değerini görmüş ve bu
kıymetin, değerin üzerine 2003 yılında Bor Enstitüsünü kurmuş. Ben o tarihte
Bor Enstitüsünü kuranlara, Genel Müdürüne, Müsteşarına, Komisyonuna, Bakanına
şükranlarımı sunuyorum ki en faydalı enstitü. Amacına ulaşan bu Enstitünün…
(Mikrofon
otomatik cihaz tarafından kapatıldı)
BAŞKAN
– Sayın Kalkan, istiyor musunuz süre?
NECİP
KALKAN (Devamla) – Evet, lütfen.
BAŞKAN
– Peki, sözlerinizi tamamlamak için ek bir dakika süre veriyorum.
Buyurun.
NECİP
KALKAN (Devamla) – Bor Enstitüsü bugün, Türkiye’ye hem içte hem dışta 850
milyon dolarlık -bu seneki rakamları öğrendim, size dönüyorum- gelir
getirmiştir. 
Şimdi,
bakın, dönün arkanıza, böyle bir maden var mı? Onun için bu madeni desteklemek
lazım. Son olarak ne yapmak lazım? Vakit dar, söyleyemiyorum. Sayın Bakanım,
sizden ricam…
NİHAT
YEŞİL (Ankara) – Satmamak lazım.
NECİP
KALKAN (Devamla) - Buranın bütçesi biraz az. Bu bütçe, 2018 bütçesi 16 milyon
293 bin. Bu enstitüden beklentilerimiz ışığında, bunu biraz daha, bu sene
olmadı, bari öbür seneye artıralım. Borla ilgili organize ve ihtisas sanayi
bölgeleri kuralım. En önemlisi de, bor kimyasallarıyla ilgili tesislere ham
madde garantisi verelim, gelişsin diyorum.
Hepinize
saygılar sunuyorum, iyi günler diliyorum. (AK PARTİ ve CHP sıralarından
alkışlar)
BAŞKAN
– Teşekkür ederim Sayın Kalkan.
GÜLAY
YEDEKCİ (İstanbul) - Tam bizim düşüncelerimizi söylediniz.
MUSTAFA
ILICALI (Erzurum) – Sayın Başkan…
BAŞKAN
- Sayın Ilıcalı…
MUSTAFA
ILICALI (Erzurum) – Ben bir söz alabilir miyim Değerli Başkanım? 
BAŞKAN
- Talebiniz nedir? Duyamadım.
MUSTAFA
ILICALI (Erzurum) – Talebimiz şu: Burada, bayağı, bazı zamanlar böyle, tansiyon
yükseliyor. Türkiye Büyük Millet Meclisine güzel bir… (Gürültüler) 
BAŞKAN
– Sayın milletvekilleri, bir dakika efendim…
MUSTAFA
ILICALI (Erzurum) – Böyle, tartışmalar oluyor, tansiyon yükseliyor. Bir güzel
haberi paylaşmak için söz istiyorum. Şu anda, İstihdam Şûrası’ndan geliyorum.
Ülkem adına gururlandım, Meclisle paylaşmak istiyorum müsaadeniz olursa.
ÖZGÜR
ÖZEL (Manisa) – İç Tüzük 60’a göre pek kısa bir söz…
MUSTAFA
ILICALI (Erzurum) – 60’a göre…
BAŞKAN
– Buyurun, buyurun.
III.- AÇIKLAMALAR (Devam)
30.- Erzurum Milletvekili Mustafa Ilıcalı’nın, Külliye’de yapılan
İstihdam Şûrası’na ve ödül alan illere ilişkin açıklaması
MUSTAFA
ILICALI (Erzurum) – Çok teşekkür ederim Değerli Başkanım.
Şu
anda, ben Külliye’de yapılan İstihdam Şûrası’ndan geliyorum. Türkiye, daha bir
yılı geçirmeden -bir yıl olmamış- 1,5 milyon kişiye iş vermiş; bu çok önemli ve
anlamlı bir rakam. Bunun için, Türkiye Odalar ve Borsalar Birliği ve Çalışma ve
Sosyal Güvenlik Bakanlığımızın desteği, valilikler, yerel yönetimlerle beraber
böyle bir başarı elde edilmiş Cumhurbaşkanımızın himayesinde. 
İstihdamda
ödül alan illeri söylüyorum…
NİHAT
YEŞİL (Ankara) – Neresi, neresi?
MUSTAFA
ILICALI (Erzurum) - Muş gibi, Ardahan gibi, Bayburt gibi, Muğla gibi, İstanbul
gibi; ödül alınmış. Türkiye 11,1’lik bir büyüme elde etmiş. Bu güzellikleri de
Mecliste paylaşmanın yararlı olacağını düşündüm. 
KAMİL
AYDIN (Erzurum) – Erzurum da var mı?
MUSTAFA
ILICALI (Erzurum) - Emeği geçen herkese, iş adamlarımıza teşekkür ediyorum.
KAMİL
AYDIN (Erzurum) – Erzurum yok mu? 
ERKAN
AKÇAY (Manisa) – Erzurum, Erzurum…
MUSTAFA
ILICALI (Erzurum) - Bana da söz verdiğiniz için size çok çok teşekkür ediyorum,
saygılar sunuyorum.
BAŞKAN
– Teşekkür ediyorum Sayın Ilıcalı.
Sayın
Elitaş, sisteme girmişsiniz.
31.- Kayseri Milletvekili Mustafa Elitaş’ın, konuşmalar sırasında
materyal kullanımına ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan. 
Biraz
önce sayın milletvekilimiz güzel bir konuşma yaptı, Türkiye'nin cevherleriyle,
madenleriyle ve önemli bir madeniyle ilgili bir konuşma yaptı, bütün siyasi
parti grupları da bunu keyifle izlediler, kendisine teşekkür ediyorum. 
Yalnız,
buradan bazı arkadaşlarımız, bu materyaller çıktığında “İç Tüzük’e aykırı
mıdır, değil midir?” diye bir soru sordular, bana sordular “Sayın Elitaş
nedir?” diye, o da “İzin aldım.” dedi, sizden izin aldı mı bilmiyorum. Ama İç
Tüzük’ün 160’ıncı maddesinin (6)’ncı fıkrasına bakarsak ki İç Tüzük’e koyarken
Komisyonda ve Genel Kurulda da tartıştık: “Genel Kurulun çalışma düzenini ve
huzurunu bozucu döviz, pankart ve benzeri materyali getirmek ve kullanmak.”
Yani bu, o zamanki Komisyon tutanaklarında da var olan, konuşmayı tamamlayıcı
olan şeylerle ilgili istisnanın var olduğunu biliyoruz. 
(Mikrofon
otomatik cihaz tarafından kapatıldı) 
MUSTAFA
ELİTAŞ (Kayseri) - Ki doğrusu, bir konuşmacının o materyali gösterip Başkanlık
Divanından izin alması esastır, doğrudur. “İzin aldım.” dedi, herhâlde sizden
almıştır.
BAŞKAN
– Siz de bunun için mi söz aldınız yani şimdi?
MUSTAFA
ELİTAŞ (Kayseri) – Evet efendim.
BAŞKAN
– Peki, teşekkür ediyorum Sayın Elitaş.
Sayın
Akar, talebinizi alayım önce.
HAYDAR
AKAR (Kocaeli) – Sayın Başkan, Necip Bey güzel bir konuşma yaptı. Bir iki
takviye yapmak istiyorum. 60’a göre, izin verirseniz bir açıklamada bulunmak
istiyorum bor madeni hakkında. 
HASAN
BASRİ KURT (Samsun) – Haydar Bey bugün bayağı formunda.
BAŞKAN
– Söyleyin hemen, kayıtlara geçsin.
Buyurun.
32.- Kocaeli Milletvekili Haydar Akar’ın, İzmir Milletvekili Necip Kalkan’ın
503 sıra sayılı 2018 Yılı Bütçe Kanunu Tasarısı ile 504 sıra sayılı 2016 Yılı
Kesin Hesap Kanunu Tasarısı’nın üçüncü tur görüşmelerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
HAYDAR
AKAR (Kocaeli) – Evet, teşekkür ediyorum Sayın Başkan.
Necip
Bey gerçekten de Türkiye'nin önemle üzerinde durması gereken bir madenden
bahsetti ama o maden bir taş arkadaşlar, taş olarak işe yaramıyor. Avrupa
ülkeleri veya diğer dünya ülkeleri bizden ithal ediyor bu taşı ve daha sonra,
doğru, kimyasal hâle dönüştürerek, bir çözelti hâle dönüştürerek satıyorlar. 
Bizim
en büyük ihracatımız Çin’e. 1 milyar doların üzerindeydi daha önceki yıllarda,
850 milyon dolara düştüğü de doğrudur. Düşme gerekçesi şu: Çin, cam elyafta
kullandığı bor çözeltisini, bizim ürettiğimiz bor çözeltisini kullanmama kararı
aldı yani artık kendi bulduğu başka bir madenle, maddeyle değiştirme kararı
aldı. Bu bizi bekleyen büyük bir tehlike bor için. Borda yapılması gereken şey,
bilim adamlarını bir araya getirip, AR-GE’yi artırıp kimyasal çözelti
oranımızı, çözeltilerimizi bulmaktır. 
Ayrıca,
bordan üretilen bir deterjan var, herkese tavsiye ediyorum, marketlerde
satılıyor.
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Eğer gerçekten madeninize sahip çıkmak istiyorsanız, bu bordan
üretilen deterjanı almanızı tavsiye ediyorum.
BAŞKAN
– Teşekkür ederim Sayın Akar.
Sayın
Özel, buyurun.
33.- Manisa Milletvekili Özgür Özel’in, konuşmalar sırasında
müzakerelerin kalitesini artırmaya yönelik materyal kullanımının olabileceğine
ve İzmir Milletvekili Necip Kalkan’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın üçüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Hani güneş tutulması, ay tutulması kadar nadir olacak bir
olayla karşı karşıyayız; Sayın Elitaş’la aynı görüşü paylaştığımı ifade etmem
lazım, İç Tüzük konusunda. 
Necip
Bey önemli bir konuşma yaptı, konuşmasını üç objeyle destekledi; hem yerli bir
kuruluşa destek verdi, yeni ürününe dikkat çekti hem bor tuzundan bahsederken
ne olduğunu gösterdi. Bunlar Meclisteki müzakerelerin kalitesini artırmaya
yönelik işler, müzakerelerin düzenini bozmaya yönelik olmadığı için -ve ben bu
konunun altını çizmek istiyordum- Elitaş da benzer bir şey söylediği için aynı
kanaati paylaşıyoruz. 
Sayın
Necip Kalkan’ın konuşmasından kendi adıma çıkardığım özet de demek ki bor
madenini, bir kere özelleştirmemek lazım, yok pahasına satmamak lazım,
kıymetini bilmek lazım, güvencesiz bir şekilde Varlık Fonu’na da devretmemek
lazım.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum Sayın Özel. 
YAKUP
AKKAYA (İstanbul) – Sayın Başkan…
BAŞKAN
– Sayın Akkaya, söz talebiniz mi var? Talebinizi alabilir miyim, yüksek sesle
bir söyler misiniz?
YAKUP
AKKAYA (İstanbul) – Biraz önce sayın konuşmacı, bir ödül töreninden geldiğini
söyledi ve bir yılda 1,5 milyon fazla istihdam yaratıldığını ifade etti. Bu
rakamların doğru olmadığını, Sosyal Güvenlik Kurumunun verileri, kayıtlı
istihdam rakamlarıyla çeliştiğini ifade etmek istiyorum. 
BAŞKAN
– Efendim, bütçe görüşmelerine devam ediyoruz. Takdir edersiniz ki her
milletvekili arkadaşımızın gerek kürsüde gerekse bir dakikayla sözlerine ben de
destek vermek istiyorum ama bütçe görüşmelerimize devam etmek durumundayız. 
Yeni
bir sataşmaya meydan vermeden yerinizden bir dakika açıklama yapın Sayın
Akkaya.
Buyurun.
34.- İstanbul Milletvekili Yakup Akkaya’nın, Erzurum Milletvekili Mustafa
Ilıcalı’nın yaptığı açıklamasındaki bazı ifadelerine ilişkin açıklaması
YAKUP
AKKAYA (İstanbul) – Teşekkür ediyorum. 
Sayın
Başkan, bu sataşma değil tabii ki. Biliyorsunuz, 2017 yılında istihdamın
artırılması için işverenlere birçok teşvik yapıldı; bu doğruydu, eksiklikleri
vardı, olabilir ama amaç doğruydu. Ama bu süreç içinde Türkiye'de üretim
yapılmadığı için işverenlere verilen bu yeterli desteğe rağmen istihdam
sağlanamadı.
Sosyal
Güvenlik verilerine göre, 2017 yılında geçtiğimiz aya kadar tam zamanlı çalışan
işçi sayısı 240 bin civarında. Sayın milletvekili stajyer ve kursiyerlerin de
dâhil edildiği bir rakamı söylüyor. Stajyer ve kursiyerler bu sistemin içine
girdiği zaman yanıltıcı bir rakam oluyor. Bunu yüce Meclisin bilgilerine sunmak
istiyorum. Esas rakam 240 bin civarındadır.
Teşekkür
ediyorum
BAŞKAN
– Teşekkür ederim Sayın Akkaya. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Şimdi, söz sırası Aksaray Milletvekilimiz Mustafa Serdengeçti’ye aittir.
Buyurun.
(AK PARTİ sıralarından alkışlar) 
Sayın
Serdengeçti, süreniz beş dakika.
AK
PARTİ GRUBU ADINA MUSTAFA SERDENGEÇTİ (Aksaray) – Sayın Başkan, değerli
milletvekilleri; Türkiye Atom Enerjisi Kurumu bütçesi hakkında grubum adına söz
almış bulunmaktayım, yüce heyetinizi saygıyla selamlıyorum.
Değerli
milletvekilleri, ülkemizde nükleer teknoloji ve enerjinin barışçıl amaçlarla
kullanımının sağlanması, geliştirilmesi ve düzenlenmesi konusunda tek yetkili
kuruluş olan TAEK 2017 Yılı Yatırım Programı içerisinde birçok projeyi hayata
geçirmiştir. Parçacık hızlandırıcı teknolojisine yönelik çalışmalar bağlamında
bir ilk olan yerli proton hızlandırıcısı tasarım ve mühendisliği projesi
tamamlanmıştır. Bu tesiste yerli olanaklarla nükleer tıpta kullanılan
radyoizotop ve radyofarmasötikler üretilecek ve sağlık kuruluşlarımızın
kullanımına sunulacaktır. Bu amaçla Enerji ve Tabii Kaynaklar Bakanlığı ile
Sağlık Bakanlığı arasında imzalanan sözleşmeyle daha önce ülkemize ithal edilen
bu ürünlerin 2018 yılında kamu hastanelerine satışına başlanılacaktır.
Diğer
önemli bir gelişme de ülkemizde iyonlaştırıcı radyasyon metrolojisi alanında
referans laboratuvar olacak İkincil Standart Dozimetri Laboratuvarının ülkemize
kazandırılmasıdır.
Resmî
açılışı 23 Ağustos 2017 tarihinde Sayın Bakanımız Berat Albayrak tarafından
yapılan bu laboratuvarla ülkemizde sağlıktan sanayiye, çevreden nükleer
enerjiye kadar her sektörde ihtiyaç duyulan radyasyon ölçüm cihazlarının
kalibrasyonlarının güvenle yapılması mümkün hâle gelmiştir.
TAEK
yatırım programları içerisinde ülkemizde nükleer bilim ve teknolojinin
geliştirilmesi konusunda hâlen birçok proje yürütülmektedir. Proton
hızlandırıcı tesisinde üniversitelerle iş
birliği içerisinde AR-GE amaçlı radyoizotop üretimi ve değişik malzemelerin
uzay şartlarında maruz kaldıkları radyasyonun test edilebilmesini sağlamak
üzere projelere devam edilmektedir. Ayrıca günümüzde uzay araçları, denizaltı
çalışmaları, sağlık uygulamaları ve düşük akım gerektiren mikroelektromekanik
sistemler gibi, birçok alanda kullanılabilecek nükleer pil konusunda AR-GE
çalışmasına da 2017 yılında başlanmıştır.
Yürütülmekte
olan bir başka projeyle de biyolojik zararlılar ve çevre koşullarından dolayı
tahribat görmüş kâğıt, ahşap, tekstil, deri ve taş gibi malzemeden yapılmış ve
kültürel varlık olarak değerlendirilmekte olan eserlerin radyasyon ışınlama
teknolojisinin kullanımıyla dezenfeksiyonu ve korunmasının sağlanması
amaçlanmaktadır. 
TAEK'in
üstlendiği en önemli görevlerinden biri de hiç şüphesiz Akkuyu ve Sinop Nükleer
Güç Santrali'nin günümüz uluslararası nükleer güvenlik ve emniyet anlayışına
uygun olarak inşa edilmesi, işletmeye alınması, işletilmesi ve denetlenmesidir.
TAEK'in takip ettiği ve lisanslandırdığı ve Akkuyu Nükleer AŞ'nin sunduğu proje
takvimine göre, santralin ilk ünitesi 2023 yılında işletmeye alınacaktır.
TAEK’in, başta nükleer güç santralleri olmak üzere, tüm çalışmaları, Uluslararası
Atom Enerjisi Ajansı ve OECD'ye bağlı Nükleer Enerji Ajansı’yla iş birliği
içinde yapılmakta olup şu ana kadar yapılan denetlemelerde herhangi bir aykırı
durumla karşılaşılmamıştır. Ayrıca ajansın bu konuda TAEK'e özel takdirleri
bulunmaktadır. TAEK ayrıca birçok uluslararası kuruluşla iş birliği
yapmaktadır. 2015 yılında ortak üyesi olduğumuz CERN Avrupa Nükleer Araştırma
Merkezi çalışmalarında ülkemizi temsil etmektedir. Ülkemiz, Orta Doğu
Sinkrotron Işığı Deneysel Bilim ve Uygulamaları Uluslararası Merkezi’nin
(SESAME) kurucu üyeleri arasındadır. 
Değerli
milletvekilleri, nükleer güç santralleriyle birlikte bilimsel ve teknik
çalışmalar yapacak bir kurum olarak TAEK’in yeniden yapılandırılması ve
bağımsız bir nükleer düzenleyici kurumun oluşturulması ihtiyacı ortaya
çıkmıştır. Bu amaçla hazırlanan kanun çalışmaları son aşamasına gelmiştir. Söz
konusu kanun çalışmasıyla düzenleyici ve denetleyici faaliyetlerin daha etkin
olarak yürütülmesinin yanı sıra, nükleer teknolojide AR-GE ve uygulama çalışmalarının geliştirilmesi
hedeflenmektedir.
Değerli
milletvekilleri, çağdaş uygarlık düzeyine çıkmayı nihai hedef kabul eden
ülkemiz, mutlaka atom, çekirdek ve çekirdek altı bilim ve teknolojisini
öğrenmelidir. Bu konuda bilim adamları yetiştirilmeli, bilim üretilmeli ve bu
bilim teknoloji ve sanayiye transfer edilmelidir. Bu gayenin gerçekleşmesine en
büyük katkıyı yakın zamanda tanışacağımız nükleer güç santrallerinin yapacağına
inanıyoruz. 
İnsan
sağlığına nükleer teknoloji kullanarak hizmet eden bir bilim adamı olarak,
nükleer güç santrallerinin sadece ülkemizin ihtiyacı olan elektrik ihtiyacını
karşılamayacağı, bunun yanında, ülkemizde nükleer bilim ve teknolojinin önünü
açacak ve öncü olacak bir atılım olarak görüyor ve destekliyoruz. 
(Mikrofon
otomatik cihaz tarafından kapatıldı) 
MUSTAFA
SERDENGEÇTİ (Devamla) - Emeği geçen herkese, başta Sayın Cumhurbaşkanımız Recep
Tayyip Erdoğan ve Sayın Bakanımız Berat Albayrak olmak üzere, bütün Enerji
Bakanlığı bürokratlarına gönülden teşekkür ediyorum. (AK PARTİ sıralarından
alkışlar) 
Bu
vesileyle 2018 merkezi yönetim bütçesinin ülkemize ve milletimize hayırlı
olmasını diliyor, herkese saygı ve sevgilerimi sunuyorum. (AK PARTİ
sıralarından alkışlar) 
BAŞKAN
– Teşekkür ediyorum Sayın Serdengeçti. 
Şimdi
söz sırası Kahramanmaraş Milletvekilimiz Mehmet Uğur Dilipak’a aittir. 
Buyurun.
(AK PARTİ sıralarından alkışlar) 
Sayın
Dilipak, süreniz beş dakika. 
AK
PARTİ GRUBU ADINA MEHMET UĞUR DİLİPAK (Kahramanmaraş) – Sayın Başkan, değerli
milletvekilleri; MTA bütçesi konusunda lehte söz almış bulunuyor, bu vesileyle
hepinizi saygıyla selamlıyorum. 
Değerli
arkadaşlar, şu anda Kudüs meselesinin esas özü, Orta Doğu’daki yer altı
kaynaklarına sahip olma meselesidir. Gazze açıklarında doğal gazın bulunmasıyla
İsrail terör devletinin Gazze’ye olan ilgisi bir anda artmıştır. Bu ve buna
benzer sebeplerle tüm Orta Doğu’yu yönetilebilir olmaktan dışarı
çıkartmaktadırlar. Tabir yerindeyse “Cambaza bak, cambaza.” tabiriyle Kudüs
konusunda da bu sefer kafalarını sert kayaya çarptılar, farkında değiller.
Artık, güçlü ve tam bağımsız Türkiye var. Bu dönen dolaplara “hayır” diyebilen
bir Türkiye var. Bölgesinde figüran değil, oyun kurucu bir Türkiye var. Bunun
en somut göstergesi, dün Türkiye öncülüğünde toplanan İslam İşbirliği
Teşkilatının Kudüs’ü Filistin’in başkenti olarak tanımasıdır. Bugün ise Fransız
Le Monde gazetesinin “Erdoğan, ezilen Müslümanların savunucusu olarak karşımıza
çıkıyor.” şeklindeki manşeti bunun en somut göstergesidir. 
Değerli
arkadaşlar, bu manada baktığımızda, bağımsız, yerli güçlü Türkiye hedefi
çerçevesinde MTA stratejik bir öneme sahiptir. Kısaca özetlersek: Türkiye ilk
defa dünyadaki son sistemlerle MTA Genel Müdürlüğü tarafından uzaktan algılama
sistemiyle tüm yer altı kaynaklarını tekrardan güncellemektedir. MTA’nın
uydudan almış olduğu verilerle 3 boyutlu analizler yapılmakta, bu da millî
yeraltı kaynaklarımızın tamamıyla uygun bir konumda gerçekleşmesini
sağlamaktadır, bu da yeni millî MTA’nın oluşmasına en önemli güveni teşkil
etmektedir. 
AK
PARTİ’nin, AK PARTİ’li hükûmetlerin temel hedefleri, millî kaynaklarımızın
kullanılması, dışa bağımlılığın azaltılması doğrultusunda Türkiye'deki kömür
rezervlerini -taş kömürleri hariç- 8,3 milyar tondan 2 katı olan 17,3’e
çıkartmıştır. Son bir yılda MTA’nın yapmış olduğu araştırmalarda yaklaşık
olarak 1,6 milyar ton yeni kömür rezervleri bulunmuştur, bu da millî
ekonomimize 30-35 milyar dolarlık yeni katkı sağlanması demektir. Güçlü Türkiye
işte böyle oluşuyor. 
Aynı
şekilde, jeotermal kaynaklar konusunda MTA’nın araştırmaları ümit vericidir. Bu
konuda ise Avrupa’da 1’inci sırada yer almaktayız. Seçim bölgem
Kahramanmaraş’ta ise 2002-2016 yılları arasında, baktığımız zaman, havza bazlı
yatırımlarda, jeotermal de dâhil olmak üzere, 58 trilyonluk MTA’nın yatırımını
görmekteyiz, bunun gerçekleşmesi de 49 trilyondur.
Değerli
arkadaşlar, küreselleşen dünyada yer altı kaynaklarımızı bu kadar aktif
kullanmamız, onları millîleştirip ekonomiye kazandırmamız bu toprakların
düşmanları emperyalistleri fevkalade rahatsız etmektedir. Bölgesinde figüran
değil, oyun kurucu olduğumuzu bir kez daha belirtiyorum. Bu işler oturduğumuz
yerde olmuyor, çalışmakla, üretmekle oluyor. Onun için, dünyada herkes
krizdeyken biz son çeyrekte yüzde 11 büyümeyi gerçekleştirdik. 
Bu
kürsüden bazı konuşmacıların “Faiz lobisi ne yapar?” diye başlayan
konuşmalarına cevap veriyorum. Ne yapar biliyor musunuz? Ülkede yüzde 11’lik
büyüme sağlandığında bunları görmeyip ekonomik tetikçiler vasıtasıyla,
bazılarının dediği gibi, şu bozuk, bu bozuk diye yakarırlar. İşte, bu, faiz
lobisinin ekmeğine yağ sürmektir. İşte, bunun adına bizler “ekonomik
tetikçilik” diyoruz. Bu büyümeye ancak şapka çıkartılır, kıskançlık da hasetlik
de yapılmaz. Bu tür yerli eleştirileri yapanlara “Yerli, millî olun.” diyoruz,
“Ekonomik tetikçilikten vazgeçin.” diyoruz. Büyük Türkiye geliyor.
Bu
vesileyle 2018 yılı bütçemizin hayırlara vesile olmasını diliyor, saygılarımı
sunuyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Dilipak.
Şimdi
söz sırası İstanbul Milletvekilimiz Sayın Erkan Kandemir’e aittir.
Buyurun.
(AK PARTİ sıralarından alkışlar) 
Sayın
Kandemir, süreniz beş dakika.
AK
PARTİ GRUBU ADINA ERKAN KANDEMİR (İstanbul) – Teşekkür ediyorum Sayın Başkanım.
Sayın
Başkan, değerli milletvekilleri; 2018 yılı Millî Savunma Bakanlığı bütçesi
üzerine söz almış bulunmaktayım. Heyetinizi saygıyla selamlıyorum.
Konuşmamın
hemen başında, son günlerdeki Kudüs merkezli tartışmalara değinerek başlamak
isterim.
Malumunuz
olduğu üzere, dün, İslam Konferansı Örgütü, Doğu Kudüs’ü Filistin’in başkenti
olarak tanıyarak tarihî bir karar verdi. Küresel siyasi ve iktisadi kurumların,
uluslararası teşkilatların siyasetsizliğe gömüldüğü bir dönemde İslam İşbirliği
Teşkilatının aldığı bu karar son derece önemli. Bu tarihî kararın alınmasında, dönem
başkanlığını yapan ülkemizin, Sayın Cumhurbaşkanımızın liderliğinin de önemli
bir rol oynadığı çok aşikâr. 
Hamaset
ile hakikat arasında çalkalanan bir siyasi atmosferde sağlam zemine basan,
potansiyeliyle reel gücünü mezceden bir adımdır bu. Bu karar, önümüze çıkan baş
etmek zorunda kaldığımız hiçbir meselede geri adım atmayan, değere referans
vererek siyaset üretmenin gereğini yapan bir bakış açısının liderliği olarak
okunmalıdır. Gelişen olaylar bazen sizin dışınızda gelişse de aldığınız
pozisyon tarihin kaydına girer. Eylemsizliğin yüceltildiği, pasif izleyici
olmanın kutsandığı bir dönemde ülkemiz AK PARTİ iktidarında hep ahlaki bir
yerde durdu, güce teslim olmayan yeni bir siyaset dili oluşturdu. Bu
coğrafyanın bir çocuğu olarak statükoyu yaran bu karardaki liderliği için Sayın
Cumhurbaşkanımıza ve bu meseleyi millî bir mesele olarak ele alan tüm siyasi
gruplara şükranlarımı sunarım.
Değerli
milletvekilleri, dünya önemli bir zaman diliminden geçiyor, sıra dışılıkların
öne geçtiği bir tarih diliminde yaşıyoruz. Haksızlıklar, eşitsizlikler,
adaletsizlikler beraberinde çatışmaları, savaşları ve ölümleri getiriyor.
Ötekileştirme, kendi acısını mutlaklaştırma, trajedilerin sıradanlaşması günlük
birer pratik hâline geldi. Terör örgütleri, kirli ittifaklar ve maalesef bazen
de açıktan aldıkları desteklerle yeni imkânlar elde ediyor. Öte yandan ülkeler
siyasal pozisyonlarını alırlarken hızla uzun vadeli iş birliklerinden kısa
vadeli ittifaklara dönüyorlar. Bu ittifaklarla terörizm üzerinden hızlı siyasal
neticelere ulaşma, terör örgütleri üzerinden sorunları yönetme tercihi, karşı
karşıya kalınan sınamaların ciddiyetini ortaya koyması anlamında çok önemli. Bu
tavrın üreteceği felaketlere hazırlıklı olunması anlamında farkında olunması
konusunda çok önemli diye düşünüyorum. İşte tarihin tam böyle aktığı bir
virajda krizler, yaşanan gelişmeler güçlü bir savunmaya ve bunu sağlayabilecek
teçhizatı üretebilecek bir savunma sanayisi altyapısına sahip olma gereğini
ortaya koyuyor. Türkiye, bugün bölgesinde yaşanan meselelerde proaktif bir
pozisyon alabiliyorsa bunda savunma sanayisindeki gelişmelerin rolü olduğu
aşikâr. Savunma sanayimizin millîleşmesinin ne derece hayati olduğunu, birden
fazla terör örgütüyle mücadele ederken müttefiklerimizden yeterli desteği alamadığımızı
da bir kere daha görmüş olduk. 
Değerli
milletvekilleri, bölgemizde 2012-2016 yılları arasında beş yıllık dönemde bir
önceki beş yıla göre silah satışları yüzde 10 civarında artmış. Yönetim
krizleriyle çevrelenmiş bir coğrafyada yaşıyoruz. Konuşması kolay, yapması zor
bir iş savunma sanayisinde etkili olmak, savunma sanayisini millîleştirmek.
Ülkemiz, hamdolsun, son yıllarda bu konuda dünyaya dudak ısırtacak başarıların
altına imza attı. Dışa bağımlılık her yıl bir miktar daha azalmakta; 2002’de yüzde
80’ler civarında olan dışa bağımlılık bugün yüzde 40’lar seviyesine düştü;
yerli-millî katkı oranı ise yüzde 60’ların üzerinde. Böyle bir coğrafyada
savunma sanayimizin millîleşmesi, yerlileşmesi, gelişmesi hepimizin gururu,
sahip çıkmamız gereken bir alan. 
Ben,
bu vesileyle, büyüyen bu rakamların, gelişen, güçlü ve caydırıcı Türkiye’nin
fotoğrafını verdiğini düşünüyor, buna inanıyor, emeği geçen başta Sayın
Bakanımız olmak üzere tüm personele yürekten teşekkür ediyor; bütçemizin
ülkemize, milletimize hayırlı olmasını diliyor; heyetinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Kandemir. 
Şimdi
söz sırası Muğla Milletvekilimiz Sayın Nihat Öztürk’e aittir. 
Sayın
Öztürk, buyurun. (AK PARTİ sıralarından alkışlar) 
Süreniz
beş dakika. 
AK
PARTİ GRUBU ADINA NİHAT ÖZTÜRK (Muğla) – Sayın Başkan, değerli milletvekilleri;
2018 Yılı Merkezi Yönetim Bütçe Kanunu Tasarısı’nın Millî Savunma Bakanlığı
bütçesi üzerine AK PARTİ Grubu adına söz almış bulunmaktayım, bu vesileyle Gazi
Meclisi saygıyla selamlıyorum.
İçinde
bulunduğumuz Orta Doğu coğrafyası geçmişte de günümüzde de birçok savaşa, acıya
ve gözyaşına şahitlik etmiştir. Orta Doğu coğrafyası her dönem güç savaşlarına
sahne olmuştur. Bazen iç savaşları tetiklemek, bazen iktidarları devirmek için
taşeron terör örgütlerini kullanmışlar ama sürekli olarak bölge üzerindeki
oyunları asla bitmemiştir. Eminim bundan sonra da bu hamlelerine devam
edeceklerdir. 
Böyle
bir coğrafyada ayakta kalmanın, egemen bir güç olarak kendi milletini geleceğe
emin adımlarla ulaştırmanın, küresel barış ile huzur ortamının sağlanması için
millî bir orduya, güçlü bir savunma sanayisine ihtiyacımız vardır.
Güçlü
bir ordu ancak güçlü bir ekonomi ve güçlü bir demokrasi temelinde mümkün
olabilir. Bu noktada, özellikle millî savunma sanayisinin geliştirilmesinin bu
topraklarda, bu bölgede, bu coğrafyada özgürce yaşamamız için hayati önem
taşıdığının altını çizmemiz gerekiyor.
Günümüzde
savaşlar, ordular arasında doğrudan bir muharebe şeklinde değil, terör
örgütleri vasıtasıyla, dolaylı vekâlet savaşları biçiminde yürütülmektedir.
Dolayısıyla, terör örgütleri, diğer risk ve tehdit unsurları, dinamik bir
dönüşüm süreci içerisinde sürekli olarak yeni imkânlar ve yetenekler elde
etmektedir. Türkiye olarak FETÖ’sünden PKK’sına, DHKP-C’sinden, El Kaide ve
DEAŞ’ına kadar geniş bir yelpazede terör örgütleriyle kararlı bir şekilde
mücadelemiz devam etmektedir.
Değerli
milletvekilleri, Millî Savunma Bakanlığımız, AK PARTİ hükûmetleri döneminde
birçok yeniliğe imza atmıştır. Geçmişte uçak fabrikalarımızı, silah
fabrikalarımızı kapatıp hazır ürün alma anlayışından artık yerli ve millî
üretim anlayışına geçiş yapılmıştır. Bu anlayış farkı ordumuzun yerli ve millî
unsurlarla desteklenmesine olanak sağlamıştır. Daha önceleri ülkemizin ihtiyaç
duyduğu silahların temininde zorluk çıkaran ülkelere verilecek en güzel cevap,
Hükûmetimizin izlemiş olduğu yerli ve millî üretim modeli anlayışıdır. 
Millî
silahlara sahip ve milletin emrinde bir ordu vurgusu, bence çok önemlidir.
Özellikle doğuda hain PKK’lı teröristlerle ve yandaşlarıyla verdiğimiz
mücadelede bizlere hazır silah sistemlerini satan ülkelerin nasıl kendi
çıkarlarına ters düşen millî politikalarımız söz konusu olduğunda bizlere
dayattıkları “Bizim sattığımız silahları terörle mücadelede kullanamazsınız.”
şeklindeki telkinleri ve hemen silah ambargosundan bahsetmelerini
hatırlarsınız. Hatta bugünlerde de, birtakım, sözde müttefik olduğunu söyleyen
bazı ülkelerin aynı tarzda kararlara imza atmaya çalıştığı da hepimizin
malumudur. Daha da vahimi, millî bir proje olan İHA ve SİHA’ların varlığından
sadece terör örgütleri değil, terör örgütlerine destek olanların da rahatsız
olduğunu görmek bizleri derinden yaralamaktadır. 
İnşallah,
cumhuriyetimizin kuruluşunun 100’üncü yılında Türkiye, savunma sanayisinde
kritik teknolojileri geliştiren ve dışa bağımlılığını minimize etmiş bir ülke
konumuna yükselecektir. Yerli ve millî olma kavramlarının önemini 15 Temmuz
gecesi bir kez daha hep birlikte gördük. Ruhunu FETÖ’ye, bölücü örgüte veya
başka illegal örgütlere satmış, asker kıyafeti giymiş teröristlerin bu vatan ve
bayrak altında yerleri asla yoktur. O gece kahramanlık destanı yazan, milletin
yanında duran askerlerimiz ve polislerimiz başta olmak üzere, vatanı için
canını ortaya koyan tüm güvenlik güçlerimize bu millet adına huzurlarınızda bir
kez daha teşekkür etmek istiyorum.
15
Temmuz ihanet gecesini Marmaris’te yaşamış ve cumhurun reisine, cumhuriyete ve
demokrasiye sözde değil, özde destek olmuş bir kardeşiniz olarak, bugün Amerika’daki
davayı FETÖ’cülerle beraber izleyenlerin, 15 Temmuz gecesi ve sonrasında
özellikle o hainlerin yargılandığı davaları Muğla’da nasıl sahipsiz
bıraktıklarına hep birlikte şahit olduk. Amerika’daki davayı izleyip buradan AK
PARTİ’yi ve liderini hedef almaya çalışan FETÖ’cülerin attığı iftiraları sanki
doğruymuş gibi paylaşıp FETÖ’cülerin iftiralarına sığınanlar, 15 Temmuz gecesi
Marmaris’te bizleri, arkadaşlar, yalnız bıraktılar. Dedim ki kendi kendime: “15
Temmuz gecesi belki işleri vardır, gelememiş olabilirler, Marmaris’te de destek
olamamış olabilirler, davaları takip ederler.” diye düşündüm ama bir baktım ki
15 Temmuz gecesi bizi orada sahipsiz bırakanlar, o hainlerin davalarının
görüldüğü Muğla mahkemelerinde de yine bizi sahipsiz bıraktılar. Onlar
tercihlerini Amerika’daki orta oyununa saklamışlardır yani bunu görmüş olduk . 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlamak üzere bir dakika ek süre veriyorum Sayın Öztürk.
Buyurun.
NİHAT
ÖZTÜRK (Devamla) - Dedim ki kendi kendime, “Hadi 15 Temmuz gecesi bizi
aramadılar, destek olmadılar, o hainlerin yargılandığı Muğla’daki darbe
davalarını takip ederler, orada bize destek olurlar.” diye düşündüm, ona da
katılmadılar. Bu davaların yerine, Amerika’da görülen başrolünü FETÖ’cülerin
oynadığı tiyatroyu tercih ettiler. Bu durumu milletimizin takdirine
bırakıyorum.
En
zor şartlar altında hiçbir fedakârlıktan kaçınmadan vatanımız, bayrağımız ve
bölünmez bütünlüğümüz için mücadele eden güvenlik güçlerimize bu vesileyle
şükranlarımızı arz ediyorum ve tüm şehitlerimize Allah’tan rahmet diliyor,
gazilerimize de şükranlarımızı sunuyorum.
Değerli
milletvekilleri, sözlerime son verirken 2018 yılı bütçemizin ülkemiz ve
milletimiz için hayırlara vesile olmasını temenni ediyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Öztürk.
ÖZGÜR
ÖZEL (Manisa) - Sayın Başkan, yerimden kısa bir söz talebim var.
BAŞKAN
– Buyurun Sayın Özel.
III.- AÇIKLAMALAR (Devam)
35.- Manisa Milletvekili Özgür Özel’in, Muğla Milletvekili Nihat
Öztürk’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) - Sayın Başkan, Sayın Öztürk’ün konuşmasını dinledim. Tabii
“Marmaris’te o gece bizleri yalnız bırakanlar kimdir?” diye kastettiğini
bilmiyorum, o gece Marmaris’te bir milletvekilimiz olsaydı orada olurdu.
Ankara’da bulunan bütün milletvekillerimiz burada o hain darbe girişimine karşı
hem halkı direnmeye çağırmış hem de kendi direnişlerini ortaya koymuştur.
Bilgi
olarak, bu Meclise yapılan saldırıyla ilgili davada suçtan doğrudan zarar gören
sıfatıyla o gece burada bulunan bütün milletvekillerimiz teker teker,
Cumhuriyet Halk Partisi kurumsal olarak; ayrıca, darbe ana davasında ve
İstanbul’daki darbenin 15 Temmuz Şehitler Köprüsü davasında Cumhuriyet Halk
Partisi kurumsal olarak müdahillik talebinde bulunmuş. Bu davalar Darbe Komisyonundaki
milletvekillerimiz ve siyasi alandaki davaları izleyen komisyonumuz tarafından
izlenmekte, düzenli olarak raporlanmaktadır. Eğer Marmaris’teki…
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Özel.
ÖZGÜR
ÖZEL (Manisa) - …müdahillik taleplerinde suçtan doğrudan zarar görmeyle ilgili
bir hassasiyet olduğundan Marmaris’teki Cumhurbaşkanına suikast davasıyla
ilgili böyle bir başvurumuz olmamış olabilir ama davayı izleme noktasında
Cumhuriyet Halk Partisi olarak bir eksikliğimiz varsa da ancak buradan bunu
gidermek üzere notumuzu alırız. 
Teşekkür
ediyorum. 
BAŞKAN
– Teşekkür ederim Sayın Özel. 
NİHAT
ÖZTÜRK (Muğla) – Açıklama yapabilir miyim Sayın Başkan?
BAŞKAN
– Neyle ilgili? 
NİHAT
ÖZTÜRK (Muğla) – Bu konuyla ilgili…
BAŞKAN
– Bir ayağa kalkar mısınız? Talebinizi öyle iletin. 
NİHAT
ÖZTÜRK (Muğla) – Sisteme girdim Başkanım.
BAŞKAN
– Ayağa kalkıp talebinizi öyle iletin Sayın Vekilim. 
NİHAT
ÖZTÜRK (Muğla) – Sayın Başkanımın söylediği sözleri teyit etmek maksadıyla.
Yani bizim amacımız kimseyi herhangi bir töhmet altında bırakmak değil. 
ÖZGÜR
ÖZEL (Manisa) – Tamam, tamam, yok, yanlış bir anlaşılma olmuş. 
NİHAT
ÖZTÜRK (Muğla) – Sadece şunu söylemeye çalışıyorum: Ben Marmaris’te yaşayan bir
milletvekiliyim, 15 Temmuz gecesi on buçuktan sonra oradaydım. Yani Sayın
Cumhurbaşkanımız gidene kadar ve oradan meydana ve sonrasına kadar biz
oradaydık. 
Benim
söylemek istediğim şey şu: Türkiye'nin dört bir yanından tüm belediyeler,
herkes seferber olmuşken biz Marmaris’te o seferberliği görmedik. Yani ondan
bahsettim, yoksa kimseyi yani biz…
BAŞKAN
– Anladım. 
Kayıtlara
geçti Sayın Öztürk. 
NİHAT
ÖZTÜRK (Muğla) – Bizim söylemek istediğimiz buydu yani ortalık ayağa kalkmışken
bizim yanımıza hiçbir yerel yönetici gelmedi. Yerel yönetim anlamında
söylüyorum. Böyle bir ufak bir şey var, yoksa milletvekillerimizi suçlamak için
değil. 
ÖZGÜR
ÖZEL (Manisa) – Anladım. 
NİHAT
ÖZTÜRK (Muğla) – Çünkü o gece burada zaten hep beraber bir şey içerisindeydik. 
ÖZGÜR
ÖZEL (Manisa) – Sayın Başkan, tutanağa geçsin, ben de o kadar söyleyeyim. 
BAŞKAN
– Evet. 
ÖZGÜR
ÖZEL (Manisa) – Zaten ben de davayı izlemekte bir eksik varsa notumuzu alırız
dedim. Ama Marmaris’teki durumda, hani, belediye Cumhuriyet Halk Partisinin
olduğu için… Tabii, Sayın Cumhurbaşkanının çok ciddi bir koruma ekibi ve o
konuda Millî İstihbarat Teşkilatının yaptığı görev bir ihtiyaç doğurmamış
olacak ki öyle bir başvuru mu olmadı, öyle bir şeye ihtiyaç duyulmadı. Yoksa, o
konuda Cumhuriyet Halk Partisinden bir talepte bulunulsaydı canını bu uğurda
vermeye hazır olan Cumhuriyet Halk Partisi iki dozer bir kepçeyi esirgemezdi. 
Bu
da kayıtlara geçsin. 
Teşekkür
ederim.
BAŞKAN
– Teşekkür ederim Sayın Özel. 
MUSTAFA
ELİTAŞ (Kayseri) – 15 Temmuz günü her şey kendiliğinden oldu yalnız, taleple
olmadı. 
NİHAT
YEŞİL (Ankara) – Taleple oldu, biz buraya gelirken böyle şeyler olmadı ya. 
MUSTAFA
ALİ BALBAY (İzmir) – Sayın Başkan…
BAŞKAN
– Sayın Balbay, talebiniz nedir efendim, alabilir miyim?
MUSTAFA
ALİ BALBAY (İzmir) – Marmaris o gece çok önemliydi. O gece Marmaris’ten yapılan
haberler de çok önemliydi. Gazetecilik bakımından bir konuya açıklık getirmek
istiyorum izin verirseniz. 
BAŞKAN
– Buyurun Sayın Balbay.
36.- İzmir Milletvekili Mustafa Ali Balbay’ın, Muğla Milletvekili Nihat
Öztürk’ün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
MUSTAFA
ALİ BALBAY (İzmir) – Çok teşekkür ediyorum Sayın Başkan. 
Sayın
Öztürk’ün konuşmasını ben de dikkatle dinledim. Özünde, muhalefet partilerini,
herkesi yanına çağırması, “Hep birlikte mücadele edelim.” demesi olumludur.
Sayın grup başkan vekilimiz de altını çizdi ne yaptığımızın. 
Ama
o gün Marmaris’te en aktif çalışan, Cumhurbaşkanının nerede olduğunu,
Cumhurbaşkanının ne dediğini ve darbeye karşı ilk neler söylediğini en aktif
duyuran gazeteci Gökmen Ulu idi, o da bunu yapmaktan tutuklandı. Bu da maalesef
Türkiye’nin bir başka fotoğrafıdır diyorum.
Teşekkür
ediyorum. (CHP sıralarından alkışlar)
GÖKCEN
ÖZDOĞAN ENÇ (Antalya) – Ne alakası var?
BAŞKAN
– Teşekkür ediyorum Sayın Balbay.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî Yönetim
Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Sayın milletvekilleri, Adalet ve Kalkınma Partisi Grubu adına son konuşmacı
İstanbul Milletvekilimiz Sayın Şirin Ünal. 
Buyurun.
(AK PARTİ sıralarından alkışlar)
Sayın
Ünal, süreniz beş dakika.
AK
PARTİ GRUBU ADINA ŞİRİN ÜNAL (İstanbul) – Sayın Başkan, değerli
milletvekilleri; Savunma Sanayi Müsteşarlığımızın 2018 yılı bütçesi hakkında AK
PARTİ Grubumuz adına söz almış buluyorum. Hepinizi saygıyla selamlıyorum.
Değerli
milletvekilleri, Türk savunma sanayisinde özellikle son on beş yılda yapısal
bir değişim yaşanmış ve yeni düzenlemeler yapılmıştır. Türkiye’de savunma
sanayisi alanında kullanılabilecek mevcut tüm sektör kabiliyetleri, KOBİ
imkânları, araştırma kuruluşları kapasiteleri ile üniversitelerdeki bilgi
birikimleri harmanlanmış ve tüm bunlar savunma sanayisinin gelişmesine ve
üretkenliğine katkı sağlamıştır. Bu sayede savunma sanayisi alanındaki millî
firmalarımız kendilerini yenilemiş, güçlenmiş ve birçok teknolojiye sahip
olması ve bu teknolojileri ülkenin diğer kaynaklarıyla geliştirmeleri
sağlanmıştır. Yapılan çalışmalarla ülkemizin askerî ve kamu güvenlik
kurumlarının ihtiyaçları özgün çözümlerle karşılanabilir hâle gelmiştir. Aynı
zamanda, son dönemde üretilen savunma sanayisi ürünlerinin uluslararası pazar
payının artması, ülke ekonomisine katma değer sağlamasına, savunma sanayisinin
gelişmesine ve sürdürülebilirliğine katkıda bulunmaktadır. 
Değerli
milletvekilleri, Adalet ve Kalkınma Partisi iktidarları olarak Türk Silahlı
Kuvvetlerinin özellikle son on beş yılda bütün modern silah ve teçhizat
ihtiyaçlarını öncelikli olarak Türk savunma sanayisi tarafından tasarlanan,
geliştirilen ve üretilen ürünlerle karşılamayı hedefledik. Tüm adımlarımızı bu
hedef doğrultusunda, sanayimizin Silahlı Kuvvetlerimizin ihtiyacını karşılaması
için attık. Askerî ve güvenlikle ilgili platform, sistem ve teçhizatların
üretiminin ve tedarikinin yanında, bunların idamesinin, bakım ve onarımlarının
yapılması da büyük önem arz etmektedir. Bu kapsamda tam bağımsız bir ülke
olarak savunma ve güvenlik konularındaki sanayimizin de yerli üretimler yapması
ve millî ürünler sunması ve hatta bunu yurt dışına ihraç etmesi de çok
önemlidir. 
Silahlı
Kuvvetlerimize ve diğer kamu güvenlik kuruluşlarımıza çok sayıda platform ve
sistemler kazandırılmış ve kazandırılmaktadır. Teknolojik yetkinlik kazanılması
için üniversiteler, araştırma kurumları, bu alandaki KOBİ’ler ve diğer yan
sanayi ve sektörler ile AR-GE projeleri hayata geçirilmektedir. 
Bu
kapsamda savunma sanayimizdeki gelişmeleri kısaca şöyle ifade edebiliriz:
Birincisi, savunma ve havacılık ciromuz 6 milyar Amerikan dolarının üzerine
çıkmıştır. Savunma ve havacılık ihracatımız yaklaşık 2 milyar dolara
ulaşmıştır. AR-GE harcamaları 2016 yılı sonu itibarıyla 1,25 milyar ABD doları
seviyesine çıkmıştır ancak biz AK PARTİ olarak bunları da yeterli bulmuyoruz
çünkü Türkiye çok daha iyilerine layık diyoruz. 
Hamdolsun,
savunma sanayisinde yerlilik oranını her geçen gün artırıyoruz. On beş yıl önce
yüzde 18’ler düzeyinde olan bu oran bugün yüzde 65 seviyesinin üzerine
çıkmıştır. (AK PARTİ sıralarından alkışlar) İnşallah, 2023 hedeflerimize
ulaştığımızda, bir elin parmaklarından daha az sayıda kalan jet uçağı,
uydularımızı uzaya taşıyacak balistik füze gibi ihtiyaçlarımızı da
karşıladığımızda bu oran inşallah yüzde 100’e çıkacak diyorum.
2017
yılına gelindiğinde ASELSAN Anonim Şirketimiz dünya sıralamasında 57’nci,
TUSAŞ’ımız 61’inci ve ROKETSAN Anonim Şirketimiz de 98’inci sırada listede yer
almışlardır, eskiden böyle bir şey yoktu.
Değerli
milletvekilleri, Türkiye artık kendi silahını, kendi savaş gemisini, kendi
tankını, kendi insansız hava araçlarını ve helikopterlerini yapabilecek kadar
büyük bir ülke olmuştur. Güçlü Türkiye'nin teminatı olan AK PARTİ’yle dışa
bağımlılık son bulmaktadır. Savunma ve güvenlik teknolojilerinde uluslararası
ortamda lider ve yol gösterici bir Türkiye için gerekli atılımları yaparak
hedeflerimize ulaştığımıza yürekten inanıyorum.
Ülkemizin,
bölgesinde ve dünyada değişen koşullar karşısında savunma sanayisi
ihtiyaçlarının en üst düzeyde karşılanabilmesi için var gücümüzle çalışmaya
devam edeceğimizden kimsenin şüphesi olmasın. 
Sözlerime
son verirken Müsteşarlığımızın da bu konudaki üstün gayret ve çalışmalarını
-Sayın Bakanımızın yönlendirmeleri doğrultusunda- takdirle karşılayacağımı
temenni ediyor, 2018 yılı bütçemizin hayırlara vesile olmasını diliyorum, selam
ve saygılarımı sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Ünal.
Sayın
milletvekilleri, birleşime kırk beş dakika ara veriyorum.
Kapanma Saati: 19.01
BEŞİNCİ OTURUM
Açılma Saati: 19.54
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Beşinci Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon
ve Hükûmet yerinde.
Şimdi
söz sırası Milliyetçi Hareket Partisi Grubu adına Aydın Milletvekilimiz Sayın
Deniz Depboylu’ya aittir.
Sayın
Depboylu, buyurun. (MHP sıralarından alkışlar)
Süreniz
yirmi dakika.
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri;
üzerinde görüştüğümüz Aile ve Sosyal Bakanlığı Bütçe Tasarısı’yla ilgili olarak
Milliyetçi Hareket Partisi Grubumuz adına söz almış bulunmaktayım. Konuşmama
başlamadan önce yüce Türk milletini ve Gazi Meclisi saygıyla selamlıyorum. 
Değerli
milletvekilleri, bir sosyal sözleşme olarak bütçenin önemi kamu kaynaklarının
nasıl toplandığı, nereye ve nasıl harcandığıyla ilgilidir. Gelirde ve
harcamalarda esas olan milletimizin faydası olmalıdır. Milliyetçi Hareket
Partisi olarak vatanımızın, devletimizin ve milletimizin bekası, refahı her
zaman önceliğimiz ve hassasiyetimizdir. İyi, güzel, doğru yapılan her
uygulamanın destekçisi olmakla birlikte, yapılan yanlışları ve eksiklikleri de
görüp Hükûmeti uyarmayı da aynı hassasiyetle muhalefetten kaynaklanan görevimiz
olarak kabul etmekteyiz. 
Bakanlığın
üstlendiği görevlere göre eleştiri ve önerilerimizi belli başlıklar altında
toplamak istiyorum ki bunlardan ilki sosyal yardımlar. Birleşmiş Milletler
Kalkınma Programı 2016 İnsani Gelişmişlik Raporu’nda Türkiye 188 ülke arasında
ne yazık ki 71’inci sırada. 2014’te yayımlanan raporda 69’uncu sıradaydık.
Eşdeğer hanehalkı kullanılabilir fert gelirine göre Gini katsayısına baktığımız
zaman, 2006’da 0,428, 2016’da 0,404 olarak görüyoruz. Bir iyileşme görülüyor
ama 2014 ile 2015 rakamlarına baktığımız zaman da daha önce yakaladığımız iyi
oranların iki yıldır kötüleştiğini görmekteyiz, bu şekilde de söyleyebiliriz. 
TÜRK-İŞ
her ay açlık ve yoksulluk sınırını açıklıyor: Ekim 2017, 4 kişilik bir ailenin
açlık sınırı 1.544 lira, yoksulluk sınırı 5.030 lira. Baktığımız zaman, bırakın
yoksulluk sınırını, asgari ücretin açlık sınırının da altında olduğunu
görmekteyiz. 11 milyon emeklinin ağırlıklı olarak yine bu rakamların altında
emekli aylığı aldığını da hesaplarsak, işsizliğe de baktığımızda -ki 3 milyon
443 bin gibi bir rakam verildi son açıklamalarda- işsiz olduğu hâlde iş
aramayanları da dâhil ettiğimiz zaman bu rakam 5,6 milyona yükseliyor; işsizlik
oranı yüzde 10,7; genç işsizlik oranı yüzde 21,1. 
Ayrıca
TÜİK’in verilerine de baktığımız zaman, ne eğitimde ne istihdamda bulunmayan
öğrencilerimizin, daha doğrusu gençlerimizin -öğrenci değiller çünkü eğitimde
de yoklar- oranı yüzde 26,7. Bütün bu rakamları dolaylı yoldan bir
hesapladığımızda, baktığımızda bize muhtaç sayıda ne kadar çok insanımızın
olduğunu gösteriyor. Ama ne yazık ki sosyal yardımlara baktığımızda sistemli
bir şekilde bu yardımların işlemediğini görüyoruz. Sistemde kimlere hangi
şartlarda, ne miktarda, ne zaman, ne kadar sosyal yardım ve sosyal hizmet
yapılacaktır sorusunun cevabını bulmak mümkün değil. Sistem bir hak olarak
değil, bir lütuf olarak yardımları düzenlemekte. Sağlanan yardımların standardı
düşük. Yardımlar daha ziyade siyasi iktidarın takdirlerine göre yapılır gibi
bir görüntüye sahip. Sistem, keyfîliklere ve siyasi kullanıma müsait durumda.
Bu yardımlar için etkili kontrol ve denetim sistemi bulunmamakta. Yardımlar hak
temeline dayandırılmamıştır, ortak terminolojisi de yoktur. 
Yoksullukla
mücadelede en önemli araçlardan birisi aile yardımları olmasına rağmen
Türkiye’de sigorta kolu olarak henüz aile yardımı yürürlüğe girmemiştir. Aile
yardımları sigortası, primli sistem içinde işleyen ve aile kurmaktan doğan
sosyal güvenlik risklerine karşı aileye sosyal güvenlik yardımı sağlayacak bir
sigorta sistemidir. Bu, siyasi seçimlerden önce bizim hazırladığımız
kılavuzumuzda da mevcuttu. Uluslararası Çalışma Teşkilatının 102 sayılı Sosyal
Güvenlik Sözleşmesi kapsamında mevcut 9 ilişkinin 8 tanesi uygulamada ama aile
yardımları sigortası henüz uygulamaya geçmiş değil. Aile yardımları
sigortasının mutlaka uygulamaya konulması gerekmektedir. 
Şehit
ve gazilerle ilgili olarak söylenecek aslında çok söz var. Gazilerimiz ve
şehitlerimiz bizim onurumuz, geride bıraktıkları aileleri ise bizim
emanetlerimiz. Şehitlerin ve vefat eden gazilerin ana ve babalarına bağlanan
aylık her biri için asgari ücretin net tutarından az olmamak üzere
artırılmalıdır. Şehit çocuklarının hepsine iş hakkı verilmelidir. Şehidin anne
ve babasının yaşlı ve bakıma muhtaç olabileceği de düşünülerek işe alınan şehit
kardeşlerinin ailesine yakın yerlerde istihdam ettirilmesi önemli bir konudur.
Maluliyetlerinden dolayı çalışma ortamında sıkıntı çeken gazilerimize üç bin
altı yüz günde emekli olabilme hakkı tanınmalıdır. Şehit ailelerine sağlanan
ÖTV’siz araç alma imkânından terörle mücadelede gazi olanlar da
yararlanabilmelidir. Şehit ve gaziler arasında ayrım yapılması kabul edilemez.
Kore, Kıbrıs, güneydoğu veya 15 Temmuz fark etmez, hepsinde de aynı değerde
mücadele gösterilmiş; vatana, millete, bayrağa, cumhuriyete sahip çıkılmış,
vatandaşlarımız ama sivil, ama asker, polis, bu uğurda şehit düşmüş veya gazi
olmuşlardır. Bu sebeple, uygulamalarda yapılan düzeltmeler yerinde olmuş,
haksızlıkların önüne geçilmesi bizim nazarımızda da olumlu karşılanmıştır. 
En
son çıkarılan torba yasada bir husus var ki hizmetli statüsünde çalışan
gazilerimiz memur statüsüne alındı. Bu güzel bir uygulama. Biz bunu Komisyonda
Milliyetçi Hareket Partisi olarak da desteklemiştik ancak bizim bir önerimiz
daha vardı ki şehit yakınları ve gazi çocukları için de bu hakkın tanınmasını
istedik. Maalesef kabul edilmedi, bu da dikkate alınmalıydı diyoruz. 
Kore
ve Kıbrıs gazilerimizin yıllardır çözüm bekleyen sorunları var. Muharip
gazilerimize şeref aylığı ödenmesinde aylık bağlanma gerekçesi olan vatana
hizmet kriteri dışında bir kriterin esas alınması suretiyle, şeref kriterinin
farklılaştırılması kabul edilemez. Muharip gazilerin gelir ve iş durumuna
bakılmaksızın hepsine aynı tutarda şeref aylığı bağlanmalıdır. Muharip gazilerimizin
çoğuna devlet ödünç madalyası maalesef verilememiş, verilmemiş. Ayrıca, muharip
gaziler faizsiz konut kredisinden ve diğer bazı haklardan da yararlanamıyorlar.
Evli olan şehidin ailesine yine TOKİ’den konut sahibi olması hakkı verilirken
-yine benzer bir sorun burada da var- onu yetiştiren anne babasına bu hak
tanınmıyor mesela. Bu imkân evli olan şehitlerin anne ve babasına da
tanınmalıdır. Ordu ve polis vazife malulü gazilerimizin mağduriyetlerinin de
tabii ki bunun ardından dikkate alınması gerekiyor. 
2013
yılında vazife malullerinin aylıklarında iyileştirme yapılarak yüzde 25 zam
verilmiştir ancak rütbeli ordu ve polis vazife malulleri maalesef bu artıştan
yararlanamamıştır. Yine, ordu ve polis vazife malulleri de yüzde 25 maaş
artışından yararlandırılmalı ve çalışmaya başladıklarında aylıkları
kesilmemelidir. Terörle mücadelede de malul sayılmayacak derecede yaralanan ve
malul sayılmayan gazilerimiz maalesef hiçbir haktan yararlanamamakta, özellikle
de kendilerine gazilik unvanının verilmemesi kendilerini çok üzmekte. Terör
mağdurlarına yüzde 40 engellilik oranıyla aylık bağlanırken yüzde 40’ın
üzerinde engellilik oranı olan ama malul sayılmadığı için aylık bağlanamayan
gazilerimiz bulunmakta. Sağlık sorunları devam eden bu arkadaşlarımızın katılım
payı muafiyeti bile yok. Terörle mücadelede büyük kahramanlık gösteren malul
sayılmayan gazilerimizin öncelikle onurla taşıyabileceği madalyalarının
kendilerine verilmesi gerekiyor ve gazilik unvanının verilmesi gerekiyor.
Kimseye muhtaç olmadan hayatlarını devam ettirebilmeleri için öncelikle iş
hakkı tanınmalı, serbest seyahat kartı ve faizsiz konut kredisi hakkı
verilmeli, özellikle de sağlık hizmetlerinde katılım payı muafiyeti
tanınmalıdır. 
Kadınlarla
ilgili söylenecek aslında çok söz var. Öncelikle, üzülerek belirtmeliyim ki
KEFEK’te yaptığımız çalışmalara rağmen bu yıl da hazırlanan bütçede cinsiyete
duyarlı bir bütçeleme hiçbir bakanlık tarafından yapılmamış. Bakanlıklar
bütçenin kadınlar ve erkekler için eşit, cinsiyet açısından da tarafsız olduğunu
iddia edebilirler tabii ki ama böyle davranmak, böyle bir yaklaşım kadın ve
erkekler arasındaki eşitsizlikleri göz ardı etmiş olur. Bu konuda da Aile ve
Sosyal Politikalar Bakanlığının takipçisi olması gerektiği kanaatindeyiz.
Sayın
Bakan, Plan ve Bütçe Komisyonunda yaptığınız konuşmada, 2016-2020 yıllarını da
kapsayan eylem planında kadına yönelik şiddetle ilgili etkin mücadele
vereceğinize dair bilgi vermiştiniz. Niyet olarak kararlı ve azimli
olduğunuzdan hiç şüphemiz yok ancak üretilen politikalar yetersiz ve kifayetsiz
kalıyor olmalı ki kadına yönelik şiddetin olmadığı bir tek gün yaşamıyoruz. Son
on beş yılda kadına yönelik şiddet yüzde 140 arttı. Ben burada rakamları
vermeyeyim, rakamları zaten hepimiz biliyoruz, çok üzücü. Komisyon çalışmaları
için ziyaret ettiğimiz iller vardı, illerde bürokratlar kadınların sığındıkları
konukevlerinden ve burada verilen bazı eğitimlerden bahsettiler; işte, aile içi
iletişim, roller, etkileşim veya uyumla ilgili. Çok güzel, verilsin, bunlar
değerli eğitimler ama bu eğitimlerin kadınlardan önce kadınları oraya sığınmak
zorunda bırakan erkeklere verilmesi gerekiyor bence. Bu konuda yapılan
çalışmaları ben pek göremedim raporlarınızda. Kadınlar bu eğitimlere açık, her
şekilde alıyorlar da önemli olan erkeklere ulaşmak, bu eğitimden
yararlanmalarını sağlamak. Kadına şiddet uygulayan erkeklere verilen cezaların
yetersizliği veya salıvermeler şiddeti artırıyor, buna dikkat etmek lazım.
Ayrıca erkeğe de kadına verildiği gibi psikososyal destek verilmeli.
Nihayetinde kadına şiddet uyguladığında bir şekilde o da bu yaşamında bu
mağduriyeti farklı şekillerde yaşayacaktır. Stres yönetimi ve öfke denetimi,
bunlar çok önemli konular. 
Çocuklarla
ilgili olarak, çocukların korunması bizim en hassas olduğumuz nokta ama ne
yazık ki kadına yönelik şiddetin arttığı bu dönemde çocuklara yönelik
istismarın da arttığını görüyoruz. Tabii ki buna sebep olan… Son dönemde
gerçekten istismarda bir artış var, bunu kabul etmek lazım ama bu konuya bir
başka pencereden daha bakmak gerekiyor. Buradaki artan miktarda bir etken daha
var; artık, kadınlar da çocuklar da susmamaları gerektiğini, yardım istemeleri
gerektiğini yavaş yavaş öğreniyorlar bence. Aslında burada bizim dikkat etmemiz
gereken, arkasından çıkacak çirkinlerden ürkmeden çalıyı tepmeye devam etmek
çünkü yardım almak isteyen ama bunu nasıl isteyeceğini bilmeyen çok sayıda
çocuk ve kadın mevcut. 
Risk
haritalarının oluşturulması önemli. Okullarda ve çocukların bulunduğu her
kurumda uzmanların, ruh sağlığı uzmanlarının görevlendirilmesi çok önemli. 
Yine,
başka bir tehdit madde bağımlılığı. Son altı yılda 17 kat arttı, 10 yaşa kadar
düştü ilk madde kullanımı. Bununla ilgili de etkin mücadele yapılması
gerekiyor. 
Yine,
okullaşmayla ilgili Plan ve Bütçe Komisyonunda bir oran verdiniz, dediniz ki:
“Ülkemizde kız çocukları için ortaöğretim kademesinde net okullaşma oranı
2002-2003 öğretim yılında yüzde 45,2 iken, 2016-2017’de yüzde 82,4’e yükseldi.”
Güzel, başarı ne kadar artarsa biz o kadar mutlu oluruz çünkü o kadar çok çocuk
eğitime katılmış demektir ama bu ilk hedef, asıl hedef çocukların okula devam
edebiliyor olması. 
Millî
Eğitim Bakanlığının 2013’te sunduğu bir rapor var. 174.625 öğrenci ilköğretim
kurumlarını terk etmiş, 2014 yılında da bu 234.932 olmuş. Millî Eğitim
Bakanlığı bir daha bir istatistik vermedi, bu çocukların cinsiyetlerinin ne
olduğunu, kaçta kaç olduğunu belirtmedi. Bunu da zaten internetten kaldırdı ama
arkasından 2014-2015’te Eğitim Reformu Girişimi bir anket istatistik açıkladı.
Bu da Türkiye’de yüzde 38 oranında öğrencinin eğitimi terk ettiğiyle ilgili,
terk edenlerin yüzde 39,9’unun da kız olduğu. Bu çocuklara ne oldu? Bu çocuklar
çalışmaya mı zorlandı, evlenmeye mi zorlandı, eğitim hakları neden gasbedildi?
Aile ve Sosyal Politikalar Bakanlığı bu sorunu görüp peşine düştü mü, araştırdı
mı, merak ediyoruz.
Yine
başka bir sorun, 18 yaşından önce evlendirilen çocuklar. TÜİK bir istatistik
yapıyor ama bu istatistiği 16-17 yaş resmî evliliklere göre yapıyor ama biz
biliyoruz ki çocuk yaşta evlendirilenlerin evlenme şekli resmî olmayan şekilde.
Bunun da araştırılması gerekiyor. TÜİK rakamları sizi aldatmasın. Eğer gerçek
rakamı görmek istiyorsanız Sağlık Bakanlığının doğum yapan anne yaş oranlarına
bakmak lazım. Maalesef 15-19 yaş arasında doğum yapan annelerin oranı yüzde 5.
Bu da ne kadar ciddi bir rakam olduğunu gösteriyor. 15 yaşında bir çocuğun anne
olabilmesi için herhâlde 13 yaşında falan evlendirilmiş olması gerekiyor. Yine,
bazı illerimizde bu oran yüzde 9’a kadar yükseliyor, bunları da gördük. Küçük
yaşta, yasal olmayan yollarla evlendirilmiş çocukların, şöyle bir neler
yapıldığına baktığımızda, bu çocuklar, bir şekilde doğum sırasında geldiğinde,
çocuk doğururken fark ediliyor, eşine ceza veriliyor veya annesi, babasına ceza
verilenler var ama bir şey benim dikkatimi çekti: Peki, neden bugüne kadar, bu
birlikteliğe sebep olmuş, dinî nikâh yoluyla küçük yaşta kızları evlendiren bir
tek kişi bile ceza almamış? Aile ve Sosyal Politikalar Bakanlığı bu konu
üzerinde çalışıyor mu, onu da merak ediyorum.
ASDEP
Projesi, aileyle ilgili olarak güzel bir proje. 61’inci Hükûmet, 65’inci
Hükûmet, bütün bu sıralarda bahsedilmiş ama tamamen uygulamaya geçirilememiş.
Bu projenin tamamen uygulamaya geçmesi, başta toplum ruh sağlığının korunması,
şiddetin, bağımlılığın ve istismarların önüne geçilmesi açısından çok önemli.
Zira bir yandan işsizlik, yoksulluk, bir yandan karmaşık, girift ilişkiler,
değişen dünya ve aynı zamanda zayıflayan sosyal destek ağları bireyleri iyice
sıkıntıya sokuyor. Ki son yıllarda baktığımızda, Türkiye’de antidepresan
kullanımı dokuz yılda yüzde 160 artmış durumda. Her 10 kişiden biri
antidepresan kullanıyor ve daha da kötüsü antipsikotik kullananların sayısı da
çok fazla artmış. İntihar oranları artıyor. İnsanlar kendilerine uzanacak
yardım eli bekliyor. Bu yardımın devlet eliyle sunulması çok önemli ve
profesyonellerce verilmesi gerekiyor, bu da çok önemli bir husus. Yine, artan
boşanma oranlarını da dikkate aldığımızda aile danışmanlığının ve boşanma
danışmanlığının önemini de bir kez daha hatırlatmak istiyorum. 
Engellilerimizle
ilgili, en çok sosyal dışlanmaya maruz kalan grup olması sebebiyle
hassasiyetimizin yüksek olması lazım. Türkiye’deki engellilerin belirlenmesiyle
ilgili olarak en son çalışma 2002 yılında yapılmış, başka yok. On beş yıllık
süre içinde sadece 2010 yılında veri tabanındaki engelli vatandaşlarımızın
sorun ve beklentileri çalışması yapılmış. Bu konuda ciddi bir çalışma yapılması
gerekiyor. Yine, engellilere yönelik istihdam politikaları büyük ölçüde kota
tekniğine dayanıyor. Kamu kurumlarının çalıştırmak zorunda olduğu engelli
kontenjanı oranı yüzde 3. Bu, başka ülkelerde yüzde 5. Türkiye’de de yüzde 5
oranına çıkartılması, istihdam alanının engellilerimiz için genişletilmesi
gerekiyor. 
Engelli
ve yaşlı aylığı için birlikte yaşadıkları hanedeki bireylerin de yoksul olması
şartı aranıyor. Bakıma ihtiyacı olan engellinin evde bakımı için aileye ödenen
destek nedeniyle engelli aylıkları kesilmektedir. Ailesinin geliri esas
alınarak “Muhtaç değilsin.” diye aylığı kesilen engelliler yasal olarak muhtaç
olmasalar da bu defa ne oluyor? Ailelerine muhtaç hâle düşüyorlar. Yaşanan
mağduriyetin giderilmesi için, engellilerin muhtaçlığının belirlenmesinde hane
başına düşen gelir uygulamasından vazgeçilip kendi gelirinin esas alınmasına
yönelik düzenleme yapılmalı, engellilerin yaşadığı mağduriyet giderilmelidir. 
Ülkemizde
engelliler kendi aralarında eşit fırsatlara da sahip değil. Engellilerin malul
sayılması ve maluliyet aylığı bağlanması konusunda farklı uygulamalar
bulunmakta. Engellilerin eşit fırsata sahip olabilmeleri kapsamında, doğuştan
ya da sigortalılıktan önce engelli olanların da 5510 sayılı Kanun’un malul
sayılma ve maluliyet aylığı bağlanmasıyla ilgili hükümlerinden
yararlandırılması gerekmekte. 
Yaşlılarımız
için söyleyebileceğimiz bence en önemli şeylerden biri onlara ciddi anlamda
hassas davranmamız gerekiyor. Onların otel gibi, yatılı okul gibi, bugün
kapattığımız çocuk yetiştirme yurtlarına benzeyen ortamlarda yaşamlarının devam
ettirilmesi yerine -yine sevgievlerine benzeyen çocuklar için açtığımız-
kendilerine uygun yapılarda, en iyi koşullarda yaşamlarının devam
ettirilmesinin sağlanması da önemli bence. 
Aile
ve Sosyal Politikalar Bakanlığına bağlı ek ders karşılığı çalışan meslek
elemanlarının haklarıyla ilgili de sorun var. Bu arkadaşlarımız haklarını
alamamakta. Aynı işi yapıp kadrolu çalışanların yarısı kadar maaş alan ve ek
ders karşılığı çalışan personel aynı zamanda yıllık izin, hastalık izni, doğum
izni, süt izni ve tazminat hakları olmadığı için taşeron yasasına dâhil edilmek
istiyor. Unutmamamız gerekiyor ki emek ve çalışmada ayrımcılık olmamalıdır;
Anayasa’ya aykırıdır bu durum, aynı zamanda kul hakkı yemektir.
Ben,
Aile ve Sosyal Politikalar Bakanlığı çalışmaları dışında burada Aydın
milletvekili olarak hazır Enerji Bakanımız da buradayken bir konuyu daha
dikkate sunmak istiyorum, kendisi de burada. 
Sayın
Bakan, bildiğiniz gibi, Aydın’da jeotermal enerjilerle ilgili yaşadığımız ciddi
bir sorun var. Jeotermal enerji bizim de bildiğimiz gibi yenilenebilir bir
enerji ancak Aydın’da öyle bir noktaya geldi ki Aydınlıların doğal olarak büyük
bir tepkisini kazanmakta bu santraller. Neden? Çünkü 5 megavata kadar elektrik
üreten tesislerin kuruluşunda ÇED raporu aranmıyor. ÇED raporu aranmayınca
bugüne kadar Aydın’da olanı ben size ifade edeyim: Birinci derecede tarım
bölgelerine, evlere yakın yerlere, Menderes Nehri’ne yakın yere ve yine
Magnesia Antik Kenti’nin sınırlarının içine dahi kuyular kazıldı. Bu kuyuların
kazılmasıyla birlikte ilk başta atık suları dışarıya atılıyor. Bu tesislerin
çok üzülerek söylüyorum ki belli bir kısmı etik kurallarla çalışmıyor,
reenjeksiyon kurallarına uymuyor, buharı reenjekte etmek yerine gecenin belli
bir saatlerinde havaya salıyor. Tarım il müdürlüğünün yaptığı çalışma var,
ADÜ’nün yaptığı çalışma var. Bu çalışmalarda özellikle santral etrafındaki
toprakta, ağaçlarda ve ürünlerde bor tespit edilmiş durumda. Bu da Aydınlıları
ciddi şekilde kaygılandırıyor çünkü sağlık sorunları arttıkça Aydınlılar, bunun
jeotermal enerjiden kaynaklandığını haklı olarak düşünerek tepki gösteriyorlar.

(Mikrofon
otomatik cihaz tarafından kapatıldı) 
DENİZ
DEPBOYLU (Devamla) – Bir dakika daha rica edebilir miyim?
BAŞKAN
– Sözlerinizi tamamlamak üzere bir dakika ek süre veriyorum Sayın Depboylu. 
Buyurun.

DENİZ
DEPBOYLU (Devamla) – Teşekkür ediyorum Sayın Başkan.
Şimdi,
biz özellikle bu sorunun üzerinde durulmasını istiyoruz. Öncelikle ÇED raporu
aranmamasının mantığını anlayamıyoruz, ÇED raporunun aranması gerektiğini
düşünüyoruz. O kadar çok sayıda kuyu açılıyor ki bu kuyuların bu kadar çok
sayıda açılması normal midir? Dünyanın en iyi incirini yetiştiren Aydın’da
incire verebileceği zararın hesaplanması yapılmış mıdır? Çünkü incir üretiminde
belli bir nem oranı gerekiyor. 
Yine,
doğaya verdiği zararın, havaya, karaya, toprağa, insana, canlıya verdiği
zararın araştırılması açısından belli bilimsel çalışmaların yapılması
gerektiğine inanıyoruz. ÇED raporunun alınması gerektiğine inanıyoruz.
Denetimlerinin en iyi şekilde yapılması gerektiğini düşünüyoruz ve bu konuyla
ilgili aslında bir Meclis araştırması komisyonu kurulmasına ilişkin önerge de
sunmuştuk; Adalet ve Kalkınma Partisindeki Aydın milletvekili arkadaşlarımızın
da aynı görüşte olduğunu biliyorum. Bu konuyla ilgili de özel hassasiyetinizi
rica ediyorum. Temiz enerjiye karşı değiliz ama uygun yapılması yolunda
talebimiz var.
Teşekkür
ediyorum, saygılarımı sunuyorum. (MHP sıralarından alkışlar) 
BAŞKAN
– Teşekkür ederim Sayın Depboylu.
Şimdi
söz sırası, Antalya Milletvekilimiz Sayın Mehmet Günal’a aittir. 
Buyurun.
(MHP sıralarından alkışlar) 
Süreniz
yirmi dakika. 
MHP
GRUBU ADINA MEHMET GÜNAL (Antalya) – Çok teşekkür ederim.
Sayın
Başkan, değerli milletvekilleri; hepinizi saygıyla selamlıyorum.
Ben
bugün Gümrük ve Ticaret Bakanlığı bütçesi üzerinde bazı tespitlerimi ve onunla
ilgili bazı konularda sizlerle görüşlerimi paylaşmak istiyorum.
Öncelikle,
Bakanlığın adı Gümrük ve Ticaret. Tabii bunu, Sayın Tüfenkci gelmeden,
öncesinde de söylüyoruz ama “ticaret” deyince İngilizcesine de baktığınız zaman
hep dış ticaret anlaşılıyor. Tabii bizde bu iç ticaret oluyor. Tabii “gümrük”ün
iç ticaretin yanında işi ne diye arada takılıyoruz, hâlâ aynı şey devam ediyor.

Dün,
Hazine, SPK, BDDK bütçelerinde konuşurken ekonomi kurumları arasındaki
koordinasyonun, bakanlıkların koordinasyonunun önemli olduğunu, alınan
önlemlerin uygulanmasında ve başarıda önemli olduğunu söylemiştim. O kaldığımız
yerden Gümrük ve Ticaret Bakanlığıyla ilgili olarak da devam etmemiz gerekiyor
çünkü… 
HAYDAR
AKAR (Kocaeli) – Adını ne yapalım?
MEHMET
GÜNAL (Devamla) – Önerimiz var Haydar Bey, sana MHP’nin bu konudaki önerilerini
ayrıntılı söyleyeyim, birazdan da söyleyeceğim de biraz uzun. Onun için ben
esasa gireyim müsaade ederseniz. 
Buradaki
söylemek istediğim şu: Birçok bakanlık farklı şekillerde bölündüğü için o günün
konjonktürüne uygun bir şekilde bölündü. Bu fonksiyonları ifa ederken de
birtakım aksaklıklar yaşanıyor. Bunu niye söylüyorum? Şimdi, yeniden burada
konuştuğumuz kalkınma planı sonrası öncelikli dönüşüm programları açıklandı.
Ben de tabii doğal olarak Gümrük ve Ticaret Bakanlığının üzerine düşen
sorumlulukları nedir, ithalata bağımlılığın azaltılması, yurt içi tasarrufların
artırılması ve israfın önlenmesi gibi her bakanlığa sorumluluk üstlenmesi için
biliyorsunuz görevler verilmişti, acaba nedir, performans raporlarında durum
neydi, sonucu ne oldu, kriterleri neydi diye Bakanlığın biraz web sitesini
karıştırdım, yayınlarını karıştırdım. O arada birtakım yetki karışıklıklarını
yeniden gördüğüm için baştan bunu dikkate getirmek istedim değerli arkadaşlar.
Niye öyle söylüyorum? Çünkü birçok bakanlık olunca bakıyorum ki bir dönüşüm
programıyla ilgili aslında iki üç bakanlığın yapması gereken şey sekiz on tane
ayrı bakanlığın görev tanımına girmiş. Takibi nasıl olacak, ne yapacak; sürekli
olarak plan, program uğraşıp duruyoruz. Yirmi beş tane öncelikli dönüşüm alanı
belirledik. Bugün onlardan bir iki tanesi hassaten bu Bakanlığımızla da daha
yakından ilgili, birçok kesişenler var. 
Şunu
söylüyorum özetle: Biz Milliyetçi Hareket Partisi olarak bu bakanlıkların ayrı
ayrı, böyle kişiye göre, birtakım fonksiyonlara göre ayrılmasını değil,
gümrüğün dış ticaretin olduğu bakanlıkta olması lazım diye düşünüyoruz.
Bakanlığın adı Ekonomi, orada dış ticaret var. Yeniden bu vesileyle dün
söylemiş olduğum kurumsal reformlar yapılırken, yapısal reformlar yapılırken
bunların dikkate alınması için söylüyorum. Biz, tek bir Ekonomi Bakanlığı
öngörüyoruz. Bununla beraber de sanayi ve ticaretin de -iç ticaret, dış ticaret
bir arada- beraber olması gerektiğini öneriyoruz. Geçmişten bugüne de seçim
beyannamelerimizde bu açıklamalar var. 
Şimdi
bu kapsamda ithalata olan bağımlığın artırılması ve bu yurt içi tasarrufların
artırılmasıyla ilgili şeylere baktık. Bunlarla ilgili de çok fazla doyurucu
bilgi bulamadım. Yani performans raporlarında birtakım rakamlar var ama Sayın
Bakan o konularda da bize biraz daha bilgi verebilirse memnun oluruz. Artı yine
bu görevlerin arasında olan tüketicinin bilinçlendirilmesi, tasarrufların
artırılmasıyla ilgili kısımda Bakanlığa düşen görevler var. Ben bu konuda da
küçük bir uyarı yapmak istiyorum. Sürekli olarak televizyonları seyrediyoruz
Sayın Bakanım. Yani öyle reklamlar geliyor ki gidip hemen bir ev alasınız
geliyor. Şimdi bir tasarıdan bahsediyor, henüz ortada proje var, hiçbir şey yok,
orada birtakım olmuş bitmiş şeyler gösteriliyor. Hem siz bir taraftan
“Tüketiciyi bilinçlendirelim, yanıltıcı reklam olmasın, RTÜK’le iş birliği
yapalım.” diye bir sürü madde koymuşsunuz. Ben sabah yine kahvaltı ederken
baktım, o reklamlara bakınca sanki her şey bitmiş gibi. Ama sonra bakıyorum
henüz daha proje ortada, başka bir şey yok, satışa başlamışlar. Daha önce
bunlarla ilgili düzenlemeler yapmıştık sizlerin de komisyona getirdiği
önerilerle. Ama bunların uygulaması nasıl oluyor? Şu anda gördüğümüz biraz daha
sanki bunlara çok dikkat edilmiyor gibi. Hem Rekabet Kurumunun hem de
Bakanlığın bu konuda biraz daha inisiyatif alması gerekir gibi geliyor bana. Bu
konuda özellikle bazı çalışmaların yapılması gerektiğini düşünüyorum. Hassaten
de en çok bu konut, inşaat alanındaki reklamlar sürekli olarak televizyon
reklamlarının çok büyük bir kısmını oluşturuyor. Niye onu söylüyorum? Aşırı
derecede -dün de konuştuk- inşaat sektörüne bağımlıyız ve stokta da acayip bir
şişme var. Yarın Türkiye’nin farklı bir şekilde Türk usulü bir Mortgage
kriziyle -ben öyle tabir ediyorum konut kredileri olduğu için bizde-
karşılaşmaması için bu konuda hem tüketicinin bilinçlendirilmesi hem finans
kurumlarının ve Rekabet Kurumunun bu konuda önlem alması, gerekli uyarıları
yapması gerekir diye düşünüyorum. O nedenle bu hususun bir kez daha altını
çizmek istedim. 
Değerli
arkadaşlar, tabii bunlarla ilgili de dediğim gibi tek tek baktım, güzel güzel
şeyler var Sayın Bakanım. Yani program izleme rapor taslakları var, onları çok
güzel buldum ama yıllık faaliyet raporunun dışında -şimdi Kalkınma Bakanlığına
da buradan söylemiş olalım, oradan da arkadaşlar var- bu dönüşüm programlarının
hangisi hangi aşamada, ne oldu koordinatör bakanlık söylüyor ama bu vesileyle
sizinle ilgili olanları da duyabilirsek memnun olacağız. İnşallah sonuçlarla
ilgili de bize böyle güzel tablolar sunulur diyelim. 
Bu
vesileyle, hakikaten Bakanlığın takdir ettiğim bir şeyini de söyleyeyim: Dış
ticaretle ilgili, ticaretle ilgili veriler, gerçekten -başka şeyler ararken
buldum çünkü bazen dağılımlarını ülke bazında, ihracat, ithalat, gruplar
bazında, mal bazında arıyoruz bir yeknesaklık hepsinde bulamıyoruz- onlarla
ilgili güzel şeyler gördük. Ama yine performans kriterleri arasında olan
ESBİS’le ilgili, esnafın açılışı, kapanışı, siciliyle ilgili birtakım şeyler
değişik yerlerde değişik şekillerde yer alabiliyor; TESK’te ayrı, Bakanlıkta
ayrı, TOBB’un verdiği şeyler ayrı geliyor. Farklı farklı baktığımız zaman hem
şirketlerle ilgili hem de esnafla ilgili birtakım verilerin biraz daha elden
geçirilmesi gerekir gibi geliyor bana. Bu koordinasyonla ilgili de zannediyorum
burada görevler vardı, onlara da biraz dikkat etmemiz lazım. 
Tabii,
adıyla ilgili ve yapısıyla ilgili söyledik ama adında “gümrük” var. Her
seferinde konuştuğumuz gümrük birliği meselesi burada yeniden gündeme geliyor. 
Değerli
arkadaşlar, biz tabii ki zaman zaman, hem Dışişleri Bakanlığı hem Avrupa
Birliği Bakanlığı bütçesi geldiği zaman yıllardır konuşuyoruz. Şu anda Avrupa
Birliği ile geldiğimiz nokta… Gümrük birliğiyle ilgili son tartışmaları hep
beraber izledik hatta “Biz bu gümrük birliğini güncellemeyiz.” diye ara sıra
bazı siyasiler konuşuyor ama bizim aleyhimize artık işleyen bir süreç var Sayın
Bakanım. Yani geçmişte evet, teknoloji transferi olsun, rekabetle ilgili
birtakım hususlar olsun belli sektörlerde oralardan bilgi transferi, teknoloji
transferi olsun lehimize olan süreçler vardı. Şimdi baktığımız zaman, üçüncü
ülkeler açısından birtakım diğer anlaşmalarla ilgili aleyhimize olan hususlar
var. Bunun öncelikle gözden geçirilmesi gerektiğini düşünüyoruz. Özellikle bazı
ülkelerle yaptığımız ticari anlaşmalar açısından gümrük birliği artık
aleyhimize doğru dönmeye başlamış. Avrupa Birliğiyle ilgili yaptığımız
görüşmelere bakınca da maalesef müzakere sürecinin tıkandığını görüyoruz. Yani,
ortaya konulan maddelerin birkaç tanesi açıldı, onlar da öyle kaldı; seçim
sürecindeki, Avrupa’da yaşanan seçimler nedeniyle de yaşanan birtakım
tartışmalar sonucunda akamete uğradı. Bunu, oturup, yeniden gözden geçirmemiz
gerekiyor; yani, nereye gidecek, ne olacak, bunun faydası ne, zararı ne? Çünkü,
ucube bir şekilde, üye olmadan gümrük birliği imzalayan tek ülke biziz; yani,
tam üye olmadan anlaşmayı imzalamış olan biz varız. Tamam, o zaman belki
“Gerekliydi.” dedik, baktık ama hâlâ, üyelik süreci akamete uğramış durumda, ne
olacağı belli değil. Benim hep -arkadaşlarım biliyor- tabirim: 1963 senesinden
beri bir türlü evliliğe gitmeyen, uzatmalı bir nişanlılık diyorum; hâlâ olmadı.
Gidiyoruz, geliyoruz, bir bahane çıkarıyorlar; gidiyoruz, geliyoruz, başka bir
şeyler çıkıyor. Artık siyasi olmanın ötesinde, başka kriterler de çıkıyor. O
nedenle, bu hususun gözden geçirilmesi gerektiğini düşünüyoruz. Türkiye’nin
aleyhine olan konularda birtakım çalışmaların yapılması ve bu revizyona
zorlanması, olmuyorsa da bir noktadan sonra nişan yüzüğünün atılması gerekiyor
diye söylüyorum.
Tabii,
bunu söylerken, öbür taraftan, yine, aslında dün Türk Cumhuriyetleriyle, Türk
devletleriyle, İslam ülkeleriyle yapmış olduğumuz İslam İşbirliği Teşkilatının
toplantısı vardı; orada İSEDAK bünyesinde yapılan çalışmalar var, tercihli
ticaret anlaşmaları var ama özellikle Türk Cumhuriyetleriyle yapacağımız
birtakım şeylerde de bunu gözden geçirmek gerekir diye daha önce sayın
bakanlara öneri getirmiştik. Şimdi, tekraren, yine söylüyorum: Yani, burada
eğer bir gümrük birliği, alternatif bir şey olacaksa Türk devletleri arasında
bir gümrük birliği için çalışılması gerektiğini defalarca dile getirdik.
Değerli
arkadaşlar, dün burada sizlerle konuşurken, partimizin kurucusu merhum
Alparslan Türkeş’in 100’üncü doğum yılı nedeniyle bazı sözlerinden
bahsetmiştim, ekonomi politikalarına ilişkin. Kendisi bu konuda da
vaktizamanında, Türkçülük, Turancılık davası 1944 yılında başladığı zaman
hâkimin karşısında o uyarıları yapmıştı, Türk dünyasıyla ilgili. Bugün yeniden
onu anarken onun şu sözlerini sizlerle yeniden paylaşmak istiyorum, tabii
konjonktür değişince, İkinci Dünya Savaşı sırasında böyle bir tutuklama dalgası
Türkçülerle ilgili başlayınca Türkeş de o şekliyle davaya çıkarılmış ve diyor
ki burada: “Diğer sanıklar gibi bana da vatan hainliği isnat edilmiştir, bunu
şiddetle reddederim. Ben yeryüzünde her şeyden çok milletimi ve vatanımı
severim.” Ve 1990’lı yıllara ışık tutarcasına Sovyetler Birliği’nin
dağılabileceğini, Turancılık hareketlerinin de hızlanabileceğini, Rus ve
İngiliz işgali altındaki Türk topraklarının esaretten kurtulabileceğini şöyle
söylüyor: “Efendim, mesela 1917’de olduğu gibi, 1965’te veya 1989’da Rusya’da
bir ihtilal zuhur edebilir. O zamana kadar Türkiye harp endüstrisi bakımından
da ilim ve irfan bakımından da ilerlemiş bulunur ve Türkiye müzaheretiyle bu
birliğe doğru yürünebilir. İşte, bu, bir fırsattır.” Ta o günden yapmış olduğu
öngörü 1991’e geldiğimizde gerçekleşmiş oldu. 
Aynı
konuda 1933 yılında Mustafa Kemal Atatürk’ün yapmış olduğu uyarı vardı değerli
arkadaşlarım: “Ta o zamandan bugün Sovyetler Birliği dostumuzdur,
müttefikimizdir, bu dostluğa ihtiyacımız vardır fakat yarın ne olacağını
bugünden kestiremeyiz. Tıpkı Osmanlı gibi Avusturya-Macaristan gibi
parçalanabilir, ufalabilir. Bugün elinde sımsıkı tuttuğu milletler avuçlarından
kaçabilirler, dünya yeni bir dengeye ulaşabilir. İşte, o zaman Türkiye ne
yapacağını bilmelidir. Bizim orada dili bir, inancı bir, özü bir kardeşlerimiz
vardır, onlara sahip çıkmaya hazır olmalıyız. Hazır olmak yalnız o günü susup
beklemek değildir, hazırlanmak lazımdır. Nasıl hazırlanılır? Manevi köprüleri
sağlam tutarak. Dil bir köprüdür, inanç bir köprüdür, tarih bir köprüdür yani
köklerimize inmeli ve olayların böldüğü tarihimiz içinde bütünleşmeliyiz.
Onların bize yakınlaşmasını beklemeyelim, biz onlara yakınlaşalım.” diyor. 
Bugün
biz de bu şartlarda diyoruz ki: 1933 yılında Atatürk’ün, 1944 yılında merhum
Türkeş’in söylemiş olduğu öngörüler gerçek çıktı ama biz onların söylediği gibi
hazırlanmadığımız için bugün hâlâ o sıkıntıları yaşıyoruz. Bu konuda da
yeniden, değerli arkadaşlar, Türk birliğini gerçekleştirmek üzere, onların
ideallerini gerçekleştirmek üzere bir taraftan bu söylemiş olduğum Türk
Cumhuriyetleri arasında bir gümrük birliği üzerinden Türk ekonomik topluluğunun
altyapısını oluştururken, öbür taraftan da bütün mevcut birlik ve kuruluşlarla
ilişkilerini devam ettirmelidir diye düşünüyorum. Tabii, o zaman da söylendiği
gibi, bizim millî menfaatlerimiz çerçevesinde çok yönlü bir dış politika
izlememiz gerekiyor. Avrupa, Amerika Birleşik Devletleri, Avrasya, Şanghay
İşbirliği Örgütü, Rusya, Çin herkes bunları konuşuyor. Bunların hiçbirisi
birbirine alternatif veya birbirini engelleyen kuruluşlar değil. Türkiye
bunların ortasında kendi millî çıkarları doğrultusunda millî bir dış politika
izlemek zorundadır. Ve bu kapsamda, burada da ifade ettiğimiz gibi, millî bir
dış politika izler, buradaki ekonomik entegrasyonu sağlayacak şekilde bu yeni
modelleri eğer uygulayabilirsek Türk devletleri arasında bu iş birliğini
geliştirme şansımız olur. Bunun için de öncelikle daha önce de bahsetmiş
olduğum tüm Türk Cumhuriyetlerinin de üye olduğu, ilave olarak Afganistan,
Pakistan, Tacikistan, İran’ın da üye olduğu Ekonomik İşbirliği Teşkilatının
etkin bir şekilde çalıştırılması gerektiğini düşünüyorum. Sayın Enerji ve Tabii
Kaynaklar Bakanı da burada, onun da bu kapsamda… İran’da şu anda merkezi
bulunuyor ama İslam İşbirliği Teşkilatı çok daha büyük bir teşkilat olduğu için
orada ortak kararları almak, birtakım ticaret anlaşmalarını uygulamaya geçirmek
daha çok zaman alıyor ve kurumsal işleyiş biraz daha ağır oluyor. Onun için bu
kapsamda hem İran’la hem de diğer komşularımızı rahatsız etmeden ama buradaki
tercihli ticaret anlaşma sistemini erken bir şekilde eğer uygulamaya
geçirebilirsek buradan başarıyla çıkarız ama bunu yaparken çok dikkatli olmak
lazım. Örneğin, Ecobank kuruldu İstanbul’da olmak üzere, bazı kurumlar İran’da,
bazıları bizde. Ama şimdi etkin bir şekilde çalıştıramadığımız zaman baştan ölü
doğmuş oluyor. O kuruma gereken önemin, değerin siyasi iktidar tarafından da
verilmesi lazım, bir devlet politikası olarak bunları önceliklendirmemiz lazım.
Aksi takdirde bunları yapma şansımız olmayacak. Neden öyle söylüyorum? Dünyanın
gittiği bu yeni süreçte çok kutuplu bir uluslararası ilişkiler düzeni tesis
ediliyor. Şu anda, işte, az önce söyledim, önemli enerji, ulaştırma, altyapı
projelerini de içeren Çin’in inisiyatifiyle yeni İpek Yolu dediğimiz kuşak
projesi başlamış durumda. Türkiye de bunun geçiş güzergâhlarında bulunuyor.
Bütün bunları dikkate aldığımız zaman, bu yeni dünya düzeninde, Türkiye'nin,
kendi bölgesinde güçlü bir ülke olarak, hep bahsettiğimiz 2023 lider ülke
vizyonunu gerçekleştirebilmesi için bu eksen içerisinde yer alması ve çok yönlü
bir dış politika uygulaması gerekiyor değerli arkadaşlar. İşte, bunun için
21’inci yüzyılın doğal kaynaklar ve enerjiye dayalı bu yeni jeopolitiğine uygun
olarak, ekonomik, kültürel, tarihî, askerî gücünün farkında olarak Türkiye
merkezli yeni stratejiler geliştirmek zorundayız. Bu söylediğimiz uluslararası
bütünleşme çabalarını da bunun bir örneği olarak söylüyorum. İşte, bunu
gerçekleştirdiğimiz zaman Türkiye olarak Doğu ile Batı arasında veya Avrupa ile
Asya arasında basit bir köprü değil, aslında bir sentez olan, tarihin
derinliklerinden süzülüp gelen ve Osmanlı’da zirvesini bulan, yıllarca,
yüzyıllarca dünyaya nizam vermiş köklü bir devlet geleneğinin temsilcisi olan
Türkiye, küreselleşmenin ve içinde yaşadığımız bu değişim sürecinin dinamizmini
arkasına alarak insani bir küreselleşmenin sağlanmasında ve adil bir düzenin
kurulmasında önemli bir rol alabilecektir. İşte, o zaman Türkiye merkezli bir
medeniyet dediğimiz yeni bir süreçte insanlığa, dünya barışına, öncelikle Türk
ve İslam ülkelerine katkıda bulunabilecek bir başarıyı yakalamış olacağız. Bunu
yakaladığımız zaman da hani medeniyetler çatışması üzerine dünyanın gidişini
kurgulayan Huntington’ın söylediği medeniyetler çatışmasındaki Doğu ve Batı
çatışması değil, o zaman ortak kültüre sahip olarak, Türkiye’yle beraber ortak
kültüre sahip olan Türk Cumhuriyetleri ve
orada Budist diye söylenen -dinler arası çatışmada- Çin’i veya Hinduizm’in
temsilcisi olan Hindistan’ı ve diğer kültürleri de dikkate alarak bir çalışma
yaptığımız zaman, işte, medeniyetler çatışması tezinin yanlışlığını Türkiye bu
bölgede ortaya çıkararak önümüzdeki süreçte medeniyetler uzlaşmasıyla dünya
barışına katkıda bulunabileceğini ortaya koymuş olacaktır. 
Eğer
uzun vadeli millî bir strateji izlersek -az önce söylemiş olduğum başta Türk
Cumhuriyetleri ve İslam ülkeleri eksenli olarak- bu kapsamda da bölgemizde
barışı tesis edecek bir yaklaşım içerisinde olabilirsek bütün bu entegrasyon
sağlandıktan sonra bu bölgede öncelikle 2023’te hemen -bazı hedeflerin
gerisinde olsak da- bölgesel bir lider olma idealimize, sonrasında da 2053’te
Türkiye’nin süper güç olmasını fethin 600’üncü yıl dönümünde sağlayabilecek bir
çalışmanın içerisinde olmalıyız. Bunun için de ivedilikle ekonomik ve sosyal
alandaki reformlarda uzlaşmamız ve bu konuda çalışmamız gerekiyor, bunlara
yoğunlaşmamız gerekiyor. İnşallah, önümüzdeki süreçte, bütçeden sonra,
öncelikle uyum yasaları çıktıktan sonra bu ekonomik ve sosyal konulardaki
reformlarla ilgili çalışmaları da hızlandırır, ülkemizin kaybettiği zamanı
telafi ederek hak ettiği yeri almasını hep birlikte sağlarız diyorum. 
Bütçenin
hayırlı uğurlu olmasını diliyor, saygılar sunuyorum. (MHP sıralarından
alkışlar) 
BAŞKAN
– Teşekkür ederim Sayın Günal.
Şimdi
söz sırası İstanbul Milletvekilimiz İzzet Ulvi Yönter’e aittir. 
Buyurun.
(MHP sıralarından alkışlar) 
Sayın
Yönter, süreniz yirmi dakika.
MHP
GRUBU ADINA İZZET ULVİ YÖNTER (İstanbul) – Sayın Başkan, değerli
milletvekilleri; geçtiğimiz pazartesi gününden bu tarafa 2018 Yılı Merkezi
Yönetim Bütçe Kanun Tasarı ile 2016 Yılı Kesin Hesap Kanun Tasarısı’nı bu kutlu
çatı altında görüşüyor ve konuşuyoruz. 
Bugün
bütçe sürecinin üçüncü turundayız. Bu
kapsamda Enerji ve Tabii Kaynaklar Bakanlığı, Enerji Piyasası Düzenleme Kurulu,
Ulusal Bor Araştırma Enstitüsü, Türkiye Atom Enerjisi Kurumu ve Maden Tetkik ve
Arama Genel Müdürlüğünün bütçe ve kesin hesap görüşmeleri çerçevesinde parti
grubumuzu temsilen söz almış bulunuyorum.
Sözlerimin
başında muhterem heyetinizi ve ekranları başında bizleri izleyen değerli
vatandaşlarımızı saygılarımla selamlıyorum. 
Tabii,
Enerji ve Tabii Kaynaklar Bakanlığının bütçesi üzerine değerlendirmelerde
bulunacağım. Bu bütçe değerlendirmeme geçmeden önce, Millî Savunma Bakanımızın burada
olmasından da cesaret alarak, özellikle ASTTASAK mağdurlarının, yani 12’nci
dönem astsubay kursiyerlerinin mağduriyetlerinin çözülmesiyle ilgili adımların
atılmasını istirham ediyoruz. Çünkü bu kardeşlerimiz arasında suçu günahı
olmayan kişiler var ve bunlar bir an önce mesleklerini icra etmek istiyorlar. 
İkincisi
ise yine, sizi görmüşken uzman çavuşlarımızın kadroya alınmalarıyla ilgili
gerekli tavır, mücadele ve inisiyatif alırsanız 80 bin kişilik uzman camiasını,
uzman çavuş camiasını çok mutlu edeceksiniz. Aynı zamanda, milletimiz bu
konudan çok mutlu olmuş olacak. Sizden özellikle istirhamımız bu yönde Sayın
Bakanım. Çünkü millî enerjinin diri durması, dik tutulması lazım. “Millî
enerji” derken kastımız, mağdur olan tüm kardeşlerimizin taleplerinin,
ihtiyaçlarının karşılanmasından geçiyor. Atanamayan öğretmen dersek, onların
mutlaka taleplerinin çözülmesi lazım. İşte, taşeron firmalarda çalışan
kardeşlerimizin elinden tutulması lazım. Böylelikle bu millî enerji hak ettiği
ve layık olduğu alana takdir edersiniz ki sevk edilmiş olacak. Biz,
Hükûmetimizden, sayın bakanlarımızdan bu mağduriyetlerin çözülmesi hususunda
istirham ediyoruz, ricamızı ifade ediyoruz. 
Bilindiği
üzere, enerji, ekonomik ve sosyal ilerlemeyi sağlayan, hayat kalitesini
iyileştiren en önemli faktördür. Nüfus ve demografik değişiklikler enerji
talebinin miktarını ve kompozisyonunu önemleyen önemli bir parametredir. 
Değerli
arkadaşlarım, enerji, öyle ki bir devlet kuran, bir devlete yön veren, bir
milletin kaderini belirleyen, bir milletin jeopolitik havzasına aynı zamanda
istikamet çizen önemli bir değer. 7’nci yüzyılda Arabistan’da bir girişimci,
Kureyş Kabilesi’nden bir girişimci -ismi El Hücacül Behizi- bir maden bulur, bu
madenin ismi Babül Dehap’tır, bu madenden yaklaşık olarak 50 milyar dolarlık
altın çıkarır ve sonraki yıllarda İslam devleti Efendimiz’in açmış olduğu çığır
doğrultusunda, yol doğrultusunda kıtalara ulaşır ve hak etmiş olduğu seviyeye
gelir. 
Burada
enerjinin önemini ihmal etmek takdir edersiniz ki mümkün değil. Dünya nüfusu şu
anda sürekli artıyor, bunu kabullenmemiz lazım. Ve hâlen 7 milyarı aşan nüfusun
2040 projeksiyonu kapsamında 9 milyara ulaşacağı anlaşılıyor. Gelecek yıllarda,
önümüzdeki süreçte Çin’in toplam nüfusunu aşması beklenen Hindistan’ın 2040’ta
1,6 milyarlık bir nüfus seviyesine ulaşacağı da şimdiden tahmin ediliyor. Dünya
nüfusunun kentleşme oranı ise şu zaman diliminde yüzde 55’lere yaklaşmışken,
2040’ta yüzde 63’lere ulaşacağı öngörülüyor. Uzun dönemde, 2040 yılına kadar
ortalama yüzde 3,4 büyümesi beklenen dünya ekonomisi, nüfus artışı, sanayileşme
ve kentleşme, aynı zamanda doğal kaynaklara ve enerjiye olan talebi de önemli
ölçüde artıracaktır. Bu aslında kaçınılmaz bir gerçektir. Yapılan projeksiyon
çalışmaları, mevcut enerji politikalarının devamı hâlinde 2040 yılında dünya
enerji talebinin ortalama yıllık yüzde 1,4’lük artışla, günümüze göre yüzde
43,5 daha fazla olacağına işaret etmektedir. Ülkemizin de mesela, elektrik
enerjisi talebi artış oranı son on dört yılda yıllık ortalama yüzde 5,5 olarak
gerçekleşmiştir. Gün geçtikçe hem dünyada hem de ülkemizde enerjiye olan talep,
malumlarınız olacağı üzere, sürekli tırmanış hâlindedir. Türkiye'nin kişi başı
elektrik tüketimi 2016 yılında 3.500 kilovatsaati geçmiş durumdadır. Kişi başı
elektrik tüketimi genel olarak ülkelerin ekonomik gelişmişliği arttıkça, takdir
edeceğiniz üzere, artış göstermektedir. Bu, her yönüyle doğal bir sonuçtur. 
Dünyada
kişi başına ortalama 3.060 kilovatsaat elektrik tüketilirken bu oran Avrupa ve
Orta Asya ülkelerinde 5.500 kilovatsaat seviyesine çıkmaktadır. Ülke bazlı
bakıldığında, Amerika Birleşik Devletleri’nde kişi başı elektrik tüketimi 13
bin kilovatsaat, Japonya’da 7.750 kilovatsaat, Almanya’da 7.270 kilovatsaat,
Çin'de ise 3.500 kilovatsaat seviyesindedir.
Sayın
Başkan, değerli milletvekilleri; ülkemiz birincil enerji talebinin 2030 yılına
kadar 2 kat artacağı tahmin ediliyor. Önümüzdeki yıllarda enerji
politikalarımızda köklü bir değişiklik yapmaz isek talep artışının fosil
yakıtlarla karşılanması da kaçınılmaz olacak. Talep artışının fosil yakıtlarla
karşılanması ise yine tahmin edeceğiniz üzere, ithalatımızın dolayısıyla cari
açığımızın daha da artmasına neden olacak. Bu sebeple, enerji yatırımlarının
önemi daha da artmaktadır. 
Enerji
yatırımlarımızın yüzde 68,51’i termik santrali, yüzde 14,8’i rüzgâr enerjisi
santrali, yüzde 10,92’si hidroelektrik santrali, yüzde 5,75’i biyokütle, atık
ısı, jeotermal ve yüzde 0,02’si ise güneş enerjisi santrallerinden
oluşmaktadır. Ülkemizin enerji yatırımlarına olan ihtiyacı artmasına rağmen
2018 yılı bütçesinde Türkiye'nin en büyük yatırımcı bakanlıklarından sayılan
Enerji ve Tabii Kaynaklar Bakanlığının 2018 yılı Merkezi Yönetim Bütçe Kanunu
Tasarısı’na baktığımızda bütçeden alacağı pay -altını çiziyorum, dikkatinizi
çekiyorum- sadece binde 31’dir. Türkiye'nin 2018 yılı bütçe giderlerinin 762,8
milyar lira olarak yansıdığı bütçe tasarısına göre Enerji Bakanlığımızın gün
geçtikçe artan ülkemizin enerji ihtiyacını ve yapacağı yatırımları 2,3 milyar
lirayla karşılamaya çalışılacağı anlaşılmaktadır. Bu konuda Enerji Bakanımıza
Allah kolaylıklar versin diyorum çünkü zor bir iş. 
Enerji
ve Tabii Kaynaklar Bakanı Sayın Berat Albayrak Plan ve Bütçe Komisyonundaki
Enerji Bakanlığı bütçesi sunumunda “Kapsayıcı, bütüncül ve milletimizin sosyal
refahını yükseltme odaklı yaklaşımı esas almak suretiyle bu yıl hepimizin
malumu millî enerji ve maden politikası stratejilerimiz belirlenmiş olup bu
stratejileri üç ana sacayağı üzerine inşa ettik. Birincisi enerji arz
güvenliği, ikincisi yerlileştirme, üçüncüsü de öngörülebilir piyasalar olacak
şekilde ifade ettik.” demiştir. Sayın Bakanın bu açıklamasıyla gelinen nokta
aslında ümit vericidir. Milliyetçi Hareket Partisi olarak 1 Kasım seçim
beyannamemizde de enerji alanında yaşadığımız sorunların çözümünde millî bir
enerji politikası oluşturulması gerektiğini ifade etmiştik. Sayın Bakanın bu
konuda güçlü vurgu yapması da Hükûmet adına memnuniyet verici. Çünkü ülkemizin
özellikle enerji arz güvenliği açısından sorunlarının giderilmesi ve millî bir
enerji politikası için enerji ham maddelerinde dış bağımlılığının azaltılması,
bunun için, kömür ve yenilenebilir enerji kaynaklarının azami seviyede
değerlendirilmesine, enerji ithalatında kaynak ve kaynak ülke çeşitliliğinin
sağlanmasına, etkin bir talep yönetimiyle enerji arzının kesintisiz ve yeterli
bir şekilde gerçekleştirilmesine, çevreye dost ve duyarlı bir anlayışa,
gelişmiş atık kontrol ve bertarafına, havza ve kaynak planlanmasına dayalı bir
yaklaşıma, enerjinin çevre ve insan sağlığına zarar vermeden üretilmesine,
enerji verimliliğinin üretimden tüketime bütün alanlarda güçlü ve
çeşitlendirilmiş finansal araçlarla desteklenmesine ülkemizin elbette ve takdir
edersiniz ki şiddetle ihtiyacı vardır. 
Bu
çerçevede, Türkiye’de yenilenebilir enerji yatırımlarını teşvik politikası
kapsamında büyük ölçekli yenilenebilir enerji kaynak alanları oluşturulmalıdır.
Yenilenebilir enerji kaynaklarının etkin, verimli kullanılması ve üretimde,
tesislerinde kullanılan ekipmanın yurt içinde üretilmesi ya da yurt içinden
temin edilmesi de önem arz etmektedir. Millî enerji politikasının temeli
aslında budur. 
Ülkemizde
özellikle güneş ve rüzgâr enerjisi Türkiye ekonomisi açısından önemli fırsatlar
sunmaktadır. Türkiye, Avrupa’nın en yüksek güneş enerjisi potansiyeline sahip
ülkelerinden birisidir ancak ülkemiz bu büyük potansiyelin şu an itibarıyla
altındadır. Ne var ki güneş enerjisi alanında son yıllarda önemli bir ivme
yakalanmış olması da bizleri memnun etmektedir. 
Şu
kadarını söylemeliyim ki 2018 yılı bütçesinde Enerji Bakanlığına ayrılan binde
31’lik payla, millî enerji ve maden politikasının kendi kaynaklarımızla değil,
yap-işlet veya yap-işlet-devret modelleriyle uygulanacağı, enerji
yatırımlarının finansmanının bu şekilde sağlanacağı şimdiden bellidir, açıktır
ve ortadadır. 
Sayın
Başkan, değerli milletvekilleri; enerji konusunda yıllardır çözülemeyen en
büyük sorunumuz, enerji ithalatının toplam ithalat içindeki payıdır. Bu pay,
yine takdir edeceğiniz üzere, oldukça yüksektir. 
Birincil
enerji kaynakları içerisinde doğal gazda yaklaşık yüzde 98, petrolde ise
yaklaşık yüzde 91 oranında dışa bağımlılık önemli bir arz güvenliği riski
oluşturmaktadır, ki inanıyorum Hükûmet de bundan rahatsızdır.
Millî
bekamızın muhafazasının yanında enerji bekasını da düşünüp dert etmemiz
şarttır, kaçınılmaz millî bir görevdir. Arz güvenliği sorununun aşılması için
petrol ve doğal gaz aramalarına devam edilmesi, eş zamanlı olarak mevcut yerli
kaynakların, yenilenebilir enerji kaynaklarının daha fazla değerlendirilmesi
gerekmektedir.
Arz
güvenliğinin bir başka önemli boyutu ise ithal enerji kaynaklarının ve
ithalatın yapıldığı ülkelerin çeşitlendirilmesidir. Özellikle dünya genelinde
2014 yılının başından bu yana enerji fiyatlarında önemli bir düşüş yaşanmıştır.
Türkiye 2014 yılında 242,1 milyar dolar ithalat yaparken enerji ithalat rakamı
bu toplam tutar içerisinde 54,8 milyar dolar olmuştur. Yaklaşık bu, toplam
ithalatın yüzde 22’sine tekabül etmektedir. 2016 yılında ise 198,6 milyar dolar
ithalat gerçekleşmiştir. Bunun 27,1 milyar doları enerji ithalatıdır. Burada da
enerji ithalatının toplam ithalat içindeki payı yüzde 13 düzeyindedir.
Ocak-Ekim 2017 dönemi itibarıyla da 190,3 milyar dolar ithalat gerçekleşirken
29,8 milyar dolar enerji ithalatı şu an için gerçekleşmiş durumdadır. Burada da
oranımız yüzde 15,7 olarak gerçekleşmiştir. 
Türkiye
net enerji ham maddesi ithalatçısı olarak dünyada 10 ila 11’inci sırada gidip
gelmektedir. Enerji ithalatı dış ticaret açığı üzerinden de baskı oluşturmakta,
yukarı yönlü baskı yaratmaya sürekli devam etmektedir. 
Altın
ithalatındaki güçlü seyre ilave olarak enerji ithalatı da dış ticaret açığını
yukarı yönlü maalesef tırmandırmaktadır. Ekonomik aktivitedeki toparlanma ve
petrol fiyatlarındaki yükselişin etkisiyle enerji ithalatı ocak-ekim döneminde
yıllık bazda yüzde 36,1 ile hızlı bir şekilde artmıştır. Bu verilerin de
gösterdiği üzere, ülkemizde cari açığın çözümü için enerjide yeni çözüm ve
yerli kaynakları harekete geçirmemiz elzemdir. Bu, hepimiz için, devletimiz
için, milletimiz için yeni bir ufuk demektir. Aynı zamanda, enerji bekası için
kaçınılmazdır. O hâlde, ülke içerisinde alternatif ve yerli kaynaklara verilen
önemin artırılması yoluyla enerji ithalat seviyesinin azaltılması mümkün
olacaktır. Türkiye elektrik enerjisi tüketimi 2016 yılında 278,4 milyar
kilovatsaat olarak gerçekleşmişti. Elektrik tüketimi 2017 yılı Temmuz ayı sonu
itibarıyla da bir önceki yılın temmuz ayı sonuna göre yüzde 4,7 artarak 167,1
milyar kilovatsaat, elektrik üretimi ise bir önceki yılın temmuz ayı sonuna göre
yüzde 6,7 oranında artarak 167,3 milyar kilovatsaat olarak gerçekleşmiştir.
Elektrik tüketiminin 2023 yılı baz senaryoya göre yıllık ortalama yüzde 4,8
artışla 385 teravatsaate ulaşması da beklenmektedir. 2017 yılı Temmuz ayı
sonunda toplam elektrik kurulu gücümüzde 2.049 megavatlık artış yaşanmış olup
kurulu gücümüz 2017 Temmuz sonu itibarıyla 80.546 megavata çıkmıştır. 2017 yılı
Temmuz ayı sonu itibarıyla elektrik üretimimizin yüzde 34’ü doğal gazdan, yüzde
31’i kömürden, yüzde 24’ü hidrolik enerjiden, yüzde 6’sı rüzgârdan, yüzde 2’si
jeotermal enerjiden ve yüzde 3’ü diğer kaynaklardan elde edilmiştir. Burada
ithalat yoluyla karşıladığımız doğal gazın elektrik üretimindeki payının çok
yüksek olduğunu elbette ve malumlarınız olacağı üzere yıllardır söyledik,
söylemeye de devam ediyoruz. Bu konuyla ilgili uyarılarımızı da sürekli yaptık
fakat ne var ki bu sorun yıllardır ve yıllarca çözülememiştir. 2017 yılı Temmuz
ayı sonu itibarıyla Türkiye'nin kurulu gücü içerisinde EÜAŞ yüzde 25,1; serbest
üretim şirketleri yüzde 61,1; yap-işlet santralleri yüzde 7,6; yap-işlet-devret
santralleri yüzde 1,7; işletme hakkı devredilen santraller yüzde 2 ve lisanssız
santraller de yüzde 2’lik paya sahiptir.
Sayın
Başkan, değerli milletvekilleri; madencilik alanında ise bilinen maden
rezervlerimize ilave olarak yeni rezervler bulunmalıdır. Kıymetli madenler
cevher olarak ihraç edilmek yerine yüksek teknoloji kullanarak katma değerli
yeni ürünlere dönüştürülmesi suretiyle satılması sağlanmalıdır. Bu konuda AR-GE
faaliyetlerine daha fazla kaynak ayrılmalıdır. Madencilik sektörünün sanayiyle
entegrasyonu sağlanarak dünya pazarlarında katma değeri yüksek ürünlerde söz
sahibi bir ülke yani stratejik avantajımız olan, mukayeseli bir avantajı olan
ülke hâline gelmemiz de ana hedef hâline gelmelidir. Bunun için başta bor,
soda, krom, mermer, demir gibi madenlerin üretimleriyle bunları uç ürünlere
dönüştüren sanayi sektörü bir bütün olarak düşünülmeli ve ele alınmalıdır. Bu
kapsamda millî bir madencilik politikası ve stratejisi de millî enerji
içerisinde mutlaka düşünülmeli, hayata geçirilmelidir.
Sözlerimin
sonuna gelmiş bulunuyorum çünkü zamanımız daraldı. 2018 yılı bütçesinin
milletimize, devletimize hayırlar getirmesini ve yeni umutlar sağlamasını
Cenab-ı Allah’tan niyaz ediyor, hepinize saygılarımı sunuyorum. Teşekkür
ediyorum. (MHP ve AK PARTİ sıralarından alkışlar) 
BAŞKAN
– Teşekkür ederiz Sayın Yönter.
Şimdi,
söz sırası İstanbul Milletvekilimiz Ekmeleddin Mehmet İhsanoğlu’na aittir. (MHP
sıralarından alkışlar) 
Sayın
İhsanoğlu, süreniz on dakika. 
Buyurun.

MHP
GRUBU ADINA EKMELEDDİN MEHMET İHSANOĞLU (İstanbul) – Sayın Başkan, değerli
milletvekilleri; 2018 mali yılı Millî Savunma Bakanlığı bütçesi üzerine
Milliyetçi Hareket Partisi adına söz almış bulunuyorum. Yüce Meclisi saygıyla selamlıyorum
ve Sayın Bakana, Bakanlık mensuplarına ve iftihar ettiğimiz ordumuzun güzide
temsilcilerine hoş geldiniz diyorum. 
Millî
Savunma Bakanlığının bütçesini, her şeyden önce, ülkemizin içinde bulunduğu iç
ve dış sıkıntıların muvacehesinde değerlendirirken bazı hususları göz önünde
bulundurmak lazım. Bir yanda ülkemizin üzerine bir kara bela gibi çöken meşum
15 Temmuz darbe teşebbüsü, diğer yanda sınırlarımızın hemen ötesinde terörist
oluşumların yoğunlaşması ve yabancı güçlerin üs kurması bu değerlendirmeyi
gerekli kılmaktadır. Uluslararası hukuka dayalı ve millî menfaatlerimizin
gereği olarak ülkemizin sınırları dışında yapmaya mecbur olduğu askerî
harekâtın yanı sıra ordumuzu içten etkileyen karışıklıkları göz önünde
bulundurmak lazım. Zira ordumuzun sağlam ve sağlıklı bir ortam içerisinde
gücünü pekiştirmesi, vatandaşlarımıza güven, düşmanlarımıza korku telkin eden
bir konumda olmasını temin etmek bizim öncelikli hedeflerimizin,
vazifelerimizin başında olmalıdır. 
Bu
çerçevede, Millî Savunma Bakanlığının ismiyle müsemma “millî” vasfı Milliyetçi
Hareket Partisi için çok anlamlı bir sıfattır. Bu vasfı, aynı zamanda hepimize
terettüp eden birtakım sorumlulukları da beraberinde getirmektedir. Bu anlayış
içerisinde, Bakanlığımızın 2018 yılı bütçesinin hayırlı olmasını temenni ederek
şu mülahazalarımı dikkatinize sunmak istiyorum: 
Bir:
Nitelikli insan gücü ihtiyacı. Karşı karşıya olduğumuz iç ve dış sıkıntılar,
her şeyden önce ordumuzun en iyi şekilde eğitilmiş nitelikli personelle
mücehhez olmasını gerekli kılmaktadır. Ülkenin savunması ve maruz kalacağı
tehlikeleri bertaraf edebilmesi için ordunun, her alanda iyi yetişmiş insanlara
ve kadrolara ihtiyacı vardır. Günümüz şartlarında ihtiyaç duyulan personelin
yetiştirilmesi kadar bu personelin elde tutulması da büyük önem arz etmektedir.
Bugünkü durumda görüyoruz ki ordumuzun birtakım sıkıntıları bulunmaktadır. 
Ordumuzun
bünyesinde akademik unvana sahip, akademik çalışmalar yapan pek çok güzide
askerimiz vardır. Ancak bu kişilerin sayısı artmakta değil, giderek
azalmaktadır. Ordumuzda kronik bir hâl alan, nitelikli personeli elinde
tutamama sorunu vardır. Son dört beş sene içerisinde alanında üstün cesaret ve
feragat madalyası sahibi olanlar dâhil, yüzlerce nitelikli asker ordudan ya
kendi istekleriyle istifa etmiş veyahut emekli olmuşlardır. Ordudan kendi
isteğiyle ayrıldıktan sonra dünyanın önde gelen üniversitelerine ya da silikon
vadisine giderek orada araştırmalara katılan çok değerli eski askerlerimiz
vardır. Ordumuzun entelektüel sermayesi, 15 Temmuz sonrasında yaşanan
ihraçlarla büyük oranda darbe yemiştir. 
Bunun
yanı sıra, ordumuz, nitelikli personeli en iyi şekilde yetiştirmeye gayret
etmelidir. Ordumuzun personel yetiştirme konusunda stratejik bir vizyonu ve
planlaması olması gerekmektedir. Bu konuda gerekli çalışmaların yapılmasını
beklemekteyiz. 
Bundan
sonra temas edeceğim husus kapatılan askerî okullar konusudur. Meşum 15 Temmuz
darbe girişimi sonrası çeşitli gerekçelerle kapatılan askerî okullar ve ilişiği
kesilen öğrenciler hakkındaki bazı mülahazalarımızı sizlerle paylaşmak
istiyorum. (Gürültüler)
BAŞKAN
– Sayın milletvekilleri, lütfen.
Sayın
İhsanoğlu, buyurun.
EKMELEDDİN
MEHMET İHSANOĞLU (Devamla) – Dünyanın pek çok ülkesinde uygulanan askerî
okul-askerî akademi ayrımı neden kaldırılmıştır? Bunun yerine bir çatı yapı
olan Millî Savunma Üniversitesi kurulmuştur. Bu üniversitemizin başarılı
olmasını temenni ediyoruz. İhtiyaç duyulan personeli yetiştireceğine olan
inancımı ifade etmek isterim ancak dünyadaki örneklerine bakacak olursak mesela
Fransa’da Ecole Militaire-Academie Militaire var yani okul ile akademi
birbirinden farklı. İngiltere’de, Amerika’da askerî kolej var, askerî akademi
var. Dünyanın bütün gelişmiş ülkelerinde var, bizde de Osmanlı’dan, III.
Selim’den bu yana bu gelenek var. Yani Kuleli Askerî Mektebini falan kapatmak
niye? Bilmiyorum yani duvarlar darbe yapmaz, personel yapar, insanlar yapar. O
insanları da o şeyin içerisine koysanız da darbe yapmaz, başka yere de
koysanız… Onun için bunu yeniden görüşmek lazım. 
Kanun
hükmünde kararnameyle mağdur olan askerî personel konusunda ise şunu arz etmek
istiyorum: 15 Temmuzun üzerinden bir buçuk yıla yakın zaman geçmiştir. Bu süre
zarfında haklarında herhangi bir adli, idari soruşturma açılmadan kanun
hükmünde kararnameyle ihraç edilmiş vatandaşlarımız vardır. Bu insanlar
masumiyetlerini ispat edecekleri bir imkândan veya bir makamdan mahrumdurlar,
kendilerine ihraç sebepleri hâlâ bildirilmiş değildir. Bu vatandaşlarımız, yeni
kurulan OHAL Komisyonunun vereceği kararı beklemektedirler. İhraç sebepleri
bilinmeyen, bildirilmeyen, ihraç sebepleri hakkında kendilerine savunma yapma
imkânı verilmeyen pek çok akademik insan böylece mağdur, beklemektedir. 
Benim
temas etmek istediğim sondan bir önceki husus, bizim daha önce verdiğimiz soru
önergesiyle ilgili Sayın Bakanım, bir de bu terörle mücadele kapsamında
yaralanan askerlerimizin gazi sayılmasına ilişkindir. Bu kapsamda 31 Mayıs 2017
tarihinde Sayın Başbakana bir soru önergesi tevcih etmiştik. Terörle mücadele
kapsamında yaralanan er, erbaş, astsubay ve subaylar, malullük derecesine göre
gazilik payesini kazanmaktadırlar. Belirlenen malullük derecesinin altında olan
askerlerimiz, iki parmağı eksik olsa da, kalbine çok yakın bir yerden kurşun
yemiş olsa da gazi sayılmamaktadırlar. Bu konuda gerekli çalışmaların
yapılmasını ve askerlerimizin mağduriyetlerinin giderilmesini temenni ederiz.
Zatıalinize bu önergemizin bir suretini konuşmamın sonunda arz edeceğim. 
Son
olarak, sınır dışı harekât hakkında şu mülahazamızı, şu görüşlerimizi paylaşmak
istiyoruz: Irak ve Suriye topraklarının Türkiye için güvenlik tehdidi olmaktan
çıkarılması birinci önceliğimiz olmalıdır. Ülkemiz ve ordumuz, sınırlarımızın
ötesinde yuvalanan terör unsurlarının tasfiyesi için uluslararası hukuktan
kaynaklanan bütün hakları sonuna kadar kullanmalıdır. Aynı şeklide, Irak ve
Suriye topraklarında Türkiye’ye düşman terörist oluşumların önlenmesi hayati
önemdedir. Sınır bölgemizde varlık gösteren terör unsurları, yeniden kurulacak
Suriye devletinde birtakım haklara sahip olmak istemektedirler. Bu unsurların
planlarını akim bırakmak için gereken siyasi adımların da atılması
gerekmektedir, askerî adımlar bu hususta yeterli değildir. 
Önce
Cerablus, sonra El Bab, daha sonra İdlib’de karargâh kuran ve buraları bir
barış bölgesi hâline getiren ordumuzun buralardaki konumunu tahkim edecek,
varlığını güçlendirecek askerî adımların yanı sıra siyasi adımların da atılması
büyük önem taşımaktadır. Bu vesileyle, sınırlarımızın ötesinde şehadet
şerbetini içen şehitlerimize Cenab-ı Allah’tan rahmetler niyaz ediyorum.
Sayın
Başkan, Değerli Bakan, değerli milletvekilleri; son cümle olarak, ülkemizin göz
bebeği, güven kaynağı, medarıiftiharı ordumuzun yurdun güvenliğini sağlayan,
vatandaşlarımızın beka endişesini ortadan kaldıran ve düşmana korku veren
caydırıcı bir güç olması temennisiyle Millî Savunma Bakanlığımızın 2018 yılı
bütçesinin hayırlı uğurlu olmasını temenni eder, hepinizi saygıyla selamlarım.
(MHP ve CHP sıralarından alkışlar)
BAŞKAN
– Teşekkür ederim Sayın İhsanoğlu.
Şimdi
söz sırası Erzurum Milletvekilimiz Sayın Kamil Aydın’a aittir.
Buyurun
efendim. (MHP sıralarından alkışlar)
Sayın
Aydın, süreniz on dakika.
MHP
GRUBU ADINA KAMİL AYDIN (Erzurum) – Sağ olun.
Sayın
Başkan, çok kıymetli milletvekilleri; Savunma Sanayii Müsteşarlığı bütçesiyle
ilgili, Milliyetçi Hareket Partisi adına düşüncelerimizi ifade etmek üzere söz
almış bulunmaktayım. Yüce heyetinizi saygıyla selamlıyorum.
Saygıdeğer
milletvekilleri, malumunuz, 15 Temmuz hain kalkışması, Türk milletinin yüksek
bağımsızlık iradesi, kararlılığı ve demokrasiye olan inancı sayesinde başarıyla
püskürtülmüştür. Buna mukabil, 248 şehit, 2.193 gazimizle ağır bedeller
ödenmiştir. Dahası, FETÖ’nün, bir ahtapot misali, devletin en önemli
kurumlarında sinsi varlıklarının ve faaliyetlerinin faturası da ağır olmuştur.
Emniyet, Millî Eğitim, Dışişleri gibi en ağır bedeller ödeyerek ayakta durmaya
çalışan diğer bir kurumumuz da Türk Silahlı Kuvvetleridir. Dolayısıyla, büyük
bir travma atlatan ve her anlamda, bu hain darbenin neden olduğu yaralarını sarmaya
çalışan Türk Silahlı Kuvvetleri, bütün imkân, kabiliyet ve binlerce yıllık
muazzam bir birikim sonucu elde edilmiş tecrübesiyle yeniden moral ve
motivasyon kazanmaya çalışmaktadır. 
Bizler,
hem yasama organı hem de milletimizin ordu-millet sosyolojik gerçeğinin
farkında olarak bu yeniden moral ve motivasyon kazanmada üzerimize düşen
katkıları sağlamak zorundayız. Bu görev ve sorumluluğumuzu elzem kılan diğer
önemli bir husus da içeride çok boyutlu bir terörle yoğun mücadele, dışarıda
ise Türkiye'yi en yumuşak ifadeyle köşeye sıkıştırma plan ve projelerini bozma
adına büyük özveriyle yapılan mücadele gerçeğidir. 
Sayın
milletvekilleri, bu bağlamda üzerimize düşen görev ve sorumluluk, NATO
şemsiyesi altında veya uluslararası toplantılarda itibarsızlaştırılmaya
çalışılan Türk Silahlı Kuvvetleri ve onun şerefli mensuplarına her zamankinden
daha fazla sahip çıkıp, her kurumda olduğu gibi, içlerinden çıkan bir avuç
hainden ari tutarak bu zorlu mücadelelerinde yanlarında olmak ve
karşılaştıkları sıkıntılarında çözüme ulaşmasında “ama”sız, “fakat”sız yardımcı
olmaktır. Bunu ifade ederken, tüm Türk Silahlı Kuvvetlerini tek bir vücut ve
onun şerefli mensuplarını da hayati uzuvlar olarak görüp rütbeli-rütbesiz,
uzman-sözleşmeli, sivil-asker ayrımı yapılmaksızın taleplerini karşılamada iyi
niyetle elimizden geleni yapma zorunluluğumuz bulunmaktadır. 
Saygıdeğer
milletvekilleri, Millî Savunma Komisyonu üyesi olarak, bugüne kadar elimize
gelen bilgiler, belgeler, aldığımız brifingler hatta yaptığımız toplantılar ve
bize ulaşan talepler ışığında birkaç alt başlıkla sunmaya çalışacağım bu
iyileştirme konularını, burada Sayın Savunma Bakanı ve onun seçkin bürokrat ve
ordu mensuplarına iletmekte yarar görüyorum. 
Bunların
başında, özellikle, gerek müsteşarlığın ve gerekse Türk Silahlı Kuvvetlerinin
tüm çalışanlarının çalışma ve özlük haklarının düzeltilmesi öncelikli
talebimiz. 
İki:
Yapılan yeni düzenlemeler sonucu, mesleki uzmanlıkları ve bireysel tercihleri
dikkate alınarak, özellikle gerçekten uzman yetkililerin kendi tercihlerine
göre… Bu tercihleri de özellikle -önceden olduğu gibi- kendi kuvvet
komutanlıklarına bağlı ilgili birimlerde çalışmaktır şayet bir şüphe veya suç
unsuru yok ise. 
Üçüncü
talebimiz: Efendim, terörle mücadele eden Türk Silahlı Kuvvetleri mensuplarının,
ailelerinin özellikle, tayin, izin ve görevlendirme başta olmak üzere, çeşitli
sıkıntı ve talepleri bulunmaktadır. Bu konuda da yine gereğinin yapılması
noktasında talebimiz çok açıktır. 
Dördüncü
talebimiz: Yeniden yapılanmaya giden askerî okullarda ve sağlık kurumlarında
binlerce yıllık askerî geleneği temelden sarsacak uygulamalardan oldukça uzak
durmaya çalışalım.
Beş:
Astsubayların ek ödemeler ve tazminatlarının diğer rütbelilerde olduğu gibi
emekliliklerine yansıtılması için gerekli düzenlemenin yapılması. 
Yine,
yüksekokul mezunu astsubaylara yeni göreve başlayan 657’ye tabi diğer
memurlarda olduğu gibi aynı özlük haklarının sağlanması. 
Öte
yandan, uzmanların sözleşme süreleri, çalışma şartları, maaşları iyileştirilip
kanayan yara hâline gelen ruhsatlı silahlarının temin edilmesi. 
Türk
Silahlı Kuvvetleri bünyesinde sivil memur statüsünde görev yapanların görev
tanımlarının, özlük haklarının ve tazminatlarının çok net ve şeffaf bir yapıya
kavuşturulmasını talep ediyoruz.
Diğer
önemli bir husus, yine, bu sivil memurların özel hizmet tazminatlarının
artırılması ve diğer kolluk kuvvetlerinde olduğu gibi harç ve vergilerden muaf
tutulmaları gerekmektedir. 
Şimdi,
bir de buna ilaveten, son günlerde tekrar sanki bir vampir gibi hortlayan…
Özellikle, bizim güzide kurumlarımız var TSK’ye bağlı, evet, gurur
kaynaklarımız, burada isimlerini zikretmekle gurur duyuyorum, ASELSAN’ımız var,
TUSAŞ’ımız var, ROKETSAN’ımız var, HAVELSAN’ımız var, İŞBİR’imiz var,
ASPİLSAN’ımız var. Burada gerçekten bizim güzide bir beyin takımımız,
evlatlarımız çalışmaktadır. Bir ara yok olmak üzereydi, 2008’den bu yana bu
kurumlarımızda çok yüksek kalibreli çalışan evlatlarımızın, özellikle mühendis
ağırlıklı arkadaşlarımızın, efendim, nedensiz, sebepsiz böyle cinayet süsü, intihar
süsü verilerek kayıplarına tanıklık etmekteyiz, çok yakın geçmişte böyle bir
şey yaşadık. Bunu da dikkate alarak çok ciddi bir araştırma yapılmasında yarar
var diyoruz.
Saygıdeğer
milletvekilleri, bir hususu daha ilave etmek istiyorum. Şimdi, bu kurumsal göz
bebeğimizin ifa ettiği görevlerin yanı sıra bir de gerçekten vatanına,
milletine, devletine, bayrağına, ülkesinin birlik, beraberliğine umarsız,
“fakat”sız bağlı olup hizmet veren bir kitlemiz var, bunlar korucularımız.
Özellikle bu anlamda, bu korucularımızın da beklentileri -sadece özlük hakları
kadrolular için- kadrosuzların da bir iki talepleri var: Harç ödemeden silah
hakkı alma sağlanması, maaşlarının iyileştirilmesi, çalışanlar için söylüyorum.
Bir de gönüllü korucular her şeye razılar ama SSK primlerinin sizin
tarafınızdan ödenmesini talep ediyorlar. 
Son
olarak, özellikle 15 Temmuz alçak kalkışması sonrası 248 şehidimizin ailelerine
ve 2.193 gazimize ve ailelerine analarının ak sütü gibi helal olan birtakım
hakların verilmesine tanıklık ettik, buna destek olduk ve bunu çok içtenlikle,
saygıyla karşıladık. Öte yandan, bugüne kadar çeşitli vatan savunmalarında ve
üstlendikleri görevlerde şehitlik ve gazilik unvanı alanların ve ailelerinin
sahip olduğu hakların da iyileştirilerek ortak bir yapıya dönüştürülmesi
yerinde olacaktır kanaatindeyiz. 
Bir
diğer küçük bir husus da -yine bir parantez açmak istiyorum- terörle yoğun
mücadelede bulunmuş, gerçekten, sayıları azımsanmayacak oranda, bu vatana
umarsız, karşılıksız her türlü fedakârlığı yapmış gönüllü bir grup var. Ben
Yusuf Bey’le, Komisyon Başkanımızla tanıklık ettim, bu arkadaşlarımız
Meclisimizde bulunan bütün siyasi gruplara ziyaretlerde bulundular. Bunlar
yaklaşık 15 bin civarında üyesi olan bir grup. Bunlar kendilerine nasıl bir
isim koymuşlar biliyor musunuz değerli milletvekilleri? “Terörle Mücadele
Sırasında Yaralanıp Gazi Sayılmayanlar Derneği.” Şimdi, inanın bu insanlar
vatan savunmasında şerefleriyle mücadele vermişler ve bu şereflerinin simgesi
olarak vücutlarının herhangi bir yerinde mermi ve şarapnel parçası taşıyorlar.
Şimdi, ben çok duygulandım ve gerçekten mahcup oldum. Mademki böyle bir bütçe
görüşüyoruz, ne olur, biz bu arkadaşların da bu taleplerini, bunu da arasına
katarak… Türkiye Cumhuriyeti devleti büyük devlettir, alicenaptır, bunu
sağlayacağına inanıyorum diyorum. 
Özellikle
bu defteri kapatıp -savunmayı- bir küçük parantezle… Sayın Enerji Bakanımız da
buradalar, özellikle Kabinedeki özgül ağırlığının da farkındayız, biliyoruz;
Erzurum adına, temsilcisi olduğum ilim adına bir talepte bulunmuştuk. Efendim,
istatistikler şunu söyler: Türkiye’nin en soğuk şehri ama en sıcak
insanlarının…
(Mikrofon
otomatik cihaz tarafından kapatıldı) 
KAMİL
AYDIN (Devamla) - …barındığı, devletinin, vatanının, milletinin yanında olan…
BAŞKAN
– Sayın Aydın, sözlerinizi tamamlamak üzere ve Erzurum için -tabii, tamamlamak
için- bir dakika ek süre veriyorum efendim.
Buyurun.
(MHP sıralarından alkışlar) 
KAMİL
AYDIN (Devamla) – Çok teşekkür ediyorum. 
Sağ
olun, sizi mahcup etmeyeceğim efendim.
Şimdi,
gerçekten istatiksel olarak böyle bir yer. Hani Evliya Çelebi’nin de ifade
ettiği gibi, gerçekten biraz abartılı da olsa ama kış ağır ve zor geçiyor,
bedeller çok yüksek. Ekonomik olarak da baktığımız zaman sanayi bölgemiz de
değil ama gerçekten burası çok soğuk, ağır bedeller… Erzurum merkezli bütün
Doğu Anadolu’yu aslında kastediyorum. Doğal gaz noktasında, bu, ticaretin ana
unsuru da yani çok alana çok indirim olmuyor mu? Çok tüketene çok indirim
olmuyor mu? Yani 1 kilo domates 1 lirayken, üç kilo domates 2 lira oluyor
pazardaki çok basit bir mantıkla. Dolayısıyla ben sizden şehrim adına -bunu biz
Milliyetçi Hareket Partisi kanun teklifi olarak da verdik- ne olur Sayın Naci
Ağbal’ın kendi ilini de ihtiva eden o üç il için yaptığı indirim girişimini
-biz de sizi fahri hemşehri kabul ediyoruz- Erzurum merkezli bütün Doğu Anadolu
illerinde bu vergiden bir muafiyet ya da bir indirim istiyoruz. 
Saygılar
sunuyorum. (MHP ve AK PARTİ sıralarından alkışlar) 
Destek
olun, sadece destek.
BAŞKAN
– Teşekkür ediyorum Sayın Aydın. 
KAMİL
AYDIN (Erzurum) – Ben teşekkür ederim. 
BAŞKAN
– Sayın milletvekilleri, Milliyetçi Hareket Partisi Grubu adına konuşmalar
tamamlanmıştır. 
Sayın
milletvekilleri, şimdi Hükûmet adına konuşmalara geçiyoruz. Hükûmet adına söz
süresi seksen dakika. 
Sayın
bakanların konuşması belirlenmiştir. Bu sıralamaya göre ilk söz, Aile ve Sosyal
Politikalar Bakanı Sayın Fatma Betül Sayan Kaya’ya aittir.
Sayın
Kaya, buyurun. (AK PARTİ sıralarından alkışlar) 
Sayın
Bakan, konuşma süreniz yirmi dakika.
Buyurun.

AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Sayın Başkan,
değerli milletvekilleri; 2018 yılı Bütçe Kanunu Tasarısı kapsamında Aile ve
Sosyal Politikalar Bakanlığının faaliyetleri hakkında konuşma yapmak üzere
huzurlarınızda bulunuyorum. Gazi Meclisimizi saygıyla selamlıyorum. 
Türkiye
olarak artık gündem belirleyen, kendi eksenini oluşturan, dünya siyasetine yön
veren bir ülke konumundayız. Geçen hafta Kudüs konusunda siz değerli
milletvekillerimizle tek ses, tek yürek olarak imzaladığımız metnin akabinde
dün Sayın Cumhurbaşkanımızın liderliğiyle İslam İşbirliği Teşkilatının
sergilediği duruş ve açıklanan son derece önemli kararlar, sadece milletimizin
değil, uluslararası hukuka saygılı, mazlum ve mağdur coğrafyaların yanında yer
alan tüm milletlerin göğsünü kabartmış, umut ışığı olmuştur. 
Sayın
Başkan, değerli milletvekilleri; son on beş yılda sosyal devlet uygulamalarında
da âdeta sessiz bir devrim gerçekleştirdik. Bakanlık olarak zamanın ruhunu
yakalayan, dönüşümü esas alan bir yaklaşımla yeni hizmet modelleri geliştirmeye
ve ortaya çıkan yeni sosyal ihtiyaçlara yönelik çözümler üretmeye önem
veriyoruz. 
Cumhuriyetimizin
100’üncü kuruluş yıl dönümüne hazırlanırken mutlu birey ve güçlü ailelerden
oluşan müreffeh bir toplum hedefiyle çalışmalarımıza devam ediyoruz. 
Sayın
Başkan, değerli milletvekilleri; çocuklarımızın sağlıklı gelişimlerinin aile
ortamında yaşamalarıyla mümkün olacağına inanıyoruz. Bu amaçla çocuklarımızı
kuruluş bakımına almadan önce öncelikle sosyal ve ekonomik desteklerden
yararlandırıyoruz. Böylece çocukların kendi ailelerinden kopmalarının önüne
geçiyoruz. 
Bu
kapsamda şu an tam 107.127 çocuğumuz için ailelerini ve çocuklarımızı madden ve
manevi olarak destekliyoruz. Yine, kuruluş bakımı altındaki çocuklarımızın aile
ortamı içinde yetişmeleri için koruyucu aile uygulamamıza son derece önem
veriyoruz. Bugün 5.564 çocuğumuz koruyucu aile yanında yaşıyor ve sıcak bir
yuvanın tadını çıkarıyor. Sadece 2017 yılında 1.053 çocuğumuzu koruyucu aileye
kavuşturduk.
Gururla
söylüyorum ki bu yıl çocuk hizmetleri alanında çok önemli, tarihî bir dönüşümü
gerçekleştirdik. Ülke genelinde koğuş tipi hizmet veren çocuk yuvalarımız ve
çocuk yetiştirme yurtları dönemini tamamıyla kapattık, dönüştürdük. Buralardaki
çocuklarımızın tamamını ev tipi modelimizle buluşturduk. Korumamız altında
bulunan 14.032 çocuğumuz artık ev sıcaklığını hissederek daha özel bir bakımla
yaşamlarını sürdürüyor.
Geçtiğimiz
haziran ayında, sokakta çalıştırılan çocuklara yönelik yeni bir uygulamayı
hayata geçirdik. Bunun için 111 mobil ekip kurduk ve uygulamanın dört ayında
5.069 çocuğumuza ulaştık ve destek verdik.
Yine,
yayın hizmetlerinde RTÜK’le iş birliği içerisinde aile ve çocuk dostu yapım ve
dizilerin teşvik edilmesi uygulamasını da ocak ayı itibarıyla başlatıyoruz. 
Sayın
Başkan, değerli milletvekilleri; kadının güçlü olduğu bir ülkede aile ve toplum
da güçlü olur. Bundan hareketle, Bakanlık olarak çalışmalarımızda güçlü kadın,
güçlü aile, güçlü toplum, güçlü Türkiye hedefiyle çalışmalarımızı sürdürüyoruz.
Kadının güçlenmesi, kadına yönelik şiddetin önlenmesi, erken yaşta ve zorla
evliliklerle mücadele konularında hazırladığımız üç eksenli eylem planlarını
hassasiyetle uyguluyoruz. 2018-2023 Kadının Güçlenmesi Strateji Belgesi ve
Eylem Planı’nı 2018 Ocak itibarıyla uygulamaya koyuyoruz. Kadınların
güçlendirilmesine yönelik bu strateji belgemiz, eğitim, sağlık, istihdam, karar
alma mekanizmalarında kadınların sayısının artırılması, medya ve göç olmak
üzere altı ana başlıkta düzenlendi. Bakanlık olarak kadına yönelik öncelikli
çalışma alanlarımız, kadınlarımızın iş gücüne katılımının artırılması, kadın
istihdamının artırılması ve kadın girişimciliğinin desteklenmesidir. Bu amaçla,
kadının iş ve aile yaşamının uyumlu hâle getirilmesi amacıyla önemli düzenlemeler
yaptık. Çalışan kadınların hamilelik, doğum ve süt izinlerinin kullanımına
yönelik esnek çalışma modelini getirdik. Doğum nedeniyle ücretsiz izinde geçen
sürelerinin derece, kademe ilerlemesinde değerlendirilmesini sağladık. 
Kadın
istihdamı kapsamında yaptığımız çalışmalarla, 2005 yılında yüzde 23 olan
kadınların iş gücüne katılım oranını bugün yüzde 34’lere yükselttik. Evet, bu
da yetmez diyoruz; 2023 hedefimiz doğrultusunda, iş gücüne katılım oranını
yüzde 41’e çıkartmak üzere durmadan çalışıyoruz.
Diğer
yandan, son on yıl içinde ülkemizde istihdamını sağladığımız 6,5 milyon kişinin
3 milyonunu kadınlar oluşturmakta. Bu da yüzde 50’ye yakın bir oran. Sonuçta,
bu sayede kadın istihdam oranımızı da yüzde 20’lerden 29,1’lere çıkarttık.
Yılların açığını kapatma yolunda hızla ilerliyoruz. 
Sayın
Cumhurbaşkanımız bugün kadın istihdamını destekleyecek yeni bir programın da
müjdesini verdi. Sanayi sektöründeki mesleklerde düzenlenecek iş başı eğitim
programlarına ve mesleki eğitim kurslarına katılan kadınların 2-5 yaş
arasındaki çocukları için aylık 400 lira bakım desteği İŞKUR tarafından 2018
yılında verilmeye başlanacak. Bu da kadınlarımız için hayırlı olsun diyorum.
(AK PARTİ sıralarından alkışlar) 
Diğer
yandan, ülkemizde kadın girişimciliğini teşvik ediyoruz. Kadınlarımıza
girişimci olmaları hâlinde pozitif destek veriyoruz. Bu çerçevede birçok
program uyguluyoruz. Bunlardan biri olan mikro kredi programımızla 2017 yılı
itibarıyla 160 bin kadınımıza ulaştık. Evet, kendilerine yaklaşık 700 milyon
liralık finans desteği sağladık. Bakanlık olarak, kadının güçlenmesine yönelik
bütün üst politika belgelerimizde de kadın girişimciliğinin desteklenmesine
ayrı bir önem verdiğimizin de bir kez daha altını çizmek istiyorum.
Bu
yıl da -sevindirici bir haberi de sizlerle paylaşmak istiyorum- kadın girişimci
sayımız, bir önceki yıla kıyasla yüzde 18 oranında artmış durumda. Bu
gelişmenin de çok önemli olduğunu düşünüyorum ve bu konuda uyguladığımız
politikalarla ne kadar doğru bir yolda olduğumuzu da bu gelişmenin gösterdiğine
inanıyorum. 
Sayın
Başkan, değerli milletvekilleri; memnuniyetle ifade etmeliyim ki son on beş
yılda özellikle kız çocuklarımızın okullaşma oranlarında çok önemli gelişmelere
hep birlikte şahitlik ettik. Kızlarımızın ortaöğretimde net okullaşma oranını
son on beş yılda yüzde 44’lerden yüzde 82,4’e yükselttik. Yükseköğretimde
kızlarımızın oranını tam 3,3 kat artırdık ve bu oranı yüzde 44,4’e ulaştırdık,
2002’de bu oran sadece yüzde 13,5’tu; bunun da altını çizmemiz gerektiğine
inanıyorum. (AK PARTİ sıralarından alkışlar) 
Eğitim
alanında elde ettiğimiz başarılar erken yaşta ve zorla evliliklerle
mücadelemizde de bize çok büyük destek oluyor. Son on beş yılda, 10-16 yaş
grubunda evlenen kız çocuklarımızın toplam evlilikler içindeki oranı yüzde
8,1’den yüzde 4,6’ya gerilemiş durumda ancak bu düşüşü de asla yeterli
bulmadığımızın altını çizmek istiyorum ve ülke ortalamasının üzerindeki 8 il
için özel bir pilot çalışma başlattığımızı da buradan bir kez daha ifade etmek
istiyorum. 
FATMA
KAPLAN HÜRRİYET (Kocaeli) – Hatay müftüsüne de bir lafınız olacak mı Sayın
Bakan?
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - Hedefimiz,
erken yaşta ve zorla evlilikleri tamamen önlemektir. 
Sayın
Başkan, değerli milletvekilleri; kadına şiddet insanlığa ihanettir. Medeniyet
değerlerimizde asla şiddete yer yoktur. Biz, şiddete karşı mücadelemizi şiddete
karşı sıfır tolerans ilkesiyle yürütüyoruz. Şiddet, sebebi ne olursa olsun,
kimden gelirse gelsin asla mazur gösterilemez. 2012 yılında çıkardığımız Ailenin
Korunması ve Kadına Karşı Şiddetin Önlenmesine Dair Kanun ülkemizde şiddete
uğrayan kadınlar için tarihî bir adımdır. Kadına yönelik şiddetin önlenmesinde
eğitim ve farkındalık çalışmalarının çok önemli olduğuna inanıyoruz; bu konuda
yüz binlerce kamu görevlisine, kolluk kuvvetlerimize, ağırlıklı olarak
erkeklere eğitimler veriyoruz. Bakanlık olarak kadına yönelik şiddetin
önlenmesi, koruyucu ve önleyici tedbir kararlarının etkin olarak uygulanması
amacıyla şiddet önleme ve izleme merkezlerimizde, konukevlerimizde 7 gün 24
saat kesintisiz hizmet veriyoruz. Şu an 68 ilde bulunan şiddet önleme ve izleme
merkezlerimizi yakın zamanda 81 ilimize de yaygınlaştırmayı hedefliyoruz. Ülke
genelinde 102’si Bakanlığımıza ait olmak üzere 137 kadın konukevinde şiddet
mağduru kadınlara ve beraberindeki çocuklara hizmet veriyoruz ve 3.500
kapasiteyle bu hizmetimizi sürdürüyoruz. 
Şiddetle
mücadelede bilgi ve iletişim teknolojilerinde de faydalanıyoruz. Elektronik
izleme sistemiyle takip uygulamasını haziran ayı itibarıyla 6 pilot ilde hayata
geçirdik ve çok olumlu geri dönüşler aldığımızı ifade etmek istiyorum. 
Yine,
Bakanlığımız veri sistemini Haziran 2017’de Adalet Bakanlığının UYAP sistemine
entegre ettik, yakın bir gelecekte POLNET sistemiyle de entegrasyonu tamamen
sağlayacağız. Böylelikle şiddet vakalarına daha hızlı ve doğrudan müdahale
imkânı bulacağız. Bütün bu çalışmalarımız şiddetin önlenmesi bakımından son
derece önemli.
Sayın
Başkan, değerli milletvekilleri; ailenin birey ve toplum açısından üstlendiği
rol çok özel ve asla ikamesi yok. Bakanlık olarak aileye yönelik faaliyetlerde
koruyucu ve önleyici hizmetlerde rehberlik ve danışmanlık hizmetlerini bir
bütünlük içinde yürütüyoruz. Aile Eğitim Programı’mızla 710 bin vatandaşımıza
eğitim verdik.
Yine,
Evlilik Öncesi Eğitim Programı’mızla ülke genelinde 3.500 eğiticimizle 630 bin
gencimize ulaştık. Bu vesileyle Sayın Fatma Kaplan Hürriyet’in hem geçtiğimiz
yıl hem de bugünkü bütçe görüşmelerinde gündeme getirdiği, belediyelerin
evlilikle ilgili kitap konusuna da değinmek istiyorum. Esasen bu konuda
geçtiğimiz yıl, Sayın Kaplan Hürriyet’e Bakanlığımızın yayınlarını yollamıştık
ama maalesef, kendisi bu yıl da geçen sene toplatılan o kitapları kürsüden
göstermeyi tercih etti; keşke, bizim Aile Eğitim Programı setimizi ve üç
kitabımızı gösterseydi. 
FATMA
KAPLAN HÜRRİYET (Kocaeli) – Başkanlarınıza yaptırım uyguladınız mı Sayın Bakan?
Belediye başkanlarınıza yaptırım uyguladınız mı? Bunlara ne kadar bütçe
ayırdınız? Belediyeden ne kadar para ödediniz? Hasan Çalışkan’a bir yaptırım
uyguladınız mı? (AK PARTİ sıralarından gürültüler) 
BAŞKAN
– Sayın milletvekilleri, lütfen…
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Sosyal
politikalar uygulamasında yeni bir dönemi başlattık. (AK PARTİ sıralarından
“Bravo” sesleri, alkışlar) Aile Sosyal Destek Programı’nı hayata geçirdik.
Böylece ailelerin sosyal yardım ve hizmet anlayışlarını yerinde tespit
ediyoruz. 
FATMA
KAPLAN HÜRRİYET (Kocaeli) – Belediye başkanlarınıza ne yaptırım uyguladınız
Sayın Bakan? 
İLKNUR
İNCEÖZ (Aksaray) – Sayın Bakanım, siz devam edin. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - İhtiyaca göre
kamu hizmet…
FATMA
KAPLAN HÜRRİYET (Kocaeli) – Neden sesiniz çıkmadı? Neden önergeme cevap
vermediniz? 
İLKNUR
İNCEÖZ (Aksaray) – Sayın Başkan, müdahale eder misiniz.
BAŞKAN
– Sayın milletvekilleri, lütfen… 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Ben gerekeni
yaptım, o kitaplar toplatıldı Fatma Hanım, lütfen…
İLKNUR
İNCEÖZ (Aksaray) – Sayın Bakanım, siz cevap vermeyin. 
BAŞKAN
– Sayın Hürriyet, Sayın Bakanı dinliyoruz. 
FATMA
KAPLAN HÜRRİYET (Kocaeli) – O zaman niye cevap vermiyor? 
GÖKCEN
ÖZDOĞAN ENÇ (Antalya) – Dinlersen cevap verecek ama dinleme adetin olmadığı
için dinlemiyorsun.
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Gerekeni yaptım
ve onlar toplatıldı. 
BAŞKAN
– Sayın Bakan, buyurun. 
İLKNUR
İNCEÖZ (Aksaray) – Başkanım, lütfen ihtar edin. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Çok önemli bir
konunun altını çizmek istiyorum değerli milletvekillerimiz. Aile Sosyal Destek
Programı’mız ASDEP, yine ben bakan olduktan kısa bir süre önce tamamıyla hayata
geçen bir projemiz. 1.500 ASDEP personelimiz şu anda bizzat sahada elinde tabletleriyle,
bilgi işlem altyapısıyla, ev ev, kapı kapı dolaşarak arz odaklı bir hizmet
anlayışıyla vatandaşlarımıza hizmet ediyor. 1.500 yeni ASDEP personelimizin de
alımlarını yaptık, önümüzdeki günlerde eğitimlerini tamamlayacağız ve onlar da
sahada arz odaklı hizmet anlayışıyla vatandaşlarımıza hizmet edecekler. Yine
2018 yılı içinde 1.500 yeni ASDEP personeliyle birlikte 2018’de 4.500 ASDEP
personelimizle arz odaklı hizmet anlayışımızı geliştireceğiz. 
Güneydoğu
Anadolu ve Doğu Anadolu Bölgelerimizde aile destek merkezlerini kadınların
güçlendirilmesi, ayrıca….
FATMA
KAPLAN HÜRRİYET (Kocaeli) – Sayın Bakan “toplattım” dediğiniz kitap hâlâ
internetten satılıyor, farkında mısınız? 
BAŞKAN
– Sayın Hürriyet, lütfen efendim. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Sayın Başkan,
lütfen… 
FATMA
KAPLAN HÜRRİYET (Kocaeli) – Hâlâ satılıyor efendim bu kitap! 
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – “Toplattık” dediğiniz kitap hâlâ satılıyor Sayın
Bakan, satılıyor!
İLKNUR
İNCEÖZ (Aksaray) – Sayın Başkan, lütfen müdahale edin ya, böyle bir şey
olabilir mi? 
BAŞKAN
– Sayın milletvekilleri… 
GÖKCEN
ÖZDOĞAN ENÇ (Antalya) – Bakan konuşuyor. Böyle bir şey olabilir mi? 
BAŞKAN
- Sayın Hürriyet… 
FATMA
KAPLAN HÜRRİYET (Kocaeli) – Bakın, internete girin, hâlâ satılıyor. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Güneydoğu
Anadolu ve Doğu Anadolu… 
FATMA
KAPLAN HÜRRİYET (Kocaeli) – Nasıl toplattınız bu kitabı?
İLKNUR
İNCEÖZ (Aksaray) – Başkanım, lütfen müdahale edin. 
BAŞKAN
– Sayın milletvekilleri, lütfen… 
Sayın
Bakanım, ek süre vereceğim. 
MEHMET
MUŞ (İstanbul) – Sayın Başkan, soru-cevapta sorsun sorusunu. 
BAŞKAN
– Buyurun.
Genel
Kurula hitap edin. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Güneydoğu
Anadolu ve Doğu Anadolu Bölgelerimizde aile destek merkezlerini kadınlarımızın
güçlendirilmesi, ayrıca devlet-millet kaynaşması sağlaması bakımından çok
önemli bir hizmet olarak görüyoruz. Son bir buçuk yılda aile destek merkezi sayımızı
35’ten 121’e çıkarttık. Aile destek merkezlerimizde mesleki kurslardan tam 140
bin kadınımız faydalandı. Dolayısıyla bu iki bölgemizde kadınların ihtiyaç
duyduğu, kendilerine sosyal, kültürel ve mesleki alanlarda imkân ve destek
sağlayan bu kapsamdaki merkezlere erişim problemi bulunmamaktadır. 140 bin
kadınımıza Doğu ve Güneydoğu Anadolu Bölgesinde hizmet sunduk.
ZİYA
PİR (Diyarbakır) – Kadın merkezlerini kapattınız ya, kadın merkezlerini
kapattınız! 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - Bakanlık olarak
göç, terör, doğal afet ve acil durumlarda vatandaşlarımızın yanında yer
alıyoruz. 81 ilde uzman ekiplerimizle birlikte son iki yılda 380 bin
vatandaşımıza psikososyal destek hizmeti sunduk.
Sayın
Başkan, değerli milletvekilleri; uyuşturucu ve madde bağımlılığı insan ve
toplum sağlığı üzerindeki yıkıcı tesiri olan, aile bütünlüğünü de ciddi
etkileyen bir tehdit. Bu konudaki çalışmalarımızı Uyuşturucuyla Mücadele Eylem
Planı doğrultusunda ilgili sekiz bakanlığımızla birlikte yürütüyoruz. Tıbbi
tedavi sürecini tamamlayan vatandaşlarımızın toplumsal entegrasyonunu sağlamak
amacıyla 2017 yılı içerisinde sosyal uyum merkezleri projemizin pilot
uygulamasını dört merkez açarak hayata geçirdik. 64 bin kişiye madde
bağımlılığından korunmaya yönelik eğitimler verdik. Ayrıca 2017’de Yeşilayla
birlikte yaptığımız protokol kapsamında bağımlılıkla mücadele eğitimleri
kapsamında 60 bin kişiye daha bu eğitimleri verdik. 
Biz
farklılıklarımızı zenginliğimiz olarak görüyoruz. Sayın Cumhurbaşkanımızın
Roman vatandaşlarımıza yönelik başlattığı açılım çerçevesinde Roman Strateji
Belgemizi hazırladık. Bu strateji belgesi kapsamımda sağlık, eğitim, sosyal
yardım, istihdam, barınma gibi alanlarda ilgili kurumlarla iş birliği
içerisinde çalışmalarımızı sürdürüyoruz. On iki ilimizde SİROMA projemiz
kapsamında 4 bini aşkın kamu kurum görevlisine sosyal içerme eğitimleri verdik.
15 bin Roman vatandaşımızı da ihtiyaç duydukları kamu hizmetlerine doğrudan
yönlendirdik. 
Sayın
Başkan, değerli milletvekilleri; ülkemizin ekonomi alanında sağladığı
başarılarla birlikte son on beş yılda sosyal yardımlara ayrılan mali kaynağı
1,4 milyardan 38 milyar liraya yükselttik. 
ZİYA
PİR (Diyarbakır) – Marifet mi? İş verin iş, vatandaş iş istiyor, sadaka değil.
Marifet gibi anlatıyorsunuz.
GÖKCEN
ÖZDOĞAN ENÇ (Antalya) - Marifet gibi anlatıyorsa dinleme o zaman!
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – İhtiyaç sahibi
insanlarımıza daha fazla ulaşıyoruz. Hükûmetlerimiz döneminde sosyal yardım
programları sayısını 4’ten 39’a çıkarttık. (AK PARTİ sıralarından alkışlar) 
Bugün
sizlerin huzurunda, Sayın milletvekilleri…
GÖKCEN
ÖZDOĞAN ENÇ (Antalya) – Marifetmiş gibi anlatıyorsa dinlemeyeceksin,
çıkacaksın. Sizi dinledik biz, gık çıkardık mı? Allah Allah ya! Dinleme!
BAŞKAN
– Sayın milletvekilleri…
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Bugün sizlerin
huzurunda 40’ıncı yardım programımızın da çalışmalarını tamamladığımızın
bilgisini vermek istiyorum. Artık ihtiyaç sahibi tüberküloz ve SSPE hastalarına
yönelik de yeni bir düzenli yardım programını başlatıyoruz. Sosyal yardım
programlarımızın sunumunda da insanı merkeze alan bir yaklaşımı getirdik. 2002
yılı öncesinde vatandaşlarımız sosyal yardım hizmetinden faydalanmak için kapı
kapı dolaşarak belge tamamlarken bugün dünyada örnek gösterilen bir sosyal
yardım bilgi sistemimiz sayesinde tek merkezden tüm işlemlerini
yapabilmekteler. Bugün günlük harcama düzeyi 4,3 doların altında yaşayan
vatandaşlarımızın nüfusumuz içindeki oranını, 2002’de yüzde 30 olan bu oranı
yüzde 1,5’un altına düşürdük. (AK PARTİ sıralarından alkışlar) Bu noktada
hükûmetlerimiz döneminde uyguladığımız sosyal politikaların somut çıktılarını
almaya başladığımızı görüyoruz. 
Dünya
Bankasının iki ay önce yayınladığı rapora göre ülkemiz dünyada yoksulluğu son
on beş yılda en fazla azaltan ülke olmuştur. Evet, ülkemizde yoksullukla
mücadelede son on beş yılda kaydettiğimiz başarı objektif verilere göre
uluslararası camia tarafından da tescil edilmiş olmasına rağmen hâlâ
hükûmetlerimiz döneminde ülkede yoksulluğun arttığını söylemeye devam
edilmesini anlamak mümkün değil. Artık bu konuda bu ezber uluslararası alanda
da tescilli bir şekilde bozulmuştur. Ezberlerinizi değiştirmenizi diliyorum.
(AK PARTİ sıralarından “Bravo” sesleri, alkışlar) 
Birleşmiş
Milletler Kalkınma Programı 2016 İnsani Gelişmişlik Raporu’na göre Türkiye,
insani gelişme açığını en hızlı kapatan dokuzuncu ülke olmuştur. 
Bakanlık
olarak istihdam dostu sosyal yardım yaklaşımına da büyük önem veriyoruz. 2018
yılı başı itibarıyla yürürlüğe girecek olan düzenlememizle, sosyal yardım alan
hanelerde yaşayan çalışabilir durumdaki bireylerin istihdamı hâlinde bir yıl
süreyle işveren sigorta primini Bakanlık olarak biz üstleniyoruz.
Sayın
Başkan, değerli milletvekilleri; engelli ve yaşlı vatandaşlarımızın hayatın her
alanında aktif olarak yer almaları, sağlıklı, mutlu bireyler olarak yaşam
sürmeleri temel hedefimiz. Engelli ve yaşlı hizmetlerinde aile yanında bakımı
destekleyen sosyal politika uygulamalarını hayata geçirdik. Bugün engelli evde
bakım aylığı uygulamasından yaklaşık 500 bin engelli ve yaşlı vatandaşımız
yararlanmakta. 
Engellilerimizi
istihdam konusunda da desteklemeye devam ediyoruz. 2012 yılında başlattığımız
ve dünyada bir ilk olan EKPSS uygulaması çok önemli bir adımdır. EKPSS’nin
geçerlilik süresini de iki yıldan dört yıla çıkarttığımızı belirmek istiyorum.
(AK PARTİ sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Bakan, buyurun.
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - 2002’de 5.777
olan engelli memur sayımızı bugün 50 bine çıkarttık. 2018 yılında 5 bin engelli
vatandaşımızın daha kamuda istihdamını gerçekleştireceğiz. 
Yine,
bugün Sayın Cumhurbaşkanımız, engellilerimizin istihdamının desteklenmesi için
bir müjde daha verdi: Engellilerimizin, İŞKUR tarafından sağlanan kendi işini
kurma hibe desteğini 36 binden 50 bin liraya yükselttik. 
Yaşlılarımızın,
aile ve toplumdan kopmadan, mutlu bireyler olarak hayat sürmeleri önceliğimiz.
Bu nedenle, yaşlılarımız için de aile yanında destek sağlıyoruz. Aile yanında
bakımı mümkün olmayan yaşlılarımıza huzurevleri ve yaşlı bakım rehabilitasyon
merkezlerimizle yatılı hizmet veriyoruz; 26 bin yaşlımıza yatılı hizmet
veriyoruz.
Sayın
Başkan, değerli milletvekilleri; şehit yakını ve gazilerimiz milletimizin
bizlere emaneti. Bu vesileyle, şehit ve gazilerimize minnet ve şükran
duygularımı bir kez daha huzurlarınızda ifade ediyorum. Bu anlayışla, yılda iki
defa olan şehit yakını ve gazi atamalarında süre sınırını kaldırdık. 
(Mikrofon
otomatik cihaz tarafından kapatıldı) 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - Sayın Başkan,
iki dakika verirseniz… 
BAŞKAN
– Sözlerinizi tamamlamak üzere bir dakika ek süre veriyorum Sayın Bakanım.
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - Hak sahipleri
belirlenir belirlenmez atamalarını yapıyoruz. Terör mağduru sivil
vatandaşlarımızın anne ve babalarının da istihdam hakkını kullanmalarını
sağladık.
Yine,
şehit yakını ve gazilerimize yönelik ücretsiz seyahat hakkı, faizsiz konut
kredisi, eğitim desteği, ÖTV muafiyeti gibi birçok alanda sosyal ve ekonomik
destek veriyoruz.
Sayın
Başkan, değerli milletvekilleri; çocuk, engelli, yaşlılarımıza yönelik hizmet
kuruluşlarımız ve sosyal hizmet merkezi inşaatlarımıza devam ediyoruz.
Bakanlığımızın, 2018 yılı için tasarıda öngörülen bütçe tutarı 26 milyar 690
milyon liradır. Sosyal Yardımlaşma ve Dayanışmayı Teşvik Fonu’ndan da yaklaşık
6,6 milyar, sosyal yardım harcamalarında kullanılmak üzere, bütçemize
planlanmıştır. Bu kaynağın yüzde 96’sı sosyal yardım ve sosyal hizmetlerde
kullanılacaktır. 
(Mikrofon
otomatik cihaz tarafından kapatıldı) 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - Bakanlığımızın
çalışmalarında kamu kurum ve kuruluşların, üniversitelerin, STK’lerin, yerel
yönetimlerin ve gönüllülerimizin destek ve katkılarına özel önem veriyoruz. 
Değerli
milletvekilleri, bir küçük düzeltme daha: Sayın Fatma Kaplan Hürriyet,
Bakanlığımızın Sosyal Destek Hattı’nı 184 olarak söylediniz, oysa numaramız
183’tür, düzeltmek istiyorum. (AK PARTİ sıralarından alkışlar)
FATMA
KAPLAN HÜRRİYET (Kocaeli) – 183. O sehven söylendi Sayın Bakan. Sizin vekiliniz
“175” dedi, en azından.
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) - 2018 yılı
bütçemizin ülkemiz ve milletimiz için hayırlı olmasını temenni ediyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan.
Birleşime
on beş dakika ara veriyorum.
Kapanma Saati: 21.43
ALTINCI OTURUM
Açılma Saati: 22.05
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin Altıncı
Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon?
Burada. 
Hükûmet?
Burada.
Şimdi
Hükûmet adına ikinci konuşmacı -sayın bakanların kendi aralarında yapmış olduğu
anlaşma gereği söz süreleri yirmi dakikadır- Gümrük ve Ticaret Bakanı Sayın
Bülent Tüfenkci. 
Sayın
Tüfenkci, süreniz yirmi dakika.
Buyurun.
(AK PARTİ ve Komisyon sıralarından alkışlar)
GÜMRÜK
VE TİCARET BAKANI BÜLENT TÜFENKCİ (Malatya) – Sayın Başkan, değerli
milletvekilleri; sizleri saygıyla selamlıyorum. 
2018
mali yılı bütçe kanun tasarısı kapsamında Gümrük ve Ticaret Bakanlığının
bütçesini sunmak ve bu vesileyle de Bakanlık faaliyetlerini sizlerle paylaşmak
üzere huzurlarınızda bulunuyorum. 2018 mali yılı bütçe yasa tasarısının
hayırlara vesile olmasını Cenab-ı Allah’tan temenni ediyorum.
Gümrük
ve Ticaret Bakanlığı olarak hedefimiz, Türkiye’nin ticaretinin daha kolay ve
daha güvenli yapıldığı bir ülke konumuna gelmek. Özellikle, gümrüklerimizde tam
otomasyona geçişle gümrük işlemlerinin ve ticari işlemlerin süresini kısaltan,
maliyetleri azaltan ve güvenliği artıran çalışmaları ön planda tutuyoruz.
2017’de ülkemiz merkezî yönetim vergi gelirlerinin yüzde 21,5’ine tekabül eden
92 milyar 651 milyon TL’yi gümrüklerimiz aracılığıyla tahsil ettik. 2017 yılı
Ocak-Kasım döneminde 74.947 firma ihracat, 80.458 firmamız da ithalat işlemi
gerçekleştirdi. Bu dönemde toplam dış ticaret hacmimiz 354 milyar dolar oldu. 
Değerli
arkadaşlar, özellikle gümrüklerde ticareti kolaylaştırmak için birçok
çalışmamız var. Gümrük işlemlerinde gerekli belgelerin kâğıt ortamından
elektronik ortama aktarılması yönünde çalışmalarımız sürüyor ve bunda gerçekten
büyük bir başarı sağladık. Geçmişe göre, gümrüklerdeki iş ve işlem süreleri çok
kısaldı ve Allah’a hamdolsun -buradaki bugünkü görüşmelerde de görüldüğü gibi,
muhalefette de veya diğer sektör paydaşlarında da- artık gümrük işlemleri bir
sorun olmaktan çıktı, çok kolaylaştı ve basitleşti. Bununla beraber, artan dış
ticaret hacmimize bir ivme kazandırdık. 
Neler
yaptık gümrüklerde? Özellikle gümrük beyannamelerinde tescil ve onay
işlemlerini birleştirdik. Gümrük beyannamesinin her aşamasında beyan sahibini
bilgilendirdik, yükümlü geri bildirim sistemini hayata geçirdik ve artık
ihracat yapan, ithalat yapan yükümlülerin gümrüklerdeki her aşamayı e-postayla
kendilerine bildirir hâle geldik. İhracat işlemlerinde e-fatura uygulamasını
başlattık. 
Önemli
bir çalışmamız ise Hükûmetimizin, Başbakanımızın da çok önem verdiği, hızla
hayata geçirdiğimiz dış ticaret erbabımızın zaman ve maliyet tasarrufunu
sağlayan Tek Pencere Sistemi oldu. Bugün birçok kurum ve kuruluş bu sisteme
entegre olmuş durumda. 21 kurum ve kuruluşla Tek Pencere Sistemi hayata geçti,
118 belge artık tek bir noktadan elde edilebilir hâle geldi. Özellikle piyasa
gözetimi ve denetimini de Tek Pencere Sistemi’yle entegre eder hâle
getiriyoruz. Böylece piyasa gözetimi ve denetimi sonucunda bir eşyayla ilgili olumsuzluk çıkması durumunda eşyanın gümrük
beyannamesiyle bağlantı kurularak bu kapsamda diğer eşyalar hakkında da gerekli
önlemlerin alınması sağlanacaktır.
Yine,
Konteyner ve Liman Takip Sistemi’ni, Liman Tek Pencere Sistemi’ni, yine veri
değişimini -ki İran ve Gürcistan’la bu veri değişimlerine başladık- yine
özellikle, ihracatçımıza büyük kolaylık sağlayan Yetkilendirilmiş Yükümlü
Uygulaması’nı hayata geçirdik. Yetkilendirilmiş yükümlü nedir değerli
arkadaşlar? Güvendiğimiz ihracat firmalarına “Artık, gümrüklere gelmeden
fabrikanızda bu işlemleri yapabilirsiniz.” dedik ve yetkilendirdiğimiz
insanlara güvendik, onlara bu yetkiyi verdik ve baktığımız zaman, bugün
itibarıyla 201 tane yetkilendirilmiş yükümlü firmamız, şahsımız var. Baktığımız
zaman, bu firmalar ihracatımızın yüzde 25’ini, ithalatımızın ise yüzde 29’unu
gerçekleştirmiştir. Şimdi, bir şey yapıyoruz; artık, bu Yetkilendirilmiş
Yükümlü Uygulaması’nı KOBİ’lere de indirmek için çalışma yapıyoruz. İnşallah,
2018’de KOBİ’lerimizi de bu kapsama alarak iş ve işlemleri, ihracatı daha kolaylaştırmış
olacağız.
Değerli
arkadaşlar, yine, gümrüklerde izin ve belgelerde kâğıtsız ortama geçtik.
Uluslararası ticari taşımalara kolaylık getirdik. TIR Ön Beyan Uygulaması ve
Karayolunda Transit Rejiminde Ön Beyan Uygulaması’nı başlattık. Transit işlemlerini
kolaylaştırdık. Yine, özellikle, hızlı kargo taşımacılığını kara yoluna da
açtık. Bunun bir faydası, e-ticarette de kolaylaştırmayı sağlamış olduk. 
Özellikle,
Gümrük Eşya Takip ve Analitik Performans Ölçme Sistemi (GET-APP)’ı hayata
geçirdik. Bununla, (GET-APP)’la, artık, ihracatçımız oturduğu yerde, bürosunda,
masasında mobil uygulamalarla kendi eşyasının gümrüklerde hangi aşamada
olduğunu canlı olarak izleyebilecek. Bunu hayata
geçirerek esasında biz, mükellefe kendimizi de denetlettiriyoruz. Yani
gümrüklerde işlemler aksıyor mu? Hangi aşamada aksıyor? Ne kadar ücret
ödeniyor? Bunların tamamının canlı olarak görünmesini sağladık ve bu, özellikle
ihracatçılarımız tarafından veya ithalatçılarımız tarafından büyük bir beğeni
sağladı. Böylelikle keyfî uygulamalara ve kötü performanslara, beklemelere,
yüksek maliyetlere son vermek istiyoruz. 
Yine,
sorun olan laboratuvarları da tekleştiriyoruz. Böylelikle özellikle
ihracatçılarımızın ve ithalatçılarımızın böyle, kamu kurumları arasında
dönmesini, evrak takip etmesini engellemiş oluyoruz.
Gümrük
kapılarımızı dünyaya açıyoruz, özellikle yeniliyoruz. Sarp Gümrük Kapısı’nın
inşaatı devam ediyor. 2018’in Mart veya Nisan ayında inşallah hizmete alacağız.
Kapıköy Gümrük Kapısı’nın inşaatları devam ediyor, yine aynı tarihlerde hizmete
alacağız. Hamzabeyli Gümrük Kapısı’nın kasım ayında temelini attık, inşallah
onu da hızlı bir şekilde inşa edip bitireceğiz. Gürbulak kapımızı 2018’de ihale
ediyoruz. Habur’u da aynı şekilde yapıyoruz. Karkamış Gümrük Kapısı’nı -Suriye’yle-
yeni bitirdik ve gerçekten çok modern, güzel bir kapı oldu ve işler hâlde şu
anda, çalışıyor. İpsala, Pazarkule, Dereköy, ve Posof’taki Türkgözü gümrük
kapılarımızı da yenileyeceğiz. 
Değerli
arkadaşlar, tabii, biz bunları yaparken özellikle ülkemizdeki kaçakçılıkla
mücadelede önemli görevler alıyoruz. Organize suç ve suç örgütlerinin
finansmanını sağlayan, toplum sağlığını ve kamu düzenini bozan, ekonomik olarak
ülkemizi zarara uğratan, uyuşturucu, sigara ve akaryakıt başta olmak üzere, her
türlü kaçakçılığa karşı kararlı bir mücadele veriyoruz.
Gümrük
kapılarımızda kaçakçılıkla mücadelede dünyada geliştirilen en son teknolojilere
sahip cihaz ve ekipmanları, sistemleri kullanıyoruz. Gümrük kontrollerinde
etkin ve hızlı işlem yapılmasına özellikle önem veriyoruz. 2017 yılı başından
bugüne kadar 5.633 olayda toplam 2 milyar 225 milyon TL değerinde kaçakçılık
olayını ortaya çıkardık. Sigara kaçak oranlarını yüzde 21’lerden yüzde 10’lara
düşürdük ve özellikle bu noktada 2,5 milyar TL ülkemizin vergi kaybını da
önlemiş olduk. 
Yine,
özellikle bir önceki yıla göre, 2017’de uyuşturucu yakalamalarında miktar
bazında yaklaşık 8 katlık bir atış gerçekleştirilmiştir. Araç ve konteyner
tarama sistemleri başta olmak üzere, birçok teknik cihazla kaçakçılığı önlemeye
devam ediyoruz. 
17
gümrük kapımızda Plaka Tanıma Sistemi’ni hayata geçirdik. Artık durdurup
evrakları kontrol etmeden, plakaları tanıyarak geçişleri hızlandırmış olduk. 
Değerli
arkadaşlar, tren X-ray tarama sistemlerini Kapıköy’de hayata geçirmiştik şimdi
Kapıkule’de de aynı şekilde, trenleri de X-raydan geçirebilecek sistemi kurduk
ve işler hâle getirdik. Bakanlığımızın komuta merkezinden 7/24 sınır
kapılarımızdaki yolcu ve kargo uçakları ile kara sularımızda seyir hâlindeki
gemileri anbean takip ediyoruz. 
Akaryakıt
kaçakçılığıyla mücadelemizi kararlılıkla sürdürüyoruz. Akaryakıt Kaçakçılığı
Bilgi Sistemi veri tabanını hazırladık ve diğer bakanlıklarla beraber, müşterek
şekilde, etkin bir şekilde üzerine gidiyoruz ve burada -özellikle
yakalamaların- artık fiziki anlamdan çok evrak üzerinde sahtekârlığa gittiğini
de görerek bu noktada da önlemlerimizi alıyoruz. 
Bugüne
kadar, özellikle 2017 yılında, gümrüklerde bekleyen 117 milyon TL tutarındaki
eşyanın imhasını gerçekleştirdik ve 151 milyon TL’lik satılabilir eşyaların,
özellikle araç ve diğer eşyaların da satışını gerçekleştirmiş olduk ve döner
sermaye gelirlerimizi 2016 yılına göre yüzde 21 oranında artırdık. 
Değerli
Başkan, sayın milletvekilleri; ticaret erbabımızla sürekli istişare içindeyiz.
Esnafımız, tacirimiz bu toplumun omurgasıdır. Onların önünü ve yolunu açmak
için çalışıyoruz. Ticaret hayatının geliştirilmesi ve yatırım ortamının
iyileştirilmesi amacıyla çok çeşitli düzenlemeler yaptık. Örneğin, daha
önceleri üç günde kurulan bir şirketi şimdi yarım günde kurar hâle getirdik ve
100 bin TL’lik bir şirketin kuruluş maliyetleri 4 bin TL civarındayken şimdi
875 TL’ye indirdik, 100 bin TL sermayeli bir şirketi yarım günde kurar hâle
getirdik ve bunu elektronik ortamda da sağlar hâle getirdik. (AK PARTİ ve
Komisyon sıralarından alkışlar) 
Yine,
almış olduğumuz kararla, bu Meclisten geçen uygulamayla çeke güven ve itibar
kazandırdık. Bugüne kadar bu uygulamayla, karekodlu çekin hayata geçmesiyle
beraber özellikle, baktığımız zaman, karşılıksız çek miktarında büyük bir düşüş
gözlemlendiğini görüyoruz. Geçen yılın aynı dönemine göre karşılıksız çekte,
tutar olarak yüzde 38, adet olarak da yüzde 43 azalma oldu. Bu, ekonominin
iyileşmesinin bir göstergesi olmakla beraber, aynı zamanda karekodlu çek de artık,
karşılıksız çek oranlarının ne kadar azaldığını görmemiz bakımından önemli bir
uygulamadır. 
Yine,
özellikle esnaflarımızın, KOBİ’lerimizin, küçük işletmelerimizin finansmana
erişimi noktasında yeni bir düzenlemeyi de hayata geçirdik, Taşınır Rehni Yasası’yla
beraber, özellikle küçük esnaflarımızın, çiftçilerimizin, tacirlerimizin yeni
bir finansman modeline kavuşmasını sağladık. Burada da Taşınır Rehni Yasası’yla
beraber 2017 yılında 13,8 milyar TL’lik bir taşınır mal rehni gerçekleştiğini,
kredi imkânı gerçekleştiğini görüyoruz. 
MERSİS’le
şirket kuruluşu ve diğer ticaret sicil işlemlerini çok daha kolay ve güvenli
hâle getirdik. MERSİS, Türkiye'nin dört temel veri tabanından biridir.
Önümüzdeki dönemde ülke düzeyindeki tüm ekonomik verileri MERSİS’e dâhil
edeceğiz. 
Sebze
ve meyve ticaretinde zayi oranlarının düşürülmesi ve kayıt dışılığın
azaltılması noktasında önemli aşamalar kaydettik. Hal Yasası’nı yeniden
işleyeceğiz ve hazırlayacağız, önümüzdeki dönemde sizin huzurunuza getirerek
sebze ve meyve ticaretini toptan, bütüncül bir açıdan yeniden düzenlemiş
olacağız.
Değerli
arkadaşlar, özellikle üretici örgütlerine önem veriyoruz, kooperatiflerimize
önem veriyoruz ve kooperatiflerimizi ekonominin unsurları hâline getirmek
istiyoruz. Üreticilerden tüketicilere tedarik zincirini kısaltarak
tüketicilerin uygun fiyata mal almasını sağlayıcı düzenlemeleri de hayata
geçiriyoruz. Özellikle lisanslı depoların 2017 yılında faaliyetlerinin
arttığını, lisans başvurularının arttığını görüyoruz. Lisanslı depoların
ülkemizin tarım ticaretinde çok önemli bir rol oynadığını biliyoruz ve buna
yönelik teşviklerimizi hayata geçirdik. Özellikle 2017 yılının ilk on ayında,
faaliyetteki lisanslı depo işletme sayısının yüzde 123, lisanslı depo
kapasitemizin de yüzde 110 artış sağladığını... 2015’te 9 olan faaliyet izni
almış lisanslı depo işletme sayısı bu sene 38’e ulaşmıştır ve baktığımız zaman
2015’te 435 ton olan lisanslı depo kapasitesi bugün 1 milyon 694 bin 200 tona
çıkmıştır. Kuru üzüm, Antep fıstığı ve kuru kayısıyı da lisanslı depo kapsamına
aldık ve bu depoların da inşası başladı. Dolayısıyla, değerli arkadaşlarımız,
lisanslı depodan sonra Ürün İhtisas Borsasını da kurduk. Bildiğiniz gibi, 10
Ağustos 2017 tarihinde Resmî Gazete’de yayınlandı ve bunun hukuki altyapısını
oluşturduk. Şimdi çok kısa bir zaman içerisinde de şirketi kurarak Ürün İhtisas
Borsasını da hayata geçiriyoruz. Özellikle bu lisanslı depolara konulan
ürünlerin ve karşılığında alınan senetlerin bu borsalarda işlem görmesini
istiyoruz ve bu anlamıyla biz bunun altyapısının da gerçekleştirilerek
derinliği olan bir borsa oluşmasını istiyoruz. 
Değerli
arkadaşlar, biz, elektronik ticaretin düzenlenmesi noktasında da birtakım
düzenlemeleri hayata geçirdik ve elektronik ticarette güven damgasının oluşması
noktasında, Güven Sağlayıcı Kurumlar Yönetmeliği’ni çıkartarak bu noktada da
elektronik ticarette güveni sağladık. Elektronik ticarette yine Bilgi Sistemi
ve Bildirim Yükümlülükleri Hakkındaki Tebliğ de 11 Ağustos 2017 tarihinde
yürürlüğe girdi ve bu noktada da özellikle ticari elektronik ileti
şikâyetlerinin bu havuzda toplanarak hızlı bir şekilde dönüş sağlanmasını
gerçekleştireceğiz. 
Yine
tüketicinin korunması noktasında TÜBİS’i hayata geçirdik ve bu,
tüketicilerimizin hak arama yollarını genişletti ve kolaylaştırdı. Tüketici
hakem heyetlerini yeniden yapılandırıyoruz ve bu tüketici hakem heyetlerinin
etkin olması, verimli olması ve hızlı olması noktasındaki çalışmamızı da
bitirdik. Yakında bunu da hayata geçireceğiz. 
Değerli
arkadaşlar, ithalatta risk esaslı denetimi hayata geçirdik ve bu noktada da bu
sistemin -özellikle ödül alan bir sistem- baktığımız zaman, tüketiciler
tarafından da ciddi anlamda ithalatta kolaylık sağladığını görüyoruz. 
Sayın
Başkan, değerli milletvekilleri; esnaf ve sanatkârlarımızı biz büyütüp tüccar,
tüccarımızı büyütüp sanayici, sanayicimizi büyütüp ihracatçı yapmak istiyoruz.
Biraz önce arkadaşlar burada ifade ettiler. Ben bir kez daha verileri vereyim,
takdiri size bırakayım. AK PARTİ iktidara gelmeden önce esnafımız yüzde 47’den
kredi kullanıyordu ve o gün, 2002 yılında kredi kullanan esnaf sayımız 63
bindi, bugün kredi kullanan esnaf sayımız 450 bin ve kullandıkları kredi faizi
de yüzde 4 veya vadeye göre yüzde 5. O gün 5 bin lira almak için kapı kapı
dolaşan esnafımız -o da o krediyi alırsa -yüzde 47 faiz, bir de yüzde 16
komisyon veriyordu, 5 bin liranın 2.500 lirasını peşin olarak bankada
bırakıyordu. Bugün o komisyon yüzde 1,5’e, faiz oranları da yüzde 4’e, 5’e
düşmüş durumda. 
Şimdi,
bazı arkadaşlarımız, bu kredinin çoğalmasında Hükûmetimize teşekkür edeceğine
sanki Hükûmetimiz bu noktada esnaflarımıza destek vermiyor gibi bir tavır
hâline getiriyorlar. Açıkça söylesinler, esnafa kredi vermemek mi lazım, yoksa
esnafın finansmana erişimini kolaylaştırmak mı lazım. Biz, esnafımız ne zaman
dara düşerse Hükûmet olarak yanındayız. Bugün Cumhurbaşkanımız da bu müjdeyi
verdi. Esnafımız, imalat sanayisinde çalışan esnafımız yani marangozumuz, yani
kaportacımız, yani mobilyacımız, bu noktada, yanında bir işçi çalıştırdığında o
bir işçinin…
(Mikrofon
otomatik cihaz tarafından kapatıldı) 
GÜMRÜK
VE TİCARET BAKANI BÜLENT TÜFENKCİ (Devamla) – İki dakika Başkan…
BAŞKAN
– Sayın Bakan, sözlerinizi tamamlamak üzere bir dakika ek süre veriyorum.
Buyurun.
GÜMRÜK
VE TİCARET BAKANI BÜLENT TÜFENKCİ (Devamla) - …bir maaşını biz vereceğiz,
SSK’si de vergisi de dâhil, bir maaşını da işveren. Adı da: “Bir senden bir
benden”. 
Dolayısıyla,
bunu da sadece esnaflara veriyoruz. (AK PARTİ ve Komisyon sıralarından
alkışlar) Diğer ticaret erbabına, sanayiciye bizim desteğimiz devam ediyor.
Nasıl desteğimiz? Artı ilave istihdam sağladıklarında, onun zaten SSK
vergilerini ve diğer stopajını bizler ödüyoruz. 
ÖMER
FETHİ GÜRER (Niğde) – Kapanıyor Sayın Bakan.
GÜMRÜK
VE TİCARET BAKANI BÜLENT TÜFENKCİ (Devamla) - Ama şimdi sadece esnafa getirdik
Ömer Bey. Senin için getirdik onu da. Biz Niğde kazansın diye getirdik, Aksaray
kazansın diye, Tokat kazansın diye, Malatya kazansın diye -çünkü orada küçük
esnaf var- küçük esnaf kazansın diye. Dolayısıyla, biz her zaman esnafımızın
yanındayız.
Şunu
da açıklayayım değerli arkadaşlar, Başkan müsaade ederse: Şimdi, iş yerini
terkin eden esnaf sayısı 2017 yılında 87 bin, açılan 211.075. Terkin edenlerin
çoğu iflas ettiklerinden terkin etmiyor ya emekli oluyor ya büyüyor tüccar oluyor
ya da sanayici oluyor; onun için kapatıyor. 
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) - AVM’ler yüzünden, AVM’ler.
BAŞKAN
– Tamamlayınız lütfen Sayın Bakan. 
GÜMRÜK
VE TİCARET BAKANI BÜLENT TÜFENKCİ (Devamla) – Ve baktığımız zaman, “Peki bu, tüccar
nasıl olmuş?” diye baktığımızda da kurulan işletme sayısı 124.507, ticaret,
sanayi odasına 2017’de kayıt olan işletme sayısı, kapanan işletme sayısı 26 bin
yani 4 katı, 5 katı açılan işletme var, beşte 1 de kapanan işletme var.
Dolayısıyla “Esnaflarımız terkin...” derken sanki hepsi iflas etmiş de kapanmış
gibi ifade edilmesin, bunların bir kısmı emekli oluyor, bir kısmı iş yerini
kapatıp ticaret, sanayi odalarına kayıt oluyor, bir kısmı da sanayici oluyor,
bir kısmı da borsaya gidiyor. Dolayısıyla, bu bilgileri de verip doğru
bilgilendirmek lazım. 
Ben,
bütçemizin hayırlara vesile olmasını temenni ediyorum, saygıyla sizleri
selamlıyorum. (AK PARTİ ve Komisyon sıralarından alkışlar) 
ÖMER
FETHİ GÜRER (Niğde) - AVM’leri şehir dışına alalım Sayın Bakan. 
BAŞKAN
– Teşekkür ediyorum Sayın Tüfenkci.
Şimdi
söz sırası Enerji ve Tabii Kaynaklar Bakanı Sayın Berat Albayrak’ta. 
Buyurun.
(AK PARTİ sıralarından alkışlar) 
Sayın
Albayrak, süreniz yirmi dakika. 
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Gazi Meclisimizin Sayın
Başkanı, değerli vekiller, kıymetli dostlar; hepinizi saygıyla selamlıyorum. 
Ülkelerin
enerji taleplerindeki artış ile büyüme rakamları arasında çok yakın bir ilişki
vardır. Ekonomimiz 2003 ve 2006 yılları arasında ortalama yüzde 5,6 büyümüş
olup şüphesiz bu büyümede enerji ve doğal kaynaklar sektörü hayati bir rol
oynamıştır. Enerji ve doğal kaynaklar alanında bugüne kadar yaptıklarımızla
yetinmeden ülkemizi ve milletimizi daha ileriye taşımak için çok yoğun bir
gayret içerisinde, tüm bu alanlardaki stratejilerimizi, millî enerji ve maden
politikası kapsamında enerji arz güvenliği, yerlileştirme ve öngörülebilir
piyasalar başlığı üç ana sacayağı altında inşa etmeye bildiğiniz gibi bu yıl
başladık. Bu politikayla enerjide dışa bağımlılığın azaltılması, sürekli ve
düşük maliyetli enerji ve ham madde arzı sağlanması, enerji piyasalarında
serbestleşme, enerji verimliliği ve yerli teknolojinin geliştirilmesi ana
hedefimiz olmaktadır. 
Ülkemizin
enerji ve maden ithalatı son on yıl ortalaması yaklaşık 55 milyar dolar
seviyesinde olup cari açığımız geçtiğimiz yıl 32 milyar dolar hesabından
yaklaşırsak yaklaşık 1,5 katından fazla bir noktaya ulaşmaktadır. İşte, bu
manada daha çok yerli, daha çok yenilenebilir parolasıyla ortaya koyduğumuz
millî enerji ve maden politikası stratejimiz doğrultusunda enerji
portföyümüzdeki yerli ve yenilenebilir enerji payının artırılması için çok
yoğun bir süreç başlattık. Bu çerçevede, yerli kömürle birlikte yenilenebilir
enerji kaynaklarımız çevreci bir anlayışla, sürdürülebilirlik ilkesi
doğrultusunda azami seviyede değerlendirilmektedir. Son iki yılda güneş ve
rüzgâr başta olmak üzere 7 bin megavata yakın yerli ve yenilenebilir kaynaklı
elektrik üretim santralini devreye aldık. Yüzde 45 ile 50 bandına çıkardığımız
yerli kaynaklardan elektrik üretim payımızı, inşallah, toplam portföyün üçte
2’sini yerli ve yenilenebilir kaynaktan oluşturma, üretme noktasında bir
hedefle çok daha ileriye taşıyacağız.
Değerli
milletvekilleri, petrol ve doğal gazda yüzde 90’ın üzerinde bir oranda
malumunuz dışarı bağımlıyız. Buna rağmen, izlediğimiz güçlü enerji diplomasisi
ve politikalarıyla on beş yıldır bu alanda hiçbir sorun yaşamadan, tedarik
krizi yaşamadan halkımıza enerji arz güvenliğini kesintisiz sağladık. Bu
çerçevede, ithalata bağımlılığın kontrol altına alınması noktasında, mümkün
olduğu en üst düzey ölçüde kaynak ve güzergâh çeşitliliğini en üst noktaya
taşımak için çok yoğun çalışıyoruz. 
Ayrıca,
depolama ve LNG alanında son iki yılda çok önemli altyapı yatırımlarını hayata
geçirdik. İzmir’de devreye aldığımız, Türkiye'deki ilk sıvılaştırılmış doğal
gaz gazlaştırma terminali, FSRU terminali geçtiğimiz yıl sonu devreye alındı.
Bu yıl, inşallah, açılışını aralık ayı, olmadı ocak ayı -hazır- Hatay
Dörtyol’da devreye alarak Türkiye'nin ikinci FSRU LNG tesisini rekor bir
sürede, iki yılda devreye alacağız. (AK PARTİ sıralarından alkışlar) 
Bunların
yanında, Marmara Ereğlisi LNG Terminali ve EgeGaz Enerji Terminalinde
gerçekleştirdiğimiz kapasite artışlarıyla birlikte LNG altyapımızdan sisteme
gaz basma kapasitesini son iki yılda 34 milyon metreküpten 117 milyon metreküpe
çıkardık. 
Ayrıca,
Silivri doğal gaz depolama kapasitemiz ölçüsünde, bu tesislerimiz ve devreye
aldığımız Tuz Gölü Projesi’yle birlikte -ki ilk fazını bu yılbaşı itibarıyla
devreye aldık- bu yıl sonu itibarıyla 2015 Aralık ayına kıyasla, yine, günlük
sisteme gaz basma kapasitemiz 190 milyon metreküpten 288 milyon metreküpe iki
yıl içerisinde çıkmış oluyor. 
Doğal
gazın yaygınlaştırılması çalışmaları altında çok yoğun bir yatırım süreci devam
ediyor. Bugün itibarıyla 78 ilimiz ve 390 ilçemize doğal gaz ulaşmış
bulunmakta. İnşallah, bu çerçevede, 55 milyon vatandaşımıza ulaşım imkânı ve 45
milyon vatandaşımızın kullandığı bir doğal gaz altyapımız mevcut. 2018 sonuna
kadar 81 ilimizin tamamına doğal gaz ulaşmış olacak. İşte, bu yıl içinde de bu
yıl sonu itibarıyla da yaklaşık 100 ilçemize daha ve 2019 yılı sonuna kadar da
toplamda 222 yeni ilçemize de doğal gaz konforunu inşallah ulaştırmış olacağız.

Diğer
yandan, doğal gaz ve petrol arama çalışmalarımız kapsamında Barbaros Hayrettin
Paşa ve Oruç Reis gemileriyle hem Akdeniz hem de Karadeniz’de detaylı sismik
aramalar yürütüyoruz. Ayrıca, temin ettiğimiz, bu yıl sonu itibarıyla Türkiye’ye
ulaşacak olan yeni sondaj gemimizle birlikte hem Akdeniz’de hem de Karadeniz’de
kendi gemimizle kuyularımızı kazmaya başlayacağız. Artık bundan sonra
Akdeniz’de -bütün dünyaya buradan sesleniyorum- Türkiye olarak sondaj
faaliyetleri, petrol ve gaz arama faaliyetleri noktasında Türkiye’nin sahip
olduğu, Türk Bayrağı’nın dalgalandığı gemilerimizle yelken açıp dolaşacağız.
Kimse kusura bakmasın. (AK PARTİ sıralarından alkışlar)
HAYDAR
AKAR (Kocaeli) – Hangi ülkelerle ekonomik zone anlaşması yaptınız? Nasıl
dolaşacaksın?
ENERJİ
VE TABİİ KAYNAKLAR BAKANI BERAT ALBAYRAK (Devamla) – Kıymetli hazırun,
hamdolsun, enerjide geldiğimiz durum ortadadır. 2003 yılında 32 bin megavat
civarında olan kurulu gücümüz 2017 sonu itibarıyla 85 bin megavatı geçmiştir.
Vatandaşlarımızın elektrik talebinin güvenilir ve kesintisiz bir şekilde
sağlanması noktasında 2016-2020 yılı yatırımı kapsamında iletim altyapısına 30
milyar TL’lik bir yatırım paketi açıkladık. Bugüne kadar yani bu 30 milyarlık,
beş yıllık planın iki yıl sonu itibarıyla 5,1 milyar TL’lik kısmı iletim, 8
milyar TL’lik kısmı dağıtım altyapısı olmak üzere 13,1 milyar TL’lik kısmı
tamamlanmış durumdadır. 
Yatırımlar
sayesinde temmuz ayında elektrik sisteminde 47.660 megavat puant yüküyle
gerçekleşen tüm zamanların rekoru elhamdülillah herhangi bir kısıntıya ve
kesintiye maruz kalmadan gerçekleşmiştir. Bu yapılan çalışmalar, yatırımlar ve
kapasite artışları neticesinde ülkemiz elektrik enerjisi alanında ihracatçı
konuma geçmiş, vatandaşlarımıza düşük maliyette enerji arzının sağlanması
önemle üzerinde durduğumuz konulardan biri olmaya her zamandan daha fazla devam
etmiştir. 
Bu
kapsamda, 28 Avrupa Birliği ülkesi içerisinde doğal gazda hem konut hem de
sanayide en ucuz 1’inci ülkedir Türkiye; elektrikte sanayide 1’inci, konutta da
2’nci sıradadır.
HAYDAR
AKAR (Kocaeli) – Koca bir yalan bu ya, koca bir yalan ya. Gündüz açıkladım
burada, doğruyu söyleyin, başımızı öne koyalım ya.
ENERJİ
VE TABİİ KAYNAKLAR BAKANI BERAT ALBAYRAK (Devamla) – Raporları veririm size.
Kıymetli
hazırun, yenilenebilir enerjiden maksimum seviyede yararlanılması düşüncesiyle
çok yoğun bir çaba içerisindeyiz. Son on yıllık dönemde gerçekleşen elektrik
üretim tesisi yatırımlarının kurulu gücünün yarısından fazlası, son on yıldaki
tüm elektrik yatırım kapasitesinin yarısından fazlası yerli ve yenilenebilir
kaynaklardandır. (AK PARTİ sıralarından alkışlar) 2017 yenilenebilir enerji
kapasite artışları dikkate alındığında Türkiye Avrupa’da jeotermalde 1’inci,
biyokütlede 2’nci, güneşte 3’üncü, rüzgârda 4’üncü, hidrolikte ise 5’inci
sırada bulunmaktadır. Önümüzdeki on yıl içinde rüzgâr ve güneşin her biri için
10 bin megavat ilave kurulu gücü inşallah devreye alacağız. (AK PARTİ
sıralarından alkışlar) Hidroelektrik enerjide 34 bin megavatı, jeotermal
enerjide ise 1.500 megavatı geçecek ve biyokütlede de 1.000 megavat kurulu
gücün üstüne çıkacağız inşallah. 
Yenilenebilir
enerji kaynaklarımızın daha etkin ve verimli bir şekilde kullanılması ve yerli
teknolojinin geliştirilmesi amacıyla Yenilenebilir Enerji Kaynak Alanları
(YEKA) Modeli’ni hayata geçirdik ve bu Yenilenebilir Enerji Kaynak Alanları
(YEKA) Modeli dediğimiz sistemle birlikte çok önemli adımlar attık. Bunlardan
bir tanesi olan, özellikle güneş ve rüzgâr kaynaklı santraller için yerli
üretim katkı oranı yüksek aksam ve bileşenler artık ülkemizde üretilecek olup
fotovoltaik güneş modülü üretecek olan bu kapsamdaki ilk fabrika ve AR-GE
merkezini önümüzdeki yıl sonu, temelini de inşallah önümüzdeki hafta 21
Aralıkta Ankara’da açıyor olacağız ve bu şu demektir: 2018 bitmeden “Made in
Turkey” Türk malı ilk güneş panelleri Türkiye’de üretilmeye başlanacak. (AK
PARTİ sıralarından alkışlar) 
Bir
diğer katkısı, teknoloji transferi, ülkemizin gelişmesine ilerleme noktasında
katkı sağlayacak ve bütün bu imkânlar yenilenebilir enerji alanındaki AR-GE
faaliyetlerinin gelişmesine katkı sağlayacak. Bunun yanında, daha düşük
fiyatlarla elektrik temin edilecek ve kurulacak fabrikalar sayesinde yerli
istihdam sağlanarak kalifiye insan kaynağı ülkemizde oluşmaya başlayacak bu
sektörde. Daha önce yerlilik desteğiyle birlikte –burası önemli- kilovatsaat
başına azami 20 dolar/sent olan güneşte alım fiyatı, bu model, mart ayında
gerçekleşen ilk bu model sayesinde 6,99 sente düşmüştür. Rüzgâr enerjisi
alanında, yine aynı şekilde, yaklaşık 11 dolar/sent olan 1 kilovatsaat elektrik
alım bedeli 3,48 dolar/sente düşerek bu alanda bir dünya rekorunu ortaya
koymuştur. Ayrıca, TEİAŞ tarafından haziran ayında rüzgâr enerjisi ön lisans
başvuruları için yapılan yarışmalarda ihaleye çıkan 710 megavat kapasite, bu
anlamda 10 bin megavatın üzerinde başvuruyla, tüm bu noktadaki çıkan rakamla
YEKDEM’deki bugünkü fiyatların yarısından daha düşük bir maliyetin ortaya
çıkmasıyla yeni bir başarı resmi ortaya koymuştur.
Verimlilik
alanında 2023 hedeflerine erişilmesi amacıyla 2017 ve 2023 dönemini kapsayan
Ulusal Enerji Verimlilik Eylem Planı’nı hazırladık. Yüksek Planlama Kurulundan
imzalar çıktı, 2018 yılı ilk çeyreği itibarıyla bunun lansmanını inşallah
yapacağız. Ve bu çerçevede, yaklaşık 8 milyar dolardan daha fazla bir tasarruf
öngörülen eylem planımız, 2018 yılıyla başlayacak olan enerji verimliliği
yılının da öncüsü olacak. 
Kıymetli
hazırun, yoğun sondaj ve arama çalışmalarımız kapsamında MTA devrim niteliğinde
bir süreci başlattı. 2002 yılında 32 bin metre sondaj yapan MTA, AK PARTİ
iktidarında, bugün itibarıyla baktığımızda 1 milyon metrelere ulaşan bir rekora
ulaşmıştır. Yeter mi? Yetmez. İnşallah, 2018 hedefimiz 2 milyon metre, 2019 3
milyon metre. Hedefimiz neresi? Dünyada bu ligde en ileri ülkelerin seviyesine
ulaşmak. Kim bunlar? Avustralya, Kanada, Güney Afrika; yılda 5-6 milyon metre.
Kamu-özel, 2020 yılına kadar, inşallah, Türkiye yılda minimum 5-6 milyon metre
sondaj yapan, bu sondajlarıyla çıkardığı değerlerini ülke ekonomisine -sadece
ithalatın önünü keserek değil, ihracat noktasında da- katma değer üreten bir
hususa taşıyacaktır.
Yoğun
arama çalışmalarımız ilk meyvelerini vermeye başlamış, sadece son bir yılda
toplam Türkiye kömür rezervinin üzerine 1,5 milyar ton yeni kömür rezervi ilave
ederek toplam kömür rezervimizi 17,3 milyar tona taşımış bulunmaktayız.
Ülkemizin
tüm bu çerçevedeki stratejilerini perçinlemek için bilimsellikten uzaklaşmamak,
en ileri teknikleri en doğru metotlarla birleştirmek için ülkemizin jeofizik ve
jeokimya haritalarını 2018 itibarıyla artık bitiriyoruz. Türkiye'nin yerinde,
havasında, suyunda, altında, üstünde ne var; ortaya çıkarıyoruz. 
Tespit
ettiğimiz yeni kaynaklar, kömür kaynaklarımızı doğru, finanse edilebilir ve
düşük maliyetle ekonomimize kazandırmak, enerjiye dönüştürmek ve bu anlamda
daha ileri bir noktaya taşımak için akıllı kömür stratejisini üç önemli
yaklaşım üzerine inşa ettik. Bu yaklaşımın temelini, bir; insan odaklı, iki;
bilim odaklı, üç; şeffaf ve açık yönetim yaklaşımları oluşturmaktadır. Bu
stratejiyle kömürde hedeflerimize güvenli madencilik kültürünü tesis ederek
çevreyle uyumlu bir şekilde ulaşmak zorundayız. Kömür kullanımına ilişkin,
Uluslararası Enerji Ajansının 2017 yılında yayınladığı raporlara bakıldığında,
Almanya elektrik üretiminin yaklaşık yüzde 44’ünü kömürden sağlamaktadır. Bunun
yanı sıra, elektriğin Polonya’da yüzde 81’i, Hindistan’da yüzde 75’i, Çin’de
yüzde 70’inden fazlası kömürden sağlanmaktadır; dünya ortalamasının ise
yaklaşık yüzde 40’ı kömürden sağlanmaktadır. Türkiye'de bu oran yüzde
31-32’dedir ve bunun yarısı yerli kaynaklardandır. İşte, amacımız, yerli kaynak
payını toplam kömürün içerisinde daha yukarıya taşımak için ithale karşı yerli
kaynak ve yerli kömüre teşvik ve destek mekanizmasını da malumunuz üzere bu yıl
devreye aldık. Yerli kömüre dayalı, ilave 5 bin megavat kurulu gücü
hedefliyoruz. Bu çerçevede, mevcut yerli kömür kaynaklı tesislerden elektrik
alımı yaparak sistem çok ciddi bir noktaya taşındı. 
Bunun
ötesinde, çevrecilik özelinde baktığımızda, yine aynı ajansın raporunda,
emisyon salınımında, kişi başı emisyon salınımında Amerika Birleşik Devletleri
15,5 ton, Kanada 15,3 ton, Japonya 9, Almanya 8,9-9 ton, Hollanda 9,2,
Lüksemburg 15,5 ton iken Türkiye’de bu oran 6,07’dir. Dünyayı Batılı ülkelere kıyasla
en az kirleten ülkelerden biri olmaya devam edeceğiz. (AK PARTİ sıralarından
alkışlar) 
Şimdi,
bu çerçevede bakıldığında yeter mi? Yetmez. Ülkemizde eski santraller var, eski
teknoloji, çevresellik noktasında özellikle filtreleme ve baca gazı arıtma
sistemleriyle ilgili yenilenme. Geçtiğimiz ay tüm bu santral sahipleriyle
toplantı yaparak 2019’a kadar eski baca gazı sistemlerine sahip tüm
santrallerin yenilenmesiyle ilgili protokolü imzaladık. 2019’da artık
Türkiye’de çevreyi kirleten eski hiçbir santral inşallah kalmayacak. 
Ülkemizde
üretilen ve ihraç ettiğimiz maden ürünlerinin katma değeri artırılarak
çıkarılan madenlerimizin işlenmiş ürün olarak ihracatını sağlamak kapsamında
atılan adımlara… Demin, malum, Necip Bey gayet popüler bir şekilde, güzel bir
sunumla boru hepimize bir kez daha tanıttı. Bu çerçevede, bor ihracatında
konsantre ürünlerinin payını azaltıp rafine ürünlerinin payını artırma yönünde
önemli adımlar attık. 
2002
yılında yüzde 65 rafine, yüzde 35 konsantre ürün şeklindeki satış kompozisyonunu
yüzde 97’den daha fazla bir rafine bor ürünü noktasına taşıyarak daha katma
değerli bir noktaya ulaştırmış olduk. Ancak, gayet güzel bir sürprizi önden
açıkladı Necip Bey. Daha katma değerli bir ürüne dönüşmesi noktasında… Toplam
satışta Türkiye rekoru bu yıl sonu itibarıyla geliyor, yaklaşık 2,2 milyon ton
ihracatla Eti Maden firmamız tüm zamanların en büyük satış rakamına ulaştı. Bu
daha başlangıç. Ne dedik? Katma değer. Bormatik deterjan, Borgübre, ocak ayında
bunların lansmanını yapacağız. Ama büyük sürpriz, buradan açıklamayayım,
2018’in ilk çeyreğinde Türkiye’nin borda nasıl katma değerli bir stratejiyi
yeni bir lansmanla ilk çeyrekte inşallah sizinle paylaşacağız. (AK PARTİ
sıralarından alkışlar) 
Artan
elektrik enerjisi talebimizin karşılanmasıyla ilgili ithal kaynaklara
bağımlılığın azaltılması açısından nükleer enerjinin arz kaynaklarımız arasına
dâhil edilmesi için önemli adımlar atıyoruz. Dünyada elektrik üretiminin, AB
ortalamasında yüzde 30’undan, Amerika’da yüzde 20’sinden, Fransa’da yüzde
77’sinden, Macaristan’da yüzde 52’sinden, Güney Kore’de yüzde 30’undan fazlası
nükleer enerjiden sağlanmaktadır. Amerika’da 99, Avrupa’da 132 tane olmak üzere
dünyada toplam 448 tane nükleer santral faaliyette, 58 tanesi de inşaat
hâlindedir. Bu kapsamda da Türkiye için çok önemli bir stratejik anlam ifade
eden Akkuyu ve Sinop’taki santrallerimizde önemli aşamalar kaydedilmiş olup
hızla süreçler devam etmekte, üçüncü santralle ilgili çalışmalarımız son
hızıyla devam etmektedir. 
Yerleştirme
ve teknoloji transferi stratejimiz kapsamında nükleer teknolojilere sahip olmak
da bizim için büyük önem arz etmektedir. Nükleer teknolojiyle elektrik
üretiminin yanı sıra nükleer tıptan tarıma, uzay çalışmalarından sanayiye kadar
barışçıl amaçlı çok geniş bir yelpazede tüm dünyanın kendisine helal kıldığı bu
alanı inşallah kullanacağız. Ülkemizin geleceği ve çocuklarımızın yarınları
için yüklenmiş olduğumuz bu emanetin farkındayız.
(Mikrofon
otomatik cihaz tarafından kapatıldı)
ENERJİ
VE TABİİ KAYNAKLAR BAKANI BERAT ALBAYRAK (Devamla) – Sayın Başkanım, iki dakika
rica edeceğim.
BAŞKAN
– Sayın Albayrak, lütfen sözlerinizi toparlayın, buyurun.
ENERJİ
VE TABİİ KAYNAKLAR BAKANI BERAT ALBAYRAK (Devamla) – Bu çerçevede, Sayın İzzet
Bey’in de bahsettiği gibi Millî Enerji ve Maden Stratejisi kapsamında büyük bir
yük yüklendik. Niye “millî” diyoruz? Niye “yerli ve millî” diyoruz? “Yerli ve
millî olmak” ne demek?
ÖMER
FETHİ GÜRER (Niğde) – Sayın Bakan, kaç tane Bormatik alan milletvekili var, bir
de onu sorun.
BAŞKAN
– Sayın Gürer…
ENERJİ
VE TABİİ KAYNAKLAR BAKANI BERAT ALBAYRAK (Devamla) – Siyasi alanda, askerî
alanda, ekonomik alanda, enerji alanında, kültür alanında, her alanda yerli ve
millî olmak, çok çalışmak, ülkemizi namerde muhtaç etmemek zorundayız. (AK
PARTİ sıralarından alkışlar) Niye “yerli ve millî” diyoruz? Ülkemizin,
milletimizin acısıyla dertlenmek, sevinciyle sevinmek zorundayız. 
HAYDAR
AKAR (Kocaeli) – Millî tarım politikasını açıkladınız, altı ay sonra et ithal
etmeye başladınız. Ne oldu millî tarım politikası?
ENERJİ
VE TABİİ KAYNAKLAR BAKANI BERAT ALBAYRAK (Devamla) – Türkiye inancına,
değerlerine, tüm bu altyapıya karşı çıkan, savaş açan bir manada yerli ve millî
olamaz. Yerli ve millî olacaksak yabancı güçlerin, dış mihrakların maşası
olamayız, halkın karşısında olamayız. Biz yerli ve millîysek, Türkiye’nin
sınırları dışından bu ülkeye operasyon çekmeye çalışanların kuklası olamayız.
(AK PARTİ sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Sayın Bakan, lütfen sözlerinizi tamamlayın. 
Ek
bir dakika söz veriyorum. 
ENERJİ
VE TABİİ KAYNAKLAR BAKANI BERAT ALBAYRAK (Devamla) – Dolayısıyla tüm bu
çerçevede, milletin gözünün içine baka baka yalan söyleyemeyiz, milletin
gözünün içine baka baka iftira atamayız, milletin gözünün içine baka baka tüm
bu çerçevede bu aşk ve bu sevdadan uzak duramayız. (AK PARTİ sıralarından
alkışlar) 15 Temmuz bize şunu gösterdi ki bu millet, bu bölge ve küresel
süreçte büyük bir kıyamet senaryosuyla, yüz sene sonra büyük bir kurtuluş
savaşıyla bir kez daha karşı karşıyadır. Tüm milletime sesleniyorum: Bu ülkenin
başında gerek Cumhurbaşkanıyla gerek iktidarıyla yerli ve millî, sapına kadar
sapasağlam bir iktidar vardır. (AK PARTİ sıralarından alkışlar) Allah bu
milleti tüm bu alanlarda aziz kılacaktır, bundan hiçbir şüphemiz yok.
ERTUĞRUL
KÜRKCÜ (İzmir) – Ama paralar Panama’da. 
ENERJİ
VE TABİİ KAYNAKLAR BAKANI BERAT ALBAYRAK (Devamla) – Ama gün, 15 Temmuzdan
sonra 80 milyonun idrak ettiğini göremeyip, birilerine maşa olup, birilerinin
oyuncağı olup, bu milletin değerlerinden uzak kalıp tüm bu çerçevede aklını,
vicdanını ve en önemlisi ülke davasını kaybedenlerin davasının günü değildir.
(AK PARTİ sıralarından alkışlar)
(Mikrofon
otomatik cihaz tarafından kapatıldı)
ZİYA
PİR (Diyarbakır) – Paralar nerede paralar? Paralar nerede, hangi adada?
FİLİZ
KERESTECİOĞLU DEMİR (İstanbul) – Millî paralar nerede?
ENERJİ
VE TABİİ KAYNAKLAR BAKANI BERAT ALBAYRAK (Devamla) – Son sözümü söyleyerek, tüm
bu çerçevede şunu söylemek istiyorum: 2018 yılı Enerji Bakanlığının bütçesi
yerli ve millî, 80 milyonun kucaklandığı bir Türkiye’yle inşallah hayırlara
vesile olur. 
Hepinizi
saygıyla selamlıyorum. (AK PARTİ sıralarından alkışlar)
HAYDAR
AKAR (Kocaeli) – Kimin okullarında okumuş bu? Merak ediyorum. 
FATMA
KAPLAN HÜRRİYET (Kocaeli) – Cemaat okullarında okumadınız mı Sayın Bakan,
cemaatin okullarında okumadınız mı?
HAYDAR
AKAR (Kocaeli) – Sen daha şortla gezerken biz yerli ve millîydik. 
FATMA
KAPLAN HÜRRİYET (Kocaeli) – Cemaatin okullarında okuyan sizsiniz. 
BAŞKAN
– Teşekkür ederiz Sayın Bakan. 
AHMET
AKIN (Balıkesir) – Sayın Başkanım, 60’a göre bir söz rica edebilir miyim? 
BAŞKAN
– Sayın Akın, talebinizi alayım.
Buyurun.

AHMET
AKIN (Balıkesir) – Talebim şöyle: Sayın Bakan “Biz milletin gözüne baka baka
yalan söylemiyoruz.” dedi fakat buradaki bilgiler doğru değil yani burada
halkımız kandırılıyor. Burada birinci…
ÖZGÜR
ÖZEL (Manisa) – Yerinden bir dakika verin Başkanım.
BAŞKAN
– Kısa bir söz mü istiyorsunuz?
AHMET
AKIN (Balıkesir) – Evet.
BAŞKAN
- Buyurun Sayın Akın.
MEHMET
MUŞ (İstanbul) – Sayın Başkan, soru-cevap kısmı var, sorsun sorusunu arkadaş. 
ÖZGÜR
ÖZEL (Manisa) – Allah Allah, ne tahammülsüzlük. Biz Bakana söz verilsin, zaman
verilsin diye söylüyoruz, sen buna itiraz ediyorsun.
MEHMET
MUŞ (İstanbul) – Sayın Özel, bak, herkes tezini savunuyor; o, tezini ortaya
koydu, Bakan tezini ortaya koydu. Böyle bir usul yok ki “Bizim dediğimiz
doğru…”
ÖZGÜR
ÖZEL (Manisa) – Biz Bakana ek süre verilmesini savunduk ya, Allah Allah. 
BAŞKAN
– Lütfen grup başkan vekillerimiz…
Sayın
Akın, buyurun.
III.- AÇIKLAMALAR (Devam)
37.- Balıkesir Milletvekili Ahmet Akın’ın, Enerji ve Tabii Kaynaklar
Bakanı Berat Albayrak’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
AHMET
AKIN (Balıkesir) – Sayın Başkanım, teşekkürler.
Şimdi,
Sayın Bakanı dinledik, sanki başka bir ülkede yaşıyoruz gibi kendimizi
hissettik. (AK PARTİ sıralarından gürültüler)
GÖKCEN
ÖZDOĞAN ENÇ (Antalya) – Zaten öylesiniz.
AHMET
AKIN (Balıkesir) – Dağıttıkları, verdikleri kitapta “Bütçe Sunumu” diyor ve
burada resmen millet kandırılıyor. Bakın, “Sanayide en ucuz Türkiye.” diyorlar,
eğer öyle olsaydı Allah aşkına sanayiciler rekor kırardı, çoğu kan ağlıyor. 
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Eylül, ekim ayında rekor
kırdı zaten.
AHMET
AKIN (Balıkesir) – Bakın, buradaki rakamlar hesaplanırken satın alma gücü
paritesine göre hesaplanması lazım. Buradaki rakamlar kendi kafalarına göre
hesaplanmış. Onun için biz ilk sırada değiliz ucuzlukta, 15’inci sıradayız.
Onun için Sayın Bakandan bunu rica ediyoruz, yanındaki arkadaşlara yeniden
talimat versin ve bize doğru belgelerle gelsinler lütfen. (CHP sıralarından
alkışlar) 
BAŞKAN
– Teşekkür ediyorum Sayın Akın. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, söz talebiniz mi var?
ÖZGÜR
ÖZEL (Manisa) – Evet.
BAŞKAN
– Buyurun.
38.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, sayın bakanları dinledik, Sayın Bakanın kendi
konusuyla ilgili -tabii, rakamlarda mutabakatımızın olmadığı kısımlar var,
anlattıklarına itirazımız var ama- son iki dakikaya kadar bir bakan sunumu
dinledik, herhangi bir tepki de olmadı ama son iki dakikada tabii, içine biraz
argo da katarak -o çok hoş değil ama- kendilerinin yerli ve millîliğini
anlatıyor. Karşılarında bu ülkenin muhalefet partileri var; sadece iktidar
değil, muhalefet partileri de bu ülkenin ulusal çıkarlarını sonuna kadar
savunan partiler ve Allah’a şükürler olsun bizim içimizde kazandığı paranın
vergisini vermemek için vergi cennetlerine kaçan, bunun için oralarda
organizasyonlar kuran ve alın terinin en kutsal olduğu yerde vergiden kaçınmak
için şirket kuranlar ve oranın eski CEO’ları yok. 
Çok
teşekkür ediyorum. 
HAYDAR
AKAR (Kocaeli) – Bu bir sataşmadır Sayın Başkan. Bakanın cevap vermesi lazım. 
BAŞKAN
– Teşekkür ederim Sayın Özel. 
MEHMET
MUŞ (İstanbul) – Sayın Başkan… Sayın Başkan…
BAŞKAN
– Sayın Muş, söz talebiniz mi var?
MEHMET
MUŞ (İstanbul) – Evet Sayın Başkan, 60’a göre. 
Buyurun
Sayın Muş.
HAYDAR
AKAR (Kocaeli) – Hayır, Bakana sataştı. 
39.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, burada yapılan konuşmaları, “Bu, Bakan
konuşmasıydı.” ya da “Bu, Bakan konuşması değildi…” Sayın Grup Başkan Vekili
kendisine böyle bir görev addetmiş, kim konuşma yapıyorsa “Bu bakandır, bu
değildir...” Bunun takdirini yapacak siz değilsiniz. 
ÖZGÜR
ÖZEL (Manisa) – Millet bize böyle bir görev vermiş. Sayın Bakan iktidar olacak,
ben de onu eleştireceğim kardeşim, görevim bu benim. Doğruya doğru diyeceğim,
yanlışa yanlış diyeceğim. Benim işim bu. Benim işim bu kardeşim. Millet böyle
bir görev vermiş. 
MEHMET
MUŞ (İstanbul) – Sizin konuşmalarınızı da sayın bakanların konuşmasını da
millet izliyor. Konuşmanın ne olduğunu, ne olmadığını millet burada
dinleyecektir, bunun takdirini yapacaktır. Kimse size bir konuşma bakan konuşması
mıdır, milletvekili konuşması mıdır, başka bir konuşmadır gibi bir görev
yüklemedi. 
ÖZGÜR
ÖZEL (Manisa) – Yarın sen muhalefet olduğunda öyle yapmazsın. Nasıl muhalefet
yapacağımı bana tarif etme Mehmet Muş. 
MEHMET
MUŞ (İstanbul) – Siz kendi politikalarınızı, kendi fikirlerinizi, iktidara
geldiğiniz zaman enerjide neler yapacağınızı çıkıp anlatırsınız, sizi millet
takdir ederse, sizi millet beğenirse iktidara getirir. 
ÖZGÜR
ÖZEL (Manisa) – Sen de muhalefetteyken öyle uysal muhalefet olursun. 
MEHMET
MUŞ (İstanbul) – Şimdiye kadar getirmediğine göre, ilelebet muhalefette
kaldığınıza göre de söylediğiniz tezler millet tarafından takdir edilmemiş.
Bunu özellikle hatırlatmak isterim. 
Teşekkür
ediyorum. 
BAŞKAN
– Teşekkür ederim Sayın Muş. 
ÖZGÜR
ÖZEL (Manisa) – Muhalefeti anlatma. İktidar ol, iktidar. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Hükûmet adına son konuşmacı Bakan, Millî Savunma Bakanı Sayın Nurettin
Canikli. 
Buyurun.
(AK PARTİ sıralarından alkışlar) 
Sayın
Canikli, süreniz yirmi dakika. 
MİLLÎ
SAVUNMA BAKANI NURETTİN CANİKLİ (Giresun) – Teşekkür ederim Sayın Başkan.
Sayın
Başkan, değerli milletvekilleri; öncelikle hepinizi saygıyla selamlıyorum.
Görüşmelerin hayırlara vesile olmasını temenni ediyorum. 
Konuşmamın
hemen başında ve bu vesileyle, bu ülkenin bağımsızlığı, birliği beraberliği
için bugüne kadar terörle mücadele sırasında veya yurt dışı harekâtlarda
ülkemizin birliği ve bütünlüğü için şehit olan kahramanlarımızı, kahraman
askerlerimizi, güvenlik güçlerimizi bir kez daha rahmetle anıyorum.
Gazilerimize de buradan sevgilerimizi, saygılarımızı gönderiyorum ve bugün terörle
mücadelede ülkenin savunulmasında Türkiye’nin dört bir tarafında ve sınır
ötesinde görev yapan güvenlik güçlerimize de burada Türkiye Büyük Millet
Meclisinden selamlarımızı gönderiyoruz.
Değerli
milletvekilleri, tabii, son yıllarda, gerçekten hem küresel ölçekte dünya
genelinde hem de bölgemizde risklerde ve güvenlik algısında çok ciddi artışlar
söz konusu. Özellikle Türkiye’ye yönelik tehdit faktörleri çok büyük oranda,
gözle görülür bir şekilde, hissedilir bir şekilde artmıştır ve artmaya devam
etmektedir. Bu artışın kaynağı Türkiye değildir, Türkiye içinden
kaynaklanmamaktadır; tamamen uluslararası konjonktür ve gelişmelerle
bağlantılıdır. Yani Türkiye içinde üretilen bir tehdit ve güvenlik riskinden
bahsetmiyoruz. Bizim irademizin dışında -öyle söyleyelim- ve küresel ölçekte ve
artan oranda bir tehditle Türkiye karşı karşıyadır.
Uzun
yıllardan beri, tabii, Türkiye özellikle terörle mücadelesini sürdürüyor. Ama
son yıllarda terörle mücadelenin hem boyutu hem biçimi, içeriği hem de bu
sürece dâhil olan aktörlerin özellikle küresel ölçekte olması farklı bir boyut
kazandırıyor. Bugün Türkiye dünyanın en kanlı üç terör örgütüyle doğrudan
mücadele etmektedir. Bir başka ifadeyle, görünürde başka şekilde ortaya çıkmış
olsa da, o şekilde sunulmaya çalışılsa da aslında bu terör örgütlerinin nihai
hedefi Türkiye’nin bütünlüğüdür, Türkiye’nin bağımsızlığıdır. Bu, bölücü terör
örgütü için de geçerlidir, DEAŞ için de geçerlidir, FETÖ terör örgütü ve diğer
terör örgütleri için de geçerlidir.
Bunu
aslında biz en son Rakka’da yaşanan hadiselerde, daha önce de Mümbiç’te benzer
bir fotoğrafı görmüştük; tabloyu hep birlikte, dünyanın gözü önünde
seyretmiştik. Son dönemde Rakka’da yaşananlar, aslında bu cümlenin ne anlama
geldiğini, nasıl somuta indirgendiğini göstermektedir. Birbirlerine temelden,
tabandan zıt gibi gözüken, karşıtı gözüken, birbirlerine düşman gözüken iki
terör örgütünün nasıl dayanışma içinde oldukları Rakka’da, bütün dünyanın gözü
önünde, tartışmaya mahal bırakmayacak netlikte açığa çıkmıştır, ortaya çıkmıştır.
(AK PARTİ sıralarından alkışlar) Hedef Türkiye’dir, Türkiye’nin bütünlüğüdür.
Geriye kalanların hepsi mizansendir ve roldür kesinlikle. Buna benzer hadiseler
önümüzdeki günlerde daha da net bir şekilde ortaya çıkacaktır. 
Ayrıca,
buna ilave olarak, bu terör örgütlerini de kumanda eden, onları yönlendiren,
onları yönetenlerin de aynı kaynak olduğu yine bu olaylarla bugün çok net bir
şekilde görülmüştür ve hepimiz tarafından açık bir şekilde izlenmektedir. Hem
bölücü terör örgütü hem de DEAŞ ve Fetullahçı terör örgütünün yine aynı güç
-ismine ne derseniz deyin- tarafından yönetildiğini, desteklendiğini, finanse
edildiğini, silah ve mühimmat desteği sağlandığını bugün biliyoruz. Dolayısıyla
Türkiye bu tehditlere karşı elbette kendi güvenliğini sağlamak durumundadır. Bu
bir görevdir, bu bir yükümlülüktür, bu boynumuzun borcudur. Biz de bunu yapmaya
çalışıyoruz. Çok gündeme geldi, bir “savaş bütçesi” tanımı olarak ifadeler söz
konusu oldu. Bu açıdan bakıldığında bunların gerçeği yansıtmadığı çok açık ve
tartışmasızdır. Bu tehditlere karşı Türkiye mücadele etmek durumundadır ve
ediyor. Ayrıca bu mücadeleyi Türkiye kendi kaynaklarıyla, kendi imkânlarıyla
yapmak durumundadır. Bu gerçeği de biz çok sayısız kere ve acı örneklerle
öğrenmiş bulunuyoruz. 
Ülkenin
güvenliğini, ülkenin bağımsızlığını, birlik bütünlüğünü başka hiçbir kimsenin,
kişinin, grubun, müttefikin, ülkenin insafına bırakamayız, onların merhametine
terk edemeyiz. Öyle bir şey söz konusu olduğunda Türkiye’nin bütünlüğünün çok
ciddi olarak tehlikelerle karşı karşıya olduğunu görebiliyoruz. Şu anda
bunların hepsini toplu olarak ve çok kısa zaman dilimi içerisinde yaşıyoruz. Ya
da şöyle söyleyelim: Eğer biz on beş yirmi yıl önceki savunma imkânlarımızla
bugün karşı karşıya kaldığımız tehditleri savuşturmak istemiş olsaydık çok
büyük bir ihtimalle bunu yapamazdık, en hafifinden bu mücadeleyi çok daha büyük
bedeller ödeyerek yapmak zorunda kalırdık her açıdan. Çünkü, bugün, hepiniz
biliyorsunuz, takip ediyoruz ve izliyoruz, dostlarımız, müttefiklerimiz bu toprakları
teröre karşı, dışarıdan yapılan saldırılara karşı savunmak için bize
ihtiyacımız olan sistemleri, silahları ve bunların üretiminde kullanılan
girdileri örtülü bir şekilde, örtülü ambargo yoluyla vermemektedirler. Her
geçen gün şiddetini artırmaktadır bu olay. O nedenle, eğer özellikle son
yıllarda ortaya konulan savunma sanayisindeki performans olmamış olsaydı, bu
müttefiklerimize, dost bildiklerimize güvenerek büyük oranda ve sadece bu
toprakların savunulması ve bu güvenliğin sağlanması gibi bir politika
öncellenmiş olsaydı Türkiye gerçekten bugün -o ifadeyi tabii dikkatli seçmek
durumundayız- çok büyük sıkıntılarla karşı karşıya kalırdı ve bu toprakların
özgürlüğünün sürdürülmesi çok zor olabilirdi.
Bugün,
bütün bu şartlara rağmen hem saldırıların çok büyük oranda artması hem de
küresel ölçekte bir… (Gürültüler) 
BAŞKAN
– Sayın Bakan, bir saniye efendim…
Sayın
milletvekilleri, bakınız, çok önemli bir konuda Sayın Bakanımız sunum yapıyor,
içeride ciddi bir şekilde bir uğultu var, gürültü var, lütfen, sükûnete davet
ediyorum. 
Sayın
Bakanım, buyurun. 
GÜLAY
YEDEKCİ (İstanbul) – AKP’liler dinlemiyor. 
MİLLÎ
SAVUNMA BAKANI NURETTİN CANİKLİ (Devamla) - …boyuta geçmesi nedeniyle özellikle
bu dönemde buna ihtiyacımız var. Bunların geliştirilmesi gerekiyor, bunlar
kolay işler değiller. Biraz sonra, bakın, bu konuda ayrıntılarını daha sonra
vereceğim. Çok canlı bir örnek olması açısından... Yine tartışılıyor, zaman
zaman da gündeme geliyor yani nedir millîlik, nedir bunların yurt içinde
üretilmesi, nasıl ete kemiğe bürünür, nasıl somuta indirgenir? Bakın, birkaç
gün önce yaşadığımız bir hadise var, onu burada sizinle paylaşmak istiyorum. Su
üstü ve alçak irtifa hava arama radarı talebi söz konusu oldu. Bu, Deniz
Kuvvetlerinde kullanılan bir sistem, normalde yurt dışından temin ediliyor. Onu
da söyleyeyim, İsveç’te bir firmadan temin ediliyor. Toplam ihtiyacımız 25
tane. 1 tanesinin ithal fiyatı 8 milyon dolar. İlk başta, ilk planda 6 taneye
ihtiyacımız var. Tümünü ithal ettiğimiz zaman ödememiz gereken fatura -bunlar
olmazsa olmaz bir sistem gemilerimiz açısından, korvetlerimiz için önemli bir
sistem- toplam 200 milyon dolar. Biz şimdi bunu ASELSAN üzerinden yüzde 100
millî imkânlarla üreteceğiz. Tanesini 1,2 milyon dolara üretiyoruz, sözleşmeyi,
anlaşmayı yaptık ASELSAN’la. (AK PARTİ sıralarından alkışlar) Toplamını da 26,5
milyon dolara üretiyoruz. 200 milyon dolar bir tarafta, 26,5 milyon dolar bir
tarafta. Tamamen yerli imkânlarla, tamamen kendi savunma şirketlerimiz
vasıtasıyla bunu gerçekleştiriyoruz. “Millî” dediğimiz hadise bu işte,
geliştirmeye çalıştığımız hadise bu işte. Ve en önemlisi, tam kritik bir
zamanda, anda, ihtiyacımız olduğu anda çok rahatlıkla örtülü ya da açık ambargo
uygulayabiliyorlar. 
Yine,
bununla ilgili somut bir örneği sizinle paylaşmak istiyorum: Makina Kimyanın
geliştirdiği “Fırtına obüsü” dediğimiz çok güzel bir silah sistemimiz var,
gerçekten çok etkili, dünyada da talep ediliyor. Bunlarda Alman MTU motorları
kullanılıyor. Bu ürünü satmak, ihraç etmek için Azerbaycan ve Suudi Arabistan’la
çok yüksek miktarda sözleşmeler imzalandı fakat motor Alman motoru olduğu için,
Almanya bunların üçüncü ülkelere ihracatına izin vermediği için bu ihracatı
gerçekleştiremedik. Şimdi bunların motorlarının da yüzde 100 yerli yapılması
için çok büyük gayret sarf ediyoruz. İnşallah en kısa zamanda bunları
gerçekleştireceğiz. (AK PARTİ sıralarından alkışlar) Bu basit bir örnek. Hemen
hemen kullandığımız sofistike ürünlerin tamamına yakınında buna benzer sıkıntılarla
karşı karşıya kalıyoruz ve en son hem Alman Savunma Bakanı ile hem de Amerikan
Savunma Bakanıyla yaptığımız görüşmelerde Alman ve Amerikan firmalarının örtülü
olarak uyguladıkları ambargo listelerini kendilerine takdim ettik, kendilerine
verdik. Yani açıktan söylemiyorlar ama geciktiriyorlar, göndermiyorlar ve
bunların tamamının da parasını peşin olarak gönderiyoruz, gönderdiğimiz ürünler
aynı zamanda. Bunun da altının çizilmesi gerekiyor. Ama bu görüşmelerden sonra -aşağı
yukarı iki buçuk ay oldu- hiçbir gelişme olmadı. Tabii, biz gerekli tedbirlerimizi
alıyoruz yani hesabımızı kitabımızı bugüne kadar söylendiği gibi taahhütler ve
beyanlar esas alınarak gerçekleştirmiyoruz. Çünkü başka konularda da biz,
mesela PYD, SDG konusu… Bugüne kadar koalisyon oluşturan ülkelerden ve
özellikle Amerika başta olmak üzere, PKK terör örgütünün Suriye kolu olan
PYD’yle ilişkilerinin konjonktürel, taktiksel ve geçici olduğunu sayısız
kereler bize belgelere de yansıyacak şekilde ifade ettiler ve DEAŞ terör
örgütüyle mücadele bittikten sonra aralarındaki ilişkinin, her türlü ilişkinin
biteceğini bize ifade ettiler. Şimdi DEAŞ terör örgütü büyük oranda ortadan
kaldırıldı, temizlendi, hatta tamamen de diyebiliriz ama şimdi başka formlarla,
başka yöntemlerle bu ilişkinin devam ettirileceğini söylemeye başladılar. Yani
biz onların o zamanki söylemlerini de esas almıyoruz zaten çünkü o kadar çok
tecrübe yaşadı ki Türkiye her alanda, onlardan bir başka örnek de bu. 
Biz
hesabımızı kitabımızı şuna göre yapıyoruz: PYD bir terör örgütüdür, PKK terör
örgütünün Suriye uzantısıdır tartışmasız bir şekilde ve bunu ispat eden bütün
belge, doküman, fotoğraf, hepsini müttefiklerimize de verdik, her görüşmemizde
dosya oluşturup kendilerine veriyoruz. Ve öyle bir silahlandırıldı ki 25-30 bin
kişilik bir orduyu donatacak şekilde son derece modern silah, araç, mühimmatla
donatılmış vaziyette aynı zamanda. Dolayısıyla biz artık beyanlara
güvenemiyoruz, araziye bakıyoruz, ülkelerin, söyleyenlerin ne yaptıklarına
bakıyoruz, ne söyledikleriyle ilgilenmiyoruz, ne yaptıklarına bakıyoruz. Politikalarımızı,
tedbirlerimizi de ona göre alıyoruz ve geliştiriyoruz. Ve o nedenle biz, PYD bu
çerçevede bir terör örgütüdür, PKK’nın Suriye uzantısıdır, aynı terörist
havuzundan beslenmektedir ve bütün her şeyi ortaktır -bu da tartışmasız bir
şekilde -onun için PYD teröristlerinin olduğu her yer bizim açımızdan bir
tehdittir, tehdit unsurudur, uluslararası hukukun bize verdiği haklar
çerçevesinde o tehdidi ortadan kaldırmak için her zaman, her türlü adımı da
atarız. (AK PARTİ sıralarından alkışlar) Bizim bu konudaki ölçümüz de,
kriterimiz de budur. O nedenle… Ama biz her zaman yine müttefiklerimize,
doğrunun yapılması için, adalete uygun bir şekilde politika üretmeleri için
bütün ortamları deniyoruz ve fırsat bilerek meramımızı, derdimizi en etkili
şekilde anlatmaya çalışıyoruz, o kanalları elbette hiçbir zaman kapatmıyoruz.
Ama diğer taraftan da farklı nedenlerle bizim edilgen bir şekilde bunlardan
kendimizin kontrol edemeyeceği bir kulvara girmemize de kesinlikle müsaade
etmememiz gerekiyor. O nedenle biraz önce örneğini verdiğim ona benzer silah
sistemlerinin yerli olarak geliştirilmesi gerekir. 
Bakın,
yine 2004 yılında -biliyorsunuz- terörle mücadelede gerçekten özellikle çok
büyük istihbari bilgi sağlayan insansız hava araçlarını satın aldık. Yanlış
hatırlamıyorsam 15 tane satın aldık. Ama hiçbir zaman etkili bir şekilde
kullanamadık. Çok ciddi paralar ödedik. Çünkü üretilen istihbarat yani bu
İHA’lar, İsrail’den satın aldığımız İHA’lar yoluyla üretilen istihbarat -ki
bizim özellikle harekâtımızın da esas kaynağı bu istihbarat sonuç itibarıyla,
Hava Kuvvetlerimizin yapacağı operasyonların kaynağı da bu istihbarat-
süzgeçten geçerek Türkiye’ye aktarıldı ve daha sonra biz çok büyük oranda dağı
taşı bombaladığımızı anladık maalesef. 
SİBEL
YİĞİTALP (Diyarbakır) - Hâlen bombalıyorsunuz.
MİLLÎ
SAVUNMA BAKANI NURETTİN CANİKLİ (Devamla) – Evet, aynen öyle, bunu görüyoruz.
Ve ayrıca, bir arıza meydana geliyordu, altı ayda teknisyenler İsrail’den
gelmiyordu.
SİBEL
YİĞİTALP (Diyarbakır) - Bombalamayın o zaman.
MİLLÎ
SAVUNMA BAKANI NURETTİN CANİKLİ (Devamla) - Sayın Cumhurbaşkanımızın da
söylediği gibi “Kötü komşu ev sahibi yapar.” biraz da ondan. Şimdi bizim
geliştirdiğimiz İHA ve daha sonra SİHA bugün dünyanın en iyilerinden bir
tanesi, hatta en iyisi diyebiliriz. (AK PARTİ sıralarından alkışlar) Özellikle
SİHA’ya en iyisi diyebiliriz. 
Bakın,
son günlerde uluslararası ziyaretlerde yaptığımız görüşmelerde -ülke ismi
vermeyeceğim- mesela bir saatlik görüşme yapıyoruz, kırk beş dakikası
Türkiye’nin bu geliştirdiği, Baykar’ın geliştirdiği SİHA’nın satın alınması
için bize talep olarak geçiyor; bir saatlik görüşmenin kırk beş dakikası böyle
geçiyor. Kaç tane örnekle karşılaştım, bizzat kendim yaşadım. Tabii, gurur
duyuyoruz, Türkiye Cumhuriyeti devletinin Millî Savunma Bakanı olarak gurur
duyuyoruz çünkü sonuç itibarıyla bu teveccüh esas itibarıyla Türk milletine,
Türkiye Cumhuriyeti devletine. (AK PARTİ sıralarından alkışlar)
Aslında
tabii, birçok alanda çalışma yapılıyor; bunları anlatamıyoruz, konuşamıyoruz
doğal olarak çünkü ayrıntılarına giremiyoruz. Çok sınırlı şekilde bazı
çalışmaları da kamuoyuyla paylaşmak lazım, yani milletin bunları bilmesi
gerekiyor. Hani hep konuşuyoruz, anlatıyoruz, işte, kaynaklar aktarıyoruz da
bunlar ne oluyor, nereye gidiyor sorusunu vatandaş elbette soruyor; dolayısıyla
ya da işte, hep söylüyorsunuz, konuşuyorsunuz, anlatıyorsunuz da sonuçta ne var
ortada, ne ürettiniz? Elbette sadece bir SİHA’dan oluşmuyor. Ha, SİHA’yı da
söyleyeyim, yüzde 96 oranında yerlilik oranı söz konusu. Dünyanın hiçbir
yerinde bir ürün hangi ülke üretirse üretsin böyle bir millîlik oranına sahip
değil, hangi ürün için söylerseniz söyleyin. Bu SİHA yüzde 96 yerlilik
özelliğine sahiptir. 
Şimdi,
bu noktada konu açılmışken geliştirdiğimiz bazı ürünleri... Biraz da morale
ihtiyacımız var o anlamda. Ama dediğim gibi, çok sınırlı oranda verebiliyoruz
bu bilgileri, o açıdan affınızı istirham ediyoruz. 
Şimdi,
biliyorsunuz hava savunma sistemi noktasında sıkıntımız var, özellikle balistik
tehditlere karşı Türkiye’nin bunları füzeyle karşılama noktasında sıkıntıları
var. Biz esas itibarıyla hava savunma sistemimizi uçak üzerine kurmuşuz; o da
pahalı bir yöntem. Dolayısıyla burada bir açığımız var. Uzun zamandan beri
Türkiye olarak çalışıyoruz bu açığı kapatmak için. Acil ihtiyacımızı karşılamak
için S-400 füze sistemini biliyorsunuz satın aldık ve 2019 yılında bunlar
teslim edilecek. Hemen şunu da söyleyeyim, hiçbir problem yok. Anlaşma
sağlandı, ön avans ödemesi de yapıldı; sadece krediyle alakalı konuları birkaç
gün içerisinde sonuçlandırıp devam edeceğiz. Ama biz, esas itibarıyla -bu
geçici- acil ihtiyacımızı karşılamak için… Ama tamamen kendi kontrolümüzde,
kullanımının tamamı kendimize ait olacak, onu da söyleyelim. 
Onun
dışında, millî olarak geliştirmemiz için EUROSAM konsorsiyumuyla niyet beyanını
imzaladık. Muhtemelen ocak ayı sonuna kadar da Cumhurbaşkanlarının -yani hem
Fransa hem Türkiye Cumhurbaşkanımızın- huzurunda anlaşma da imzalanacak. Bu da
son derece önemli; kritik alan teknolojilerden bir tanesidir. Ülkeler bu
anlamda ikiye ayrılıyor: Bu teknolojiye sahip olan ülkeler, sahip olamayan
ülkeler. Ve biz bir noktaya geldik şu anda. Mesela bunun -tabii, bire bir değil
ama- öncüsü konumunda olan, 280 kilometre menzilli -isimleri, tabii, tam
ezberleyemedim şu anda- füzeyi mayıs ayında test ettik ve son derece başarılı
bir şekilde bu test gerçekleşti; yani, orada bu da bizim bu alanda sınıf
atladığımızın en önemli işaretlerinden bir tanesidir. Bunu da inşallah… Evet,
Bora füze sistemi -11 Mayıs 2017 tarihinde test ettik- karadan karaya atılan…
Ama bunların mantığı aynı; elbette aynı şey değil, biraz önce söylediğimiz hava
savunma füze sistemiyle aynı şey değil ama mantığı aynı. Yani, bu teknolojiye
bu noktada sahip olduğunuzda ondan sonrasını geliştirmek daha kolay oluyor. 280
kilometre menzilli, çok önemli; buna da, bu teknolojiye de dünyada son derece
sınırlı sayıda ülke hâkim. 11 Mayıs 2017’de de test ettik, başarılı bir şekilde
test ettik ve 280 kilometre uzaktaki hedef sıfır hatayla vuruldu. (AK PARTİ
sıralarından alkışlar)
BAŞKAN
– Sayın Bakan, sözlerinizi tamamlamak üzere bir dakika ek süre veriyorum.
Buyurun.
MİLLÎ
SAVUNMA BAKANI NURETTİN CANİKLİ (Devamla) – Yine, Fırat Kalkanı operasyonu
sırasında bazı tanklarımız antitank füzeleriyle vuruldu; orada bazı sıkıntılar
yaşadık. Tabii, biz ilk defa, bu anlamda, yoğun bir şekilde bir sınır ötesi
harekâtı orada gerçekleştirdik. Sonra, “Orada karşı karşıya kaldığımız
sıkıntıları nasıl giderebiliriz? Özellikle tankların karşı karşıya kaldığı
antitank füzelerinden nasıl korunabiliriz?” diye ciddi bir çalışma yapıldı ve
şu anda sona gelindi. Mart ayından itibaren tanklarımıza monte etmeye
başlayacağız. Sistem şu: Hangisi olursa olsun, hangi ülke tarafından üretilirse
üretilsin “Aktif Zırh Koruma Sistemi” diyebileceğimiz bir sistemi Türkiye
geliştirdi. Son derece sınırlı birkaç ülke sahip bu teknolojiye. Teknoloji şu:
Bir radar sistemi var tankın üzerinde, gelen mühimmatı atıldığı andan itibaren
tespit ediyor, onu izliyor, tanka yaklaştığı andan itibaren de kendisi bir
mermi patlatıyor veya bir mühimmat patlatıyor, o mühimmattan da parçacıklar
çıkıyor. 
Sayın
Başkan…
(Mikrofon
otomatik cihaz tarafından kapatıldı) 
BAŞKAN
– Sayın Bakan, tamamlayınız lütfen.
MİLLÎ
SAVUNMA BAKANI NURETTİN CANİKLİ (Devamla) – Teşekkür ederim.
300,
400, 500 ve onlar mutlak surette o gelen antitank mühimmatıyla temas ediyor ve
tanka ulaşımını engelliyor.
Bakın,
değerli arkadaşlar, “cek cak”tan bahsetmiyorum, bunu yaptık Türkiye'ye. (AK
PARTİ ve Komisyon sıralarından alkışlar) 
HÜSNÜYE
ERDOĞAN (Konya) – Yaptık Sayın Bakanım, yaptık.
NAMIK
HAVUTÇA (Balıkesir) - İyi yaptınız!
MİLLÎ
SAVUNMA BAKANI NURETTİN CANİKLİ (Devamla) – Bu çok önemli. Bu, aslında,
gelecekte bütün alanlarda kullanılacak savunma sisteminin de omurgasını
oluşturan bir sistemdir. Hem gemilerimiz açısından, ilgili arkadaşlarımız var,
bilirler belki, “Korkut” diye bir sistem var, onun da mantığı aynı. Aslında
füze savunma sisteminin de mantığı aynı. 
Bakın,
S-400; S-400 sistemi, gelen balistik füzeye bire bir çarparak ortadan kaldırmaz
tehlikeyi, yaklaştığı anda belli bir mesafede çok yoğun bir patlatma meydana
getirir ve o patlatmanın etkisiyle gelen balistik füze imha edilir. Bunlar çok
önemli teknolojilerdir, anlatması kolay ama -belki zor, bilemiyorum- tabii o
teknolojiye ulaşılması o kadar kolay değil. Bütün sistemlerde aslında bundan
sonraki dönemde bu sistem yoğun olarak kullanılacak.
(Mikrofon
otomatik cihaz tarafından kapatıldı) 
MİLLÎ
SAVUNMA BAKANI NURETTİN CANİKLİ (Devamla) – Türkiye bir yerinden yakaladı artık
bunu ve bırakmayacağız. (AK PARTİ sıralarından alkışlar)
Sayın
Başkan, bir konu var izninizle, kısa bir süre, onu unuttum. Eğer müsaade
ederseniz… Yarım dakika…
SALİH
CORA (Trabzon) – Keyifle dinliyoruz Sayın Bakanım.
BAŞKAN
– Sayın Bakan, ben de çok süre vermek istiyorum ama sistem, İç Tüzük müsaade
etmiyor ama çok önemli bir konuya değindiniz. Bu Bakanlığın ismi Millî Savunma
Bakanlığı, millî bir konu.
Buyurun,
bir dakika daha vereceğim. (AK PARTİ sıralarından alkışlar)
ALİ
HAYDAR HAKVERDİ (Ankara) – Diğerleri gayrimillî mi Sayın Başkan?
MİLLÎ
SAVUNMA BAKANI NURETTİN CANİKLİ (Devamla) – Genelkurmay Başkanımıza yönelik
olarak, inşaatı başlamış bir camiye aile olarak yaptıkları katkıdan, bir maddi
destekten yola çıkarak haksız birtakım spekülasyonlar ve saldırılar söz
konusudur. Bunun düzeltilmesi gerekiyor. Bakın, Genelkurmay Başkanımız
ailesiyle birlikte, akrabalarıyla birlikte inşaatı devam eden bir camiye,
tamamının finansmanı değil, imkânları ölçüsünde bir destek sağlıyorlar ve
kesinlikle hiçbir şekilde duyulmaması ve isimlerinin de verilmemesi
hassasiyetiyle bunu, bu yardımı yapıyorlar. Genelkurmay Başkanımız ve ailesi.
Fakat oradaki Belediye Başkanı bütün şeye rağmen bu bilgiyi kamuoyuyla
paylaşıyor ve babasının ve annesinin ismini veriyor.
ÖMER
FETHİ GÜRER (Niğde) – Ne ayıp şey!
MİLLÎ
SAVUNMA BAKANI NURETTİN CANİKLİ (Devamla) – Finansmanının tamamı Genelkurmay
Başkanımızın ailesi tarafından yapılmamaktadır, bir yardımdır -gönüllerinden
geçmiş- oradaki camiye, inşaatı daha önce başlamış olan camiye bir yardımdır.
Bunun neresi yanlış? Hiçbir yeri yanlış değil. 
(Mikrofon
otomatik cihaz tarafından kapatıldı) 
MİLLÎ
SAVUNMA BAKANI NURETTİN CANİKLİ (Devamla) – Bunun üzerinden spekülasyon yapmak
ve Genelkurmay Başkanımızla ilgili haksız birtakım töhmetlerde bulunmak doğru
değil. 
ÖMER
FETHİ GÜRER (Niğde) – Belediye Başkanının yaptığı yanlış.
FATMA
KAPLAN HÜRRİYET (Kocaeli) – Füzelerden camiye ne ara geçtiniz? 
MİLLÎ
SAVUNMA BAKANI NURETTİN CANİKLİ (Devamla) – Teşekkür ediyorum. Bütçemizin
hayırlara vesile olmasını diliyorum. Hepinizi saygıyla selamlıyorum. (AK PARTİ
sıralarından alkışlar)
FATMA
KAPLAN HÜRRİYET (Kocaeli) – Nereden bulmuş o parayı? 
BAŞKAN
– Teşekkür ederim Sayın Canikli.
ÖZGÜR
ÖZEL (Manisa) – Sayın Başkan…
ZİYA
PİR (Diyarbakır) – Sayın Başkan, 60’a göre bir dakika…
BAŞKAN
– Sayın Özel, söze mi girdiniz?
ÖZGÜR
ÖZEL (Manisa) – Girmiştim Sayın Başkan. Sayın Canikli’nin bir sözü üzerine bir
konuya açıklık getirmek istedim. 
BAŞKAN
– Buyurun.
III.- AÇIKLAMALAR (Devam)
40.- Manisa Milletvekili Özgür Özel’in, Millî Savunma Bakanı Nurettin
Canikli’nin 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde Hükûmet
adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Şimdi, Sayın Canikli büyük bir heyecanla anlattı. İlk başta
“Sayın Canikli’nin eğitimi Millî Savunma Bakanlığına uygun mu?” falan
tartışmaları vardı. Bize hani dediniz ya: “Gülüyorsunuz, cek cak…” Aramızdaki
konuşma şu, gecenin bu vaktinde de o şeyi paylaşalım: Birincisi, konuya
fevkalade adapte olduğunuzu aramızda konuştuk. İkincisi, heyecanınızı askerden
yeni gelmiş bir asteğmenin -hepimiz yaptık bunu- orada gördüğü yüksek
teknolojili silahları anlatırken ki hâline benzettik. Söz isterken geriye
dönerken de -tam füze sistemini anlatıyordunuz- bir füze sistemi gibi dönüp
sözü alınca, kaldığınız yere dönünce arkadaşlar “Sayın Bakan füze başlığı gibi
döndü.” dediler ona güldük. Bunu da sizinle paylaşmış olalım, yoksa başka bir
şey yok.
BAŞKAN
– Teşekkür ederim Sayın Özel.
Sayın
Pir, talebinizi alabilir miyim? Nedir?
ZİYA
PİR (Diyarbakır) – 60’a göre bir açıklamada bulunmak istiyorum. SİHA’larla
ilgili farklı bilgiler var.
BAŞKAN
– Buyurun Sayın Pir.
41.- Diyarbakır Milletvekili Ziya Pir’in, Millî Savunma Bakanı Nurettin
Canikli’nin 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın üçüncü tur görüşmelerinde Hükûmet
adına yaptığı konuşmasındaki bazı ifadelerine ilişkin açıklaması
ZİYA
PİR (Diyarbakır) – Teşekkür ederim Sayın Başkan.
Şimdi,
tabii ki Sayın Bakanın yapmış olduğu sunumu biz dikkatle izledik, orada
söylenecek elbette çok şey var. Daha önce gruplar adına konuşanlar herhâlde
bazı şeyleri söylemişler fakat SİHA’yla ilgili bir bilgi ben de vermek
istiyorum. Siz dediniz ki: “Yerli SİHA’lar dünyanın en iyileri veya en
iyisidir.” Şimdi, biz de bu konuları az çok bilen insanlarız. Dünyanın hiçbir
yerinde şu anda önde gelen Batılı ülkeler SİHA üretimine devam etmemektedir.
Şundan dolayı: SİHA’lar yapay zekâyla çalışan makinelerdir ve onların insan
monitoring ve tanıma sistemleri henüz gelişmemiştir. Dolayısıyla, üretici
ülkeler, Sırbistan bile şu anda onları durdurmuş, daha laboratuvara almış
durumda çünkü eğer şu anda onları kullanırsanız…
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) – Durduralım mı istiyorsunuz, ne istiyorsunuz? Daha
gelişmişini mi istiyorsunuz? 
BAŞKAN
– Devam edin kayıtlara geçsin sözleriniz Sayın Pir.
ZİYA
PİR (Diyarbakır) – Eğer onları kullanırsanız, şu an, bugün itibarıyla sivil
unsurlarla sivil olmayan unsurları ayırt edemiyorsunuz ve -tırnak içinde
söylüyorum- kazalar meydana geliyor. Bu yüzden dünya SİHA’ların üretimini şu
anda geri bırakmış durumda. Yani en iyilerinin Türkiye’de olduğunu da ben kabul
etmiyorum çünkü Türkiye'de bu tür kazalar olabiliyor.
BAŞKAN
– Teşekkür ederim Sayın Pir.
MİLLÎ
SAVUNMA BAKANI NURETTİN CANİKLİ (Giresun) – Sayın Başkan, kısa bir açıklama
yapabilir miyim bununla ilgili izin verirseniz?
BAŞKAN
– Sayın Bakan, buyurun.
Önemli
bir konu sayın milletvekilleri lütfen.
42.- Millî Savunma Bakanı Nurettin Canikli’nin, Diyarbakır Milletvekili
Ziya Pir’in yaptığı açıklamasındaki bazı ifadelerine ilişkin açıklaması
MİLLÎ
SAVUNMA BAKANI NURETTİN CANİKLİ (Giresun) – Teşekkür ederim.
Geliştirdiğimiz
SİHA görüntü sistemleri son derece hassas. Ben kendim bizzat gördüm, yerdeki
toplu iğneyi 12 bin fitten tespit edecek kadar hassas görüntü sistemlerine
sahip. (AK PARTİ sıralarından alkışlar) 
DİRAYET
TAŞDEMİR (Ağrı) – Yani görerek yapıyorsunuz!
MİLLÎ
SAVUNMA BAKANI NURETTİN CANİKLİ (Giresun) - Ve bir şey daha söyleyeyim. Bir
Kara Kuvvetleri karargâhında Hava
Kuvvetleriyle koordineli bir şekilde Kandil’e yapılan canlı operasyona
katıldım, SİHA’ların da katıldığı bir operasyonu izledim. Şimdi, biliyorsunuz,
tabii, bu CİRİT füzelerini atıyor, o da yerli yani SİHA’lar CİRİT füzelerini
atıyor, 12 bin fitten 8 kilometre hedefe gönderiyor. Tabii, onlar da bu
mühimmatın yüzde 100'ü de patlamıyor yani yüzde 95’i patlıyor ama bu çok yüksek
bir oran. Benim izlediğim bir tanesinde de bir mühimmat patlamadı fakat
teröristin kafasına çarptı. İsabet oranı o kadar yüksek ki. Aynen öyle, ben
kendim izledim. (AK PARTİ sıralarından alkışlar) Yani teröristin kafasına
çarptı ve öyle imha etti, normalde patlaması gerekirdi belli bir şeye gelince.
O nedenle, biz iddialıyız -yine de temkinli konuşuyorum- dünyanın en
iyilerinden bir tanesi.
Teşekkür
ediyorum Sayın Başkanım. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
FİLİZ
KERESTECİOĞLU DEMİR (İstanbul) – Sayın Başkan, çok kısa bir söz rica edeceğim.
BAŞKAN
– Buyurun Sayın Kerestecioğlu.
43.- İstanbul Milletvekili Filiz Kerestecioğlu Demir’in, silahların ne
kadar iyi yapıldığı ifadelerinin alkışlanması karşısında dehşete kapıldığına
ilişkin açıklaması
FİLİZ
KERESTECİOĞLU DEMİR (İstanbul) – Gerçekten antimilitarist bir insan olarak yani
şu anda bunun, savaş aletlerinin böyle bir heyecanla alkışlanması ve silahların
ne kadar iyi yapıldığının alkışlanması karşısında dehşete kapıldığımı ifade
etmek için söz aldım. (AK PARTİ sıralarından gürültüler)
ŞAHAP
KAVCIOĞLU (Bayburt) – Geç onu sen, geç! Kimse savaş yanlısı değil, merak
etmeyin. Savaş yanlısı sensin be!
ALİ
ÖZKAYA (Afyonkarahisar) – Teröristi anında vururuz. Teröristi niye
savunuyorsun? Avukatı mısın, niye savunuyorsun?
BAŞKAN
– Sayın milletvekilleri, lütfen...
FİLİZ
KERESTECİOĞLU DEMİR (İstanbul) – Hani buradan isterdim ki... Bu arada bu
hamasetler yapılırken Türkiye’de sosyal medyada 1’inci sırada “Bedelli ne zaman
gelecek?” diye soruyor gençler. 
ŞAHAP
KAVCIOĞLU (Bayburt) – Sizin yüzünüzden, sizin! 
ALİ
ÖZKAYA (Afyonkarahisar) – Teröristin avukatı mısın sen?
FİLİZ
KERESTECİOĞLU DEMİR (İstanbul) – İşin böyle bir yanı var. İnsanlar öyle
savaşmak falan istemiyorlar.
İSMAİL
TAMER (Kayseri) – O dehşete sen teröristlerin şehit ettiği askerlerde kapıl. 
MUSTAFA
ILICALI (Erzurum) – Şehidin kanı yerde mi kalacak?
FİLİZ
KERESTECİOĞLU DEMİR (İstanbul) – İsterdim ki burada alkışlar, işte, “Türkiye’de
bir genç bilim alanında şunları yaptı, Türkiye’de kadınlar şu noktaya geldi.”
şeklinde olsun. Savaşı, silahı alkışlıyorsunuz. Yazıklar olsun! (AK PARTİ
sıralarından “Teröristleri sen destekliyorsun ya!” sesi)
İSMAİL
TAMER (Kayseri) – Onlar için de aynı şeyi söyleyin bakalım. Bir kelime
edebiliyor musunuz?
BAŞKAN
– Sayın milletvekilleri, lütfen...
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Sayın milletvekilleri, bakanların konuşmaları bitmiştir.
Son
söz milletvekilinindir gereğince, şahısları
adına lehindeki konuşmacı Bursa Milletvekilimiz Sayın Bennur Karaburun’a
aittir.
Buyurun.
(AK PARTİ sıralarından alkışlar) 
Sayın
Karaburun, süreniz beş dakika. 
BENNUR
KARABURUN (Bursa) – Sayın Başkan, değerli milletvekilleri; 2018 Yılı Merkezi
Bütçe Kanunu Tasarısı’nın lehinde şahsım adına söz almış bulunmaktayım.
Öncelikle
dün 59 ülkeyle, Sayın Cumhurbaşkanımızın Başkanlığında İslam İş Birliği
Teşkilatı Olağanüstü Zirvesi Türkiye’nin ev sahipliğinde gerçekleşmiştir.
1947’den günümüze Filistin toprakları maalesef İsrail tarafından işgal
edilmiştir ve bu yaptığıyla İsrail, kendisinin bir terör devleti olduğunu
göstermiştir. Kudüs bizim göz bebeğimiz, ilk kıblemiz. Osmanlı torunları
olarak, Türkiye olarak, Kudüs’ü korumaya, kollamaya devam edeceğiz. Kudüs bizim
kırmızı çizgimizdir. (AK PARTİ sıralarından alkışlar) 
Bizler
tek millet, tek bayrak, tek vatan, tek devlet düsturuyla ülkemizi daha müreffeh
yarınlara ulaştırmak için mücadele etmekteyiz. Din, dil, ırk ayrımı
yapmaksızın, Aile ve Sosyal Politikalar Bakanlığımız başta olmak üzere, tüm
bakanlıklarımızla çalışmalarımızı sürdürmekteyiz.
Aile
ve Sosyal Politikalar Bakanlığımız, Aile ve Toplum Hizmetleri Genel Müdürlüğü,
Engelli ve Yaşlı Hizmetleri Genel Müdürlüğü, Eğitim ve Yayın Dairesi
Başkanlığı, Şehit Yakınları ve Gaziler Dairesi Başkanlığı, Sosyal Yardımlar
Genel Müdürlüğü gibi yoğun mesai harcayan müdürlüklerle birlikte,
vatandaşlarımıza bir lütuf olarak değil, hak temelli çalışmaları
sürdürmektedir.
Engelli
bir milletvekili olarak sizleri kendi yaşanmışlığım üzerinden Bakanlığımız ve
Hükûmetlerimizin öncesini ve mevcut durumunu mukayeseye davet etmek istiyorum. 
Ben
1996 yılında bir trafik kazası geçirdim ve beş buçuk ay yoğun bakımda kaldım.
Bu süreç içerisinde annem ve babam sabahın beş buçuğunda kalkıp yoğun bakım
hastası olan bana ilaç almak için kuyruğa girerlerdi. Kuyruğa girmeleri de bir
şey ifade etmezdi, sıra gelirse ve ilaç varsa alabilirlerdi. Düşünsenize, ben
bir yoğun bakım hastasıyım ve ilaç temin etmek için ailem dışarıda
çırpınıyordu. İş bununla da bitmiyordu, ameliyat olacağım, “bıçak parası”
dedikleri bir meblağ ödemek zorundasınız. 
FATMA
KAPLAN HÜRRİYET (Kocaeli) – Hâlâ var bıçak parası. 
BENNUR
KARABURUN (Devamla) – Ya da solunum cihazına bağlanmak için birinin bir an önce
ölmesini bekleyeceksiniz; o ölecek ki makineye siz bağlanacaksınız. 
NURHAYAT
ALTACA KAYIŞOĞLU (Bursa) – Şimdi de öyle Bennur Hanım, bunun için aramıyorlar
mı sizi? 
BENNUR
KARABURUN (Devamla) – Yoğun bakımdan çıksanız normal odada yatacak yer yok. 
NURHAYAT
ALTACA KAYIŞOĞLU (Bursa) – Telefonunu vereyim, Mudanya’da yoğun bakımda…
BAŞKAN
– Sayın milletvekilli, lütfen efendim…
BENNUR
KARABURUN (Devamla) – Kimi servislerde 2 kişi yatıyorken kimi servislerde de 2
kişi bir yatakta yatıyordu. 
Bu
arada, ben SGK’liyim ve SGK’nin başındaki Genel Müdürümüz “SGK’yi ben
batırmadım.” diyor. Buna en büyük şahit olarak SGK’yi sizin batırdığınızı
bunları yaşayan biri olarak söylüyorum; bizleri ve nice aileleri de batırdınız.
Hesap uzmanı olduğunuzu söylüyorsunuz, niçin şu gelinen noktaya siz de
gelebilmek için çalışmadınız? Niçin yolsuzluklara mahal vererek bunca insanın
ahını aldınız? Bu millet sizi affetse de Allah affeder mi bilmem. 
Sosyal
güvencenizin hiçbir şey ifade etmediği günler, dolayısıyla annem ve babamın o
zamana kadar yaptığı birikimlerini “Kızımın canı sağ olsun.” diyerek harcadığı
günlerdi ve ben, onların, buradan haklarını helal etmesini istiyorum ama en çok
da Sayın Cumhurbaşkanımız Recep Tayyip Erdoğan’ın hakkını helal etmesini
istiyorum çünkü AK PARTİ Hükûmetiyle Türkiye'nin yüzü gülmeye, gelişmeye ve
değişmeye başladı. Biz engelliler olarak, Türk vatandaşları olarak rahat nefes
almaya Sayın Cumhurbaşkanımızın sayesinde başladık. Ve buradan şunu anladık ki:
Bir idareci olarak sadece hesaplardan anlamış olmanız yeterli değil, bunun için
koskocaman bir yürek yeterdi ve o yürek Sayın Cumhurbaşkanımız Recep Tayyip
Erdoğan’da ziyadesiyle vardı. (AK PARTİ sıralarından alkışlar) 
Sonuç
olarak, atalarımızın dediği gibi “At binenin, kılıç kuşananın”dı. 
FATMA
KAPLAN HÜRRİYET (Kocaeli) – İşte, ata binemiyor, binemiyor ata. 
BENNUR
KARABURUN (Devamla) – Birçok spekülasyon yapmaya çalıştılar fakat halkımız her
şeyin farkında. Yalanlarıyla asla bir yere varamayacaklarını anlayamayan bazı
insanlar, kirli iftiralarıyla hâlâ daha saldırıyorlar. Hâlâ daha anlamıyor
musunuz? Tam 11 defa seçim kaybettiniz, daha neyin peşindesiniz? Gelin, birlik
olalım ama maalesef, bu birlikteliği sağlayacak iradenin sizde olmadığını da
biliyoruz. Çünkü sizlerin, bir maşa görevi yaparak size hükmedilen görevi
yapacağınızı biliyoruz. 
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Kocaeli) – Hiç yakışmadı size, hiç yakışmadı. 
BAŞKAN
– Sayın Karaburun, sözlerinizi tamamlamak üzere bir dakika ek süre veriyorum.
Buyurun.
BENNUR
KARABURUN (Devamla) – Gelin, size hükmeden şu eli birlikte kıralım. Bu ülkenin
refahı için çalışalım. Çocuklarımıza onur ve gururla yaşayabilecekleri,
yarınları birlikte inşa edecekleri günleri birlikte yapalım diyor, yüce Meclisi
saygıyla sevgiyle selamlıyor, bütçemizin hayırlara vesile olmasını temenni
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Karaburun. 
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, buyurun, talebiniz…
ÖZGÜR
ÖZEL (Manisa) – Sayın Başkan, sayın hatibi dikkatle dinledik, benim tekrar
etmemem gereken ifadeler var. Kendisinin sözlerine karşı, grubumuz adına cevap
hakkını müsaade ederseniz Sayın Genel Başkanın o dönemde de mesai arkadaşı ve
Ankara Milletvekilimiz Bülent Kuşoğlu verecektir. 
BAŞKAN
– Sayın Kuşoğlu, buyurun. (CHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
12.- Ankara Milletvekili Bülent Kuşoğlu’nun, Bursa Milletvekili Bennur
Karaburun’un 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın üçüncü tur görüşmelerinde
şahsı adına yaptığı konuşması sırasında Cumhuriyet Halk Partisi Grup Başkanına
sataşması nedeniyle konuşması
BÜLENT
KUŞOĞLU (Ankara) – Teşekkür ederim Sayın Başkan.
Değerli
milletvekilleri, bu ülke büyük sıkıntılardan geçti biliyorsunuz, bu sağlık
alanında da sosyal güvenlik alanında da büyük sıkıntılar yaşandı. SSK, 1945
yılında kuruldu. Prim ödeyen işçilerimiz vardı, işverenlerimiz vardı, hastane
yoktu, sağlık kurumları yoktu ve SSK 500’e yakın sağlık tesisi yaptı, hastane
yaptı. Çünkü Sağlık Bakanlığı, bu devlet bu yatırımları yapacak durumda
değildi. Bu ülke büyük sıkıntılarla bu yatırımları yaptı. Şimdi de aynı
şekilde, bakanlarımızı dinliyoruz, birçok yatırım yapılıyor. Sayın Karaburun
bir SSK’li olarak büyük sıkıntılar çekmiştir, haklıdır ama bir milletvekili
olarak burada o bütçe görüşülmezken her vesileyle bu konuları dile getirmesini
çok yadırgıyorum, üzülüyorum, şu anda da nasıl cevap vereceğimi bile
bilemiyorum kendisine. Hakikaten üzülüyorum, bu konular istismar edilecek
konular değil çünkü çok önemli konulardır. (CHP sıralarından alkışlar) Devlet
çok zor şartlar altında o yatırımları yapmıştır. Bu fakir millet, bu fakir
devlet bu sıkıntıları çekmiştir. Onların sebebi de Sayın Kılıçdaroğlu değildir,
onları bu ülkeye mal eden, sosyal güvenlik bilinci aşılayan kişidir. 
Bugün
bu konu o kadar ciddi bir konu ki Türkiye'nin geleceğidir bu konu. Ya, bu sene
için bile, bakın sadece bu sene için bile 127 milyar lira hazineden transfer
vardır, 127 milyar lira. Bu hızla artmaktadır. Bu konu speküle edilecek bir
konu değil. Hepimizin çok ciddi, devlet ciddiyeti içerisinde bu konuyu
düşünmemiz, tartışmamız gerekirken bu konuyu maalesef, bu şekilde istismar
etmemize üzülüyorum. Ama kendisine hiçbir şey söylemiyorum, bir SSK’li olarak
haklıdır, bir vatandaş olarak haklıdır, devletin göreviydi ama o dönemde de
Sayın Genel Müdürümle, şimdiki Sayın Genel Başkanımla bu konularla ilgili
elimizden geleni yaptık, çok da başarılı çalışmalar yaptık. 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) - Sadece üzüldüğümü belirteyim, hepinize saygılar sunuyorum.
(CHP sıralarından alkışlar) 
BAŞKAN
– Teşekkür ediyorum Sayın Kuşoğlu.
BARIŞ
YARKADAŞ (İstanbul) – Sayın Başkan, bir söz istemiştim ama. Dün yaşanan bir
konuyla ilgili bir söz istemiştim.
BAŞKAN
– Sayın Yarkadaş, buyurun. 
III.- AÇIKLAMALAR (Devam)
44.- İstanbul Milletvekili Barış Yarkadaş’ın, 75 yaşındaki Kezban
Saçılık’a Yüksel Caddesi’nde polisler tarafından yapılan muameleye ilişkin
açıklaması
BARIŞ
YARKADAŞ (İstanbul) – Sayın Başkan, sayın hatibin az önce söylediği sorunların
tamamı bugün hastanelerde yine yaşanıyor, onunla ilgili bir şey söylemeyeceğim
ama esas dikkat çekmek istediğim nokta şu: KHK’yle işine son verilen Veli
Saçılık’ın kolu 1999’da yaşanan cezaevi operasyonlarında koparıldı. O gün
annesi, oğlunu ve oğlunun kolunu ararken polisler tarafından yerlerde
sürüklendi; üstündeki etek çıkarıldığı için o günden bugüne etek giyemiyor ve
pantolonla dolaşıyor; büyük bir travma yaşıyor. Bugün Kezban ana, tıpkı 1999’da
olduğu gibi oğlunun peşinden koşarken yine polisler tarafından Yüksel
Caddesi’nde yerlerde sürüklendi, gözlüğü kırıldı ve gözlüğü kırıldığı için de
yüzü yaralandı. Şurada da kameraya göstereyim. 
Lütfen,
Yüksel Caddesi’ndeki bu eziyete, bu işkenceye artık son verin. 75 yaşındaki bir
anneyi yerlerde sürüklemek hiç kimseye yakışmıyor, hepimizin vicdanlarını
yakıyor. (CHP sıralarından alkışlar) 
BAŞKAN
– Teşekkür ederim Sayın Yarkadaş.
Bu
bahsettiğiniz konu bugün mü gelişti Sayın Vekilim?
BARIŞ
YARKADAŞ (İstanbul) – Bugün yaşandı Sayın Başkanım.
BAŞKAN
– Peki.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel Denetim
Raporunun Sunulduğuna İlişkin Sayıştay Başkanlığı Tezkeresi (3/1188) ile Plan
ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim
Kesin Hesabı
BAŞKAN
– Sayın milletvekilleri, üçüncü turdaki konuşmalar tamamlanmıştır. 
Şimdi
yirmi dakika süreyle soru ve cevap işlemine geçiyoruz. 
Sisteme
giren milletvekillerimizi sırayla sunmak istiyorum: Sayın Gürer, Sayın
Hürriyet, Sayın Tanal, Sayın Erdoğan, Sayın Sertel, Sayın Kayışoğlu, Sayın
Ahrazoğlu, Sayın Tor, Sayın Hüda Kaya, Sayın Havutça, Sayın Hakverdi, Sayın
Sarıhan, Sayın Aydın, Sayın Durmaz, Sayın Arslan.
İlk
söz Sayın Gürer’de.
ÖMER
FETHİ GÜRER (Niğde) – Enerji Bakanına sorum: Dünya Bankası kredisiyle finanse
edilen BOTAŞ Erzincan Kompresör İstasyonu yapım işinden iki yıl sonra öz
kaynakla karşılanan Eskişehir Kompresör İstasyonu bedeli arasında Erzincan
Kompresör İstasyonu yapım işi aleyhine yüzde 37 fark vardır. 21,8 milyon dolar
maliyet farkı çok uçuk değil mi? Coğrafi şartlar, kaynaklara olan mesafe,
yöresel iş gücü imkânıyla, iklim koşulları, üç aylık yapım süresi farkıyla bu
açıklanabilir mi? Bu konuda daha kapsamlı bir inceleme yapılacak mıdır?
Sayın
Millî Savunma Bakanına sorum: Cumhurbaşkanının bir açıklaması dayanak
gösterilerek bedelli askerlik için çok sayıda soru geliyor. Hükûmet olarak bu
konuda bir çalışmanız var mıdır? 
İkinci
sorum da: Uzman çavuşların taleplerinin sizlere kadar ulaştığını düşünüyorum.
Bu konuda 2018 yılı için bir düzenleme ve iyileştirme yapılacak mıdır? 
Teşekkür
ederim.
BAŞKAN
– Teşekkür ederim Sayın Gürer. 
Sayın
Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Aile Bakanına sorum: Az önce kürsüden Sayın Bakan, bugün de bahsettiğimiz, konu
ettiğimiz skandal kitapları toplattıklarını söyledi. Ama bakın, internete
girdiğimizde bu toplattıklarını iddia ettikleri kitaplar, ne hikmetse
internetten gayet uygun bir fiyata satışa sunulmuş, serbest bir şekilde,
herkesin alabileceği şekilde satılıyor. İşlerine gelmediği zaman Wikipedia’yı
bile, Twitter’ı bile kapatan Hükûmet, ne hikmetse şu kadar basit bir şeye bile
engel olamıyor. Yalan söylüyorsunuz demeyeceğim ama doğru söylemiyorsunuz ne
yazık ki, doğru bilgi vermiyorsunuz.
Bunun
üzerine şunu da sormak istiyorum: Bu kitaplara milletin parasıyla kaç lira
ödendi? Bu kitapları kimler onayladı? Yazarları hakkında ve dağıtan belediye
başkanları hakkında herhangi bir yaptırım uygulandı mı? Bunların da cevabının
verilmesi gerekiyor Sayın Bakan.
Diğer
bir konu da: Yine, kürsüde söylediği kısa “183” yardım hattını, sehven kürsünün
de vermiş olduğu dil sürçmesiyle birlikte “184” dedim. 
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Kocaeli) - Ama zaten iddia ettiğim de buydu. Vekillerin
bilmediği şeyi vatandaş nasıl bilecek? Bakan bundan hayıflanacağına, vekillerin
bile bilmediği bir konuyu vatandaşa nasıl anlatacağız diye hayıflanacağına, “Ah
ah, ne güzel, vekiller bile bilmiyor.” diyerek alkış tufanı arasında bununla
övünüyorsa başka bir şey demiyorum. Siz neyin kafasını yaşıyorsunuz demek
istiyorum.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Hürriyet.
Sayın
Tanal, buyurun.
MAHMUT
TANAL (İstanbul) – Teşekkür ederim Sayın Başkan.
Değerli
bakanlar, Rıza Sarraf’la birlikte Amerika’da tutuklu bulunan Hakan Atilla’nın
bugün son çıkan haberlerde itirafçı olduğu yazılı. Bu Hakan Atilla Halk Bankası
Genel Müdür Yardımcısıydı. Bununla devlet, ücreti vekâlet sözleşmesi yaptı mı?
Yaptıysa, kaç dolar üzerinden yaptı? Ne kadarı peşin ödendi? Ne kadarı daha
ödenmedi? Bu itirafçı oldu, devlet aleyhine bu şekilde beyanlarda bulunuyor,
devlet bu kaptırdığı parayı nasıl geri alacak? Vadesi gelmemiş olan ücreti
vekâlet sözleşmesinde para varsa bunları ödeyecek mi? Bu konularda ayrıntılı
bir vaziyette Genel Kurula bilgi verir misiniz.
Teşekkür
ederim.
BAŞKAN
– Teşekkür ederim Sayın Tanal.
Sayın
Erdoğan…
MEHMET
ERDOĞAN (Muğla) – Sayın Başkan, teşekkür ediyorum.
Sayın
Bakan, gazi sayılmayan gazilerin haklarını ne zaman vereceksiniz? Gaziler
arasındaki farklılıkları ne zaman gidereceksiniz?
Aile
ve Sosyal Politikalar Bakanlığında ek ders karşılığı çalışan elemanlar taşeron
yasasına dâhil olacaklar mı? 
Yabancı
işletmelere ne kadar maden işletme ruhsatı verilmiştir? Maden işletme ruhsatı
verilen yabancı şirketler içerisinde ABD ve İngiliz şirketlerinin payı nedir? 
Emlak
müşavirleri odasını ne zaman kuracaksınız? 
Yine,
4736 sayılı Yasa kapsamında 65 yaş üstü vatandaşlarımıza taşıma hizmeti veren
dolmuşçulara ayda en fazla 750 TL ödenmektedir. Bu durum dolmuşçuların iflasına
sebep olacaktır. Dolmuşçuların yaptığı hizmetin karşılığını tamamen ödemeyi
düşünüyor musunuz? 
Yine,
Muğla’mız, mermer üretiminde önemli bir il. Mermerlerimizin önemli bir kısmı
blok olarak ihraç edilmektedir. Mermer bundan sonra üretimi mümkün olmayan bir
şeydir, stoklarımız da sınırlıdır. Bunların işlenerek ihracatını sağlamak
konusunda özel bir çalışma var mıdır? 
Teşekkür
ediyorum. 
BAŞKAN
– Teşekkür ediyorum Sayın Erdoğan. 
Sayın
Sertel… 
ATİLA
SERTEL (İzmir) – Sayın Başkan, teşekkür ederim. 
Sayın
bakanlara sormak istiyorum: Türkiye’nin her yerinden bize dert yüklü, sıkıntı
yüklü telefonlar geliyor. Örneğin Türkiye’nin turizm merkezi olan Aydın’ın
Kuşadası ilçesinde 250 civarında otel var. Kuşadası’ndaki bu otellerin büyük
bir bölümü kışın da turizme açık oluyordu fakat, ne yazık ki, bugün aldığım
telefonlarda Kuşadası’nda sadece bugün 45-50 civarında otelin açıldığını ve
birçok personelin de işsiz bırakıldığını öğrendim. Yani yüzde 20-25’lerle
çalışılmış geçen yaz boyunca. 
Bir
de Mardin Midyat’tan gelen telefonu söylemek istiyorum. Mardin- Midyat
arasındaki yol artık ulaşılamaz noktaya gelmiş. Bütün araç sahipleri, o hatta
çalışan, giden araçlar gerçekten büyük sıkıntı çekiyorlarmış, Midyat halkı size
iletmemi söyledi. Biraz da Mardin Midyat’a gerçekten…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Sertel. 
Sayın
Kayışoğlu…
NURHAYAT
ALTACA KAYIŞOĞLU (Bursa) – Teşekkürler.
Kadınlar
tacize uğrayınca kendileri kamera kayıtlarını toplayıp emniyete gidiyor, buna
rağmen karakoldan geri çevriliyorlar ve sosyal medya aracılığıyla failleri
bulmaya çalışıyorlar. Dünya Ekonomik Forumu Toplumsal Cinsiyet Uçurumu
Raporu’na göre Türkiye 144 ülke arasından 131’inci sıraya gerilemiş durumda,
Bahreyn bile 126’ncı sıraya yükselmiş. Türkiye’de 2015 yılında kız çocuklarının
okulu bırakma oranı yüzde 37,6; bu konuda Avrupa birincisiyiz. İstanbul
Sözleşmesi hâlâ uygulanmıyor. ŞÖNİM’ler yetersiz ve etkili değil. Kadınların
istihdama katılımları düşük, ücretleri erkeklerle eşit değil. Çocuk yaşta
evlilikler cezasız bırakılıyor. Üstelik erkek egemen düzen SMS ve faks
aracılığıyla boşanma fetvası veriyor. Ve kız çocukları anaokullarında erkek
çocukların ayağını yıkıyorlar. Bütün partiler mutabıkken hâlâ bu çatı altında
daimî bir çocuk hakları komisyonu kurulmadı. 
Sayın
Aile Bakanı, siz ne iş yapıyorsunuz?
BAŞKAN
– Teşekkür ederim Sayın Kayışoğlu.
Sayın
Ahrazoğlu…
MEHMET
NECMETTİN AHRAZOĞLU (Hatay) – Sayın Bakanım, Milliyetçi Hareket Partisi olarak
ısrarla gündeme getirdiğimiz taşeron işçilerin kadro konusu nihayet Meclis
gündemine taşınmıştır. Genel ve katma bütçeli idareler ile belediye ve il özel
idarelerinde taşeron işçilere kadro verileceği, KİT’lerde çalışanlara
verilmeyeceği basında yer almıştır. Sayıları 900 bini bulacağı açıklanan
taşeron işçilerine kadro verilmesinde KİT’lerde çalışanların mağdur bırakılması
hak ve adalet anlayışına sığmamaktadır. 900 bin işçiye kadro verilecekse
KİT’lerde çalışan 40 bin taşeron işçiye de pekâlâ kadro verilebilir.
KİT’lerdeki taşeron işçileri bu haklardan mahrum etmemenizi, yasanın ölü
doğmamasını; ayrıca, Orman Bakanlığına bağlı mevsimlik işçilere de on aylık
çalışma hakkı verilmesi yerine kadroya alınmasını talep ediyor, bu konuda
yardımlarınızı bekliyoruz.
Teşekkür
ederim.
BAŞKAN
– Teşekkür ederim Sayın Ahrazoğlu.
Sayın
Tor…
FAHRETTİN
OĞUZ TOR (Kahramanmaraş) – Sorum Enerji ve Tabii Kaynaklar Bakanı Sayın Berat
Albayrak’adır.
Kahramanmaraş
Elbistan ve Afşin ilçe halkı A ve B termik santrallerinin baca gazları is, pis,
zehirli duman gibi çevreye verdiği zararlardan dolayı fevkalade mustariptir.
Yörede kanser vakalarının arttığı her gün yazılıp çizilmektedir. Hava kirliliği
“Kanser olmadan uyanmak dileğiyle” “Elbistan’a vapur gelmiş haberimiz yok.”
gibi yorumlara sebep olmaktadır. Elbistan’da geçen sene sudan binlerce
insanımız hastanelik olmuştur. Kış mevsimi nedeniyle kömür tüketiminden
kaynaklanan hava kirliliği çok önemli boyutlara ulaşmıştır. Yıllardan beri
“Geldi, gelecek.” denen doğal gaz maalesef bu yıl da gelmemiştir. Sorum:
Elbistan’a, Afşin’e doğal gaz ne zaman gelecektir? Süreyi kısaltmanın bir yolu
yok mudur?
Teşekkür
ederim.
BAŞKAN
– Teşekkür ederim Sayın Tor. 
Sayın
Hüda Kaya…
HÜDA
KAYA (İstanbul) – Teşekkür ederim Sayın Başkan. 
Yüzlerce
sağlıkçımız şu anda canlı yayında bizleri dinlemekteler. Sayın bakanların da
dikkatine bunu sunuyorum: 1.295 sağlıkçı şu an hâlâ atanmadı, güvenlik
soruşturmalarının sonucunu bekliyorlar. Yıllardır evlenemeyenler, evine ekmek
götüremeyenler, çocuklarının ihtiyacını göremeyenler, kiralarını ödeyemeyenler
var ve acilen bu probleme bir hayırlı sonuç ve müjde haberini bizden bekliyorlar.

İkincisi,
Sayın Aile ve Sosyal Politikalar Bakanı -700 civarında çocuk, bebek şu anda
anneleriyle birlikte hapishanedeler- yurtlarda olan çocukların aile ortamını
aratmayacak şekilde şartlara kavuşturulduklarından bahsettiler. Fakat
cezaevlerinde bebekleriyle, çocuklarıyla olan bu kadınların… Aynı zamanda
dışarıda yüzlerce çocuk, annesiz ve aileye muhtaç bir şekilde özlemle hak ve
adaletin gerçekleşmesini bekliyorlar. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Hüda Kaya. 
HÜDA
KAYA (İstanbul) – Bununla ilgili, adaleti gerçekleştirmek noktasında, bu
çocukları da ailesiz, annesiz, sahipsiz bırakmama noktasında politikalar
geliştirmek gerekli değil midir? 
Aynı
zamanda bir de şu çok önemli bir vurguydu: Hep hayır ve hasenattan da örnekler
verdi Sayın Bakan. Özellikle kadınlarımız bu politikaların kurbanı
durumundalar. İnsanlarımıza, başta kadınlar olmak üzere, hayır hasenat ve
sadakaya muhtaç politikalar geliştirilerek onları muhtaç hâle getirmekle değil,
muhtaçlıktan kurtaracak politikalar ve pratikler geliştirilmeli değil midir?
BAŞKAN
– Son söz, Sayın Havutça…
NAMIK
HAVUTÇA (Balıkesir) – Teşekkür ederim Sayın Başkanım. 
Millî
Savunma Bakanımıza soruyorum: Sayın Bakan, 15 Temmuz gecesi zorunlu silah
altında olan erlerimizin o gece tesadüfen komutanlarının emriyle sokaklara
çıktığı ve bu hain darbe girişimine bulaştırıldıkları ifade ediliyor. Aileler
bize bu erlerin durumunu soruyor.
Diğer
sorum da Sayın Enerji Bakanımıza. Ulusal Bor Araştırma Enstitüsünün, BOREN’in
bugün itibarıyla uç ürün olarak hangi ürünleri ortaya koyduğunu kamuoyu merak
ediyor. Etimatik ve tabii ki Bor-Tarımın dışında hangi çalışmaları yapmıştır?
BOREN’in Eti Bor AŞ’yle nasıl bir iş birliği içerisinde olduğu da kamuoyu
tarafından merak ediliyor. 
Ayrıca,
Çanakkale Boğazı’nın kenarında hâlâ Rusya’dan gelen kömürlerle termik santral
yapılmasına izin verecek misiniz?
Teşekkür
ederim.
BAŞKAN
– Teşekkür ederim Sayın Havutça.
Sayın
Bakanlar, hangi bakanımızdan başlıyoruz?
KADİM
DURMAZ (Tokat) – Sayın Başkanım…
BAŞKAN
– Sayın Bakan, bir saniye efendim.
Buyurun
Sayın Milletvekilim.
KADİM
DURMAZ (Tokat) – Yöremizden Gümrük ve Ticaret Bakanımızı burada görünce ceviz
üreticileri bir soruyu paylaşmamı istediler. İzniniz olursa ifade etmek
istiyorum.
BAŞKAN
– Vakit kalırsa vereyim efendim.
Sayın
Bakan, buyurun.
MİLLÎ
SAVUNMA BAKANI NURETTİN CANİKLİ (Giresun) – Teşekkür ederim Sayın Başkan.
Bedelli
askerlikle ilgili Sayın Gürer, yanlış not almadıysam bir soru yöneltti. Şu an
itibarıyla gündemimizde bedelli askerlik konusu yok, bunu çok net bir şekilde
söylememiz gerekiyor. İçinde bulunduğumuz ortamda zaten böyle bir uygulama
doğru da olmaz çünkü çok ciddi bir mücadele yürütülüyor ve bizim sistemimizde
de yükümlülük esası çerçevesinde…
MUSA
ÇAM (İzmir) – Sayın Bakan, ileride olabilir mi?
MİLLÎ
SAVUNMA BAKANI NURETTİN CANİKLİ (Giresun) – Hayır, yani tabii, on yıl
sonrasıyla ilgili bir şey söyleyemem ben size, beş yıl sonrasıyla ilgili bir
şey söyleyemem. Ama şunu söylüyorum biraz daha açmak açısından: Öngörülebilir
bir zaman dilimi içerisinde yani şu an itibarıyla, içinde bulunduğumuz an,
dönem itibarıyla böyle bir çalışmamız, böyle bir düşüncemiz yok.
Ayrıca,
uzman çavuşlarla ilgili birkaç sayın milletvekili tarafından yöneltilen sorular
oldu, Sayın Kamil Aydın da dâhil. Uzman erbaşlara ilk nasıp istihkakı ve zatî
demirbaş tabanca satın alma hakkının verilmesiyle ilgili düzenleme bu son
KHK’de muhtemelen yasalaşacak, tahmin ediyoruz yani olağanüstü bir şey olmazsa,
onu buradan ifade etmiş olalım. Ayrıca, yine, uzman erbaşlara bedelsiz tabanca
tahsisi konusunda da çalışmalarımız devam ediyor. 
15
Temmuz gecesi verilen talimat çerçevesinde o görevi yapan ya da yapmak
durumunda olan askerlerle ilgili durum, bu konu, idari çalışmalar, idari
tahkikat süreci tamamlanmış ve yargıya intikal etmiş durumda. Bütün bu
çalışmalar şu anda yargı tarafından yürütülmektedir ama şunu söyleyeyim, orada
genel ilke şu: Doğru, gerçekten sonuç itibarıyla bir emirle karşı karşıya
kaldığında askerin yapacağı şey belli, ona direnmesi mümkün değil. O gece kendi
iradesiyle, hareketleriyle, tavırlarıyla aktif olarak destek vermeyenlerin
tamamına yakını zaten bırakıldı, tahliye edildi ama ateş açan, insanları
yaralayan ya da öldüren ya da başka şekilde doğrudan darbe teşebbüsüne destek
anlamına gelecek fiillerde, hareketlerde bulunanlarla ilgili olarak da doğal
olarak, onların bu fiillerinin karşılığı olarak bir müeyyide uygulanması
kaçınılmaz. Ama dediğim gibi, sonuç itibarıyla, bütün bu süreç yargı tarafından
yürütülecek ve sonuçlandırılacak.
Yine,
Sayın Ekmeleddin İhsanoğlu Beyefendi’nin soruları oldu. Bunlardan bir tanesi
FETÖ’den ihraç edilen bazı personelin veya kişilerin mağduriyetleriyle alakalı.
Orada, biliyorsunuz, uzun zamandan beri çalışmalar yapılıyor; KHK ekinde ihraç
edildikleri için itiraz hakları yoktu, şimdi o süreç de başlatıldı. Olağanüstü
Hal İşlemlerini İnceleme Komisyonu kuruldu, faaliyetine de başladı, hatta ilk
kararlarını vermeye başladı. Bu, tabii, önemli ama daha önemlisi bu kararlara
karşı iç ve uluslararası yargı yolunun açık olması. Dolayısıyla, bu Komisyonda
istediği karar gelmediği takdirde ilgili kişinin yargıya ve onun sonunda da iç
hukuk yollarının tüketilmesinden sonra uluslararası alana, hukuka taşıması
mümkün.
Bir
de askerî öğrencilerle ilgili, yani darbe teşebbüsünün gerçekleştiği o günlerde
askerî öğrenci olanların, biliyorsunuz FETÖ iltisakı ve irtibatı nedeniyle
onların askerî öğrencilikle ilişkileri kesildi. Bununla ilgili de -yine burada
da gündeme geldi- çok soru geliyor, burada tabii şöyle bir durum söz konusu
yani belli bir tarihten itibaren örgütün, tüm askerî okullardaki sınav
sistemini bütünüyle ele geçirdiği ve o dönemlerde girenlerin tamamının bu
sistemden yani örgütün kontrolünde girenlerden oluştuğu için bu illiyet bağı,
bu iltisak otomatik olarak görülüyor, böyle kabul ediliyor. Ama bunların da
komisyona ve akabinde yargıya, yargı yoluna başvurma imkânları var, bu konu da
açık.
Teşekkür
ediyorum.
BAŞKAN
– Evet, buyurun Sayın Bakanım.
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Sayın Başkan, şimdi,
tabii şuradan gireyim, ucuz mu, değil mi, kimin listesi, kimin değil, kime neyi
inandıracağız onu da bilmiyorum ama Avrupa Birliğinden bahsediyorsak Avrupa
Birliğinin en muteber kurumu EUROSTAT, Avrupa Birliği İstatistik Enstitüsünün
yayınladığı raporlara bakacağız. Şimdi, bu raporlara baktığımızda, internet
sitesinden bugün sabah aldığımız printlere baktığımızda, Türkiye 28 Avrupa
Birliği ülkesi içerisinde doğal gazda, hem konutta hem sanayide birinci,
Türkiye elektrikte, sanayide birinci, konutta da ikinci ülke. Tabii ki en ucuz,
Türkiye en ucuz ülke. 
Şimdi,
“Bu, sanayiye yansıyor mu?” Yani şimdi bunu da araştırmadan söylemek ilginç.
Türkiye üçüncü çeyrek sanayi rakamı 2011’den sonra en büyük rekoru kırdı. Ekim
ayı sanayi üretim rakamı tüm zamanların rekorunu kırdı ve bunları müteakip
Türkiye’nin üçüncü çeyrek büyümesi yüzde 11,1’le dünya rekoru kırdı. Şimdi, bu
noktada ekim ayı rakamları da gösteriyor ki bize Allah’ın izniyle son çeyrekte
de sanayinin, enerjinin maliyet noktasında rekabetçi olması ve sanayiye destek
olması noktasında doğal gazın, dördüncü çeyrekte de inşallah rekor bir
büyümemiz geliyor. Demek ki rakamlar yalan söylemiyor. Asgari ücret içindeki
payı -hemen bu raporda bunları dağıttım- 1 Ocak 2002 itibarıyla Türkiye'de asgari
ücret içerisindeki elektrik tüketimi, bir evdeki 200 kilovatsaatlik elektrik
tüketiminin payı yüzde 20,1. 1 Ocak 2017 yılı itibarıyla bir ailenin ortalama
200 kilovatlık tüketiminin asgari ücret içindeki payı yüzde 20,1’den 5,9’a
düşmüş AK PARTİ iktidarında.
Doğal
gaza bakalım: 1 Ocak 2002 itibarıyla Türkiye'de bir ailenin ortalama 125
metreküplük tüketimi, asgari ücret içerisindeki doğal gaz fiyatının ağırlığı
yüzde 32,2 iken 1 Ocak 2017 itibarıyla bu rakam yüzde 9,8’e düşmüş. Daha çok
çalışacağız, inşallah, bu oranı daha da düşüreceğiz, Türkiye ekonomisine katkı
olması açısından bunu da ileriye taşıyacağız. 
Fahrettin
Oğuz Bey Kahramanmaraş A-B Santrali baca gazıyla ilgili sordu. Biliyorsunuz, A
Santrali kapalı, B Santralinin baca gazı arıtması mevcut. Doğal gaz anlamında,
ilçeye doğal gazı bağladık, santrali de bağlanmak üzere geliyor. O konuyu da
merak etmeyin, birkaç hafta içerisinde o da bitiyor. Onun dışında, şuraya
dikkat etmek istiyorum. 
On
saniyem kaldı ama Sayın Başkan, bize bir dakika verirsiniz. 
Ben,
şimdi konuşmamda “Yerli, millî.” dedim. Şimdi “Yerli, millî.” deyip bir refleks
veriyorsak bir gocunma unsuru oluşturur bu. Şimdi buraya baktım, bir gocunma
yok; bir de bakıyoruz, başka yerden bir gocunma var. Şimdi, demin Bakanımız
dedi ki: “Yerli İHA.” Türkiye Cumhuriyeti tarihinin en büyük projelerinden, en
önemli projelerinden biri. Bunu bir de kime karşı kullanıyoruz? Terörizme
karşı, terörle mücadeleye, ülkemizi bölmeye çalışanlara karşı. 
Şimdi,
yerli, millî İHA’lar; yine birileri gocunuyor. Bakın, arkadaşlar, demin şunu
anlatmaya çalıştım: Türkiye, kapısında büyük bir savaşla karşı karşıya. Kendi
savaşı değil, cumhuriyet tarihimizin geçtiğimiz yüzyıl nasıl bir Kurtuluş
Savaşı varsa bölgede bununla karşı karşıya.
MUSA
ÇAM (İzmir) – Siz karıştırdınız ortalığı, siz karıştırdınız.
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Yerli ve millî duruş
noktasında, 15 Temmuzdan sonra nasıl bu millet yekvücut olarak bu sürecin
karşısındaysa bu Meclis de, bu çatı da, tüm bireyler de bu noktada birlik
içerisinde olmak durumundadır. Ben buna inanır, bunu söylerim ama Türkiye'ye,
Türkiye Cumhuriyeti devletine... Çünkü “devletçilik” diyeceğiz, “milliyetçilik”
diyeceğiz, “cumhuriyetçilik” diyeceğiz, “halkçılık” diyeceğiz çünkü
devletimizin yanında duracağız. 17-25; kim yapmış ki bu operasyonu… Bugün, dört
sene sonra hangi ülkenin arkasından kim operasyon çekiyor, kim şak şaklıyorsa
emin olun 80 milyon bu tiyatroyu izliyor ve görüyor. 
FİLİZ
KERESTECİOĞLU DEMİR (İstanbul) – Görüyor, görüyor. 
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Devletimizin yanında yer
alacağız. Türkiye’ye kim ihanet ediyor, kim operasyon çekiyor, bunun farkında
olacağız. 
Ha
“yerli ve millî” dediğimizde de, o zaman bakacağız kim gocunuyor, kim
gocunmuyor? Elhamdülillah, Türkiye Cumhuriyeti devleti yanlış bir şey yemedi ki
karnı ağrısın.
ALİ
HAYDAR HAKVERDİ (Ankara) – Devlet yemez, devlet yemez; iktidar yiyebilir.
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Her zaman şunu
söylüyoruz: Bu ülke, bu iktidar, Allah’ın izniyle bu coğrafyadaki bütün bu
kıyamet senaryolarına rağmen her zamankinden daha güçlü adımlarla yarına
ilerleyecek inşallah. 
Milletimiz
şundan emin olsun: On beş yıldır bu iktidar, bu Cumhurbaşkanı, bu ülkenin
başında; Başkumandanıyla nasıl büyük bir mücadele verdiyse kefeni cebinde,
bundan sonra da verecek. Dünyanın dört bir tarafına da buradan seslenerek
söylüyorum. (AK PARTİ sıralarından alkışlar) 
ÜNAL
DEMİRTAŞ (Zonguldak) – Türkiye’yi kötü yönetmezseniz kimse operasyon çekemez
Sayın Bakan Türkiye’ye. Türkiye’yi kötü yönetiyorsunuz. 
ŞAHAP
KAVCIOĞLU (Bayburt) – Niye gocunuyorsun, niye?
BAŞKAN
– Teşekkür ederim Sayın Bakanlar. 
ÜNAL
DEMİRTAŞ (Zonguldak) – Kötü yönettiğiniz için bu durumda Türkiye. Türkiye’ye
onun için operasyon çekiyorlar. 
ŞAHAP
KAVCIOĞLU (Bayburt) – Niye gocunuyorsun?
BAŞKAN
– Sayın milletvekilleri… 
ÜNAL
DEMİRTAŞ (Zonguldak) – Kötü yönetiyorsunuz Türkiye’yi.
ÖMER
FETHİ GÜRER (Niğde) – Bizim kompresör işine de bir cevap verseniz Sayın Bakan.
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, buyurun. 
III.- AÇIKLAMALAR (Devam)
45.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın üçüncü tur görüşmelerindeki
soru-cevap işlemi sırasında yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, bir Türkiye Cumhuriyeti Bakanına gösterilmesi
gereken saygı çerçevesinden çıkmamaya çalışıyoruz ama karşı taraf elinden
geldiği kadar -hangi sebepledir bilinmez- bir tartışma zemini arıyor kendisine.

Öyle
bir konuşma yaparız ki, öyle yazışmaları okuruz ki, öyle siparişlerden
bahsederiz ki hiç isim vermeyiz, kimin nasıl gocunup nasıl hopladığını geçen
seneki gibi görürüz. 
Bugün,
burada 15 Temmuzdan bahsediyor. Bütün darbeler doğası gereği iktidar partisine
yapılır ama herkes döner muhalefetin tavrına bakar. Kendisi son derece güvenli
yerlerde bir gece geçirirken, hiç hedef olmayan Meclisi hedef yapıp yaptığı ilk
konuşmayla AK PARTİ Grubundan ayakta alkış almış olan birinin grup başkan
vekilliği yaptığı bir partinin karşısına geçip de 15 Temmuz üzerinden hamaset
yapmaya çalışmak en fazla akla şunu getirir: Beni Gülseren Hasyamanlar diye bir
ilkokul öğretmeni yetiştirdi, Bornova Anadolu Lisesinde, Ege Üniversitesi
Eczacılıkta okudum. O gece tepemize bomba atanların yetiştirdiği birinden
yerlilik, millîlik aklı alacak değiliz. (CHP sıralarından alkışlar)
Teşekkür
ederim.
BAŞKAN
– Teşekkür ediyorum Sayın Özel.
Sayın
milletvekilleri…
MEHMET
MUŞ (İstanbul) – Sayın Başkan, 60’a göre bir söz…
BAŞKAN
– Bir saniye efendim, tamam, gördüm.
ÖZGÜR
ÖZEL (Manisa) – Benim okulum belli, benim okulum belli. Ben gitmedim İzmir’de
Yamanlar Kolejine, Bornova Anadolu Lisesine gittim ben.
BAŞKAN
- Sayın milletvekilleri, zaman yetersizliğinden dolayı sayın vekillerimizin
sorduğu bazı sorulara kuşkusuz Sayın Bakanlarımız yazılı olarak cevap
vereceklerdir. Dört tane…
ÖZGÜR
ÖZEL (Manisa) – Ama Aile Bakanına verilebilir.
GARO
PAYLAN (İstanbul) – Daha Komisyondaki cevaplar gelmedi Sayın Bakan,
Komisyondaki cevaplar gelmedi daha.
GÜLAY
YEDEKCİ (İstanbul) – Sayın Başkanım, kadın tek Bakan, zaten erkek Bakanlar ona
söz vermediler, hâlbuki ilk önce onun konuşması lazımdı, en azından bir kadın
Bakan olarak konuşsun.
BAŞKAN
– Sayın Bakan, cevap vermek istiyor musunuz şimdi sorulara, yoksa…
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Ben yazılı
cevap vereceğim.
BAŞKAN
– Yazılı cevap vereceksiniz.
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Yalnız Özgür
Bey’e cevap vermek istiyorum müsaade ederseniz. Mikrofonu açarsanız Özgür Bey’e
cevap vermek istiyorum.
ÖZGÜR
ÖZEL (Manisa) – Hayır, size bir şey demedim.
MİLLÎ
SAVUNMA BAKANI NURETTİN CANİKLİ (Giresun) – Sayın Başkan, nezakette bir
sıkıntımız yok.
GARO
PAYLAN (İstanbul) – Sayın Başkan, ben bir Plan ve Bütçe Komisyonu üyesiyim.
Daha Plan ve Bütçe Komisyonundaki sorularımızın cevabı buraya henüz gelmedi.
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – O gece siz
buradaydınız, biz de buradaydık ama Sayın Bakanımız güvenli yerlerde değil,
F16’ların altında, ateşlerin altında… 
ÖZGÜR
ÖZEL (Manisa) – Ben biliyorum onun nerede olduğunu, biliyorum.
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - …milletin
içine, Atatürk Havalimanı’na Sayın Cumhurbaşkanımızla birlikte giderken… 
ÖZGÜR
ÖZEL (Manisa) – Ben biliyorum onun nerede olduğunu, biliyorum.
GÜLAY
YEDEKCİ (İstanbul) – Siz sorulara cevap verin Sayın Bakan.
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - …sizin Genel
Başkanınız o gece kontrollü bir şekilde kaçmıştır, 80 milyon da Genel
Başkanınızın kaçışını izlemiştir. O gece güvenli bölgeye gidenler sizin Genel
Başkanınızdı. (AK PARTİ sıralarından alkışlar; CHP sıralarından gürültüler,
sıra kapaklarına vurmalar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
FİLİZ
KERESTECİOĞLU DEMİR (İstanbul) – Kadınlarla ilgili sorulara cevap verin, niye
bu kadar kadın ölüyor?
BAŞKAN
– Sayın milletvekilleri, lütfen…
FİLİZ
KERESTECİOĞLU DEMİR (İstanbul) - Sadece Cumhurbaşkanı, sizin için varsa yoksa
Cumhurbaşkanı, kadınlar yok, kadınlar yok!
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Ben sorulara
cevap veririm Sayın Kerestecioğlu, neden rahatsız oluyorsunuz!
FİLİZ
KERESTECİOĞLU DEMİR (İstanbul) – Neden rahatsız oluyorum, kadınlar ölüyor diye
rahatsız oluyorum. 
FATMA
KAPLAN HÜRRİYET (Kocaeli) – Gülen suratlarla fotoğraf veriyorlardı ama.
“Allah’ın lütfu” diyorlardı. Allah’ın lütfuydu, ne oldu?
FİLİZ
KERESTECİOĞLU DEMİR (İstanbul) - Siz Cumhurbaşkanınıza böyle güzellemeler
yaparken kadın ölümleri durmuyor.
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Ben güzelleme
yapmıyorum. 
FİLİZ
KERESTECİOĞLU DEMİR (İstanbul) – Ne yapıyorsunuz Allah aşkına?
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - Olan gerçeği
söylüyorum burada.
FİLİZ
KERESTECİOĞLU DEMİR (İstanbul) – Yazıktır ya!
BAŞKAN
– Sayın milletvekilleri, lütfen…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
46.- Manisa Milletvekili Özgür Özel’in, Aile ve Sosyal Politikalar
Bakanı Fatma Betül Sayan Kaya’nın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın üçüncü
tur görüşmelerindeki soru-cevap işlemi sırasında yaptığı konuşmasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, kendisine ayrılan süreyi kendine sorulan soruları
cevaplamak yerine böyle bir polemiği tercih etmesi ayrı bir şey. Biz yaptığı
görev gereğince hep ayrı bir yere koyup ayrı bir dil seçmişizdir kendisiyle
ilgili. Mesele burada kendini savunmaktan aciz gördüğü birini savunmaksa onu
bilmem. 
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Sürekli tahrik
ediyorsunuz ya, sürekli tahrik ediyorsunuz. 
ÖZGÜR
ÖZEL (Manisa) – Başbakanın nerede olduğunu biliyoruz, Sayın Genel Başkanımızın
bize verdiği talimatı biliyoruz. 15 Temmuz gecesini bu ülkenin ortak değeri
olmaktan kendisine bir siyasi çıkış noktası, bir koruma noktası olarak
görenlere söyleyecek sözümüz şudur: Biraz önce söylediğim sözü Sayın Bakana
söylemedim. Biz devletin, devlet parasız yatılı imkânlarıyla okurken cemaat
okullarında burslu okuyan adam tenekeyi parlatsan da çeyrek altın etmeyeceğini
gösterdi bu akşam, onu söyledim. (CHP sıralarından alkışlar)
BAŞKAN
– Teşekkür ederim Sayın Özel. 
Birleşime
on dakika ara veriyorum.
Kapanma Saati: 00.06
YEDİNCİ OTURUM
Açılma Saati: 00.22
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK (Burdur), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Yedinci Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2018 Yılı Merkezî
Yönetim Bütçesi
2) Aile ve Sosyal Politikalar Bakanlığı 2016 Yılı Merkezî
Yönetim Kesin Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2018 Yılı Merkezî Yönetim
Bütçesi
2) Gümrük ve Ticaret Bakanlığı 2016 Yılı Merkezî Yönetim
Kesin Hesabı
C) REKABET KURUMU (Devam)
1) Rekabet Kurumu 2018 Yılı Merkezî Yönetim Bütçesi
2) Rekabet Kurumu 2016 Yılı Merkezî Yönetim Kesin Hesabı
Ç) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2018 Yılı Merkezî
Yönetim Bütçesi
2) Enerji ve Tabii Kaynaklar Bakanlığı 2016 Yılı Merkezî
Yönetim Kesin Hesabı
D) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2018 Yılı Merkezî
Yönetim Bütçesi
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
E) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2018 Yılı Merkezî Yönetim
Bütçesi
2) Ulusal Bor Araştırma Enstitüsü 2016 Yılı Merkezî Yönetim
Kesin Hesabı
F) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2018 Yılı Merkezî Yönetim
Bütçesi
2) Türkiye Atom Enerjisi Kurumu 2016 Yılı Merkezî Yönetim
Kesin Hesabı
G) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2018 Yılı Merkezî
Yönetim Bütçesi
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
Ğ) MİLLÎ SAVUNMA BAKANLIĞI (Devam)
1) Millî Savunma Bakanlığı 2018 Yılı Merkezî Yönetim Bütçesi
2) Millî Savunma Bakanlığı 2016 Yılı Merkezî Yönetim Kesin
Hesabı
H) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2018 Yılı Merkezî Yönetim
Bütçesi
2) Savunma Sanayi Müsteşarlığı 2016 Yılı Merkezî Yönetim Kesin
Hesabı
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, bütçe üzerindeki oylamaların çok zaman aldığı malumlarınızdır.
Grupların mutabakatıyla, dünkü birleşimde olduğu üzere, bugün ve bundan sonraki
turlarda kurum bütçelerinin bölümlerinin adları okunmadan sadece kod numaraları
belirtilerek oya sunulacaktır. Kod numaralarının karşılığı bölüm adlarını bir
defalığına bilgilerinize sunacağım: “(01): Genel Kamu Hizmetleri, (02): Savunma
Hizmetleri, (03): Kamu Düzeni ve Güvenlik Hizmetleri, (04): Ekonomik İşler ve
Hizmetler, (05): Çevre Koruma Hizmetleri, (06): İskan ve Toplum Refahı
Hizmetleri, (07): Sağlık Hizmetleri, (08): Dinlenme, Kültür ve Din hizmetleri,
(09): Eğitim Hizmetleri, (10): Sosyal Güvenlik ve Sosyal Yardım Hizmetleri;
Gelir
cetvellerinde 1’inci düzey gelir kodlarının açıklanması yani adları ise
aşağıdaki şekildedir:
(01):
Vergi Gelirleri, (02): Sosyal Güvenlik Gelirleri, (03): Teşebbüs ve Mülkiyet
Gelirleri, (04): Alınan Bağış ve Yardımlar ile Özel Gelirler, (05): Diğer Gelirler,
(06): Sermaye Gelirleri, (08): Alacaklardan Tahsilat, (09): Ret ve İadeler”
Şimdi,
sırasıyla üçüncü turda yer alan bütçelerin bölümlerine geçilmesi hususunu ve
bölümlerini ayrı ayrı okutup oylarınıza sunacağım.
Aile ve Sosyal Politikalar Bakanlığı 2018 yılı merkezî
yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri
okutuyorum:
24) AİLE VE SOSYAL POLİTİKALAR
BAKANLIĞI
1) Aile ve Sosyal Politikalar Bakanlığı 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 505.695.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 152.642.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 26.032.169.000'
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 26.690.506.000
BAŞKAN – Kabul
edenler... Etmeyenler... Kabul edilmiştir.
Aile ve Sosyal
Politikalar Bakanlığı 2018 yılı merkezî yönetim bütçesinin bölümleri kabul
edilmiştir.
Aile ve Sosyal
Politikalar Bakanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Aile ve Sosyal Politikalar Bakanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 22.079.932.656,31
Bütçe Gideri 21.838.164.165,95
Ödenek Üstü Gider 21.607,05
İptal Edilen Ödenek 241.589.542,36
Ertesi Yıla Devredilen Ödenek 200.555,05
BAŞKAN – (A)
cetvelini kabul edenler... Etmeyenler... Kabul edilmiştir.
Aile ve Sosyal
Politikalar Bakanlığı 2016 yılı merkezî yönetim kesin hesabının bölümleri kabul
edilmiştir.
Gümrük ve
Ticaret Bakanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
31) GÜMRÜK VE TİCARET BAKANLIĞI
1) Gümrük ve Ticaret Bakanlığı 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 1.030.850.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 85.883.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 121.825.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 1.238.558.000
BAŞKAN – Kabul
edenler... Etmeyenler... Kabul edilmiştir.
Gümrük ve
Ticaret Bakanlığı 2018 yılı merkezî yönetim bütçesinin bölümleri kabul
edilmiştir.
Gümrük ve Ticaret Bakanlığı 2016 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Gümrük ve Ticaret Bakanlığı 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.209.550.167,00
Bütçe Gideri 1.030.010.849,58
Ödenek Üstü Gider 2,59
İptal Edilen Ödenek 179.539.320,01
Ertesi Yıla Devredilen Ödenek 48.053.219,35
BAŞKAN – (A)
cetvelini kabul edenler... Etmeyenler... Kabul edilmiştir.
Gümrük ve
Ticaret Bakanlığı 2016 yılı merkezî yönetim kesin hesabının bölümleri kabul
edilmiştir.
Rekabet Kurumu
2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
42.07) REKABET KURUMU
1) Rekabet Kurumu 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 46.644.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 37.856.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 84.500.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 2.016.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 82.484.000
BAŞKAN – Kabul
edenler… Etmeyenler… Kabul edilmiştir.
 TOPLAM 84.500.000
BAŞKAN – Kabul
edenler... Etmeyenler... Kabul edilmiştir.
Rekabet Kurumu
2018 yılı merkezî yönetim bütçesinin bölümleri kabul edilmiştir.
Rekabet Kurumu
2016 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Rekabet Kurumu 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 91.450.000,00
Bütçe Gideri 71.362.432,57
İptal Edilen Ödenek 20.087.567,43
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 69.500.000,00
Tahsilat 65.525.165,92
Ret ve İadeler 701.494,12
Net Tahsilat 64.823.671,80
BAŞKAN – (B)
cetvelini kabul edenler … Etmeyenler… Kabul edilmiştir.
Rekabet Kurumu
2016 yılı merkezî yönetim kesin hesabının bölümleri kabul edilmiştir.
Enerji ve Tabii
Kaynaklar Bakanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
20) ENERJİ VE TABİİ KAYNAKLAR
BAKANLIĞI
1) Enerji ve Tabii Kaynaklar Bakanlığı 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 700.497.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 37.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 4.333.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 444.241.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı Hizmetleri 1.237.400.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.386.508.000
BAŞKAN – Kabul
edenler... Etmeyenler... Kabul edilmiştir.
Enerji ve Tabii
Kaynaklar Bakanlığı 2018 yılı merkezî yönetim bütçesinin bölümleri kabul edilmiştir.
Enerji ve Tabii
Kaynaklar Bakanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Enerji ve Tabii Kaynaklar Bakanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.922.828.118,00
Bütçe Gideri 1.514.934.824,97
İptal Edilen Ödenek 407.893.293,03
BAŞKAN – (A)
cetvelini kabul edenler... Etmeyenler... Kabul edilmiştir.
Enerji ve Tabii
Kaynaklar Bakanlığı 2016 yılı merkezî yönetim kesin hesabının bölümleri kabul
edilmiştir.
Enerji Piyasası
Düzenleme Kurumu 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir. 
Bölümleri
okutuyorum:
42.05) ENERJİ PİYASASI DÜZENLEME
KURUMU
1) Enerji Piyasası Düzenleme Kurumu 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 18.330.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 30.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.700.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 224.984.000
BAŞKAN – Kabul
edenler… Etmeyenler… Kabul edilmiştir.
 10 Sosyal Güvenlik ve
Sosyal Yardım Hizmeteri 1.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 247.045.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 213.032.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 37.888.000
BAŞKAN – Kabul
edenler… Etmeyenler… Kabul edilmiştir.
 09 Ret ve İadeler -3.875.000
BAŞKAN – Kabul
edenler… Etmeyenler… Kabul edilmiştir.
 TOPLAM 247.045.000
BAŞKAN – Kabul
edenler... Etmeyenler... Kabul edilmiştir.
Enerji Piyasası
Düzenleme Kurumu 2018 yılı merkezî yönetim bütçesinin bölümleri kabul
edilmiştir.
Enerji Piyasası
Düzenleme Kurumu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Enerji Piyasası Düzenleme Kurumu 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 283.058.976,87
Bütçe Gideri 256.911.693,20
İptal Edilen Ödenek 26.147.283,67
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 217.290.000,00
Tahsilat  265.775.319,86
Ret ve İadeler 8.863.626,66
Net Tahsilat 256.911.693,20
BAŞKAN – (B)
cetvelini kabul edenler… Etmeyenler… Kabul edilmiştir.
Enerji Piyasası
Düzenleme Kurumu 2016 yılı merkezî yönetim kesin hesabının bölümleri kabul
edilmiştir.
Ulusal Bor Araştırma
Enstitüsü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.26) ULUSAL BOR ARAŞTIRMA
ENSTİTÜSÜ
1) Ulusal Bor Araştırma Enstitüsü 2018 Yılı Merkezî
Yönetim Bütçesi



Kodu


Açıklama


(TL)



 04 Ekonomik İşler ve Hizmetler 16.293.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 16.293.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 04 Alınan Bağış ve Yardımlar ile
Özel Gelirler 10.943.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 5.350.000
BAŞKAN – Kabul
edenler… Etmeyenler… Kabul edilmiştir.
 TOPLAM 16.293.000
BAŞKAN – Kabul
edenler... Etmeyenler... Kabul edilmiştir.
Ulusal Bor
Araştırma Enstitüsü 2018 yılı merkezî yönetim bütçesinin bölümleri kabul
edilmiştir.
Ulusal Bor
Araştırma Enstitüsü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Ulusal Bor Araştırma Enstitüsü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 14.090.390,00
Bütçe Gideri 6.955.045,14
İptal Edilen Ödenek 7.135.344,86
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 13.962.000,00
Tahsilat 12.295.834,62
BAŞKAN – (B)
cetvelini kabul edenler… Etmeyenler… Kabul edilmiştir.
Ulusal Bor
Araştırma Enstitüsü 2016 yılı merkezî yönetim kesin hesabının bölümleri kabul
edilmiştir.
Türkiye Atom
Enerjisi Kurumu 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.27) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 25.343.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.545.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 155.979.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 184.867.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 18.650.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 165.967.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 250.000
BAŞKAN – Kabul
edenler… Etmeyenler… Kabul edilmiştir.
 TOPLAM 184.867.000
BAŞKAN – Kabul
edenler... Etmeyenler... Kabul edilmiştir.
Türkiye Atom
Enerjisi Kurumu 2018 yılı merkezî yönetim bütçesinin bölümleri kabul
edilmiştir.
Türkiye Atom
Enerjisi Kurumu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye Atom Enerjisi Kurumu 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 176.948.698,58
Bütçe Gideri 131.054.559,83
İptal Edilen Ödenek 45.894.138,75
Ertesi Yıla Devredilen Ödenek 6.155.931,43
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 166.756.000,00
Tahsilat 139.089.857,86
Ret ve İadeler 331.727,11
Net Tahsilat 138.758.130,75
BAŞKAN – (B)
cetvelini kabul edenler… Etmeyenler… Kabul edilmiştir.
Sayın
milletvekilleri, Türkiye Atom Enerjisi Kurumu 2016 yılı merkezî yönetim kesin
hesabının bölümleri kabul edilmiştir.
Maden Tetkik ve
Arama Genel Müdürlüğü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.40) MADEN TETKİK VE ARAMA GENEL
MÜDÜRLÜĞÜ
1) Maden Tetkik ve Arama Genel Müdürlüğü 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 110.583.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 33.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.450.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 584.540.000
BAŞKAN – Kabul
edenler… Etmeyenler… Kabul edilmiştir.
 06 İskan ve Toplum Refahı
Hizmetleri 1.329.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 699.935.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 110.600.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 485.685.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 98.650.000
BAŞKAN – Kabul
edenler… Etmeyenler… Kabul edilmiştir.
 TOPLAM 694.935.000
BAŞKAN – Kabul
edenler... Etmeyenler... Kabul edilmiştir.
Maden Tetkik ve
Arama Genel Müdürlüğü 2018 yılı merkezî yönetim bütçesinin bölümleri kabul
edilmiştir.
Maden Tetkik ve
Arama Genel Müdürlüğü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Maden Tetkik ve Arama Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 462.201.210,94
Bütçe Gideri 362.364.068,36
İptal Edilen Ödenek 99.837.142,58
Ertesi Yıla Devredilen Ödenek 1.643.405,69
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 442.857.000,00
Tahsilat 413.352.977,48
Ret ve İadeler 29.849.827,93
Net Tahsilat 383.503.149,55
BAŞKAN – (B)
cetvelini kabul edenler… Etmeyenler… Kabul edilmiştir.
Maden Tetkik ve
Arama Genel Müdürlüğü 2016 yılı merkezî yönetim kesin hesabının bölümleri kabul
edilmiştir.
Millî Savunma
Bakanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
09) MİLLÎ SAVUNMA BAKANLIĞI
1) Millî Savunma Bakanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 339.964.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 40.029.462.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 11.628.000
BAŞKAN – Kabul edenler…
Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 21.185.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 40.402.239.000
BAŞKAN – Kabul
edenler... Etmeyenler... Kabul edilmiştir.
Millî Savunma
Bakanlığı 2018 yılı merkezî yönetim bütçesinin bölümleri kabul edilmiştir.
Millî Savunma
Bakanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Millî Savunma Bakanlığı 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 38.337.055.205,57
Bütçe Gideri 26.281.760.996,48
İptal Edilen Ödenek 11.821.049.919,55
Ertesi Yıla Devredilen Ödenek 10.954.690.788,07
BAŞKAN – (A)
cetvelini kabul edenler... Etmeyenler... Kabul edilmiştir.
Millî Savunma
Bakanlığı 2016 yılı merkezî yönetim kesin hesabının bölümleri kabul edilmiştir.
Savunma Sanayi
Müsteşarlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
40.28) SAVUNMA SANAYİİ MÜSTEŞARLIĞI
1) Savunma Sanayi Müsteşarlığı Merkezî Yönetim Bütçesi
ÖDENEK CETVELİ



Kodu


Açıklama


(TL)



 02 Savunma Hizmetleri 66.011.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 66.011.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 88,000'
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 20.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 65.903.000
BAŞKAN – Kabul
edenler… Etmeyenler… Kabul edilmiştir.
 TOPLAM 66.011.000
Savunma Sanayii
Müsteşarlığı 2018 yılı merkezî yönetim bütçesinin bölümleri kabul edilmiştir.
Savunma Sanayi
Müsteşarlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Savunma Sanayii Müsteşarlığı 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(B)
CETVELİ






(TL)



Toplam Ödenek 74.267.750,00
Bütçe Gideri 62.743.162,10
İptal Edilen Ödenek 11.524.587,90
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 57.377.000,00
Tahsilat 60.681.694,05
Ret ve İadeler 30.528,39
Net Tahsilat 60.651.165,66
BAŞKAN – (B)
cetvelini kabul edenler… Etmeyenler… Kabul edilmiştir.
Savunma Sanayii Müsteşarlığı 2016
yılı merkezî yönetim kesin hesabının bölümleri kabul edilmiştir.
Sayın
milletvekilleri, böylece üçüncü turda yer alan kuruluşların bütçeleri ve kesin hesapları
kabul edilmiştir. Hayırlı olmalarını temenni ediyorum.
Sayın
Muş, söz talebiniz var.
III.- AÇIKLAMALAR (Devam)
47.- İstanbul Milletvekili Mehmet Muş’un, bütçe görüşmelerinde yapılan
değerlendirmelere ve bazı konuların şahsileştirildiğine ilişkin açıklaması
MEHMET
MUŞ (İstanbul) – Sayın Başkan, teşekkür ediyorum.
Daha
önce bir söz talebim vardı fakat ara vermeden önceydi bu talebim. 
Bugün
dört bakanlığın bütçelerini görüştük. Önemli tartışmalar yaşandığını
düşünüyorum. Herkes tezini ortaya koydu, bütün gruplar, en son Hükûmet burada
tezini ortaya koydu. Daha sonra, maalesef, hiçbir zaman tasvip etmediğimiz,
etmeyeceğimiz; mesele, politikalarla değil de iş yine şahsileştirmeye geldi.
Geçen sene tıpkısının aynısını duyduğumuz sözleri -bakın, tıpkısının aynısını
geçen bütçede- aynı şekilde bu bütçede de tekrar duymak zorunda kaldık. Bir laf
vardır: “Önce lafa bakarım laf mı diye, sonra söyleyene bakarım adam mı diye.”
Dolayısıyla lafın nereden söylendiğine, kimin söylediğine bakar ona göre bir
değerlendirme yapmak gerekir ki biz bu değerlendirmeyi yapıyoruz. Hiçbir zaman
politikaların haricinde, uygulamaların haricinde Meclis… “Efendim, öyle şeyler
var ki…”
(Mikrofon
otomatik cihaz tarafından kapatıldı) 
BAŞKAN
– Buyurun Sayın Muş.
MEHMET
MUŞ (İstanbul) – “Öyle şeyler okurum ki, öyle şeyler var ki elimde…” Ne olduğu
belli değil, ne idiği belirsiz, onlarla tehditvari Meclisin ağırlığına, şurada
tartıştığımız konuların ağırlığına yakışmayacak öyle bir acziyet içine düşülmüş
ki nereden geldiği, ne olduğu bilinmeyen, ellerinde olduğunu iddia ettiği
“Yazışmalar okurum, işte, sizi mahcup ederim.” 
Sözlerimi
Ziya Paşa’nın bir sözüyle bitiriyorum: “Necâbet vermez asla üniforma, zerdûz
palan vursan merkep yine merkeptir.” 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Muş.
İLKNUR
İNCEÖZ (Aksaray) – Sayın Başkan…
BAŞKAN
- Sayın İnceöz, talebiniz var mı sizin?
İLKNUR
İNCEÖZ (Aksaray) – Var, var.
BAŞKAN
– Buyurun.
48.- Aksaray Milletvekili İlknur İnceöz’ün, yapılan görüşmelerde
konuların şahsileştirilerek ve şahsi sataşmalarla bakanlıklar üzerinde âdeta
bir rol biçmeye çalışıldığına ve Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de sayın grup
başkan vekilimizin sözlerine ilave olarak bugün görüşmelerine başladığımız dört
bakanlığın bütçesinde sabah özellikle ve hassaten rica etmiştik. Her seferinde
de söylüyoruz Meclisin mehabetine uygun, usul, üslupla konuşalım diye ve bugün
gördük ki çok normal, mutat bir görüşme gerçekleştirdiğimiz sırada özellikle
konuların şahsileştirmeyle, şahsi sataşmalarla bakanlıklar üzerinde âdeta bir
rol biçmeye çalışıldığını söyledik ve uyarılarda da bulunduk zaman zaman. 
En
son Sayın Cumhuriyet Halk Partisi Grup Başkan Vekilli konuşması içerisinde, ki
konuşmasının tamamına girmeyeceğim. Bunu özellikle şiddetle reddettiğimizi ve
bu sözün söyleyene ait, söyleyenin üzerine yapışacağını, bunun tutanaklarla da
sabit kılınacağını belirtmek istiyorum. “Adam, tenekeyi parlatsan da çeyrek
altın etmeyeceğini gösterdi.” sözü üzerine yapıştı. Bakın, ben şunu sormak istiyorum:
Adama sormazlar mı 15 Temmuz gecesi tankların yanına gideceksin, oradan
kontrollü bir şekilde kaçacaksın, sonra bir belediye başkanının evinde sabaha
kadar televizyondan...
(Mikrofon
otomatik cihaz tarafından kapatıldı)
NİHAT
YEŞİL (Ankara) – Sen Amerika’ya gidip secde ettiğinde neredeydin? 
ÜNAL
DEMİRTAŞ (Zonguldak) – Tünelde saklanan kim? 
NİHAT
YEŞİL (Ankara) – Senin Başbakanın neredeydi? Ayıp be!
İLKNUR
İNCEÖZ (Aksaray) - Açarsanız sözlerimi tamamlayacağım.
BAŞKAN
– Tamamlayınız Sayın İnceöz.
ÜNAL
DEMİRTAŞ (Zonguldak) – Tünelde saklanıyordu, tünelde.
İLKNUR
İNCEÖZ (Aksaray) – …orada izleyeceksin sonra bir vakit çıkacaksın 15 Temmuz
gecesine “kontrollü darbe” diyeceksin. Adama demezler mi tenekeyi parlatsan da
sen altın dahi etmiyorsun ve bu boş tenekeden ses çıkmaya devam ediyor,
demezler mi? Bu sözleri kendilerine aynen iade ediyorum. (AK PARTİ sıralarından
alkışlar)
NİHAT
YEŞİL (Ankara) – Sen o diz çökmeyi yaptığına ne diyorsun?
BAŞKAN
– Teşekkürler Sayın İnceöz…
ERTUĞRUL
KÜRKCÜ (İzmir) – Siz de biliyorsunuz ki bunda alkışlanacak bir şey yok yani.
BAŞKAN
- Sayın Bakan, buyurun. (AK PARTİ ve CHP sıralarından karşılıklı laf atmalar)
İLKNUR
İNCEÖZ (Aksaray) – Geç onları, sen geç! Herkes rüştünü ispat etmiş burada.
17-25 Aralıktan sonra sen git televizyonlarında ağla, medyalarına konuş, ondan
sonra gel burada temcit pilavı gibi aynı şeyleri söyle.
BAŞKAN
- Sayın milletvekilleri, lütfen, Sayın Bakan konuşuyor.
ÜNAL
DEMİRTAŞ (Zonguldak) – O fotoğrafı biz çektirseydik neler söylerdiniz Sayın
İnceöz? Pensilvanya’ya gitseydik.
İLKNUR
İNCEÖZ (Aksaray) – Vallahi ne söylerseniz söyleyin, ne yaparsanız yapın, biz
sözlerimizi söylemekten çekinmeyeceğiz.
BAŞKAN
– Sayın grup başkan vekilleri lütfen, Sayın Bakan konuşuyor.
İLKNUR
İNCEÖZ (Aksaray) – Grubunuzu susturun Sayın Başkan.
49.- Enerji ve Tabii Kaynaklar Bakanı Berat Albayrak’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
ENERJİ
VE TABİİ KAYNAKLAR BAKANI BERAT ALBAYRAK (İstanbul) – İki tane konu dikkatimi
çekti konuşmada, şahsım üzerine söylendiğini bildiğim için yanlışları
düzeltmekte önem addediyorum. 
“Cemaatin
okulunda burslu...” Evet, cemaatin okulunda ama burslu okumadım, bir.
İkincisi:
Otuz beş sene içerisinde cemaatin yüzlerce okulunda okuyan yüzbinlerce,
milyonlarca gençten bir tanesiyim. Ama öyle bir anne baba yetiştirdi ki beni
hiçbir zaman ama hiçbir zaman aklımı bir beşere kiraya vermedim. (AK PARTİ
sıralarından alkışlar) Elhamdülillah, öyle vermedim ki, beni o dediğiniz güruh
öyle iyi bilir ki -geçmişi araştırın, nasıl bilirler- kimin oğlu olduğumu,
nasıl bir hayat yaşadığımı.
FATMA
KAPLAN HÜRRİYET (Kocaeli) – Bilirler, çok iyi bilirler!
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Hiçbir zaman inandığımdan
geri durmadım. Bunu böyle bir düzeltelim. Tıpkı o okullarda okuyup da tüm
mezunlarının FETÖ’cü olmadığı gibi, bu ülkede o okullarda okumuş FETÖ’cü
olmayan yüzbinlerce gencimiz var, aklını kiraya vermemiş bu çerçevede
insanlarımız var.
HÜDA
KAYA (İstanbul) – Onun için mi hesap açanlar içeride?
ENERJİ
VE TABİİ KAYNAKLAR BAKANI BERAT ALBAYRAK (İstanbul) – Gelelim ikinci konuya:
Sayın Grup Başkan Vekili dedi ki: “O gece kaçtınız, saklandınız.” Ben öyle
anladım, yanlış anladıysam düzeltin. Benim o gece nerede olduğumu 3 evladımla
önce Allah, sonra bu milletim, sonra da bu tarih biliyor ve yazacak. Ben şunu
ifade ediyorum: Kimin nerede olduğunu hem Cenab-ı Allah biliyor, hem tarih
biliyor, hem de bu millet biliyor. Biz hiçbir zaman… (AK PARTİ sıralarından
alkışlar) Ben 12 Eylül darbesinde hapse girmiş yazar bir insanın oğluyum. Ne
darbeden korktum ne ölümden korktum.
ERTUĞRUL
KÜRKCÜ (İzmir) – Vay!
ENERJİ
VE TABİİ KAYNAKLAR BAKANI BERAT ALBAYRAK (İstanbul) – 15 Temmuzda, en ön safta,
bu darbede de bu darbenin birinci hedefi olan insanın yanından -elhamdülillah,
benim için bir altın madalyasıdır- bir saniye bile ayrılmadan bu mücadelede en
önde yer almak için gayret ettim. (AK PARTİ sıralarından alkışlar) Dolayısıyla
sözüm şudur: Bu iki söz üzerine açıklama yapılması gereği hasebiyle bunu söylemek istiyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan. 
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, buyurun. 
HÜDA
KAYA (İstanbul) – Sorumuzun cevabını alamayacak mıyız Başkan, sorular sorduk?
50.- Manisa Milletvekili Özgür Özel’in, Enerji ve Tabii Kaynaklar Bakanı
Berat Albayrak’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, oylamadan önce söz istemeyip oylama geçtikten
sonra bu sözü istediler, ben de anlayışla karşıladım.
İLKNUR
İNCEÖZ (Aksaray) – Ondan önce istedik Başkan. 
MEHMET
MUŞ (İstanbul) – Sayın Başkana sor. 
İLKNUR
İNCEÖZ (Aksaray) – Niyet okuma, ondan önce istedik. 
MEHMET
MUŞ (İstanbul) – Sayın Başkan, lütfen düzeltin. 
İLKNUR
İNCEÖZ (Aksaray) – Daha oylamaya başlamadan önce istedik, yine niyet okumaya
devam edin, tabii tabii. 
MEHMET
MUŞ (İstanbul) – Sayın Başkan, lütfen düzeltin, ne zaman istediğimi
biliyorsunuz. 
İLKNUR
İNCEÖZ (Aksaray) – Öncesinde istedik. 
ÖZGÜR
ÖZEL (Manisa) – On beş dakikalık verilen aradan sonra Sayın Mehmet Muş’un
verdiği, okuduğu kısa dörtlük kendisine yakışmıştır.
KADİM
DURMAZ (Tokat) – Aynen.
MEHMET
MUŞ (İstanbul) – Kime yakıştığı belli oldu. 
ÖZGÜR
ÖZEL (Manisa) – Hanımefendinin yapmış olduğu benzetmelere karşı, onun neyi
kutsal görüp…
İLKNUR
İNCEÖZ (Aksaray) – Ben benzetme yapmadım, ben tespit ettim. 
ÖZGÜR
ÖZEL (Manisa) – …kimin, nasıl bir şahsiyetin karşısında, normalde baş örtmediği
hâlde orada baş örtecek kadar kutsal gördüğünü tarih yazacaktır. (CHP
sıralarından alkışlar) 
AYŞE
SULA KÖSEOĞLU (Trabzon) – Bu demagoji hiç yakışmıyor size Özgür Bey,
yakışmıyor. 
ÖZGÜR
ÖZEL (Manisa) – Sayın Bakan, bir cemaatin okulunda okumuştur.
ŞAHİN
TİN (Denizli) – Bunlarla bir yere varamazsınız, onu söyleyeyim, ekmek çıkmaz
size burada. 
ÖZGÜR
ÖZEL (Manisa) – Eğer şu an Bakan olmasaydı, şu anda o geceyi birlikte geçirdiği
ve ülkenin en kudretlisi olarak gördüğü kişinin yanında ve damadı olmasaydı,
yüzbinlerce, o okulda okumuş ve tek suçu o okulda okumak görülen kişi gibi…
GÖKCEN
ÖZDOĞAN ENÇ (Antalya) – Haydi canım!
YUSUF
BAŞER (Yozgat) – Hadi be!
ÖZGÜR
ÖZEL (Manisa) – …örneğin memuriyetten ihraç edilmiş, hapishaneye atılmış
olacaktı. (AK PARTİ sıralarından gürültüler)
(Mikrofon
otomatik cihaz tarafından kapatıldı) 
AYŞE
SULA KÖSEOĞLU (Trabzon) – 15 Temmuz turnusol kâğıdıdır Özgür Bey, 15 Temmuz
turnusol kâğıdıdır. Herkesin rengini ortaya koymuştur. 
ÖZGÜR
ÖZEL (Manisa) – Müsaade edin Sayın Başkan. 
BAŞKAN
– Sayın Özel, buyurun. 
ÖZGÜR
ÖZEL (Manisa) – Bugün sadece ve sadece o okulda okudukları için içeriye
atılanlar varken…
ALİ
ÖZKAYA (Afyonkarahisar) – Hiç öyle bir şey yok. 
YUSUF
BAŞER (Yozgat) – Geç onu, geç! Geç onu be! Geç onu, avukatlığını yapıyorsun
hâlen burada!
ÖZGÜR
ÖZEL (Manisa) – …şimdi burada, kasım kasım kasılıp “Ben orada burslu okumadım
da Fetullah Gülen’in okulunda aldığım eğitim için bir de üstüne para verdim.”
diye böbürlenmek ayrı bir şey. 
YUSUF
BAŞER (Yozgat) – FETÖ’nün avukatlığını yapma!
ÖZGÜR
ÖZEL (Manisa) – Sayın Bakanın dediği gibi bitirelim. Ben biraz önce yaptığım
konuşmalarda Sayın Bakanın hiç ismini vermedim.
GÖKCEN
ÖZDOĞAN ENÇ (Antalya) – Haydi ya!
ÖZGÜR
ÖZEL (Manisa) – Kim gocunduysa o cevap verdi. 
YUSUF
BAŞER (Yozgat) – Haydi be!
ÖZGÜR
ÖZEL (Manisa) – Teşekkür ederim. (CHP sıralarından alkışlar) 
MEHMET
MUŞ (İstanbul) – Haydi gidelim!
Sayın
Başkan, şunu düzeltin lütfen: Ben aradan önce…
BAŞKAN
– Sayın milletvekilleri…
MEHMET
MUŞ (İstanbul) – Sayın Başkan…
BAŞKAN
- Bir saniye efendim.
İLKNUR
İNCEÖZ (Aksaray) – Söz aldık. 
AYŞE
SULA KÖSEOĞLU (Trabzon) – Kaçmak yakışır size. 
BAŞKAN
- Sayın milletvekilleri, ben birleşime ara vermeden önce Sayın Muş’un
kayıtlarda ismi vardı. Daha sonra ben…
İLKNUR
İNCEÖZ (Aksaray) – Ben de açıklama için söz aldım. 
BAŞKAN
- Evet, İnceöz’ün de vardı.
İLKNUR
İNCEÖZ (Aksaray) – Evet. 
BAŞKAN
- Biz de gereğini yaptık, burada problem de yok.
MEHMET
MUŞ (İstanbul) – Teşekkür ederiz. 
BAŞKAN
- İlave edeceğiniz…
ÖZGÜR
ÖZEL (Manisa) – Sayın Başkan, şu var: Oylamaya geçilmeden önce talebini tekrar
etse söz vermeyecek miydiniz? Yoksa, oylama boyunca orada oturup da “aman
oylamalar rahatlıkla geçsin ondan sonra…”
İLKNUR
İNCEÖZ (Aksaray) – Ya, öyle oldu, böyle oldu. 
MEHMET
MUŞ (İstanbul) – Arkadaşlar, herkes alacağını aldı. 
Sayın
Başkan, siz biliyorsunuz.
ÖZGÜR
ÖZEL (Manisa) – Sayın Başkan, üstüne kim alındıysa, gocunduysa millet gördü. 
Teşekkür
ediyorum, saygılar sunuyorum. (AK PARTİ ve CHP sıralarından karşılıklı laf
atmalar) 
MEHMET
MUŞ (İstanbul) – Arkadaşlar, Ziya Paşa’nın bir lafı var, onu hatırlatın.
BAŞKAN
– Sayın milletvekilleri…
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz, söz talebiniz mi var? 
İLKNUR
İNCEÖZ (Aksaray) – Söz istiyorum Sayın Başkanım. 
BAŞKAN
– Sayın İnceöz, buyurun. 
51.- Aksaray Milletvekili İlknur İnceöz’ün, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkanım, nedense bu terör örgütlerine laf edilince,
nedense gerçekler söylenince her seferinde bu fotoğrafın gündeme gelmesi ne
acıdır, ne sıkışmışlıktır. 
ÖZGÜR
ÖZEL (Manisa) – Bir açıkla o zaman, bir açıkla neden örttün başını orada. O
kadar mı kutsal gördün onu? O kadar mı kutsal gördün?
İLKNUR
İNCEÖZ (Aksaray) – Bak, çok ayıp tamam mı! Benim bunun dışında her yerde başımı
örttüğüm zamanlar oluyor, yarın da örtüp gelmeyeceğimi kimse garanti edemez. 
ÖZGÜR
ÖZEL (Manisa) – Hayır, ört gel, başımla beraber. FETÖ’ye niye örttün? Çok mu
kutsal gördün? 
İSMAİL
TAMER (Kayseri) – Sana ne be! Sana ne! Sana mı düştü? Ya, namaz kıldı da öyle
örttü yoksa başı her zaman örtük değil. Böyle bir şey yok. 
ÖZGÜR
ÖZEL (Manisa) – Kutsal görmüş! Sen de oradaydın. 
İSMAİL
TAMER (Kayseri) – Tamam, ben de oradaydım. Namaz kıldığı için örttü. 
İLKNUR
İNCEÖZ (Aksaray) – Ama bir kadının başörtüsü örtmesi, örtmemesi… Bunlar çok
ayıp şeyler. Sanki bununla sıkıştırabilecekler, bununla söz söylemekten geri
bırakılacağımı zannediyorlar.
Bakın,
o fotoğrafın çekildiği tarih 2013’ten öncedir. 17-25 Aralıkta biz buna “emniyet
ve yargı darbesi” derken, siz gittiniz onların medyalarına, Bank Asyalarına
para yatırıp gözyaşı döktünüz, bir de utanmadan, sıkılmadan burada fotoğrafın
sorgusunu yapacak muhatabımız asla olamazsınız. Bunlarla bizi korkutamazsınız,
çekinmiyoruz. (AK PARTİ ve CHP sıralarından karşılıklı laf atmalar) Sözlerimizi
söylemekten çekinmiyoruz. 
ŞAHİN
TİN (Denizli) – Bunlardan prim çıkmaz, boş verin, uğraşmayın bunlarla ya,
bunlar sizi iktidar yapmaz. Boş yere konuşmayın. 
BAŞKAN
– Sayın milletvekilleri, üçüncü tur görüşmeler tamamlanmıştır. 
Sayın
milletvekilleri, programa göre kuruluşların bütçe ve kesin hesaplarını
sırasıyla görüşmek için 15 Aralık 2017 Cuma günü saat 11.00’de toplanmak üzere
birleşimi kapatıyorum.
Kapanma Saati: 00.59




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu bölümlerde hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan kelimeler ifade edildi.




