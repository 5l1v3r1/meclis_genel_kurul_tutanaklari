



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 31’inci
Birleşim
 16
Aralık 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657)
A) GÜMRÜK VE TİCARET BAKANLIĞI
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı


B) REKABET KURUMU
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Gümrük ve Tekel eski Bakanı Gün Sazak’ı rahmet, minnet ve şükranla andığına
ilişkin konuşması
VI.- AÇIKLAMALAR
1.- Konya Milletvekili Faruk Bal'ın, Beşiktaş’ın Çarşı
grubuna mensup bazı kişilerin darbe suçlamasıyla yargılanmasına ilişkin
açıklaması
2.- Adıyaman Milletvekili Ahmet Aydın'ın, Kocaeli
Milletvekili Haydar Akar’ın sataşma nedeniyle yaptığı konuşmasındaki bazı
ifadelerine ilişkin açıklaması
3.- Bingöl Milletvekili İdris Baluken'in, Bingöl ve
Elâzığ sınırları içinde kalan Pembelik Barajı ve HES’le ilgili yürütmeyi
durdurma kararına ilişkin açıklaması
4.- Iğdır Milletvekili Pervin Buldan'ın, HDP Grubu
olarak, Pakistan’ın Peşaver kentinde bir okula gerçekleştirilen saldırıda
hayatını kaybedenlere Allah’tan rahmet ve Pakistan halkına başsağlığı
dilediğine ilişkin açıklaması
5.- Enerji ve Tabii Kaynaklar Bakanı Taner Yıldız'ın,
656 ve 656’ya 1’inci Ek sıra sayılı Bütçe Kanunu Tasarısı ile 657 sıra sayılı
Kesin Hesap Kanunu Tasarısı’nın altıncı tur görüşmelerinde Hükûmet adına
yaptığı konuşmasındaki bazı ifadelerine ilişkin açıklaması
6.- İstanbul Milletvekili Mehmet Akif Hamzaçebi'nin,
Enerji ve Tabii Kaynaklar Bakanı Taner Yıldız’ın yaptığı açıklamasındaki bazı
ifadelerine ilişkin açıklaması
7.- Enerji ve Tabii Kaynaklar Bakanı Taner Yıldız'ın,
İstanbul Milletvekili Mehmet Akif Hamzaçebi’nin yaptığı açıklamasındaki bazı
ifadelerine ilişkin açıklaması
8.- İstanbul Milletvekili Mehmet Akif Hamzaçebi'nin,
tekraren, Enerji ve Tabii Kaynaklar Bakanı Taner Yıldız’ın yaptığı
açıklamasındaki bazı ifadelerine ilişkin açıklaması
9.- İstanbul Milletvekili Aykut Erdoğdu'nun, Enerji ve
Tabii Kaynaklar Bakanı Taner Yıldız’ın 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
10.- Kahramanmaraş Milletvekili Durdu Özbolat'ın,
Enerji ve Tabii Kaynaklar Bakanı Taner Yıldız’ın yaptığı açıklamasındaki bazı
ifadelerine ilişkin açıklaması
11.- Enerji ve Tabii Kaynaklar Bakanı Taner Yıldız'ın,
Kahramanmaraş Milletvekili Durdu Özbolat’ın yaptığı açıklamasındaki bazı
ifadelerine ilişkin açıklaması
12.- Kayseri Milletvekili Yusuf Halaçoğlu'nun, Enerji
ve Tabii Kaynaklar Bakanı Taner Yıldız’ın yaptığı açıklamasındaki bazı
ifadelerine ilişkin açıklaması
13.- İstanbul Milletvekili Mehmet Akif Hamzaçebi'nin,
tekraren, Enerji ve Tabii Kaynaklar Bakanı Taner Yıldız’ın yaptığı
açıklamasındaki bazı ifadelerine ilişkin açıklaması
14.- Enerji ve Tabii Kaynaklar Bakanı Taner Yıldız'ın,
tekraren, İstanbul Milletvekili Mehmet Akif Hamzaçebi’nin yaptığı
açıklamasındaki bazı ifadelerine ilişkin açıklaması
VII.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın'ın, Kocaeli
Milletvekili Haydar Akar’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın altıncı tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
2.- Kocaeli Milletvekili Haydar Akar'ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına sataşması nedeniyle konuşması
3.- İstanbul Milletvekili Mehmet Akif Hamzaçebi'nin,
Adıyaman Milletvekili Ahmet Aydın’ın yaptığı açıklaması sırasında Cumhuriyet
Halk Partisine sataşması nedeniyle konuşması
4.- İstanbul Milletvekili Mehmet Akif Hamzaçebi'nin,
Enerji ve Tabii Kaynaklar Bakanı Taner Yıldız’ın 656 ve 656’ya 1’inci Ek sıra
sayılı Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşması sırasında Cumhuriyet
Halk Partisine sataşması nedeniyle konuşması
5.- Kütahya Milletvekili Alim Işık'ın, Enerji ve Tabii
Kaynaklar Bakanı Taner Yıldız’ın 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
6.- İstanbul Milletvekili Sebahat Tuncel'in, Enerji ve
Tabii Kaynaklar Bakanı Taner Yıldız’ın 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
16 Aralık
2014 Salı
BİRİNCİ
OTURUM
Açılma
Saati: 11.00
BAŞKAN: Başkan Vekili Sadık YAKUT
KÂTİP
ÜYELER: Muhammet Rıza YALÇINKAYA (Bartın), Bayram ÖZÇELİK (Burdur)
----0----
BAŞKAN – Türkiye Büyük Millet
Meclisinin 31’inci Birleşimini açıyorum.
Toplantı yeter sayısı vardır,
gündeme geçiyoruz.
Sayın milletvekilleri,
gündemimize göre 2015 Yılı Merkezi Yönetim Bütçe Kanunu Tasarısı ile 2013 Yılı
Merkezi Yönetim Kesin Hesap Kanunu Tasarısı üzerindeki görüşmelere devam
edeceğiz. 
Program uyarınca bugün altıncı
tur görüşmelerini yapacağız.
Altıncı turda Gümrük ve Ticaret
Bakanlığı, Rekabet Kurumu, Enerji ve Tabii Kaynaklar Bakanlığı, Enerji Piyasası
Düzenleme Kurumu, Ulusal Bor Araştırma Enstitüsü, Türkiye Atom Enerjisi Kurumu,
Maden Tetkik ve Arama Genel Müdürlüğü, Orman ve Su İşleri Bakanlığı, Orman
Genel Müdürlüğü, Devlet Su İşleri Genel Müdürlüğü, Meteoroloji Genel Müdürlüğü
ve Türkiye Su Enstitüsü bütçe ve kesin hesapları yer almaktadır.


IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (*)
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (*)

A) GÜMRÜK VE TİCARET
BAKANLIĞI
1) Gümrük ve Ticaret
Bakanlığı 2015 Yılı Merkezî Yönetim Bütçesi
2) Gümrük ve Ticaret
Bakanlığı 2013 Yılı Merkezî Yönetim Kesin Hesabı

B) REKABET KURUMU
1) Rekabet Kurumu 2015 Yılı
Merkezî Yönetim Bütçesi
2) Rekabet Kurumu 2013 Yılı
Merkezî Yönetim Kesin Hesabı

C) ENERJİ VE TABİİ
KAYNAKLAR BAKANLIĞI
1) Enerji ve Tabii Kaynaklar
Bakanlığı 2015 Yılı Merkezî Yönetim Bütçesi
2) Enerji ve Tabii Kaynaklar
Bakanlığı 2013 Yılı Merkezî Yönetim Kesin Hesabı

Ç) ENERJİ PİYASASI
DÜZENLEME KURUMU
1) Enerji Piyasası Düzenleme
Kurumu 2015 Yılı Merkezî Yönetim Bütçesi
2) Enerji Piyasası Düzenleme
Kurumu 2013 Yılı Merkezî Yönetim Kesin Hesabı

D) ULUSAL BOR ARAŞTIRMA
ENSTİTÜSÜ
1) Ulusal Bor Araştırma
Enstitüsü 2015 Yılı Merkezî Yönetim Bütçesi
2) Ulusal Bor Araştırma
Enstitüsü 2013 Yılı Merkezî Yönetim Kesin Hesabı

E) TÜRKİYE ATOM ENERJİSİ
KURUMU
1) Türkiye Atom Enerjisi
Kurumu 2015 Yılı Merkezî Yönetim Bütçesi
2) Türkiye Atom Enerjisi
Kurumu 2013 Yılı Merkezî Yönetim Kesin Hesabı

F) MADEN TETKİK VE ARAMA
GENEL MÜDÜRLÜĞÜ
1) Maden Tetkik ve Arama
Genel Müdürlüğü 2015 Yılı Merkezî Yönetim Bütçesi
2) Maden Tetkik ve Arama
Genel Müdürlüğü 2013 Yılı Merkezî Yönetim Kesin Hesabı

G) ORMAN VE SU İŞLERİ
BAKANLIĞI
1) Orman ve Su İşleri
Bakanlığı 2015 Yılı Merkezî Yönetim Bütçesi
2) Orman ve Su İşleri
Bakanlığı 2013 Yılı Merkezî Yönetim Kesin Hesabı

Ğ)
ORMAN GENEL MÜDÜRLÜĞÜ
1) Orman Genel Müdürlüğü
2015 Yılı Merkezî Yönetim Bütçesi
2) Orman Genel Müdürlüğü
2013 Yılı Merkezî Yönetim Kesin Hesabı

H) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel
Müdürlüğü 2015 Yılı Merkezî Yönetim Bütçesi
2) Devlet Su İşleri Genel
Müdürlüğü 2013 Yılı Merkezî Yönetim Kesin Hesabı

I) METEOROLOJİ GENEL
MÜDÜRLÜĞÜ
1) Meteoroloji Genel
Müdürlüğü 2015 Yılı Merkezî Yönetim Bütçesi
2) Meteoroloji Genel
Müdürlüğü 2013 Yılı Merkezî Yönetim Kesin Hesabı

İ) TÜRKİYE SU ENSTİTÜSÜ
1) Türkiye Su Enstitüsü 2015
Yılı Merkezî Yönetim Bütçesi
2) Türkiye Su Enstitüsü 2013
Yılı Merkezî Yönetim Kesin Hesabı

BAŞKAN - Komisyon ve Hükûmet
yerinde.
Sayın milletvekilleri, bilindiği
üzere, turda yer alan bütçelerle ilgili soru sormak isteyen milletvekillerinin
sisteme girmeleri gerekmektedir. 
Altıncı turda grupları ve
şahısları adına söz alan sayın üyelerin isimlerini okuyorum:
AK PARTİ Grubu adına: Mehmet
Geldi, Giresun Milletvekili; İsmail Kaşdemir, Çanakkale Milletvekili; Orhan
Karasayar, Hatay Milletvekili; Afif Demirkıran, Siirt Milletvekili; İbrahim
Halil Mazıcıoğlu, Gaziantep Milletvekili; Hacı Bayram Türkoğlu,  Hatay
Milletvekili; Ali Gültekin Kılınç, Aydın Milletvekili; Muzaffer Çakar , Muş Milletvekili; Eşref Taş, Bingöl
Milletvekili; Hüseyin Şahin , Bursa Milletvekili; Bilal Uçar,
Denizli Milletvekili; Osman Kahveci , Karabük Milletvekili;
Mustafa Gökhan Gülşen, Kastamonu Milletvekili; Mehmet Akyürek, Şanlıurfa
Milletvekili; Dilek Yüksel, Tokat Milletvekili; İbrahim Yiğit, İstanbul
Milletvekili. 
Milliyetçi Hareket Partisi Grubu
adına: Kemalettin Yılmaz, Afyonkarahisar Milletvekili; Necati Özensoy, Bursa
Milletvekili; Mesut Dedeoğlu, Kahramanmaraş Milletvekili; Seyfettin Yılmaz,
Adana Milletvekili; Muharrem Varlı, Adana Milletvekili.
Cumhuriyet Halk Partisi Grubu
adına: Alaattin Yüksel, İzmir Milletvekili; Vahap Seçer, Mersin Milletvekili;
Haydar Akar, Kocaeli Milletvekili; Durdu Özbolat, Kahramanmaraş Milletvekili;
Namık Havutça, Balıkesir Milletvekili; İsa Gök, Mersin Milletvekili; Sakine Öz,
Manisa Milletvekili; Mehmet Hilal Kaplan, Kocaeli Milletvekili; Uğur
Bayraktutan, Artvin Milletvekili; Ali Sarıbaş, Çanakkale Milletvekili; Melda Onur,
İstanbul Milletvekili.
Halkların Demokratik Partisi
Grubu adına: İbrahim Binici, Şanlıurfa Milletvekili; Faysal Sarıyıldız, Şırnak
Milletvekili; Halil Aksoy, Ağrı Milletvekili; Sebahat Tuncel, İstanbul
Milletvekili.
Şahısları adına lehinde söz
isteyen Muzaffer Yurttaş, Manisa Milletvekili; aleyhinde söz isteyen Kemal
Aktaş, Van Milletvekili.
Şimdi, AK PARTİ Grubu adına söz
isteyen birinci konuşmacı Mehmet Geldi, Giresun Milletvekili.
Buyurun Sayın Geldi. (AK PARTİ
sıralarından alkışlar)
AK PARTİ GRUBU ADINA MEHMET GELDİ
(Giresun) – Sayın Başkan, değerli milletvekilleri; 2015 Mali Yılı Bütçe Kanunu
Tasarısı kapsamında Gümrük ve Ticaret Bakanlığı bütçesi üzerinde AK PARTİ Grubu
adına söz almış bulunuyorum. Sizleri ve milletimizi saygıyla selamlıyorum. 
Değerli milletvekilleri, Gümrük
ve Ticaret Bakanlığımız, Türkiye’nin küresel bir aktör olmasını sağlamak üzere
ticaret erbabımızı güçlendirmeyi hedeflemektedir. Bakanlığımız, ticaretin her
alanda daha kolay ve daha güvenli yapılması için yeni enstrümanlar geliştirerek
sistemlerin işleyişini düzenlemekte, varsa aksaklıkları ortadan kaldırarak
bürokrasiyi azaltacak yeni projeler geliştirip uygulamaktadır. Bütün bu
faaliyetleri gerçekleştirirken dünyadaki en iyi uygulamaların Türkiye’de olması
gerektiği anlayışıyla küresel düzeyde rekabet eden iş dünyamızın rekabet gücünü
artırmak üzere en iyi uygulamaları Türkiye’nin gümrük ve ticaret işlemlerine
uyarlamaktadır.
Değerli milletvekilleri,
Bakanlığımızın istihdam politikası değişim ve gelişime açık, donanımlı, uzmanlık
esasına dayalı, etik değerleri özümsemiş ve bilgi teknolojisinden yararlanan
personel istihdam etmek ve yetiştirmektir. Gümrük müşavirlerimiz yabancı
ülkelerle ilişkilerin yoğunluğu ve dış ticaret hacmindeki artışa endeksli
olarak görev yapmakta olup yurt dışında yaşayan vatandaşlarımızın, yurt dışında
bulunan Türk firmalarının ve Türkiye’ye gelecek yabancı ülke vatandaşlarının
gümrük konularındaki soru ve sorunlarına cevap ve çözümler üretmek, aynı
zamanda, bulundukları ülkeyle Türk gümrük mevzuat ve uygulamaları hakkında
ilgilileri bilgilendirmekle mükelleftirler.
Değerli milletvekilleri,
Bakanlığımız, gümrük ve ticaret mevzuatında günün değişen şartlarına ve hizmetlerimizden
yararlananların ihtiyaçlarına uygun olarak gerekli değişiklikleri yapmaktadır.
Ayrıca, Avrupa Birliği mevzuatına uyum yükümlülüğümüz çerçevesinde de topluluk
gümrük mevzuatında yapılan değişikliklerle uyumlu olarak mevzuatımız
güncellenmektedir.
Yine, tüketici lehine yapılan
düzenlemelerle, ülkemizdeki 77 milyon tüketici ileri düzeyde haklara
kavuşturuldu. 77 milyon tüketicimizin hakkını il ve ilçelerimizin tamamında
bulunan toplam 1.003 adet tüketici sorunları hakem heyetleriyle koruyoruz. 2014
yılının ilk sekiz ayında toplam 642.226 başvurunun yüzde 91’i tüketicilerimizin
lehine sonuçlandı. Tüketici Bilgi Sistemini faaliyete geçirdik. Kooperatiflerin
kredi noktasındaki sıkıntılarını gidermek adına da önemli adımlar attık.
Kooperatifler adına yapılan kesintiler 2002 yılında yüzde 9 iken, bu oran 2014
yılında yüzde 3’e kadar indirdik. Kredi faizlerini ise, yine aynı dönemde yüzde
47’den yüzde 4’e kadar düşürerek kredi maliyetlerinde çok önemli iyileştirmeler
yaptık. 2002 sonunda 402 kooperatife kredi kullandırabilirken, bugün itibarıyla
bu sayı 851’e yükseldi. Yine, 2002 yılı sonu itibarıyla 63.520 esnaf ve
sanatkârın kullandığı kredi tutarı 154 milyon lira iken şu an 315.200 esnaf ve
sanatkâra verilen toplam kredi tutarı yaklaşık 80 kat artarak 12,2 milyar
liraya yükseldi.
Sayın Başkan, değerli
milletvekilleri; dünyada ticaretin değişen şartları ülke olarak bizim de
durmaksızın değişmemizi, gelişmemizi, idari ve fiziki yapımızı modernize
etmemizi gerekli kılmaktadır. Gümrük hizmetlerini çok daha hızlı ve etkin bir
şekilde sürdürebilmek, sınır kapılarında yaşanan beklemeleri asgari düzeye
indirebilmek için yerel olarak alınan önlemlerin yanında, ihtiyaç duyulan
yerlerde yeni gümrük kapıları ve müdürlükleri açılmakta ve mevcut kapılar
yenilenmektedir. Yine bu kapsamda, gümrük laboratuvarlarının modernizasyonu
amacıyla 23 gümrük laboratuvarının iş hacmi, eşya gruplarına göre fiziki
yapısı, personel sayısı, teknik donanım durumu değerlendirilmiş ve laboratuvar
sayısı Ankara, İstanbul, İzmir, Kocaeli, Bursa ve Mersin illerinde olmak üzere
6’ya indirilmiştir. Bu çerçevede, 6 gümrük laboratuvarına 24 milyon Türk lirası
bütçeden, 6 milyon Türk lirası ise Avrupa Birliği bütçesinden olmak üzere 30
milyon Türk lirası tutarında yatırım yapılmıştır.
Değerli milletvekilleri, Gümrük
ve Ticaret Bakanlığı olarak önceliğimiz yasal ticareti kolaylaştırmaktır. Yasal
ticaretin kolaylaştırılması, yasa dışı ticaretle daha etkin mücadele
edilmesine, gümrük işlemlerinden kaynaklanan formalitelerin azaltılmasına, buna
bağlı olarak da gümrük işlem maliyetlerinin minimum düzeye indirilmesine imkân
sağlamaktadır. Gümrük ve Ticaret Bakanlığımız 2023 vizyonundaki ekonomik
hedeflere ulaşmak için mevzuat çalışmaları, istihdam politikaları, fiziki
şartların geliştirilmesi ve elektronik sistemleri esas alan ve sınır
geçişlerini hızlandıran projelere ağırlık vermektedir.
Bu vesileyle, 2015 yılı
bütçesinin ve yapılan çalışmaların ülkemiz için hayırlı olmasını diler, sizleri
saygıyla selamlarım. (AK PARTİ sıralarından alkışlar)
BAŞKAN – Teşekkür ediyorum.
İkinci konuşmacı İsmail Kaşdemir,
Çanakkale Milletvekili.
Buyurun Sayın Kaşdemir. (AK PARTİ
sıralarından alkışlar)
AK PARTİ GRUBU ADINA İSMAİL
KAŞDEMİR (Çanakkale) – Sayın Başkan, sayın milletvekilleri; 2015 mali yılı
bütçe görüşmelerinde Gümrük ve Ticaret Bakanlığı bütçesi üzerinde AK PARTİ
Grubu adına söz aldım. Sizleri saygılarımla selamlıyorum.
Gümrük ve Ticaret Bakanlığının
çok geniş bir faaliyet alanı vardır. En başta gelen yükümlülüklerinden biri
kolay ve güvenli ticareti sağlamaktır. 1 trilyon doların üzerinde mal ve
hizmet, 400 milyar doları aşan dış ticaretimiz gümrük kapılarımızdan
gerçekleştirilmektedir. 76 milyon tüketicimiz bu mal ve hizmetlerden
faydalanmaktadır. Sınırlarımızdan her yıl milyonlarca insan ve araç giriş ve
çıkış yapmaktadır. Tüm bunlarla ilgili işlemler ve süreçler Gümrük ve Ticaret
Bakanlığımızca takip edilmekte, güvenli ve kolay ticaretin yol alacağı kanallar
hızla ve büyük bir titizlikle inşa edilmektedir.
Dünyada ticaretin değişen
şartları ülke olarak bizim de durmaksızın değişmemizi, gelişmemizi, idari ve
fiziki yapımızı modernize etmemizi gerekli kılmaktadır. Gümrük hizmetlerini çok
daha hızlı ve etkin bir şekilde sürdürebilmek, sınır kapılarında yaşanan
beklemeleri de asgari düzeye indirebilmek için yerel olarak alınan önlemlerin
yanında, ihtiyaç duyulan yerlerde yeni gümrük kapıları ve müdürlükleri
açılmakta ve mevcut kapılar yenilenmektedir. 
Avrupa’nın en büyük gümrük
kapılarından biri olan Kapıkule başta olmak üzere Gürbulak, Habur, Sarp,
Hamzabeyli ve Cilvegözü, İpsala ve Nusaybin gümrük kapıları modern tesislere
kavuşturulmuştur. Halkalı Gümrüğü yeni tesislerine taşınmasıyla ithalat ve
ihracat gümrük hizmetlerinin topluca karşılanacağı bir lojistik üs hâline
gelecektir. Son derece önemli olan Erenköy lojistik merkezinin oluşturulması
çalışmaları devam etmektedir. Bunlarla beraber, gümrüklerimizde yeni
uygulamalar başlatılmıştır. Gümrük ve Ticaret Bakanlığı olarak önceliğimiz
yasal ticareti kolaylaştırmaktır. Yasal ticaretin kolaylaştırılması yasa dışı
ticaretle daha etkin mücadele edilmesine, gümrük işlemlerinden kaynaklanan
formalitelerin azaltılmasına, buna bağlı olarak da gümrük işlem maliyetlerinin
minimum düzeye indirilmesine imkân sağlamaktadır.
Bakanlık olarak hedefimiz, tüm
gümrük işlemleri açısında maliyetleri düşürmek, kırtasiyeciliği bertaraf etmek
ve işlem süresini azaltarak eşyanın bir an önce nihai varış noktasına
ulaşmasını sağlamaktır. 2023 vizyonundaki ekonomik hedefler ancak bu şekilde
sağlanacağından, uluslararası platformda gümrük alanındaki Bakanlık
çalışmalarının çoğunluğu elektronik sistemleri esas alan ve sınır geçişlerini
hızlandıran projeler ve faaliyetler esas alınarak yürütülmektedir.
Gümrüklerdeki diğer önemli bir
konu da işlem süreleridir. Gümrük idarelerinin ithalat ve ihracat işlemlerinde
bilgi teknolojileri ve risk analizi yöntemleri kullanılarak kontrolü yapılacak
taşıt ve eşyalarda seçicilik sağlanmakta, bu yolla yasa dışı ticaretle daha
etkin mücadele edilirken güvenilir dış ticaret erbabının da gümrük kontrolleri
hızlandırılmaktadır.
Bakanlığımızca gümrükler alanında
yürütülen çalışmalar sonucunda gümrük işlem süreleri 2008 yılından bu yana
gözle görülür biçimde azalmış, ticaret erbabının gümrük işlemlerini daha hızlı
tamamlayarak zaman ve maliyetlerden tasarruf yapmaları sağlanmıştır. Örnek
verecek olursak, gümrük idarelerinde ihracat işlemlerinin tamamlanma sürelerine
bakıldığında, 2002 yılında ilk bir dakikada tamamlanan işlemlerin oranı yüzde 3
iken 2014 yılında yüzde 66’ya çıkmıştır. İhracat işlemlerinde ortalama işlem
süreleri dikkate alındığında, ortalama 1 ihracat işleminin süresi 2002 yılında
on saatin üzerindeyken 2014’te üç saatin altına, iki saat kırk üç dakika
civarına indirilmiştir. Bu süreler Bakanlığımızın yapacağı fedakârca
çalışmalarla ileriki dönemlerde inşallah daha da kısalacaktır.
Sayın milletvekilleri,
tüketicinin öncelendiği ve korunduğu, ahilik anlayışının hâkim olduğu ve
içselleştirildiği tüketici ve ticaret hukuku hepimizin hayal ettiği bir
durumdur. Yaptığımız tüketim hukuku düzenlemeleriyle bu konuda çok önemli
adımlar attık, atmaya devam edeceğiz.
Birlik ve kooperatiflerimizi
milletin kurumları olarak ve bir sivil toplum dayanışması olarak gördük ve
önemsedik, koruduk ve kolladık. 2012 yılında düzenlediğimiz Türkiye
Kooperatifçilik Stratejisi ve Eylem Planı’yla yol haritamızı belirledik. Bundan
böyle de birlik ve kooperatiflerimizin yanında olmaya devam edeceğiz.
Esnaf ve sanatkârlarımızla olan
diyaloğumuz ve istişarelerimiz hiç kesintiye uğramadan devam etmektedir.
Toplumumuzun omurgasını oluşturan esnaf ve sanatkârlarımızın bütün sorunlarıyla
yakından ilgiliyiz ve her zaman yanlarında olmaya devam edeceğiz. Esnaf ve
sanatkârlarımızla beraber yaptığımız ve yapacağımız şûralarla bu alanda da
önemli tespitler yapıp adımlar atacağız. 
Sayın Başkan, saygıdeğer
milletvekilleri; 2015 yılı bütçemizin milletimize ve ülkemize hayırlı olmasını
temenni eder, Hükûmetimize ve Bakanlığımıza üstün başarılar dilerim. 
Genel Kurulumuzu saygılarımla
selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
Üçüncü konuşmacı Orhan Karasayar,
Hatay Milletvekili. 
Buyurun Sayın Karasayar. (AK
PARTİ sıralarından alkışlar) 
AK PARTİ GRUBU ADINA ORHAN
KARASAYAR (Hatay) – Sayın Başkan, değerli milletvekilleri; Rekabet Kurumunun
2015 yılı bütçesi üzerine grubumuz adına söz almış bulunuyorum. Yüce Meclisi
saygıyla selamlıyorum. 
Malumlarınız olduğu üzere,
rekabet kuralları, gelişmiş ülkeler başta olmak üzere dünyanın pek çok
ülkesinde yürürlükte olan düzenlemelerdir. Piyasa ekonomisinin sağlıklı
işlemesi için vazgeçilmez görülen bu kuralların etkin uygulanması için çoğu
ülkede bu işe özgü kamu otoriteleri tesis edilmiştir. Ülkemizde de
Anayasa’mızın 167’nci maddesi hükmü, devlete piyasaların sağlıklı ve düzenli
işlemeleri için gerekli tedbirleri alma, tekelleşme ve kartelleşmeyi önleme
görevi vermiştir. 
Türkiye ekonomisinde son yıllarda
yaşanan gelişmeler ortadadır. Rekabet Kurumunun ilk yıllarında, 1998 yılında,
yaklaşık 270 milyar ABD dolarlık bir ekonomik büyüklüğe sahip olan ülkemiz,
gelinen noktada ekonomik yapısında serbestleşme sürecini büyük ölçüde
tamamlamış, 2013 yılı itibarıyla yaklaşık 820 milyar ABD dolarlık bir millî
gelirle dünyanın önde gelen ekonomilerinden biri olmuş, dünya ekonomisinin
yüzde 85’ini oluşturan ve 2015 yılında Dönem Başkanlığını üstlendiğimiz G20
ülkeleri arasında yerini güçlendirerek sürdürmüştür.
Ulusal ekonominin eskiye göre
daha rekabetçi, dış dünyaya daha açık ve serbest piyasa ekonomisinin tüm kurum
ve kurallarıyla daha iyi işliyor olmasında rekabet kurallarına uyumun rolü
büyüktür. Ekonomide piyasa mekanizması dışında gerçekleşen suni müdahaleleri
bertaraf etme çabası içinde olan Rekabet Kurumu da bu istikamette çalışmalarına
başarılı bir şekilde devam etmektedir.
Rekabet Kurumu, kuruluşundan
bugüne değin rekabet koşullarının teşebbüslerce bozulduğu vakalarda verdiği
kararlarla etkin uygulama örnekleri oluşturmuş, muhtemel rekabet ihlallerine
karşı önemli bir caydırıcılık vasfı kazanmıştır. Bu vesileyle, tüketiciye de
üreticiye de adil bir ortam sunularak vatandaşın daha ucuza daha kaliteli, bol
seçenekli ürün ve hizmet alması sağlanmaya çalışılmıştır.
Rekabet koşullarının
gözetilmemesi durumunda, piyasada danışıklı hareket ederek kaliteyi düşüren,
fiyatları yükselten karteller ile rekabetçi düzeni tehdit eden, tekelleşip
piyasayı kontrol etmek isteyenlerle ve küçük işletmeleri yutan, piyasaya yeni
firma girmesine izin vermeyen devlerle daha fazla karşılaşmamız sürpriz
olmayacaktı. Kısacası, meydan, kural dışı hareketlerle toplumun refahından ve
huzurundan çalan firmalara kalacaktı. Mevcut durumda ise tüketicilerimiz
ihtiyaç, istek, zevk ve bütçesine uygun farklı tercihler yapabiliyor, piyasada
istediği ürün ya da hizmeti kolayca bulabiliyorlar. Girişimcilerimiz istediği
alanlarda adil bir şekilde yarışabiliyor, üretebiliyor ve geleceğe dönük
yatırımlarını planlayabiliyorlar. İşte, üreticisinden tüketicisine herkes için
piyasaların sağlıklı ve düzenli işlemesini sağlama konusunda Rekabet Kurumunun
faaliyetlerini göz ardı etmemek gerekiyor. 
Rekabet Kurumu, kuruluşundan
bugüne değin kendisine intikal eden başvurular üzerine ya da kendiliğinden
harekete geçmek suretiyle çeşitli sektörlerde faaliyette bulunan teşebbüsler
hakkında inceleme, araştırma ve soruşturmalar yaparak kararlar almış, gereği
durumunda kanunda öngörülen cezaları uygulamıştır. Rekabet Kurumu ilgili
teşebbüs ve teşebbüs birliklerine cirolarının yüzde 10’una kadar, ihlalde
belirleyici etkisi olan yönetici veya çalışanlar için ise bu cezanın yüzde
5’ine kadar idari para cezası hükmedebilmektedir.
Özetle, Rekabet Kurumu gelinen
noktada piyasalardaki rekabetin önünde engelleri kaldıran, tüketicilere
ekonomik fayda sağlayan önemli karar ve uygulamaların altına imza atmıştır. Bu
süreçte, kurum gerek Avrupa Birliğindeki gelişmeleri ve gerekse diğer
uluslararası standartları yakalayan şeffaf, adil ve tarafsız bir uygulamayı
hayata geçirmeye özen göstermiştir. Nitekim, gerek AB ilerleme raporlarında
gerekse OECD gibi uluslararası kuruluş çalışmalarında Türkiye’nin ileri rekabet
hukuku normlarına uyum bakımından geldiği noktadan övgüyle söz edilmektedir. 
Bütün bu nitelikleriyle
kamuoyunun takdirini toplayan Rekabet Kurumu, tüketicilerin daha kaliteli ürünü
daha düşük fiyata almalarını sağlayacak rekabetçi piyasaları hedefleyerek
faaliyetlerini kararlılıkla sürdürmeye devam edecektir.
2015 yılı bütçemizin ülkemize ve
aziz milletimize hayırlı olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN – Teşekkür ediyorum.
Dördüncü konuşmacı Afif
Demirkıran, Siirt Milletvekili.
Buyurun Sayın Demirkıran. (AK
PARTİ sıralarından alkışlar)
AK PARTİ GRUBU ADINA AFİF
DEMİRKIRAN (Siirt) – Sayın Başkan, değerli milletvekilli arkadaşlarım; Enerji
ve Tabii Kaynaklar Bakanlığının 2015 yılı bütçesi üzerine AK PARTİ Grubum adına
söz almış bulunuyorum. Yüce heyetinizi saygıyla selamlıyorum.
Sözlerime başlamadan önce
Soma’da, Ermenek’te ve diğer maden ocaklarında hayatlarını kaybeden
kardeşlerime Allah’tan rahmet, kederli ailelerine başsağlığı diliyorum.
Değerli arkadaşlar, on iki yıldır
neredeyse her yıl Enerji ve Tabii Kaynaklar Bakanlığı bütçesiyle ilgili AK
PARTİ Grubu adına söz alıyorum. Muhalefete mensup milletvekili arkadaşlarım
çoğu zaman kendi zaviyelerinden değerlendirerek Bakanlığımızın bazı
icraatlarını beğenmemiş veya eksik bulmuş ve bunu değişik tonlarda tenkit
etmişlerdir. Ancak şimdiye kadar “elektrikler kesik, petrol ve doğal gaz kısıntısı
var, kaloriferler çalışmıyor, fabrikalar durdu, piyasada demir ve çelik
ürünleri yok, inşaatlar durdu, havaalanları, köprüler inşa edilemiyor,
rafineriler çalışmıyor, yollar asfaltlanamıyor” şikâyetleri ve tenkitleriyle
pek karşılaşmadık. Bu da Sayın Bakan ve Bakanlık bürokratlarının gece gündüz
demeden gayretli çalışmalarıyla mümkün olmuştur. 
Değerli arkadaşlar, katıldığımız
bütün uluslararası toplantılarda, zengin hidrokarbon enerji kaynaklarına sahip
ülkeler ile tüketici ülkeler arasında bir köprü vazifesi gören ülkemizin,
yapılmakta olan ve yapılmış olan doğal gaz ve petrol boru hatları sayesinde bir
enerji terminali hâline geleceği hep altı çizilerek ısrarla ifade edilmektedir.

TANAP gibi sadece ülkemizin
değil, Avrupa’nın da enerji arz güvenliğini sağlayacak olan bir projeye hem
kaynakta hem iletim hattında ortak ve söz sahibi olması nedeniyle Türkiye
Petrolleri Anonim Ortaklığını ve BOTAŞ’ı gerçekten kutluyorum. Yurt içinde ve
yurt dışında, denizde ve karada emek, gayret ve kaynak sarf ederek petrol ve
doğal gaz arama ve işletmesi yapan kamu ve özel sektör bütün petrol
şirketlerini kutluyorum. 
İktidara geldiğimiz 2002 yılında
sadece 5 ilimize doğal gaz iletiliyorken, bugün eğer bu 73 ile ve 200’den fazla
ilçeye ulaşabiliyorsa doğal gaz ve boru hattı uzunluğu da yaklaşık 5 bin
kilometreden 20 misli artarak 100 bin kilometreye kadar çıkabilmişse ve TPIC’i
de bünyesine alarak doğal gaz ve petrol boru hattının yanı sıra “üretim,
iletimde de varım.” diyebiliyorsa, BOTAŞ’ı gerçekten takdirle anmamız gerekiyor.
MTA’nın ülkemizin kömür başta
olmak üzere maden ve jeotermal kaynaklarını geliştirmesi, iktidara geldiğimizde
32 bin metre olan sondajlı arama uzunluğunu 350 bin metreye çıkarmış olması,
MTA’ya bir teşekkür gerektirir diye düşünüyorum.
Yıllarca 8,5 milyon tona
sabitlenmiş olan bir kömür rezervimiz vardı, iktidarımız döneminde bu rezerv
neredeyse yüzde yüz artmıştır. Ve bu arada, her yıl 2 milyon vatandaşımızı kara
kışta soğuktan korumak üzere kendilerine 2 milyon ton civarında bir kömür
verilmekte. Bundan dolayı da Bakanlığımızı ve Türkiye Kömür İşletmesini
gerçekten kutluyorum.
Değerli arkadaşlar, zamanımız
tabii, beş dakikayla sınırlı olduğu için… İktidara geldiğimiz güne kadar,
seksen dokuz yıl içinde, 1913 yılından 2002 yılına kadar sadece 32 bin megavat
olan elektrik kurulu gücü, 37 bin megavata çıktı. Bizim iktidarımız döneminde,
sadece iktidarımız döneminde 37 bin megavat oldu, 68 bin megavata çıktı. 
ALİM IŞIK (Kütahya) – Afif Bey,
yalnız siz yapmadınız, onu özel sektör yaptı. 
AFİF DEMİRKIRAN (Devamla) – Onun
için diyorum ki, kamu ve özel sektör tüm elektrik şirketlerine burada teşekkür
etmeyi bir borç biliyorum.
Nükleerde…
ALİM IŞIK (Kütahya) – Ekonomiden
sorumlu bakanlar, özel sektörün borcunu yok sayıyor da ondan dolayı. Kayıtlara
geçsin diye…
AFİF DEMİRKIRAN (Devamla) –
Hayır, önemli olan, bunu dizayn etmek. 
2019’a kadar Strateji Belgesi,
2023’e kadar, ki bir hedef ortaya koymuş olmak, Bakanlığımızın olayı ne kadar
ciddiye almış olduğunun bir göstergesidir. 
(Mikrofon otomatik cihaz tarafından
kapatıldı)
NECATİ ÖZENSOY (Bursa) – Hocam,
on iki senede artış lineer olur zaten. Siz hocasınız yani. Bu seksen dokuz ile
on ikiyi şey yapmayın yani. 
AFİF DEMİRKIRAN (Devamla) – Tabii
ki, nükleerde de geç kalınmıştır. Ama sonuçta bir karar alınmıştır. 
NECATİ ÖZENSOY (Bursa) – Çok
şeyde geç kaldınız, çok şeyde. Sadece nükleerde değil.
AFİF DEMİRKIRAN (Devamla) – Bu
karardan dolayı da Bakanlığımızı kutluyorum. 
Bütçemizin hayırlara vesile
olmasını diliyor, hepinizi saygıyla selamlıyorum. (AK PARTİ sıralarından
alkışlar) 
NECATİ ÖZENSOY (Bursa) – Şu
seksen dokuz ile on ikiyi kıyaslamasanız olmaz. 
BAŞKAN – Teşekkür ediyorum.
Beşinci konuşmacı İbrahim Halil
Mazıcıoğlu, Gaziantep Milletvekili.
Buyurun Sayın Mazıcıoğlu. (AK
PARTİ sıralarından alkışlar) 
AK PARTİ GRUBU ADINA HALİL
MAZICIOĞLU (Gaziantep) – Sayın Başkan, değerli milletvekilleri; 2015 Mali Yılı
Bütçe Kanunu Tasarısı görüşmelerinin altıncı turunda Enerji ve Tabii Kaynaklar
Bakanlığı bütçesi üzerinde AK PARTİ Grubu adına söz almış bulunuyorum, hepinizi
saygıyla selamlıyorum. 
Öncelikle, 2015 mali yılı
bütçesinin hazırlanmasında emeği geçen Maliye Bakanımıza, bürokratlarına, Plan
ve Bütçe Komisyonu Başkan ve üyelerine ve tüm kamu bürokrasisine huzurlarınızda
teşekkür ediyorum. 
Değerli arkadaşlar, enerji,
sürdürülebilir kalkınmada ve ülkelerin refah seviyelerinin artmasında önemli
bir konumda yer almaktadır; bir başka deyişle, bir ülkede büyümenin ölçüsü
enerji tüketimiyle doğru orantılıdır. Bu açıdan bakıldığında, son yıllarda
ülkemiz ekonomisinde ve vatandaşlarımızın refah seviyelerinde önemli gelişmeler
sağlanmıştır. Ülkemizin son on iki yılda yaşadığı bu yüksek ekonomik gelişme ve
artan refah seviyesinin sonucu olarak enerji sektörünün her alanında hızlı bir
talep artışı olmaktadır. Türkiye OECD ülkeleri içerisinde, geçtiğimiz on iki
yıllık dönemde, enerji talep artışının en hızlı gerçekleştiği ülke durumunda
olup önümüzdeki on yıl içinde de enerji talebinin 2 kat artacağı
öngörülmektedir. Enerji ve doğal kaynaklar alanını yönetirken, dışa bağımlılığı
azaltmak, 2 katına çıkacak olan enerji talep artışını sorunsuz karşılamak ve
arz güvenliğini sağlamak için gerekli politika ve stratejiler Enerji ve Tabii
Kaynaklar Bakanlığımız tarafından yürütülmektedir. 
Bakanlığımız, ülkemiz enerji ve
yer altı kaynaklarının ülke ekonomisine yüksek katma değer sağlayacak şekilde
değerlendirilmesini amaçlayarak çalışmalarını bu doğrultuda
yoğunlaştırmaktadır. Bakanlığımızın yürüttüğü çalışmaların sonucunda ne denli
başarılı bir ivme sergilediği bugün mevcudumuzdaki enerji verileriyle de
kanıtlanır niteliktedir. Bu çalışmalar sayesinde 2002 yılında 31.846 megavat
olan elektrik enerji kurulu gücümüz 2014 yılı Kasım ayı sonu itibarıyla, Alim
Hocamın uyarılarıyla…
NECATİ ÖZENSOY (Bursa) – Kamu yok
artık, kamunun yatırımları yüzde 5.
HALİL MAZICIOĞLU (Devamla) -
…kamu ve özel sektörle birlikte 2 kattan fazla artarak 68.845 megavata
yükselmiştir. Ülkemizin sahip olduğu hidrolik, rüzgâr, güneş ve jeotermal
enerji potansiyellerinin enerji üretiminde kullanılması için gerekli yasal
altyapı oluşturulmuş ve bürokratik engeller azaltılmıştır.
Değerli milletvekilleri, yine bu
çalışmaların bir sonucu olarak 2002 yılında 12.305 megavat olan yenilenebilir
enerji kaynakları kurulu gücümüz 2014 yılı Kasım ayı sonu itibarıyla 2 kattan
fazla artarak 27.816 megavata ulaştırılmış olup enerji sepetimizde
yenilenebilir kaynak oranı yüzde 40 mertebesine ulaşmıştır. Bu oran birçok
Avrupa Birliği üyesi ülke oranının çok üstündedir. 2013 yılında işletmeye
alınan santrallerle yaklaşık 7 bin megavatlık, 2014 yılı ilk on bir ayında
işletmeye alınan santrallerleyse elektrik enerjisi kurulu gücümüze yaklaşık 5
bin megavatlık bir ek yapılmıştır. Ayrıca, 2002 yılında 298 olan elektrik
enerjisi üreten santral sayısı 2013 yılı sonu itibarıyla 907’ye, 2014 yılı
Kasım ayı sonu itibarıyla da yaklaşık 4 katına çıkmıştır. 
Ben bu vesileyle bu hizmetleri
yapanlara huzurunuzda teşekkür etmek istiyorum. Başta Enerji Bakanımız ve
ekibine gerçekten teşekkür ediyorum. İnşallah, vekillerimizin de dediği gibi,
kamu ve özel ortaklığı artarak ülkemizin enerji konusunda, arz güvenliği
konusunda hiçbir sorun olmadan hak ettiği yere kavuşacağını düşünüyor, hepinize
saygılar sunuyorum. (AK PARTİ sıralarından alkışlar)
BAŞKAN – Teşekkür ediyorum.
Altıncı konuşmacı Hacı Bayram
Türkoğlu, Hatay Milletvekili.
Buyurun Sayın Türkoğlu. (AK PARTİ
sıralarından alkışlar)
AK PARTİ GRUBU ADINA HACI BAYRAM
TÜRKOĞLU (Hatay) – Sayın Başkan, değerli milletvekilleri; Enerji Piyasası
Düzenleme Kurumu bütçesi üzerine AK PARTİ Grubu adına söz almış bulunuyorum.
Yüce heyetinizi saygıyla selamlıyorum.
Değerli milletvekilleri, AK PARTİ
hükûmetleri zamanında, özellikle 2014’te enerji konusunda yapılan mekik
diplomasisiyle ülkemiz özellikle Asya ve Avrupa arasında bir enerji köprüsü
konumuna gelmiş, bölgesinde enerji santrali olma yolunda her geçen gün daha
iyimser bir tabloyla ilerlemektedir. 
Değerli milletvekilleri, elektrik
piyasasında 2001 yılında başlatılan reform süreci 2013 yılında çıkarılan yeni
Elektrik Piyasası Kanunu’yla ivme kazanmıştır. 2014 yılı elektrik piyasası
açısından önemli bir gelişmeye sahne olmaktadır, bir enerji borsası kurulması
yolunda ilk adımlar atılmıştır. Elektrik Piyasası Kanunu’nda yeni bir faaliyet
olarak tanımlanan piyasa işletimiyle iştigal etmek üzere kurulması öngörülen Enerji
Piyasaları İşletme Anonim Şirketi, EPİAŞ’ın kurulmasında da sona
yaklaşılmıştır. 
2014 yılında elektrik piyasasında
rekabetin daha da geliştirilmesi amacıyla serbest tüketici limiti daha da
indirilmiştir. Yıllık 4.500 kilovatsaat tüketimi olan, bir başka ifadeyle aylık
yaklaşık 140 lira elektrik faturası ödeyen her tüketici dilediği tedarikçiden
elektrik enerjisi satın alabilmektedir.
Kasım ayı sonu itibarıyla özel
sektör tarafından 4.800 megavat kurulu güç işletmeye alınmıştır. 2003 yılından
bugüne kadar özel sektör tarafından herhangi bir alım garantisi olmaksızın
işletmeye alınan toplam kapasite 30 bin megavatı aşmıştır. Böylelikle, 2003
yılında 300 olan santral sayısı 1.059’u bulmuştur. 
Bu sene lisanssız elektrik
üretiminde de başarılı sonuçlar elde edilmiştir. Ülkemizde ekim sonu itibarıyla
81’i güneş olmak üzere toplam 86 adet lisanssız tesis işletilmektedir. Bu
tesislerin toplam kapasitesi 36 megavat civarındadır. 
Bu arada, yenilenebilir enerji
konusuna ciddi manada önem verdiğimizi belirtmek istiyorum. 2014 yılında
lisanslı güneş enerjisi santrali yatırımına ilişkin ön lisanslar da verilmeye
başlanmıştır. Haziran 2013 tarihinde Enerji Piyasası Düzenleme Kurumuna güneş
enerjisine dayalı olarak 496 adet başvuru yapılmış olup toplam kurulu güç değeri
7.901 megavattır. İlk etapta bu başvurulardan 600 megavatına lisans
verilecektir. 
1 Temmuz 2014 tarihi itibarıyla
2016-2020 tarife dönemine ilişkin çalışmalar başlatılmıştır. 2015 yılı sonuna
kadar sürecek bu çalışmalar neticesinde elektrik dağıtım şirketleri ve görevli
tedarik satış şirketleri tarafından uygulanacak tarifelerin esasları
belirlenmiş olacaktır.
Sayın Başkan, değerli
milletvekilleri; 2013 yılında doğal gaz tüketimimiz 45,9 milyar metreküp
düzeyine ulaşmıştır. 2013 yılı tüketiminin sektörel dağılımı incelendiğinde,
doğal gazın takribi yüzde 45’inin elektrik üretiminde, yüzde 25’inin sanayi
tüketiminde, yüzde 20’sinin ise evsel tüketimde kullanıldığı görülmektedir.
2014 yılı doğal gaz tüketim tahmini EPDK tarafından 46 milyar metreküp olarak
belirlenmiştir. 
Doğal gaz piyasasının rekabete
açıldığı 2001 yılından bu yana tek oyunculu bir piyasadan çok oyunculu bir
piyasaya geçişe yönelik adımlar atılmıştır. Kasım 2014 itibarıyla doğal gaz
piyasasındaki lisansların sayısı 321’e ulaşmıştır. Söz konusu lisanslar hem
piyasada rekabet ortamının sağlanması hem de arz güvenliğimizin teminat altına
alınması bakımından önemlidir. Şubat 2014 ayında iki özel sektör şirketine
verilen doğal gaz yeraltı depolama lisanslarının önümüzdeki yıllarda doğal gaz piyasasında
arz güvenliği ve rekabet ortamına büyük katkılar sağlaması beklenmektedir. 
Doğal gaz piyasamız derinleştikçe
piyasamızda rekabete açık alanları artırma ve yönlendirmeye yönelik çalışmalar
da yoğunlaşmaktadır. Bugün için 76 ilin doğal gaz kullanımına imkân
verilmiştir. Enerji Piyasası Düzenleme Kurumu tarafından çalışmaları başlatılan
dengeleme gazı piyasasına ilişkin düzenlemeler de 2015 yılında hayata
geçirilecektir.
Sayın Başkan, değerli
milletvekilleri…
(Mikrofon otomatik cihaz
tarafından kapatıldı)
HACI BAYRAM TÜRKOĞLU (Devamla) –
Evet, 2015 yılı bütçesinin ülkemize, milletimize hayırlı olmasını temenni
ediyorum.
Hepinizi saygıyla selamlıyorum.
(AK PARTİ sıralarından alkışlar)
BAŞKAN – Teşekkür ediyorum.
Yedinci konuşmacı Ali Gültekin
Kılınç, Aydın Milletvekili.
Buyurun Sayın Kılınç. (AK PARTİ
sıralarından alkışlar) 
AK PARTİ GRUBU ADINA ALİ GÜLTEKİN
KILINÇ (Aydın) – Sayın Başkan, değerli milletvekilleri; 2015 yılı Bütçe Kanunu
Tasarısı içerisinde yer alan Ulusal Bor Araştırma Enstitüsü bütçesi üzerine
Adalet ve Kalkınma Partisi adına söz aldım. Yüce heyetinizi saygıyla
selamlıyorum.
Sayın Başkan, değerli
milletvekilleri; Ulusal Bor Araştırma Enstitüsü, rezerv büyüklüğü ve üretim
açısından dünyada 1’inci sırada yer aldığımız bor madeni konusunda 4865 sayılı
kuruluş kanunu çerçevesinde araştırma ve teknoloji geliştirme, bilgi yönetimi
ve iş birlikleri geliştirme alanlarında 2013-2017 Stratejik Planı’nda
belirlenen amaç ve hedefler doğrultusunda faaliyetlerini sürdürmekte olan,
ülkemiz için stratejik bir kuruluştur. Enstitü stratejik öncelik olarak
herhangi bir teknolojik uygulamanın yaygın ve etkin bor kullanımı potansiyeli
ve bora dayalı rekabet avantajını sağlama potansiyeliyle ilgili olup yeni bor
ürünleri ve kullanım alanları geliştirilmesi, mevcut bor ürünlerine pazar
geliştirecek yeni kullanım alanlarının bulunması ve ülkemizde bor sektörünün ve
bora dayalı değer zincirinin geliştirilmesi noktasında uygulanabilir olan
mevcut ürünlerin ülkemizde üretilmesi, bor mineral ve bileşiklerinin insan ve
çevre sağlığı üzerindeki etkilerinin araştırılması BOREN’in görev alanı
kapsamındadır. Bu kapsamda BOREN’e 2004 yılından bugüne kadar toplam 438 adet
proje başvurusunda bulunulmuş olup 209 adet proje desteklenmiş, bunlardan 156
adedi sonuçlandırılmıştır. Enstitü bünyesinde hâlen 53 adet proje devam
etmektedir.
Sayın Başkan, değerli
milletvekilleri; BOREN, üniversiteler başta olmak üzere kamu araştırma
kurumları ve özel sektörle iş birliği içerisinde katalizör görevi üstlenerek
proje ve programlar geliştirmeye ve yürütmeye devam etmektedir. Bu çerçevede
ilk defa borlu kaplama teknolojilerinin geliştirilmesi amacıyla Atılım
Üniversitesiyle, bor ve ürünlerinin ahşap ve ahşap kompozit malzeme sektöründe
uygulanmasına yönelik üretim teknolojilerini sektör katılımını da sağlayarak
geliştirmek amacıyla Kahramanmaraş Sütçü İmam Üniversitesiyle, insan ve çevre
sağlığı göz önüne alınarak bor ve ürünlerinin biyolojik ve biyoteknolojik
uygulamalarda kullanımına yönelik teknoloji geliştirme alanında Yeditepe
Üniversitesiyle, enerji uygulamalarına yönelik bor ve hidrojen esaslı ürün ve
üretim teknolojilerinin geliştirilmesi amacıyla TÜBİTAK’la, borlu malzeme
uygulamaları konusunda İstanbul Teknik Üniversitesiyle BOREN borlu malzeme
uygulama yetkinlik merkezleri kurulmuştur. 
Yetkinlik merkezlerinde yapılan
proje çalışmalarında bor nitrür kaplanmış titanyum implantlarının
antibakteriyel özellikleri, bor katkılı yanmaya dirençli yeni nesil kompozit
malzemeler, ahşap plastik kompozit malzeme geliştirilmesi, selülozik atıktan yalıtım
amaçlı poliüretan tipi köpük malzeme geliştirilmesi, bor katkılı antimikrobiyal
yapı malzemeleri, hijyenik sağlık malzemeleri, borun ilaç sektöründe yara
iyileştirici ajan ve insan sağlığı üzerindeki obeziteye etkisi, toksisite ve
kanser risklerine karşı çalışmalar ile bor esaslı yakıt geliştirilmesi,
elektrikli araçlarda ve insansız hava araçlarında menzil artırmaya yönelik
ticari ürün geliştirilmesi konularında çalışmalar yapılmaktadır. Ayrıca BOREN
bünyesinde bir çekirdek AR-GE merkezi oluşturulmuş olup merkez bünyesinde hâlen
izotop zenginleştirme ve uluslararası iş birliği modeliyle bor katkılı ileri
metal alaşımları konularında 2 adet proje yürütülmektedir.
Sayın Başkan, değerli
milletvekilleri; enstitünün kurulmasından itibaren tarımsal üretimde bor
kullanımının potansiyeli dikkate alınarak bir taraftan çeşitli ürünlerin
yetiştirilmesinde bor gübrelemesinin verim ve kalite üzerine etkilerinin
araştırıldığı projeler yürütülmüş, diğer taraftan, tarım sektöründe
kullanılabilecek bor kimyasallarının ülkemizde üretilmesi için çalışmalar
yürütülmüştür. Bu çalışmalara paralel olarak ülkemiz tarım topraklarının bor
içeriğini belirlemeye yönelik bir projeyle Türkiye tarım toprakları bor
haritası oluşturulmuştur. Bu amaçla, fındık ve çay projelerinin olumlu ilk
sonuçlarıyla bor uygulamasının fındık ve çay tarımına potansiyel katkısı
hakkında 2014 yılında Eti Maden de davet edilmek suretiyle Rize ve Ordu’da
sektöre yönelik bilgilendirme toplantıları düzenlenmiştir.
Sayın Başkan, değerli
milletvekilleri; bu düşüncelerle 2015 yılı mali bütçesinin hayırlı olmasını
diliyor, yüce heyetinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ediyorum.
Sekizinci konuşmacı Muzaffer
Çakar, Muş Milletvekili.
Buyurun Sayın Çakar. (AK PARTİ
sıralarından alkışlar)
AK PARTİ GRUBU ADINA MUZAFFER
ÇAKAR (Muş) – Sayın Başkan, değerli milletvekilleri; Türkiye Atom Enerjisi
Kurumunun 2015 yılı bütçesiyle ilgili söz almış bulunmaktayım. Yüce heyetinizi
saygıyla selamlıyorum.
Yer altı ve yer üstü kaynaklarımızı
ülke ekonomisine yüksek katma değer sağlayacak şekilde değerlendiriyoruz. OECD
ülkeleri içinde, geçtiğimiz on yıllık dönemde enerji talep artışının en hızlı
gerçekleştiği ülke konumundayız. Aynı şekilde ülkemiz, dünyada 2002 yılından bu
yana elektrik ve doğal gazda, Çin’den sonra en fazla talep artış hızına sahip
2’nci büyük ekonomi konumundadır. 2023’te elektrik enerjisi ihtiyacımızın
bugünkünün iki katından fazla artarak yaklaşık 500 milyar kilovata ulaşacağını
tahmin ediyoruz. 
Nükleer enerjiyi ülkemize
kazandırmakta kararlıyız. Mersin Akkuyu için Rusya, Sinop içinse Japonya’yla
hükûmetler arası anlaşma yapıldı. Türkiye’ye tek kalemde yapılmış en büyük
yatırım olacak iki santralin toplam yatırım maliyeti 42 milyar dolardır. 2023
yılına kadar iki nükleer santrali hayata geçirip üçüncünün de inşaatına
başlamayı ülke olarak hedefliyoruz.
Akkuyu ve Sinop nükleer santral
projelerinde, nükleer standartlara uygun ekipman üretip malzeme tedarik
edebilecek yerli firmalarımıza en az 16 milyar dolarlık iş imkânı doğacağını
tahmin etmekteyiz. 
Değerli Başkan, burada,
muhalefet, aydınlanmaya giden -kömürler, HES’ler, nükleer enerji- bütün
iletişim kanallarına muhalefet ediyor. Acaba, bir gün elektriğin kesilmesi
durumunda, bunların karanlığa karşı hangi tepkiyi göstereceğini de merak
ediyorum.
Yenilenebilir enerji güvenlidir
ancak güvenilir değildir yani sürekli değildir, alternatif enerji kaynağıdır.
Nükleer santraller mevsimden ve iklim şartlarından bağımsız olarak sürekli
çalışabilmektedirler. Her zaman rüzgâr esmez, güneş her zaman ışımaz, yağış her
zaman bol olmaz ama nükleer santral her zaman çalışır. Yılda 8.760 saatin
-bakım dönemleri çıkarılırsa- nükleer santral yaklaşık 8 bin saatinde
çalışabilir; bu 8 bin saat, hidrolikte ortalama 4 bin saat, rüzgârda 3 bin
saat, güneşte ise ortalama 2.500 saat mertebesindedir.
Kurulum çalışmaları devam eden
Akkuyu ve Sinop nükleer santralleri devreye alındığında -yaklaşık 16 milyar
metreküp doğal gaz karşılığı- günümüz fiyatlarıyla yıllık yaklaşık 7,2 milyar
dolar tutarında doğal gaz ithalat bağımlılığından ülkemiz kurtulmuş olacaktır.
Komşularımız İran, Bulgaristan,
Ermenistan enerji ihtiyaçlarının bir bölümünü nükleerden karşılamaktadırlar.
Karadeniz sahilinde kıyısı bulunan ülkeler içerisinde nükleer enerjiden
istifade etmeyen sadece Türkiye ve Gürcistan’dır. 
Dünya genelinde üretimde olan 437
nükleer güç santralinin 104’ü Amerika Birleşik Devletleri’nde, 58’i Fransa’da,
50’si Japonya’da, 33’ü Rusya’da, 23’ü Güney Kore’de, 19’u Kanada’da olmak üzere
şu anda 430 nükleer santral faaliyettedir. Diğer taraftan, Fransa elektriğin
yüzde 77’sini, Belçika ve Slovakya yüzde 54’ünü, Ukrayna yüzde 47’sini,
Macaristan ise yüzde 43’ünü nükleer enerjiden temin etmektedir. Dünyanın en
büyük 16 ekonomisi içerisinde olan Türkiye daha bu nükleer enerjiden pay
almamaktadır. 
Dünya genelinde inşası devam eden
65 nükleer santralden 29’u Çin’de, 10’u Rusya’da, 7’si ise Hindistan’da hayata
geçiriliyor. Enerjisinin önemli bir kısmını nükleer enerjiden karşılamak
isteyen Çin ise 51 santrali daha yapma hedefinde, yine bunun yanında Rusya 24
nükleer santral planlamakta; bizim de bundan geri kalmamamız için bütün
imkânlarımızı seferber etmemiz gerekiyor. 
(Mikrofon otomatik cihaz
tarafından kapatıldı) 
MUZAFFER ÇAKAR (Devamla) –
Değerli milletvekilleri, Türkiye Atom Enerjisi Kurumunun 2015 yılı bütçesinin
hayırlı olmasını diliyor, hepinize saygılar sunuyorum. (AK PARTİ sıralarından
alkışlar) 
BAŞKAN – Dokuzuncu konuşmacı
Eşref Taş, Bingöl Milletvekili. 
Buyurun Sayın Taş. (AK PARTİ
sıralarından alkışlar) 
AK PARTİ GRUBU ADINA EŞREF TAŞ
(Bingöl) – Sayın Başkan, sayın milletvekilleri; 2015 yılı MTA bütçesi üzerinde
AK PARTİ Grubu adına söz almış bulunuyorum. Hepinizi saygıyla selamlıyorum.
Maden kazasında hayatını kaybeden
kardeşlerimize Allah’tan rahmet dileyerek sözlerime başlamak istiyorum. 
2003 yılında MTA ve özel sektör
birlikte 100 bin metre sondaj yaparken, 2014’te 350 bin, 2015 yılında ise hedef
400 bin metreye ulaşmaktır. MTA’nın yapmış olduğu sondaj sonucunda 4,5 milyon
ton bakır, 75 ton altın, 1,5 milyar ton demir, 4 milyar ton dolomit, 2,8 milyar
ton kalsit, 1,2 milyar ton feldspat, 6,5 milyar ton kuvars, 406 milyon ton
mermer-doğal taş, 10,5 milyar ton kaya tuzu ile 51 milyon ton sodyum sülfat
potansiyeli rezervi tespit edilmiştir. 2005 yılında 6,8 milyar ton olan linyit
rezervi 2015’te 14,6 milyar tona ulaşmıştır. Yenilenebilir enerji kaynağı olan
jeotermal enerjide ülkemiz yıl sonu itibarıyla 350 megavat potansiyeliyle
dünyada 7’nci sırada, Avrupa’da 1’inci sırada yer almaktadır. 
2008 yılından itibaren 16 adedi
elektrik üretimine uygun toplam 91 adet jeotermal saha yatırımcıya devredilerek
ülke ekonomisine 545 milyon dolar kazandırılmıştır. Jeotermal enerjiyle ilgili
Bingöl Yayladere’deki, Karlıova’daki çalışmalarda da olumlu sonuçlar alınacağına
inanıyorum. Ilıcalar bölgemizde il özel idaresince yapılan aramalarda ise
hatırı sayılır jeotermal kaynağa ulaşıldı. 
Maden aramanın, ülkemizin
uluslararası çıkarlarını korumada da stratejik bir tarafı vardır. Kıbrıs’ın
münhasır ekonomik bölgesinde Rumlar kadar Kıbrıs’ta yaşayan Türklerin de hakkı
olduğu, Barbaros Hayrettin Paşa gemimiz vasıtasıyla Rum faaliyetlerine aynı
şekilde karşılık verilerek ortaya konulmuştur. Önümüzdeki ay içinde tamamen
yerli imkânlarla tesis edilen, üç boyutlu sismik araştırmalar yapabilecek yeni
bir araştırma gemimizi de denize indireceğiz. Yine, yaklaşık maliyeti 1 milyar
dolar olan, denizde petrol ve doğal gaz aramaları platformu için çalışmalar
devam etmektedir.
Sayın Cumhurbaşkanımızın
sözleriyle “Nereden nereye.” On üç sene önce bunları konuşabilir miydik? Hangi
platformu konuşacaktık? Hangi sondaj gemisini konuşacaktık? Bunları konuşmak
mümkün müydü? Ama şimdi bunları konuşuyoruz. Niye? Bu gücü yakaladık da onun
için. 
Değerli arkadaşlarım,
bulamadığınız maden sizin değildir. Bingöl’ün maden bölgesi Genç’te MTA ve saha
sahipleri tarafından yapılan çalışmalar sonucunda Avnik, Gonaçtepe, Haylandere,
Hamek, Arduvan, Kılaz ve İbrahiman sahalarında 300 milyon ton görünür demir
cevheri tespit edilmiştir. Sivan bölgesinde demir cevheri zenginleştirme
çalışmaları devam etmektedir. İnşallah, 2015 yılında çalışmaların bitmesiyle
birlikte pik demir üretimine başlanacaktır.
Maden cevherimizin dünyayla
rekabet edebilirliğini artırmak için Suveren-Güzeltepe arası 17 kilometre demir
yolunun etüt projesi de yapılmış, 2015 yapım programına alınmıştır.
Bingöl Genç Halveliyan köyümüzde
140 bin ton disten, Karlıova bölgemizde 88 milyon ton linyit rezervi
bulunmaktadır. 
Tabii ki burada çalışmalar hızlı
bir şekilde devam ediyor ama en önemlisi, çözüm süreci zenginlik ve refah
üretiyor. Bingöl’ümüzde çözüm sürecinden memnun olmayan özgür iradeli bir tek
Kürt, bir tek Zaza bulamazsınız. Hepimiz çözümün ortak paydasıyız. Bu bakımdan,
çözüm sürecinin tahkimi maden ocaklarının tahkimi kadar hayatidir. Süreci ve
halkımızın umudunu boşa çıkaracak sorumsuz açıklamaların ve davranışların en az
maden kazaları kadar tehlikeli olduğu uyarısıyla sözlerime son veriyorum. (AK
PARTİ sıralarından alkışlar)
Enerji Bakanımıza ve MTA Genel
Müdürlüğüne, hem Bingöl hem de ülkemiz adına yaptığı başarılı çalışmalardan
dolayı teşekkür eder, MTA bütçesinin hayırlara vesilesi olmasını diler,
hepinize saygılar sunarım. (AK PARTİ sıralarından alkışlar)
BAŞKAN – Teşekkür ediyorum.
Onuncu konuşmacı Hüseyin Şahin,
Bursa Milletvekili.
Buyurun Sayın Şahin. (AK PARTİ
sıralarından alkışlar)
AK PARTİ GRUBU ADINA HÜSEYİN
ŞAHİN (Bursa) – Çok Değerli Başkanım, değerli milletvekili arkadaşlarım;
hepinizi saygıyla selamlıyorum.
Dünyada orman alanları yıldan
yıla azalırken Türkiye dünyada orman varlığını artıran nadir ülkeler arasında
yer almakta ve orman yangınları konusunda da Avrupa’da en başarılı ülke olarak
öne çıkmaktadır. Son on iki yılda 3 milyar 250 milyon adet fidan toprakla
buluşturulmuştur. 2003 yılında 20,8 milyon hektar olan orman varlığımız 21,7
milyon hektara ulaşmış, böylece son on iki yılda orman varlığımız 900 bin
hektar artırılmıştır. Orman alanlarımız artarken odun servetimiz de yüzde 25
artırılarak 1,2 milyar metreküpten 1,5 milyar metreküpe yükseltilmiştir. 
Vatandaşlarımıza nefes
alabilecekleri, tabiatla iç içe olabilecekleri Şehir Ormanları Projesi’yle
bütün şehirlerimizde yeşil alanlar oluşturulmuştur. Projenin başlatıldığı 2003
yılından bugüne kadar toplam 123 adet şehir ormanı tesis edilmiştir. 1992-2002
yılları arasında yılda ortalama 75 milyon adet fidan üretilirken günümüzde
yılda 400 milyon adet fidan üretimi gerçekleştirilmektedir. 
Ülke olarak temel ormancılık
politikamız, bir yandan ormanlarımızı verimli hâle getirmek, diğer yandan
halkımızın refahı doğrultusunda en yüksek düzeyde faydalanmalarını sağlamaktır.
Bu bağlamda, ülke ekonomisine ve orman köylüsüne katkıda bulunmak maksadıyla
hazırlanan eylem planlarıyla orman ürünleri en iyi şekilde
değerlendirilmektedir. 
Ormana yakın yerlerde yaşayan
vatandaşlarımızın hayat standartlarının yükseltilmesi ve ülkemizin bal
üretiminin artırılması maksadıyla Bal Ormanları Projesi hayata geçirilmiş ve
bugüne kadar 227 adet bal ormanı projesi tesis edilmiştir. 
Ülkemizin ormancılık alanında en
önemli konularından biri olan orman kadastrosu, önemli kanuni düzenlemeler
yapılarak büyük bölümünü tamamlamıştır. Hedefimiz, ormanlarımızın tamamının
kadastrosunu 2015 yılında tamamlamaktır. 
Sayın Başkan, değerli
milletvekili arkadaşlarım; Bakanlığın Devlet Su İşleri Genel Müdürlüğü ise
bütün şehirlerimize içme suyu temin etmekte, suya hasret mümbit topraklara
sulama suyu götürmekte, dereleri ıslah etmekte, hidroelektrik enerji üretim
tesisleri inşa etmekte, kısaca ülkemizin doğusundan batısına, güneyinden
kuzeyine hizmet götürmektedir.
İLHAN DEMİRÖZ (Bursa) – Kim?
HÜSEYİN ŞAHİN (Devamla) – Devlet
Su İşleri.
Bu bağlamda, aralarında baraj ve
göletlerin yer aldığı çok sayıda tesis inşa etmekte, son on iki yılda Devlet Su
İşleri Genel Müdürlüğü 2.361 adet tesisi milletimizin hizmetine sunmuştur. 2003
yılında yani on iki yıl öncesinde yılda ortalama 3 adet tesisin
tamamlanabildiği… Dikkat edin arkadaşlar, 3 adet, yani, koca sene, koskoca
Devlet Su İşleri çalışıyor, 3 tane tesis üretebiliyor ama bizim dönemimizde
yılda ortalama 196 tesisi hayata geçirebilme kapasitesine ulaşmıştır.
Bilgilerinize sunuyorum. (AK PARTİ sıralarından alkışlar) 
Tabii, Devlet Su İşlerinin çok
büyük projelere imza attığını da hepiniz çok yakından biliyorsunuz. GAP projesi
kapsamında 1 milyon hektar, KOP kapsamında 1,1 milyon hektar, DAP kapsamındaysa
1,2 milyon hektar olmak üzere 3,3 milyon hektar arazi sulanmaktadır. Tabii,
Sayın İlhan Demiröz’ün de çok yakından bildiği, Bursa’mızın çok değerli sulama
arazilerini, tarım arazilerini suya kavuşturan çalışmalara da Devlet Su İşleri
bizim dönemimizde imza atmıştır. 1990’lı yılların başında başlayan birçok
sulama projesinin inşaat aşamasında temeli atılmış, yıllarca beklemiş ama çok
şükür ki AK PARTİ 2002’den sonra iktidara gelmiş ve bu projeleri hayata
geçirmiştir. İşte, bunlardan birkaçını size örneklere anlatmak istiyorum.
Yenişehir Ovası’nın 18 bin hektar alanını sulayacak olan Boğazköy Barajı…
İLHAN DEMİRÖZ (Bursa) – Bitti mi?
Hayır, hayır, sulama kanalları yapıldı mı?
HÜSEYİN ŞAHİN (Devamla) – …İnegöl
Ovası’nın 4.100 hektar alanını sulayacak olan Babasultan Barajı, yine içme
suyunda Bursa’mızın o mümbit Uludağ’ın kar sularını Bursalı hemşehrilerimize
ulaştıracak olan Nilüfer -içme suyu- Barajı bizim dönemimizde tamamlanmıştır. 
BEDRETTİN YILDIRIM (Bursa) –
Hepsini biz yaptık. 
İLHAN DEMİRÖZ (Bursa) – Bin köye
bin gölet yapıldı mı?
HÜSEYİN ŞAHİN (Devamla) –
Bursa’da çok şükür on iki yıldır su sıkıntısı çekilmemektedir. Hemşehrilerimiz
çeşmelerinden kaliteli içme suyunu içmektedir. 
NECATİ ÖZENSOY (Bursa) – Yüzde
kaçını tamamladınız Hüseyin Bey? Nilüfer Barajı’nın yüzde kaçını yaptınız, onu
söyle. Yani, her şey bitmiş, kamuya açmak kalıyor. Yüzde kaçını yaptınız, onu
söyle. 
HÜSEYİN ŞAHİN (Devamla) –
İnegöl’de Hocaköy içme suyu, Gemlik’te Büyükkumla Barajı, Yine Büyüorhan’da
Büyükorhan Barajı bizim dönemimizde tamamlanmıştır ve yeni projelerle, bin
günde bin gölet projelerimizle de bütün köy arazilerimizi sulama projeleriyle
toprağımızı suya kavuşturacağız. 
İLHAN DEMİRÖZ (Bursa) – Bin köye
bin göletten Bursa’ya kaç tane yapılması lazım?
HÜSEYİN ŞAHİN (Devamla) –
Arkadaşlar, güneş balçıkla sıvanmaz. Bizim yaptıklarımız sizin “Yok.” demenizle
yok olmaz. Yapıyoruz, yapmaya da devam edeceğiz.
Ben bu düşüncelerle DSİ
bütçesinin hayırlı olmasını diliyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ediyorum. 
On birinci konuşmacı Bilal Uçar,
Denizli Milletvekili. 
Buyurun Sayın Uçar. (AK PARTİ
sıralarından alkışlar) 
AK PARTİ GRUBU ADINA BİLAL UÇAR
(Denizli) – Sayın Başkan, değerli milletvekilleri; 2015 yılı Bütçe Kanun
Tasarısı’nın Orman ve Su İşleri Bakanlığı bütçesi üzerinde söz aldım. Bu
vesileyle Genel Kurulu saygıyla selamlıyorum.
Orman ve Su İşleri Bakanlığı,
ülkemizin en büyük yatırımcı bakanlıklarından birisidir. Bakanlık, ülke genelinde
pek çok projeyi hayata geçirmiş, son on iki yılda 75 milyar Türk lirası yatırım
yapmıştır. 1999-2002 yılları arasında Devlet Su İşleri tarafından üç yılda
sadece 9 tesis hizmete açılmışken, 2003-2014 yılları arasında 278 baraj ve
hidroelektrik santrali, 245 gölet, 288 sulama, 77 içme suyu temin, 4 adet atık
su arıtma, 1.421 taşkın koruma tesisi ve 48 adet hizmet binası olmak üzere
2.361 adet tesis vatandaşlarımızın hizmetine sunulmuştur. 
Devlet Su İşlerinin kurulduğu
1954 yılından 2011 yılı sonuna kadar elli yedi yılda 461 gölet inşa edilmişken,
2012-2014 yılları arasında tamamlanmak üzere, üç yılda, 1.000 Gölet Projesi
hayata geçirilmektedir. Hizmete alınan pek çok sulama tesisi ile sulanabilir
arazilerimiz 59 milyon dekara ulaştırıldı. 2015 yılı sonunda bu miktar 63
milyon dekara çıkarılacaktır. Ülkemizde son yıllarda sulamaya açılan alanların
artmasıyla Türkiye dünyada tarım alanında 7’nci sıraya yükselmiştir. 
Yine, hidroelektrik
potansiyelinin değerlendirilmesinde de büyük mesafe katedilmiştir. 2003 yılında
26 milyar kilovatsaat olan hidroelektrik enerji üretimimiz bugün 82,5 milyar
kilovatsaate ulaşmıştır. 
Orman varlığına baktığımızda da
Türkiye, orman varlığını artıran nadir ülkelerden birisidir. 2003 yılından bu
yıl kasım ayına kadar 3 milyar 250 milyon fidan toprakla buluşturularak eşi
görülmemiş bir rekora imza atılmıştır. 
Ülkemizin bal üretiminin
artırılması maksadıyla bugüne kadar 277 adet bal ormanı tesis edilmiş, bu proje
sayesinde Türkiye bal üretiminde dünyada 6’ncı sıradan 2’nci sıraya yükselmiştir.
Konuşmamın kalan süresi
içerisinde Bakanlığımızın ilimiz Denizli’ye yapmış olduğu sulama alanındaki
bazı önemli yatırımlardan da bahsetmek istiyorum. Bakanlığımız, Denizli’de
bugüne kadar 683.310 dekar araziyi sulama imkânına kavuşturmuştur. Devam eden
projeler tamamlandığında toplamda 1,1 milyon dekar arazi sulanabilir hâle
gelecektir. Pamukkale Sulama Birliği havzasında bulunan ve pompajla sulanan
105.560 dekar arazinin sulaması çiftçimiz açısından çok ağır bir yük
oluşturmaktaydı. Bu bölgedeki çiftçimizin elli yıllık rüyası gerçek oldu.
Cindere Barajı’ndan Pamukkale havzasına cazibeli sulama imkânı sağlayacak olan
Yenicekent İletim Kanalı Projesi tamamlandı. 2015 yılından itibaren artık
çiftimiz rahat bir nefes alacaktır. Yine, bu kanaldan, Buldan Ovası’nda 28.640
dekar, Karakıran’da 10.740 dekar araziye sulama imkânı getirilerek toplamda
144.940 dekar araziye cazibeli suyun temini sağlanacaktır. Bu projenin hayata
geçirilmesi için hiçbir desteğini esirgemeyen Sayın Bakanımız Veysel Eroğlu’na
Denizliler adına çok teşekkür ediyoruz.
Bakanlığımızın “1000 Günde 1000
Gölet Projesi” kapsamında Denizli’de 89 adet gölet ile 64.639 dekar arazi
sulanacak, 2 kasaba ve 14.860 dekar arazi su taşkınlarından korunacaktır.
Yapımı tamamlanmış olan Yenidere Barajı’ndan Tavas Ovası’na sulama suyu
ulaştıracak iletim kanalları çalışması devam etmektedir. Yine, Acıpayam Akalan
Barajı inşaatı da hızla devam etmektedir. Baraj tamamlandığında, 7.460 dekar
arazi sulama imkânına kavuşacaktır.
Bir başka güzel gelişmeyse, yine,
Denizli merkezimizde bulunan Bereket Sulama Birliği ve Devlet Su İşleri iş
birliğiyle sulama hatlarının yenilenmesidir. Kapalı devre basınçla sulama
imkânı sağlayacak olan bu projenin inşaatına da 2015 yılında başlanacaktır.
Bakanlığımız, Denizli’de 80
milyon 300 bin adet fidanı toprakla buluşturarak yaklaşık 1 milyon dekar
arazide çalışma yapmış, ayrıca 1.165 dekarlık 9 adet bal ormanını
kazandırmıştır. 2013 yılında, Denizli’de, 67 köyde, 2.134 dekar alanda, 76.129
adet gelir getirici ceviz, badem, fıstık çamı fidanıyla ağaçlandırma
yapılmıştır. 2014 yılındaysa, 29 köyde, 930 dekar alanda, 33 bin adet gelir
getirici ceviz ve badem fidanıyla ağaçlandırma çalışmaları devam etmektedir.
Ben, 2015 yılı mali bütçemizin
ülkemize hayırlı olmasını dileyerek Genel Kurulu saygıyla selamlıyorum. (AK
PARTİ sıralarından alkışlar)
BAŞKAN – Teşekkür ediyorum. 
On ikinci konuşmacı Osman
Kahveci, Karabük Milletvekili. 
Buyurun Sayın Kahveci. (AK PARTİ
sıralarından alkışlar) 
AK PARTİ GRUBU ADINA OSMAN
KAHVECİ (Karabük) – Sayın Başkan, değerli milletvekilleri; Orman Genel
Müdürlüğünün 2015 yılı bütçesi üzerine AK PARTİ Grubu adına söz almış
bulunuyorum. Yüce Meclisi saygıyla selamlıyorum. 
Değerli milletvekilleri,
yenilenebilir en önemli doğal kaynaklardan birisi de ormanlardır. Dünyamızı
tehdit eden en önemli çevresel felaketlerden biri olan küresel ısınma ve iklim
değişikliğinin panzehri olan ormanlarda, ne yazık ki tahribat henüz
durdurulamamıştır. 
Dünya kara yüzeyinin yüzde 30’u
ormanlarla kaplıyken, bu oran ülkemizde yüzde 27,7’dir. Mülkiyet açısından
bakıldığında ise ülkemiz ormanlarının yüzde 99’u devlete aittir. Bundan dolayı
Orman Genel Müdürlüğüne, devlet adına ülkemiz ormanlarını her türlü tehlikeye
karşı koruma, işletme ve geliştirme görevi verilmiş ve Orman Genel Müdürlüğü de
bu görevi 40 bin çalışanıyla, yüz yetmiş beş yıldır yerine getirmenin gayreti
içinde olmuştur. 2011 yılında yeni yapılanmayla ağaçlandırma, erozyon kontrolü,
mera ıslahı ve ORKÖY gibi önemli görevlerin de bu kuruma verilmesiyle kurumun görev
ve kapasitesi daha da artırılmıştır. 
Sayın milletvekilleri, AK PARTİ
iktidarlarında ülkemizde her alanda olduğu gibi orman ve ormancılık alanında da
büyük bir değişim ve gelişim yaşanmış ve yaşanmaktadır. 
Ülkemizin bir Akdeniz ülkesi
olmasından dolayı ormanlarımızın yüzde 60’ı orman yangını tehdidi altındadır.
Bu konuda Hükûmetimiz ve orman teşkilatınca alınan etkin tedbirler,
geliştirilen modern yangın yönetim sistemleri sayesinde orman yangınlarıyla
mücadelede ülkemiz bölgenin en başarılı ülkelerinden birisi olmuş; komşu
ülkelere yardıma gider, bilgi ve teknoloji transfer eder bir konuma gelmiştir.
Bunun sonucu, yangılarda ilk müdahale süresi on beş, yirmi dakikalara
düşürülmüş, yanan alan miktarı 3 hektarlara, bu yıl ise 1,5 hektara düşmüştür.
Orman teşkilatı bu ekipman ve donanım gücünü yeri geldiğinde her türlü doğal
afetlerde ve kırsal alan yangınlarında kullanmaktan da kaçınmamıştır. Yine, AK
PARTİ iktidarları döneminde orman suçlarında yüzde 60’lara varan azalmalar
olmuş, orman köylüsüyle orman teşkilatı arasında yıllardır kangren olan 2B
sorunu bu dönemde çözülmüş ve orman kadastrosu bitme aşamasına getirilmiştir.
Sayın Başkan, değerli
milletvekilleri; ülkemizde 21 bin orman köyünde 7 milyon kişi yaşamakta, bu da
kırsal nüfusunun yüzde 40’ını oluşturmaktadır. Orman köyünde yaşayan
vatandaşlarımızın 500 bini geçimini direkt ormancılıktan sağlamaktadır. Orman
Genel Müdürlüğünün öncelikli hedefi, her türlü ormancılık faaliyetleriyle orman
köylümüze daha fazla iş ve aş verilmesi ve onların yerinde kalkındırılmasıdır.
Bu maksatla yaptırılan her türlü ormancılık faaliyetlerinde uyguladığı ücret
politikalarıyla onları enflasyona karşı korumuş ve birim fiyatları
artırılmıştır. 2003 yılında orman köylüsüne 450 milyon Türk lirası kaynak
aktarılırken, bu yıl 4 kat artarak 2 milyar lirayı aşmıştır.
Sayın milletvekilleri, bu dönemde
ekosistem tabanlı fonksiyonel planlama modeline geçilmiş, bu güvenle Türkiye
ormanlarını uluslararası sertifikasyon kuruluşlarına açmış ve 2,4 milyon hektar
orman sertifikalandırılmıştır. Bu da, orman ürünlerimizin AB, Avrupa
pazarlarına girmesinin önünü açmıştır. OGM’nin önemli görevlerinden biri de
ülkemizdeki orman varlığını kalite ve kantite itibarıyla artırmaktır.
Hedefimiz, cumhuriyetimizin 100’üncü yılında orman alanımızı yüzde 30’a
çıkarmaktır. Bu konuda başlatılan beş yıllık seferberlik başarıyla sonuçlanmış,
bu seferberliğin arkasından yeni seferberlikler, yeni eylem planlarıyla birçok
alanda yeni hedefeler ortaya konmuştur.
Sayın milletvekilleri, orman
teşkilatı sadece ülkemiz orman varlığını artırmakla kalmamış, ülkemizin
ormancılık alanındaki uluslararası itibarını en yüksek seviyelere çıkarmış ve
ormancılık alanında birçok ülke ile ilke ve uluslararası anlaşmalar
imzalanmıştır. Mensubu olmaktan büyük gurur duyduğum orman teşkilatının
başarılı çalışmaları uluslararası kamuoyu tarafından takdirle izlenmektedir.
Başarılı ve gayretli
çalışmalarından dolayı Orman Genel Müdürlüğünün tüm çalışanlarına ayrı ayrı
teşekkür ediyor, bütçenin hayırlı olması temennisiyle yüce Meclisi saygıyla
selamlıyorum. (AK PARTİ sıralarından alkışlar)
BAŞKAN – Teşekkür ediyorum.
On üçüncü konuşmacı Mustafa
Gökhan Gülşen, Kastamonu Milletvekili.
Buyurun Sayın Gülşen. (AK PARTİ
sıralarından alkışlar)
AK PARTİ GRUBU ADINA MUSTAFA
GÖKHAN GÜLŞEN (Kastamonu) – Sayın Başkan, saygıdeğer milletvekilleri; Orman
Genel Müdürlüğü 2015 yılı bütçesi üzerine AK PARTİ Grubu adına söz aldım.
Sizleri saygıyla selamlıyorum.
Değerli milletvekilleri, Türkiye
yüzölçümünün yüzde 27,7’si orman alanıdır. Ülke genelinde, 21 bin orman
köyümüzde, 7 milyon vatandaşımız yaşamakta, 500 bin vatandaşımız geçimini
ormancılıktan temin etmektedir. Diğer alanlarda olduğu gibi, AK PARTİ
hükûmetleri döneminde ormancılık faaliyetleri konusunda da büyük ilerlemeler
sağlanmış, önemli mesafeler katedilmiştir. Orman Genel Müdürlüğümüzün
çalışmaları neticesinde ağaçlandırma, endüstriyel odun üretimi, fidan üretimi,
orman köylülerinin desteklenmesi, orman kadastro çalışmaları, yangınla mücadele
gibi konularda önemli iyileşmeler sağlanmıştır. Bu iyileşmelerin başında orman
varlığımızdaki artış gelmektedir. Tüm dünyada orman varlığı azalırken ülkemizde
orman varlığı artmaktadır. 2002 yılında 208 bin kilometrekare olan orman
varlığımız son on iki yılda 9 bin kilometrekare artarak 217 bin kilometrekareye
yükselmiştir. 9 bin kilometrekare birçok ilimizin yüzölçümünden daha büyük bir
alandır. 
Son on iki yıllık dönemde
iyileşme olan bir diğer konu fidan üretimidir. 2002 yılında yılda 117 milyon
fidan üretilirken 2013 yılında bu üretim miktarı 400 milyona kadar
yükselmiştir. Üretilen fidan çeşitliliğinde de 1,5 katı aşan yükselme vardır.
Ağaçlandırma konusunda, Millî Ağaçlandırma Seferberliği kapsamında, 2003
yılından günümüze kadar geçen on bir yıllık süreçte 3 milyar 250 milyon fidan
toprakla buluşmuştur. Orman endüstrisi ve orman köylüsü için önemli olan
endüstriyel odun üretimi 2002 yılına göre 2 katına çıkarak 15 milyon metreküpe
yaklaşmıştır. Üretimdeki bu artış orman köylümüzün gelirine de yansımıştır.
2003 yılında üretim için orman köylümüze 430 milyon lira ödenmişken, 2014
yılında bu rakam 4 katını aşarak 1 milyar 810 milyon liraya ulaşmıştır.
Değerli milletvekilleri, Orman
Genel Müdürlüğümüz tarafından özel ağaçlandırma teşvik edilmektedir, gelir
getirici türlere de öncelik verilmektedir. Ceviz eylem planı kapsamında 5
milyon ceviz fidanının, badem eylem planı kapsamında 8 milyon badem fidanının
dikilmesi hedeflenmiştir. Yine, bal ormanı, salep, sakız, kestane eylem
planları da başlatılmıştır. Bu eylem planlarından her biri kırsal nüfusumuzun
gelir artışına katkı sağlayacaktır. 
Burada belirtmek isterim ki
Bakanlığımızın başlattığı ceviz eylem planından hareketle, seçim bölgem
Kastamonu’da cevizle ilgili özel bir çalışma başlattık. Valiliğimizin, İl Genel
Meclisimizin ve Tarım İl Müdürlüğümüzün de katkılarıyla her yıl 100 bin aşılı
ceviz fidanının dikilmesini hedefliyoruz. Böylece, Kastamonu’yu orman emvali
üretiminin yanında cevizin de merkezlerinden biri hâline getireceğiz.
Değerli milletvekilleri, Orman
Genel Müdürlüğümüzün başarıları bunlarla sınırlı değil. Orman yangınlarıyla
mücadele, orman kadastro çalışmaları, kent ormanları, tabiatın korunması gibi
birçok alanda önemli çalışmalar yapıldı. Tüm göstergelerin, rakamların yanında
bizim için en önemli gösterge milletimizin memnuniyetidir.
Değerli arkadaşlar, ben,
Türkiye’de ormancılığın merkezi konumunda bir ilin milletvekiliyim.
Kastamonu’da bulunan 1070 köyün bine yakını orman köyü statüsünde ve ülkemizde,
hatta Avrupa’da bulunan en büyük orman endüstrisiyle ilgili sanayi
yatırımlarından birkaç tanesi de Kastamonu’da bulunmakta. Dolayısıyla, bu
sektörle ilgili olumlu olumsuz her şey hızlı bir şeklide bize yansımakta. Gerek
köy ziyaretlerimizde orman köylülerimizle yaptığımız görüşmelerde gerekse
sanayicilerimizle yaptığımız görüşmelerde bize herkes açık yüreklilikle
memnuniyetini ifade ediyor. Bizim için asıl mesele, bu çalışmalardan,
hazırlanan bütçelerden esas gayemiz, orman köylümüz başta olmak üzere bu alanla
ilgisi olan herkesin gönlüne girebilmek ve duasını alabilmek. Memnuniyetle
görüyoruz ki bu bahsettiğimiz gönüle girme ve duayı alma işini büyük oranda
başarmışız.
Sayın Bakanımızın şahsında bu
başarıda emeği olan, gayret gösteren, çalışan orman teşkilatının her ferdine
ayrı ayrı teşekkür ediyor, Orman Genel Müdürlüğü 2015 yılı bütçesinin hayırlı
olması dileğiyle hepinize saygılar sunuyorum. (AK PARTİ sıralarından alkışlar)
BAŞKAN – Teşekkür ediyorum.
On dördüncü konuşmacı Mehmet
Akyürek, Şanlıurfa Milletvekili.
Buyurun Sayın Akyürek. (AK PARTİ
sıralarından alkışlar)
AK PARTİ GRUBU ADINA MEHMET AKYÜREK
(Şanlıurfa) – Sayın Başkan, değerli milletvekilleri; görüşülmekte olan 2015
Mali Yılı Bütçe Kanunu Tasarısı’nın altıncı turunda Devlet Su İşleri Genel
Müdürlüğü bütçesi üzerinde AK PARTİ Grubu adına söz almış bulunuyorum. 
Tarihle kültürün, suyla ateşin
harmanladığı 11 bin yıllık kadim topraklardan seçim bölgem Şanlıurfa, ilçem
Viranşehir adına hepinizi saygıyla, sevgiyle selamlıyorum.
Bildiğiniz gibi, Devlet Su İşleri
ülkemizde su kaynaklarının planlanmasından, işletilmesinden sorumlu, 10 milyar
TL yatırım bütçeli, Türkiye’nin en köklü kurumlarından birisidir. DSİ Genel
Müdürlüğü, on iki yılda 270 baraj, 167 gölet, 272 büyük sulama tesisi, 70 şehre
su götürülmesi ve 1.421 taşkın koruma ve diğer tesislerle toplam 2.252 tesisi
tamamlayarak milletimizin hizmetine sunmuştur.
Bu yıl Şanlıurfa’mız için çok
önemli bir proje hayata geçirildi. 950 bin dönüm araziyi sulayacak, Türkiye’nin
en uzun, dünyanın 5’inci uzun sulama tüneli Suruç’ta açılarak ülkemize
kazandırıldı. Mardin Ana Kanalı üzerinde yer alan kendi ilçem Viranşehir’de
projelerin yerinde denetim ve kontrolünü yapmak için şube müdürlüğü kurulmasına
karar verildi ve bir yıl içinde şube açıldı; müdürlüğü, hizmet binası ve sosyal
tesisleri tamamlanarak hizmet vermeye başladı.
Saygıdeğer milletvekilleri,
Mardin Ana Kanalı’nca su verildikten sonra toplam 660 bin dekar alanı sulayacak
olan Mardin Ceylanpınar MC1, MC2 sulama tesisleri hızla ihale edilerek işe
başlandı ve bu tesisler 2016’da tamamlanarak hizmete girecektir. 
Bunun haricinde, Viranşehir’de 355
bin dekar alanı sulayacak olan Viranşehir 1 ve Viranşehir 2 sulamasında da
proje çalışmaları tamamlanmış olup otuz gün içinde sulama şebekelerinin
ihaleleri yapılacaktır. Bu projeler tamamlandığında enerjiye bağımlılık ortadan
kalkacak, ülke ekonomisine katkı sunacak, bölgemizde sosyal bir rahatlama da
sağlayacaktır.
Ayrıca, esas büyük proje olan
Hilvan-Siverek projesi 1 milyon 580 bin dönüm arazidir ve bunun üçte 1’i de
Viranşehir’e kazandırılacaktır. Allah’ın izniyle 2016’da da bunun ihalesi
yapılacaktır.
Viranşehir içme suyu için de
proje ihalesi 10 Eylül 2013 tarihinde yapılmış olup projenin tamamlanmasını
takiben ilçemiz temiz içme suyuna kavuşacaktır. İlimizde ve ilçemizde gölet ve
taşkın koruma inşaatları da tüm hızıyla devam etmektedir. 
Güneydoğuyu, Şanlıurfa’yı dünyada
tarımın yıldızı yapmak için -Tarım Bakanımız Sayın Mehdi Eker’in de açıkladığı
gibi- tarımsal sulamada kilidi açacak anahtarın damlama sulama sistemi olduğunu
her mecrada konuşalım. İddia ediyorum ki doğru sulamayla Urfa Türkiye’yi besleyecektir.
(AK PARTİ sıralarından “Bravo!” sesleri, alkışlar) Urfa’nın hatta Türkiye'nin
geleceğine yön verecek bu dev adımların yanı sıra, doğup büyüdüğüm Viranşehir’e
yapılan çok önemli yatırımların da altında AK PARTİ’nin imzası vardır. 
Viranşehir’in bugün 200 yataklı
hastanesi vardır; dört yıllık sağlık yüksekokulu vardır; gençlik merkezi
vardır; insanlara iş sağlayan İŞKUR’u vardır; TOKİ vardır. Aile ve Sosyal
Politikalar Bakanlığımız düşük gelirli vatandaşlarımıza 220 adet konut yapıyor.
Yapımı tamamlanarak eğitime açılan 47 tane okulu vardır -sınıflarda 60 kişi
okuyordu, şimdi 30’a indi- her köyüne rahatça ulaşımı sağlayan yeni asfalt
yolları vardır. Göçerlerin sorunlarını hallettik yüz yıllık sorun bitti.
Urfa’mıza 11 katrilyon yatırım gelmiştir bu dört yıl içinde, bunun 4 katrilyonu
Viranşehir’e gitmiştir. 
Değerli milletvekilleri,
birbirinden değerli hizmetleri Şanlıurfa’ya, memleketim Viranşehir’e getiren,
başta Sayın Cumhurbaşkanımız Recep Tayyip Erdoğan’a, Başbakanımız Sayın Ahmet
Davutoğlu’na, Çalışma ve Sosyal Güvenlik Bakanımız Sayın Faruk Çelik’e, Orman
ve Su İşleri Bakanımız Sayın Veysel Eroğlu’na ve Kabinenin değerli bakanlarına,
sürekli iletişimde olduğum DSİ Genel Müdürü ve bürokratlarına, Şanlıurfalı
milletvekili arkadaşlarım ve tüm hemşehrilerim adına teşekkür ediyorum. 
Bütçenin ülkemize hayırlı
olmasını diliyor, hepinize saygılarımı sunuyorum. (AK PARTİ sıralarından
“Bravo” sesleri ve alkışlar )
BAŞKAN – Teşekkür ediyorum. 
On beşinci konuşmacı Dilek
Yüksel, Tokat Milletvekili. 
Buyurun Sayın Yüksel. (AK PARTİ
sıralarından alkışlar) 
AK PARTİ GRUBU ADINA DİLEK YÜKSEL
(Tokat) – Sayın Başkan, saygıdeğer milletvekilleri; Devlet Meteoroloji İşleri
Genel Müdürlüğü bütçesi üzerinde AK PARTİ Grubum adına söz almış bulunuyorum.
Bu vesileyle, hepinizi saygıyla selamlıyorum. 
Meteoroloji Genel Müdürlüğümüz,
gelişen şartlara ve ihtiyaçlara göre kendisini sürekli yenileyip geliştirmekte,
ulaştırma, enerji, tarım, millî savunma, afet yönetimi, turizm, çevre ve
şehircilik ve spor başta olmak üzere tüm sektörler için ihtiyaç duyulan
meteorolojik ürün ve hizmetleri hazırlayıp kendi web sayfası ve Meteorolojinin
Sesi Radyosu, yazılı ve görsel basın ve mobil uygulamalar üzerinden başarılı
bir şekilde sunmaktadır.
Sayın Başkan, saygıdeğer
milletvekilleri; 900 adımda dokuz yüz yıllık tarihe tanıklık eden Sulusokağı,
beş bin beş yüz yıllık tarihiyle tarih, kültür, tabiat ve medeniyetlerin
başkenti olmuş, manevi mimarlarımızdan Hazreti Mevlâna’nın “İklim ve insanları
mutedildir.” diye iltifat ettiği, Evliya Çelebi’nin “Gariplerle dostturlar, kin
tutmaz, hile bilmez, ahlaklı, selim ve halim insanlardır.” şeklinde taltif
ettiği, Hacı Bektaşi Veli’nin hayırlı ve bereketli dualarıyla “Âlimler konağı,
fazıllar yurdudur.” dediği bir ildir Tokat’ımız.
Şimdi, size on iki yıllık
iktidarımız döneminde Tokat’ımıza yaptığımız hizmetlerden bahsetmek istiyorum.
Eğitim, sağlık, ulaştırma ve diğer tüm hizmet alanlarında devrim niteliğinde
çalışmalara imza attık ve son on-on iki yılda Tokat’ımıza 5,8 milyar TL’nin
üzerinde yatırım ve destek sağladık. Eğitimde kaliteyi artırmak amacıyla
Tokat’a 724 yeni derslik inşa ederek derslik sayısını yüzde 15 artırdık ve 281
milyon TL’nin üzerinde kaynak aktardık. Tüm ilçelerimizde ve il merkezimizde
yeni ve modern hastanelerimiz ve sağlık hizmetleriyle ilgili 291 milyon TL
destek sağladık. İstanbul’da Marmaray’la, üçüncü boğaz köprüsüyle kıtaları
buluşturduk, şimdi Karadeniz’i Akdeniz’le buluşturuyoruz. Bunun için Tokat-Ordu
yol çalışmasını başlattık. Niksar-Tokat arası yol çalışması başladı. İnşallah,
Niksar-Akkuş arası proje ihalesi de yakın zamanda yapılacak. Ulaştırmada
Tokat’ımıza 1 milyar TL’nin üzerinde kaynak aktardık. Yeni havaalanımızın
yatırım programına alınması için görüşmelerimizde inşallah sonuç verecek sona
yaklaştık. Tokat’ımıza yine 450 milyon TL tarımsal destek sağladık. Tokat’ımızı
doğal gazla tanıştırdık. Sadece bu alanda boru hatları için 101,5 milyon TL
yatırım yaptık. İlimizi kentsel dönüşüm kapsamına aldık. Tokat’a 3.146’nın
üzerinde sosyal konut inşa ettik. Sadece köylerimize KÖYDES kapsamında son yedi
yılda 107 milyon TL’den fazla yatırım ve destek götürdük. Tarih, kültür ve
tabiat şehri olmasının yanında, verimli arazileri olan Tokat’ımıza DSİ
bütçesinden maksimum kaynak ayıran Veysel Eroğlu Bakanımıza ilim adına teşekkür
ediyorum. Yine, aynı şekilde, Tokat’ımıza kent park kazandırılması konusunda
vereceği destek için şimdiden kendisine teşekkürü borç biliyorum. Desteklerini
vereceği için şimdiden teşekkür ediyoruz Sayın Bakanımıza.
Sayın Başkan, değerli milletvekilleri;
ülkemizin her bir noktasında iktidarımız döneminde yapılan hizmetleri saymakla
bitiremeyiz. Bu hizmetlerimizi 77 milyon insanımız, kara yollarını kullanırken,
hastaneye gittiğinde, uçağa bindiğinde, köyünde, ilçesinde, okulunda bire bir
görüyor. Bütün bunlar, 2023 ve 2071 hedefleriyle bölgesinde ve dünyada yeni bir
lider güç olan geleceğin yeni Türkiye’sinin yükselen gür sesidir. Hiç kimse,
hiçbir güç, ülkemizin ulaşmış olduğu bu güzel iklimin daha da gelişmesine ve
ilerlemesine engel olamayacaktır. Son on iki yılda milletimizle birlikte
oluşturduğumuz ve dünyanın hiçbir ülkesine nasip olmamış bu ekonomik, sosyal ve
her alandaki güzel iklimi fırtına, boran ile bozmak isteyen iç ve dış güçler
tekrar hayal kırıklığına uğrayacak ve planları suya düşecektir. (AK PARTİ
sıralarından “Bravo” sesleri, alkışlar) 
Bu duygu ve düşüncelerle,
ülkemizin dört bir yanında bu hizmetlerin planlanması ve icraatında emeği
geçen, özellikle Cumhurbaşkanımız Sayın Recep Tayyip Erdoğan’a, Başbakanımız
Sayın Profesör Doktor Ahmet Davutoğlu’na, Hükûmetimize, bakanlarımıza teşekkür
ediyorum. Orman ve Su İşleri Bakanımız Profesör Doktor Veysel Eroğlu ve değerli
ekibini ayrıca kutluyor, teşekkürleri bir borç biliyor, hepinizi saygıyla
selamlıyorum (AK PARTİ sıralarından “Bravo” sesleri, alkışlar) 
BAŞKAN – Teşekkür ediyorum.
On altıncı konuşmacı İbrahim
Yiğit, İstanbul Milletvekili. 
Buyurun Sayın Yiğit. (AK PARTİ
sıralarından alkışlar) 
AK PARTİ GRUBU ADINA İBRAHİM
YİĞİT (İstanbul) – Sayın Başkan, değerli milletvekilleri; 2015 yılı Merkezî
Yönetim Bütçe Kanunu Tasarısı’nın Orman ve Su İşleri Bakanlığı Türkiye Su
Enstitüsü bütçesi üzerinde söz almış bulunuyorum. Hepinizi saygıyla
selamlıyorum.
Sayın milletvekilleri, Türkiye Su
Enstitüsü, 2011 yılında 658 sayılı Kanun Hükmünde Kararname ile kurulmuş, kamu
tüzel kişiliğine haiz Orman ve Su İşleri Bakanlığına bağlı özel bütçeli bir
kuruluşumuzdur. Bu konuda emek veren Sayın Bakanımız Veysel Eroğlu’na teşekkür
etmek istiyorum çünkü önemli bir kuruluş hâline geldi.
Kuruluşun amacı, küresel su
sorunlarının çözümüne katkı sağlamak, suyla ilgili geleceğe yönelik çalışmaları
yönlendirmek, ülkemizin sürdürülebilir su politikaları ve stratejilerinin
oluşturulmasına yeni fikirler ve girişimlerle katkıda bulunmaktır. Enstitü,
aynı zamanda, ulusal ve uluslararası toplantılar ve eğitim programları
düzenlemek, su konusunda küresel iş birliğini desteklemek, su politikalarına
küresel pencere açan plan ve projeleri geliştirmek ve uygulamak, ülkemizi
uluslararası platformlarda temsil etmek gibi amaçlarla kurulmuş ve bu
doğrultuda da çalışmalarına devam etmektedir. 
Sayın milletvekilleri,
globalleşen dünyamızda su politikaları da sınırları aşmaktadır. Dünyadaki
gelişmelere kayıtsız kalmak mümkün değildir. Türkiye, su alanında
gerçekleştirdiği mega projeler, yetişmiş insan gücü ve engin bilgi birikimi
sayesinde bölgesinde, su konusunda, lider konumuna gelmiş bulunmaktadır. 
Türkiye'nin coğrafi konumu, Orta
Asya, Orta Doğu ve Doğu Avrupa’da güçlü bir iletişim ağı kurmasında önemli
etkenlerden biridir. Orman ve Su İşleri Bakanlığına bağlı Türkiye Su Enstitüsü,
bölgesel su sorunlarının çözümü için, bölgedeki teknik iş birliğini artırmak
için çalışmakta ve özellikle alanında dünyadaki seçkin kurum ve kuruluşlarla
birçok ortak proje ve faaliyetler yürütmektedir. Ülkemiz, 2009 yılının Mart
ayında, 192 ülkeden 30 binin üzerinde kişinin iştirak ettiği dünya su
forumlarından 5’incisini organize etmiştir. Üç yılda bir gerçekleşen bu forum
dünyada su alanında en önemli etkinlik olarak bilinir. 
Türkiye Su Enstitüsü 5’inci Dünya
Su Forumu Sekretaryası olarak bir araya gelen ekibi, su konusunda kazandığı
bilimsel deneyimi ve vizyonu hayata geçirmek amacıyla Orman ve Su İşleri
Bakanlığı çatısı altında bir düşünce kuruluşu olarak kuruldu. 5’inci Dünya Su
Forumu’nun büyük başarısı Türkiye’yi su konusunda küresel boyutta söz sahibi
olduğu yeni bir konuma taşımıştır. Bu önemli forumun kazandırdığı çok yönlü
bilgi birikimi Bakanlık bünyesindeki Su Enstitüsünün temelini oluşturmuştur.
Geçmişte ülkemiz, su alanındaki toplantılarda sadece gözlemci statüsünde
kalmaktayken artık uluslararası toplantılara aktif şekilde iştirak ederek söz
sahibi ülke konumuna gelmiştir. 
Su Enstitüsünün faaliyetleri
sadece uluslararası arenadaki çalışmalarla sınırlı değildir. Ülkemiz su
kaynaklarının sürdürülebilir kullanımının sağlanması için rapor ve makaleler
gibi bilimsel yayınlar çıkarmakta ve üniversitelerle birlikte yer altı ve yer
üstü su kaynakları modelleme çalışmaları yürütmektedir.
Sayın milletvekilleri, hepimizin
bildiği gibi ülkemiz su zengini bir ülke değildir. Küresel ısınmanın tüm
dünyayı tehdit ettiği bir yüzyılda kişi başına 1.500 metreküp olan
kullanılabilir su miktarımızı azaltmamanın yollarını aramamız gerekmektedir.
Bilindiği gibi, 1.000 metreküpün altındaki kişi başına kullanılabilir su
miktarı olan ülkeler su fakiri, 2.000-3.000 metreküp arası, az suyu olan ülke
ve 8.000 metreküp ve üzeri ülkeler ise su zengini ülke sayılmaktadır. Nüfus
artışına bağlı olarak bizim de 2030 yılında su fakiri ülkeler arasına girme
tehlikemiz vardır. Bu nedenle, su kaynakları bakımından çok zengin olmayan
ülkemizde suyun bütün sektörlerde tasarruflu kullanımını özendirici yeni
tedbirler almalı, var olan desteklere devam etmeliyiz. Yer altı ve yer üstü
kaynaklarının her zaman, ne şekilde olursa olsun kirletilmesini önlemeliyiz.
Tarım sektörümüz, belediyelerimiz ve sanayi sektörümüz suyu en etkin ve
sürdürülebilir bir şekilde kullanmalıdır. 
Ayrıca, ülkemizin yarı kurak
iklim bölgesinde yer alması da Su Enstitüsünün çalışmalarının önemini biraz
daha artırmaktadır. Kullanılabilir su kalitesinin ve miktarının artırılması, su
koruma ve kullanma dengesinin sürdürülebilirliğinin sağlanması büyük önem
taşımaktadır. Enstitü 2013 yılı Şubat ayında D8 Su İşbirliği Toplantısı’nı
tertip etmiştir. Bu toplantı D8 ülkeleri arasındaki suyla ilgili ilk toplantı
olmuştur. Yine, Mayıs 2014 tarihinde İstanbul Haliç Kongre Merkezi’nde 3 binin
üzerinde katılımcı, bilim adamı ve akademisyenlerle uluslararası su
forumlarının üçüncüsü düzenlenmiştir. 
Sayın milletvekilleri, Enstitü
bünyesinde Orman ve Su İşleri Bakanlığına bağlı kuruluşların da
görevlendirilmeleriyle birlikte çeşitli kademelerde toplantılar ve personel
mevcuttur.
Ben bu vesileyle hayırlı olmasını
diler, hepinizi saygıyla selamlarım. (AK PARTİ sıralarından alkışlar)
BAŞKAN – Teşekkür ediyorum.
Şimdi, Milliyetçi Hareket Partisi
Grubu adına birinci konuşmacı Kemalettin Yılmaz, Afyonkarahisar Milletvekili.
Buyurun Sayın Yılmaz. (MHP
sıralarından alkışlar)
MHP GRUBU ADINA KEMALETTİN YILMAZ
(Afyonkarahisar) – Sayın Başkan, değerli milletvekilleri; 2015 mali yılı Gümrük
ve Ticaret Bakanlığı ve Rekabet Kurumu bütçeleri üzerinde söz aldım. Yüce
heyetinizi Milliyetçi Hareket Partisi Grubu adına saygıyla selamlıyorum.
Anayasa’mızın 167’nci maddesi
hükmü devlete piyasaların sağlıklı ve düzenli işlemeleri için gerekli
tedbirleri alma, tekelleşme ve kartelleşmeyi önleme görevi vermektedir. Bu
hüküm çerçevesinde, 4054 sayılı Rekabetin Korunması Hakkında Kanun 13/12/1994
tarihinde Resmî Gazete’de yayımlanarak yürürlüğe girmiştir. 1997 tarihinde ise
bu kanunu uygulamakla yükümlü olarak Rekabet Kurumu kurulmuştur. Bu
faaliyetleri 348 kişiden oluşan personeli ve 2015 yılında tahsis edilen 65
milyon 500 bin TL bütçeyle gerçekleştirmeye çalışmaktadır. Bu kurumun
piyasaları ne denli sağlıklı ve düzenli işlettiği, tröstleşmeyi, kartelleşmeyi
ne denli önlediği tüm çıplaklığıyla ortadadır. Özellikle görevi rekabet
savunuculuğu olan gerek yurt içi rekabet gerekse yurt dışı kurum ve
kuruluşların rekabet hususunda yeterli olmadığı bir gerçektir. 
Değerli milletvekilleri, “gümrük”
deyince toplumdaki genel kanaat rüşvet, kaçakçılık, haksız kazanç, adam kayırma
ve son günlerde de yol geçen hanına dönmüş kapılar akla gelmektedir. Sayın
Başbakan 10 Aralık 2014 tarihindeki sunumunda “Kaçakçılıkla mücadele konusundaki
kararlılığımız ve başarımız 2014 yılında da artarak devam ediyor. 1 milyar 440
milyon lira değerinde kaçak yakalaması gerçekleştirdik.” diyor. Çok başarılılar
ki Türkiye şu anda kaçak akaryakıt, kaçak çay, kaçak sigara, kaçak zehirli
ayakkabı, kaçak telefon, kaçak saat, kaçak et ve canlı hayvan, yurda sokulan
uyuşturucu madde cenneti durumundadır. Bu kaçakçılık faaliyetlerinin Türk
ekonomisine zararı yıllık 300 milyar dolara yakındır. Kaçakçılık inanılmaz
boyutlara ulaşmıştır. Buradan temin edilen haksız kazanç maalesef terör örgütü
PKK’yı ekonomik olarak desteklemektedir. 
Sigara satışlarının yüzde 15
oranında azaldığı ifade ediliyor. Bu durum, insanımızın sigarayı bıraktığından
veya sigara yasağından değil, kaçak sigaradan kaynaklanmaktadır. 
Türkiye’de araç sayısı hızla
arttığı hâlde resmî akaryakıt satışları düşüyor. Bu durumun herkes farkındadır.
Devrin Başbakanının 13 Şubat 2007 tarihli grup toplantısında ve 28 Şubat 2007
tarihli Ulusa Sesleniş konuşmasında da açık ve net olarak görüyoruz. Devrin
Başbakanı diyor ki: “Dış Ticaret Müsteşarlığı petrol ithal ettiğimiz 48 ülkeden
kayıtları istedi. Bu ülkelerin ancak 31’inden cevap geldi. -17’sinden cevap
gelmemiş, hani büyük ülkeyiz ya- bu 31 ülke diyor ki: ‘Türkiye bizden son iki
buçuk yıl içinde 28 milyar dolarlık petrol ithal etti.’ Buradaki kayıtlara göre
ise 31 ülkeden aynı dönemde ithal edilen akaryakıt miktarı ise sadece 9,3
milyar dolar. Arada tam 18,7 milyar dolarlık fark var.” Sayın Başbakanın bu
sözleri akaryakıt kaçakçılığının ne boyutta olduğunun yetkililerce tespit ve
ikrarıdır. Cevap vermeyen 17 ülke de bu rakamlara eklenince haksız ve kayıt
dışı kazancın ne boyutlarda olduğu gerçekten ürkütücüdür. Sayın Hükûmet, bu
tespitten sonra yaklaşık sekiz yıl geçmiştir ve bu rakamlar her geçen gün
artmaktadır. Eskiden katırlarla kaçakçılık yapılırdı, şimdilerde ise boru hattı
döşemişler hatta sınıra 3 kilometre mesafede rafineri bile kurmuşlar. Bölgenin
oynak nüfus yapısı da bu işleri yapanları cesaretlendirmektedir. Daha öncesini
bir tarafa bırakalım, 2007 yılından bugüne kadar bunun sorumluları bulundu mu?
Müsebbipler tespit edildiyse kimlerdir ve bununla ilgili ne işlem yaptınız?
Gerçekten çok merak ediyoruz.
Değerli milletvekilleri, kaçak
et, kaçak canlı hayvan ve uygulanan yanlış ve günübirlik palyatif tedbirler
yüzünden hayvancılığımız bitme noktasına gelmiştir. Kaçakla rekabet edemeyen
besici, ahırlarının kapısına kilit vurmuştur. Yol geçen hanına dönen
sınırlarımızın durumu ve sığınmacıların hareketleri canlı hayvan kaçakçılığını
körüklemekte ve cezbetmektedir. Her yıl Irak ve İran’ın fabrikalarında üretilen
sigaranın yaklaşık 25 bin tonu kaçak yollardan Türkiye piyasasına sokuluyor.
Kaçak yollardan gelen bir konteyner kaçak sigaranın bıraktığı kâr 1 milyon 250
bin dolar civarındadır. Bu kaçakçılıktan dolayı ülkemizin sadece yıllık vergi
kaybı 3 milyar dolara yakındır. Diğer ekonomik ve sosyal zararlar ise hesaba
dahi katılmıyor. Ülkede tütün üretimini bitirirken oluşan boşluk mamul edilmiş
kaçak sigaraya bırakılmıştır. 
Pancar üreticisi kotalarla,
pancara ucuz fiyat vermelerle, polar oranıyla oynamalarla âdeta ürettiğine
pişman edilmektedir. Kullandığı mazot, sulamada kullandığı elektrik, ilaç,
tohum ve gübre fiyatları zaten çiftçimizi perişan ederken Hükûmet şeker
kaçakçılığına âdeta göz yummaktadır. Kaçakçıların İran ve Irak’a günübirlik
turlar bile düzenlediği şeker kaçakçılığıyla yurda yılda 500 bin ton civarında
şeker girmektedir. Pancar üreticimizin el emeği alın teri karşılığı ödenmesi
gereken paralar kaçakçıların cebine gitmektedir.
Ülkemizde özellikle doğu ve
güneydoğuda ve Çukurova’da tüketilen çayın yaklaşık 60 bin tonu kaçak yollardan
ülkemize girmektedir. Bunun önemli miktarı İran ve Suriye sınırından ülkemize
giriyor. Ülkemize maliyeti ise yaklaşık 75-80 milyon dolar civarındadır. Ülkemizde
çay üreticilerinin çektikleri sıkıntılar ortadayken, ürününü haraç mezat
aracılara, fırsatçılara vermek zorunda bırakılırken bu sektörde kaçakçılığa göz
yumularak çay üreticimizin de emekleri heba ediliyor.
Sınır ticareti adı altında
özellikle sınır kapılarımızdan ülkemize sokulup tüm yurda dağılan başlıca kivi,
muz, kavun, karpuz, ananas, mango gibi ürünlerimizin kaçakçılığının yıllık
ekonomik değeri ise 500 milyon dolar civarındadır. Tüm bunların yanında her
türlü konserve, konsantre meyve suyu, salam, sosis, hazır et ürünleri, bal, süt
tozu, mama, hazır çorba, sos, mayonez, ketçap gibi gıda katkıları ile özellikle
Orta Doğu ülkelerinden ülkemize gelen pirinç ve bakliyat ürünlerinin
kaçakçılığı ciddi artışlar göstermektedir. 
Değerli milletvekilleri, yine son
yıllarda özellikle İran üzerinden yurda kaçak olarak sokulan zirai mücadele
ilaçlarının miktarlarında önemli bir artış gözlenmektedir.
Uyuşturucu kaçakçılığının boyutu
ise tam bir yürekler acısıdır. O kadar ki uyuşturucu kaçakçılığı sınır güvenliği
olmadığı için aleni yapılıyor. Hastane, okul, otogar gibi şehir merkezlerinde
bile küçük çocukların “Ot var, hap var.” şeklindeki pazarlamalarına maalesef
göz yumulmaya devam edilmektedir. Terör örgütünün de çok ciddi ve en büyük
finans kaynağı olan bu uyuşturucu kaçakçılığından ne kâr ettiği gerçekten
bilinmemektedir.
Ülkemiz ekonomisi ticaretini,
üretimini çok derinden etkileyen, haksız kazanç ve kayıt dışılığı sağlayan ve
rekabeti baltalayan kaçakçılık sektörünün bu kadar kârlı bir sektör hâlinde gelmesinde,
kaçak alkolde gözlendiği gibi, yüksek vergiler nedeniyle iç piyasada fiyatların
aşırı yükselmiş olması ve et olayında gözlendiği gibi, üretim düzeyinin
yetersizliğinden ötürü zaman zaman aşırı fiyat artışlarının ortaya çıkması
önemli bir rol oynamaktadır. Ülkemize burada sayamadığım ve ekonomik kaybın ne
olduğu kesin olarak bilinmeyen binlerce kalem ürün âdeta iğneden ipliğe kaçak
yollardan sokulmaktadır. Esnafımız, iş adamımız, çiftçimiz, üreticimiz,
imalatçımız bunlarla rekabet edememekte ve çok ciddi sıkıntılar çekmektedir.
Bizler de kaçakçılığın önlemini almayarak elimizdeki imkânları Suriye, Irak ve
İran’a ve daha da kötüsü terör örgütüne kaptırıyoruz. Esnafımızın korunması,
kollanması amacıyla ısrarla istedikleri yasaları yıllarca göz ardı ettiniz.
Esnafımızın vergi, sigorta, sosyal güvenlik destek primi yükü altında
ezilmesine âdeta seyirci kaldınız. 
Bakkal amcayı süpermarketlere ve
alışveriş merkezlerine boğdurduktan sonra perakendecilik sektörü yasasını veya
AVM yasasını daha yeni komisyonlarda görüşmeye başladınız. İnşallah,
çoğunluğunuza güvenerek “Ben yaptım, oldu.” anlayışından ziyade, çok iyi tahlil
edilerek hakkaniyet ölçüleri içerisinde tarafların, muhalefetin ve bizzat bu
işle iştigal edenlerin görüş ve beklentilerine de başvurularak Türkiye
gerçeklerine uygun, çağdaş ve uygulanabilir ve de en önemlisi iki-üç ay
içerisinde değiştirmeye gerek duyulmayacak bir perakende ticaretinin
düzenlenmesi yasasını hep beraber çıkarırız. 
Diğer taraftan, Halkbank sözde
değil özde esnafın bankası olmalı. Esnaf kredileri esnaf kefalet kooperatifleri
kanalıyla genişletilerek sağlanmalıdır. 
Son günlerde ülke gündeminde yer
alan zehirli ayakkabı, zehirli saat, kaçak cep telefonu gibi konular
vatandaşlarımızı son derece tedirgin etmekte, devlet kurumlarına karşı güven
duygusunun azalmasına sebep olmaktadır. 
Değerli milletvekilleri, ülkedeki
ticaretin ve işlerin iyi gidip gitmediğinin göstergelerinin birisi de
hapishanelerdeki insan sayısı ve icra dairelerindeki dosya sayısıdır. Göreve
geldiğinizde 50 bin civarında olan tutuklu ve hükümlü sayısı bugün 150 binleri
bulmuştur. Benim seçim bölgem olan Afyonkarahisar’da 2 olan icra müdürlüğü
sayısı on iki yıllık devriiktidarınızda 6’ya çıkmıştır. Hele 6’ncı İcra
Müdürlüğünün açılışı basında da yer aldı. Bir övünç vesilesi gibi iş bilmez,
şımarık, âdeta parti memuru konumuna düşmüş protokol üyeleri tarafından törenle
kurdele kesilerek açılmıştır. 
Değerli milletvekilleri, petrol
ve doğal gazdan sonra en çok dövizi yemeklik ham yağ ve yem ham maddelerine
ödemekteyiz. Ciddi bir ticaret malı olan ayçiçeği, mısır ve soyayı alım
garantili sözleşmeli üretim suretiyle teşvik edersek ve bu ürünlerin hasat
zamanı ithalata izin vermezsek hem üreticimizi desteklemiş oluruz hem de yurt
dışına ciddi bir döviz ödemekten kurtuluruz. Zira, bizim imkânlarımız yani
toprağımız, suyumuz, güneşimiz var. Çalışkan insanımız bunları
gerçekleştirebilir. Yoksa, duble yollarımız yapıldı ama 1 tane bile yerli
otomobilimizin olmadığı gibi, Türk Hava Yolları dünyada ilk 3’e girebiliyor ama
1 tane bile uçak üretimimizin olmadığı gibi gariplikleri yaşamaktan
kurtulamayız.
Değerli milletvekilleri, 23 Mayıs
2012 tarihinde bu kürsüden yaptığım konuşmada “Ülkemizden İran’a günde 1 ton
altın çıkışının Dubai üzerinden yapıldığı bildiriliyor. Bu çok ciddi bir rakam.
Bu ticaret reel ise bu durum takip ediliyor mu?” diye sormuştum. Daha sonra
zaten 17-25 Aralık kepazeliği patladı. Buradan soruyorum: Hâlâ cari açığı bu
tür ticaretlerle kapatmaya çalışıyor musunuz? Diğer taraftan, 700 bin TL’lik
kol saatinin gümrükleme işlemleri ne oldu? Kaçak sokuldu ise durumun
tespitinden sonra ne kadar gümrük vergisi ve cezası alındı? Bunu millet merak
ediyor.
Değerli milletvekilleri, Putin’in
ülkemizi ziyareti sırasında açıklandı: “Rusya’dan aldığımız doğal gaz yılbaşından
itibaren yüzde 6 ucuzlayacak.” Haberi paylaştınız. Bu oran neden yüzde 5 veya
yüzde 7-8 değil de yüzde 6. Ve de en önemlisi neyin karşılığı? Bu kürsüden
açıklama yaparsanız sevinirim Sayın Bakan. Millet olarak tüm bunları merak
ediyoruz.
Değerli milletvekilleri, yurt
dışından ülkemize gelen sığınmacılar ticaretimizde ciddi bir kayıt dışılığa,
ciddi bir haksız kazanç, ciddi bir haksız rekabet ve ciddi bir asayişsizliğe
sebep olmaktadırlar. Yaşanagelen sosyal ve asayiş problemleri yeni yeni
sorunların habercisi durumundadır, dikkatlerinize sunuyorum.
Değerli milletvekilleri, Sayın
Bakanım; bulunduğunuz makamdan onlarca bakan gelmiş geçmiştir ama 2 bakan var
ki, herkesin hafızalarındadır. Bakalım, siz inşallah görevi bıraktığınızda
hafızalarda nasıl bir iz bırakacaksınız? Tercih sizin. Bu iki Bakandan
birincisi, Bakanlığı sırasında, döneminde yapmış olduğu iş ve icraatlardan
dolayı yargılanarak otuz altı yıl ağır hapis cezasıyla ve eski parayla 787
milyon 386 lira tazminat ödemeye mahkûm olmuş olan 42’nci Türkiye Cumhuriyeti
Gümrük ve Tekel Bakanı Sayın Tuncay Mataracı. İkincisi ise 41’inci Türkiye
Cumhuriyeti Hükûmetinin Gümrük ve Tekel Bakanı rahmetli Gün Sazak. Dürüstlüğü,
cesareti, imanı, engin insan sevgisi, fikrî hassasiyetine bağlılığı, dirayeti
ve herkese güven telkin eden karakteriyle, sergilemiş olduğu devlet
adamlığıyla, kısa sürede uygulamalarıyla gümrüklerdeki rüşvet ve yolsuzlukların
önlenebileceğini ispatlamıştır. O dönemdeki uygulamalar ve başarılı çalışmaları
herkes tarafından takdirle karşılanmıştır. Sadece ve sadece uyuşturucu ve
kaçakçılık baronları kendisinden çok ama çok rahatsız olmuşlardır. Ve 27 Mayıs
1980 tarihinde hain bir pusuda şehadet şerbetini içen 41’inci Türkiye
Cumhuriyeti Hükûmetinin Gümrük ve Tekel Bakanı ve aynı zamanda Milliyetçi
Hareket Partisinin Genel Başkan Yardımcısı olan Gün Sazak Bey’i rahmet ve
şükranla anıyorum ve size örnek olması gerektiğini bu kürsüden ifade ediyorum.
Ve bu duygu ve düşünceler
içerisinde, Gümrük ve Ticaret Bakanlığı ile Rekabet Kurumu bütçelerinin Türk
milletine hayırlı olmasını diliyorum. Zira, sizin oylarınızla, yalan, yanlış ve
eksik olmalarına rağmen burada kabul edilecek. 
Hayırlı uğurlu olsun efendim. 
Sağ olun, var olun. (MHP
sıralarından alkışlar) 
BAŞKAN – Teşekkür ederim. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Gümrük ve Tekel eski Bakanı Gün Sazak’ı rahmet, minnet ve şükranla andığına
ilişkin konuşması

BAŞKAN - Bu vesileyle ben de eski
Gümrük ve Tekel Bakanı Gün Sazak’ı rahmet, minnet ve şükranla anıyorum, Allah
mekânını cennet eylesin diyorum. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı

BAŞKAN - Evet, Necati Özensoy,
Bursa Milletvekili, sürenize bir dakika ekleyeceğim. 
Buyurun. (MHP sıralarından
alkışlar) 
MHP GRUBU ADINA NECATİ ÖZENSOY
(Bursa) – Sayın Başkan, değerli milletvekilleri; Enerji Bakanlığı bütçesi
hakkında Milliyetçi Hareket Partisi Grubu adına söz aldım. Hepinizi saygıyla
selamlıyorum. 
Enerji Bakanlığına geçmeden önce
temel politikalar arasında olması gerekenler ve uyumların ne kadar olduğunu
buradan ifade etmek isterim. Bilim sanayi ve teknoloji politikası uluslararası
düzeyde rekabet edebilir, net ihracatçı, sürdürülebilirliği, ARGE etkinliğiyle
yetkinliği sağlayan yüksek katma değeri bir endüstri oluşturmak. Enerji
politikalarında da arz güvenliğini sağlamak ve tüketicinin enerji maliyetini
düşürmek. Çevre politikalarında daha düşük karbondioksit ve sera gazı salınımı
yapmak ve bu yolla çok taraflı anlaşmaların bir yükümlüsü olarak karbon ayak
izimizi düşürmek. Daha yaşanabilir ve doğayla uyumlu bir kentleşme sağlamak.
Ekonomi politikalarında da ithalat-ihracat dengesini sağlamak. Cari açığı
düşürmek olmalı. tabii bütün bunlar arasında bu politikalar arasında ne kadar
uyum var bunu da değerlendirmenizi istiyorum.
Yine Türkiye’nin bazı enerji
gerçekleri var. Tüketimi açısından Avrupa ve dünyada en hızlı büyüyen
pazarlardan birisi Türkiye. Ancak yüzde 73 dışa bağımlı bir ülke Türkiye.
Uluslararası piyasada arz güvenliği ve fiyat dalgalanmaları risklerine karşı
korumasız bir ülke. 2023 yılında ihtiyaç bugünün 2 katı ve enerji bağımlılığı
artarak devam ediyor. HES potansiyellerinin önemli bir kısmı kullanılmış ve
yeni HES projeleri önemli dirençlerle karşı karşıya. Elektrik enerjisi üretimi
için doğal gaz halen birincil kaynak ve tedarikçilerimiz önemli siyasi risklere
sahip. 2023’te dünyanın ilk on ekonomisinden biri olmayı hedefleyen ülkemiz
buna imkân verecek bir enerji endüstrisi henüz yok.
Yine program hedeflerine
baktığımızda 2013 yılı 32 milyar kilovatsaat gerçekleşen yerli kömürde 2018’de
57 milyar kilovatsaate çıkma gibi bir hedef. Yani bu Enerji Bakanlığının
hedefleri doğrultusunda birtakım gelişmelere baktığımızda maalesef bu
hedeflere, bu kalkınma programlarına pek uyabilecek bir gösterge, bir gelişme
olduğunu göremiyoruz. 
Yine diğer konulara geçmeden
önce… Burada iktidar partisi milletvekili arkadaşlarımız birtakım
değerlendirmeler yaptılar. Birçoğu selam konuşması yaptı, efendim, teşekkür
konuşması yaptı, kitabi konuşmalar yaptı. Ama ben şunu söyleyeyim: Yani
“kitabi” derken, işte, “30 bin megavattan 68 bin megavata çıktık, şu oldu, bu
oldu.” Bakın, özellikle kurulu güç konusunda 57’nci Hükûmet döneminde çıkarılan
4646 ve 4628 sayılı yasalar, yapısal değişiklikler noktasında buralara
gelinmiştir. Çünkü özel sektörün önü açıldı. Özel sektörün önü açıldıktan sonra
bu Hükûmet döneminde özel sektörün yatırımlarının daha da rahatlatılması adına
herhangi bir şey yapılmadı ve şu anda enerji yatırımlarının içerisinde devletin
payı yüzde 5. 
Bakın, yine bazı arkadaşlar
elektrik payının içerisinde yenilenebilir enerji payının yüzde 40 olduğunu
söyledi. Enerji Bakanlığının kitapçığında yüzde 20. 
Yine, özel sektörün
yatırımlarının olduğunu, yani daha doğrusu, daha sonra devlet yatırımlarının
olmadığını, hatta daha önce yapılan devlet yatırımlarının da özelleştirilerek
satıldığını burada gösteren yine Enerji Bakanlığının bu bütçe tablolarında
görebilir arkadaşlar. Burada yüzde 68 kurulu güçten şu anda yüzde 34’e düşmüş
devlet payı. Yani bu da gösteriyor ki, son on yılda Enerji Bakanlığı
bütçesinden bu anlamda güce yapılan herhangi bir katkının olmadığını hep
birlikte burada bu tablolardan görebiliyoruz. 
Tabii, enerji konusunda en önemli
kaynak yine hidrokarbon kaynakları. Bunların başında da petrol geliyor.
Petrolle ilgili de, Türkiye
Petrolleri veya yine millî petrol konusunda on yıl, on iki yıl önceyle, on beş
yıl önceyle bugünü kıyasladığımızda maalesef bir ileriye gidiş değil, tamamen
geriye gidiş söz konusu. Bunu da yine Türkiye Petrollerinin KİT Komisyonu
raporlarından, bize verilen raporlardan ifade edeyim: Bakın, TPAO “Son on yılda
18 milyar dolar gelir elde ettik.” diyor. Şimdi buradaki gelirlerin kalemlerine
bakarsanız, her biri, bakın, her biri -tamamı diyebilirim- 2001 yılına kadar
yapılan anlaşmalardan, yani buradaki Azerbaycan-Çıralı gibi, Şahdeniz gibi,
Bakü-Tiflis-Ceyhan Boru Hattı gibi yapılan yatırım ve anlaşmalardan hâlen
Türkiye Petrollerinin gelirleri bu anlamda devam ediyor. Yani son on yılda, on
iki yılda yapılan, Enerji Bakanlığının Türkiye Petrollerine yaptığı herhangi
bir katkıdan veya herhangi bir anlaşmadan kaynaklanan bir gelişmesinin
olmadığını hep birlikte görüyoruz. 
Bu arada, Sayın Bakanın Türkiye
Petrollerinin özelleştirilmesiyle ilgili bir kanun tasarısı hazırlığından
bahisle bir haber var, inşallah bu doğru değildir. Yani Türkiye Petrolleri,
geçmişine baktığımız zaman, burada da, bu haberde de ifade edilmiş, yarım asrı
aşan yaşamında PETKİM, TÜPRAŞ, Petrol Ofisi gibi 17 büyük kuruluşu Türkiye’ye
kazandıran bu Türkiye Petrolleri, dünyada ilk 500’ün içerisinde olan bu firma
şimdi tabii esamesi okunmayan, dünya pazarlarında artık ciddiye alınmayan… Şu
anlamda ciddiye alınmayan, çünkü günlük 100 bin varil petrolün altında üretim
yapanları dünya pazarları artık ciddiye almıyor. Dolayısıyla yurt dışı ve yurt
içi toplam üretimimiz de şu anda 70 bin varili geçmiyor yani petrol ihtiyacının
ancak yüzde 8-9’unu Türkiye Petrolleri karşılayabiliyor. Bir de petrolün ciddi
anlamda dip yaptığı bugünlerde özel sektöre devretmek petrolü ne kadar doğru
olacaktır? Bunu da buradan ifade etmek istiyorum. Bundan da bir an önce
vazgeçmesini buradan Sayın Bakana tavsiye ederim. 
Biraz önce Gümrük ve Ticaret
Bakanlığı konusunda Sayın Milletvekilimiz Kemalettin Bey petrol kaçakçılığından
bahsetti, ülkelere sorulan rakamlardan bahsetti. Ben de yine bir rakam vereyim:
Resmî rakamlara göre Türkiye’nin günlük ihtiyacı 500 bin varil ama tüketim
rakamlarına baktığımızda, Türkiye’de yaklaşık 650 bin varil petrol tüketiliyor
yani aradaki 150 bin varil, günlük 150 bin varil kaçak yollarla, gayriresmî
yollarla Türkiye’ye giren petrol ve bu petrol kullanılıyor. Bunun boyutunu da
buradan bir kere daha ifade etmiş olalım. 
Tabii, doğal gaz konusunda yine
çok ciddi tartışmalar, ciddi sıkıntılar devam ediyor. Biliyorsunuz bu anlamda
BOTAŞ, tüketiciye pahalı sattığı doğal gaza rağmen zarar ediyor. Gerçekten de
bunun zarar noktasında olduğunu hepimiz biliyoruz. Oysa petrolün bu anlamda bu
kadar düştüğü son aylarda tabii doğal gaz fiyatları da maalesef son altı ayın
ortalamasıyla o formülasyona sokulabilir ama BOTAŞ İran’dan 480 dolara,
Rusya’dan 417 dolara, Azerbaycan’dan 340 dolara doğal gazı alıyor. Bu Batı
Hattı iptal edildikten sonra, özel sektöre geçince Gazprom nasıl oldu da özel
sektöre 320 dolar civarında veriyor. Sayın Bakanın bu Putin’in özel olarak
âlâyı vâlâyla karşılandığı, efendim, ona övgüler yağdırıldığı bir programdan
sonra bu 400 dolarlık gaza yüzde 6 indirim müjdesi vermesi hakikaten komik
gözüküyor burada. Dolayısıyla inşallah bu görüşmeler daha ciddi bir şekilde doğal
gazı gerçek fiyatlara çekmek adına… Bu anlamda iyi bir pazarlıkla, Ruslara
bizim mecbur olmadığımızın, Rusların bize mecbur olduğunun da altını çizerek bu
konuda da tüketiciye daha uygun fiyatlarla doğal gaz vermemiz için bir adım
atılması… Ve bütün bu indirimlere rağmen de yine Sayın Bakanın açıklamaları
var. Maalesef tüketiciye bu indirimlerin de yansımayacağından bahsediyor.
Dolayısıyla ancak BOTAŞ’ın bu anlamda sadece zararını indirebilecek gibi
gözüküyor.
Değerli milletvekilleri, bir de,
tabii, bu arada yine Enerji Bakanlığının bütçe sunum kitapçığında da yer almış.
Irak’la olan ilişkilerde de, maalesef o dış politika ilişkilerinde… Peşmerge
petrolünü Irak Merkezî Hükûmetinin izni dışında o petrol boru hattından
taşıdığımız için şu anda tahkimdeyiz. 250 milyon dolarlık bize tazminat davası
açtı Irak. Oysa o petrol boru hattından Irak petrol taşısa da taşımasa da sabit
bir ücreti zaten Türkiye’ye ödemek zorunda. Peşmerge petrolünü buradan
taşımanın bize ne gibi katkılarının olduğunun buradan bir izaha muhtaç olduğunu
yine ifade etmek istiyorum. 
Tabii, hidrokarbon konusunda
petrol ve doğal gazda hakikaten sıkıntılı bir süreci yaşıyoruz. Bu süreci doğru
bir şekilde atlatmamız lazım. Bunun dışında, kömürde maalesef kömürün
üretiminden ziyade iş güvenliği ve iş sağlığı özellikle geçtiğimiz yıl Türkiye
gündemini oluşturdu çünkü gerçekten çok ciddi anlamda can kayıplarımız oldu.
Soma’da bir kazada 301 madencimizin can kaybı dolayısıyla Türkiye’yi derinden
sarstı. Onun dışında da kazalar işte, Ermenek’te, değişik yerlerde devam
edegeliyor. Yani kömür üretiminde iş sağlığı ve iş güvenliğine ne kadar dikkat
ettiğimizin de ölçüleri maalesef burada bir gösterge olarak önümüzde duruyor.
Tabii, ben, aynı zamanda Maden Kazalarını Araştırma Komisyonu üyesi iken o
yaptığımız gerçekten detaylı çalışmalarda da gördüm, ki çok uzatmadan şunu
ifade edeyim: Türkiye Kömür İşletmeleri ve Türkiye Taşkömürü İşletmelerine
ruhsat sahibi olarak daha fazla sorumluluk, daha fazla yetki vermekten başka
çarenin olmadığını düşünüyorum. Yani ruhsat sahibi “Ben hizmet alım yoluyla,
efendim, devrettim.” veya “Redevans yoluyla bu kömürün çıkarılmasını özel
sektöre devrettim, benim hiçbir sorumluluğum yok.” diyerek kenara çekilmemeli.
Hem sorumluluk hem de yetki verilmeli denetim açısından. Dolayısıyla, buradaki
hassasiyetleri ortaya koyarken çok daha fazla detaylandırabiliriz ama elbette
burada Sayın Bakanın ve herkesin de kabul edeceği gibi hiçbir değer hiçbir
canın üzerinde değildir diye düşünüyorum. 
Tabii, bu arada elektrik
üretimine gelince, elektrik ifade edildi, işte, kurulu güç noktasında artışlar
oldu. Evet, özel sektör bu anlamda ciddi çalışmalar yapıyor ama bunun
çeşitlendirilmesi… Efendim, arz güvenliği açısından çok dengeli bir çalışmanın
bu anlamda olmadığını görüyorum. Kayıp kaçaklar noktasında dağıtım firmalarının
özelleşmesine rağmen çok dalgalı bir tablonun olduğunu görüyorum. Yani yüzde
15’lerin altına düşen kayıp kaçak maalesef yine 16’lara varan hatta daha da fazla
rakamlara varan kayıp kaçak noktasına gitti. 
Bakın, herkes bir şey
söyleyebilir ama dünyadaki kayıp kaçak oranlarının resmî olarak rakamlarını
size vereyim: Dünya ortalaması 8,1, Avrupa Birliğinde 6,2, Türkiye'de 15,4,
Japonya’da 4,6, Almanya’da 4,2, Çin’de 5,7. Bunlar kaçak değil tabii -kaçak
olmayan yerler- yani sistemdeki kayıplar bunlar. Dolayısıyla, Türkiye’nin de bu
anlamda bu 15,4’ü yüzde 6’lara çekme şansı var yani hırsızlığı engellerse, o
kaybı engellerse, vatandaşa da bu hırsızlığı yapanların o zararlarını
yüklemezse bu anlamda da iyi bir yol almış oluruz. Bu arada, yine, bir haber
okuduğumda, yoksul vatandaşlara bu anlamda destek olunacağı,
“ödemeyen-ödeyemeyen” ayrımının yapılacağı ifade edilmiş. Bu -gerçekten, bizim
de programımızda olan- anlamda yapılacak bir uygulamayı bizim de
destekleyeceğimizi buradan yine ifade etmek isterim.
Bakın, bu arada, enerji
çeşitliliğinden bahsettim. Özellikle, güneşte kaplumbağa hızıyla gidiyoruz.
Dünyada artık o kadar çok gelişmeler var ki, o kadar çok hızlı gelişmeler var
ki bunlara ayak uydurmayı bırakın, çok çok gerilerden geliyoruz. Mesela,
Almanya bunun en çarpıcı örneğidir. Almanya’nın 357 bin kilometrekare yüz
ölçümü var, bizim 783 bin kilometrekare yüz ölçümümüz var; güneş potansiyeli
yıllık 900 kilovatsaat, Türkiye’nin 1.550 yani 1,72 katı ama şu anda Almanya’da
38 bin megavat kurulu güç var, bizde sadece 30 megavat var. Uzun dönem
hedefleri 66 bin megavat, bizim 2023 hedefimiz 3 bin megavat. Daha 600
megavatlık bu yılki hedefimizin sadece 30 megavatına… Hatta daha da düşük, bu
30 megavat dediğimde 1 megavatlık santraller de var. 
Burada, lisanssız üretim
yapanların işte, lisans konusunu TEDAŞ’a vermişiz ama -Sayın Bakanın da belki
bilgisi dâhilindedir- bu konuda ciddi defans var, özellikle dağıtım şirketleri
kendi bölgelerinde bağlantı görüşünü vermiyorlar ve kendileri firma kurarak;
eşine, dostuna, yandaşına firma kurarak buralarda yatırımcıyı engelliyorlar. Bu
konuda da, buradan, Sayın Bakanın bilgisi dâhilinde veya dâhilinde olmayan bu
konuda da bir uyarıda da bulunmam gerekir diye düşünüyorum. 
Güneş, gerçekten Türkiye’nin
geleceği açısından önemli. Bu anlamda, güneşle ilgili yatırımlarda Türkiye’nin
önünü açacak birçok önerilerde bulunabiliriz. Güneş izleyiciler konusunda, 1
megavatlık santraller konusunda Türkiye’nin önü açıldı. Çevre Bakanlığının 1
megavata ancak 20 dönüm yer ayırması 30 dönüme çıkarıldı ama lisanslı olanlarda
çıkarılmadı. Güneş izleyicisiyle güneş santrallerinin kurulmasında da yaklaşık
yüzde 40 verim farkı var, bu anlamda da yönetmelikte hâlâ birtakım şeyler
düzelmiş değil. Dolayısıyla, Enerji Bakanlığı, Enerji Bakanımız belki iyi
niyetlerle bir şeyler yapmaya çalışıyor ama burada ifade ettiğim veya etmeye
fırsat bulamadığım birçok şeyi de göz önüne alırsak, maalesef, Türkiye, geleceğe
baktığımızda enerji konusunda hâlâ karanlıkta duruyor. Bunun bir an önce
düzelmesi için, bunu millî bir politika hâline dönüştürmemiz gerektiği
düşüncesindeyim. 
Hepinize saygılar sunuyorum. (MHP
ve CHP sıralarından alkışlar)
BAŞKAN – Teşekkür ediyorum. 
Üçüncü konuşmacı Mesut Dedeoğlu,
Kahramanmaraş Milletvekili. 
Buyurun Sayın Dedeoğlu. (MHP
sıralarından alkışlar)
MHP GRUBU ADINA MESUT DEDEOĞLU
(Kahramanmaraş) – Sayın Başkan, değerli milletvekilleri; 2015 Yılı Bütçe Kanunu
Tasarısı kapsamında Ulusal Bor Araştırma Enstitüsü ile Maden Tetkik ve Arama
Genel Müdürlüğü bütçeleri üzerine Milliyetçi Hareket Partisi Grubumuz adına söz
aldım. Bu vesileyle yüce heyetinizi saygılarımla selamlıyorum. 
Değerli milletvekilleri, Ulusal
Bor Araştırma Enstitüsü için 11 milyar 603 milyon lira bütçe ayıran Hükûmet,
Maden Tetkik ve Arama Genel Müdürlüğü için de 402 milyar 471 milyon lira bütçe
ayırmıştır. 
Ekonomik işler ve hizmetler başta
olmak üzere, genel kamu hizmetleri, savunma hizmetleri, kamu düzeni ve güvenlik
hizmetlerine ayrılan bu paylar en uygun ve en verimli bir şekilde
kullanılmalıdır. Devlet gelirlerinin kamu kurum ve kuruluşları arasında adil
şekilde paylaşılması ve hizmete dönüştürülmesi ülke refahı için büyük önem
taşımaktadır. 
Durum böyle iken, AKP Hükûmetinin
bu bütçesinde de, daha önceki bütçelerinde olduğu gibi, dar gelirli
vatandaşlarımız düşünülmemiştir. İşçi, memur, emekli, küçük esnaf ve
çiftçilerimiz 2015 yılı bütçesinde de umduklarını bulamamışlardır.
Çiftçilerimiz banka ve tarım kredi kooperatiflerinin icralarıyla mücadele
etmektedirler. Bu durumda önümüzdeki yıl da toplumun büyük kesimlerinde yaşanan
sorunlar çözümsüz kalacaktır. 
Ülkemizde işsizlik ve
taşeronlaşma her geçen gün sürekli olarak artmaktadır. Hükûmet, işsizliğe ve
yoksulluğa çözüm bulamaz bir hâle gelmiştir. Milletin sorunlarına çözüm
bulmayan Hükûmet, bölücübaşıyla başlatmış olduğu müzakereleri tam gaz
sürdürmektedir. Bu konuda Hükûmetin gözü ve kulağı millete değil, neredeyse
İmralı’dan gelecek her habere yönelmiş durumdadır. 
Ülkemizde ekonomik şartlar her
geçen gün ağırlaşmakta ve geçim sıkıntısı artmaktadır. Türkiye’deki yoksul
sayısı 29 milyona yükselmiştir. Kasım ayı araştırmalarına göre, 4 kişilik bir
ailenin açlık sınırı 1.225 TL’ye ve yoksulluk sınırı da 3.990 TL’ye yükselmiştir.
Buna karşılık, Hükûmet, asgari ücretli kesime 891 lirayı reva görmüştür ve 2014
yılında günlük 1 lira zam vermiştir. Bu durumda, ülkemizde çalışan asgari
ücretli hem açlık hem de yoksulluk sınırı altında yaşamaya mahkûm
bırakılmıştır. En önemlisi de işçilerimizin, emeklilerimizin ve memurlarımızın
büyük bir bölümü de ülkemizde yoksulluk sınırı altında ücret almaktadır ve 2015
yılında da buna devam etmek durumunda bırakılmışlardır. Hatta, son yıllarda
Hükûmet politikaları nedeniyle işleri iyice bozulan küçük esnaf ve
çiftçilerimiz de yoksulluk sınırının altında yaşam mücadelesi vermektedirler. 
2015 yılı bütçesinde unutulan bu
kesimlerin umudunun Hükûmet tarafından bütçe sonrası 2015’te hazırlanması
planlanan torba yasaya kaldığını görmekteyiz. 
Sayın Başkan, değerli
milletvekilleri; Türkiye’nin sorunları her geçen gün biraz daha artmaktadır.
Artan bu sorunlara mutlaka öncelikle çözüm bulunması mecburiyeti vardır.
Ülkemizin yer altı ve yer üstü
kaynakları adil ve verimli bir şekilde kullanılmalıdır. Üretime ve istihdama
özel bir önem verilmelidir. 
Hükûmet, stratejik önemi olan
kurumlara sahip çıkmalıdır. Bugüne kadar, Hükûmet, ne kadar stratejik kurum
varsa, maalesef, hepsini satmış ve özelleştirmiş durumdadır. 
Bor madenlerinin de ülkemiz
açısından stratejik önemi çok büyüktür. Türkiye bu konuda dünyanın büyük rezervlerine
sahiptir. Rafine üretiminde üretim kapasitesiyle de üretim lideri konumundadır.
Cevher elde edilen rafine ürünün yüzde 92’si ihraç edilmektedir. 
Ulusal Bor Araştırma Enstitüsü, bor
kimyasalları ve bor ürünleriyle geleceğin teknolojilerinin ülkemizde gelişmesi
amacıyla 2003 yılında 4865 sayılı Yasa’yla kurulmuştur.
Hükûmet, bir taraftan Ulusal Bor
Araştırma Enstitüsü kurarken, diğer taraftan da bor konusunda özelleştirme
hesaplarını yapmaktadır. Bazı hizmetlerin özelleştirilmesini de planlamaktadır.

Ülkemizde üretim ve istihdam
sağlayan Hükûmet, hemen hemen her stratejik kurumları özelleştiren Hükûmet,
stratejik kurumlar arasında yer alan bor madenlerini de inşallah özelleştirmez diyoruz.
Sayın Başkan, değerli
milletvekilleri; bütün piyasalarda geleceğin petrolü olarak değerlendirilen bor
madeninin çok geniş bir kullanım alanı bulunmaktadır. Türkiye, dünya üzerindeki
bor rezervinin yüzde 70’lik bölümüne sahiptir. Türkiye, dünyada endüstri
alanında kullanılan üç önemli mineralden; boraks, üleksit ve kolemanit
konusunda dünya talebinin yüzde 90’lık bir bölümünü karşılamaktadır. Türkiye
yılda yaklaşık 250 milyon dolarlık bor ihracatı gerçekleştirmektedir, bu da
ekonomiye büyük bir katkı sağlamaktadır. Bu oran toplam maden ihracatının yüzde
50’lik bölümünü karşılamaktadır. Bor madenlerinin özelleştirilmesi durumunda
toryum ve uranyum gibi nükleer enerji ham maddelerinin üretimi de devletin
elinden maalesef ki çıkmış olacak. Böylece günümüzün ve geleceğimizin enerji ve
teknoloji dünyasında çok önemli bir yeri olan toryum ve uranyum madenleri uzun
vadede çok uluslu şirketlerin eline geçmiş olacaktır, bu da Türkiye ekonomisi
açısından büyük bir kayıp diye değerlendiriyoruz. Bu nedenle, bor madenlerinin
özelleştirilmesine karşı olduğumuzu bir kez daha buradan belirtmek istiyoruz.
Sanayinin tuzu konumunda olan bor, Türkiye’nin geleceğidir. Bor bugün yaygın
olarak uçak ve uzay sanayisinde de kullanılmaktadır. Bor üzerine yürütülen
araştırmalar yalnızca Hükûmetimizle sınırlı değildir. Amerika Birleşik
Devletleri başta olmak üzere dünyanın pek çok gelişmiş ülkesinde bor üzerinde
önemli araştırmalar yapılmaktadır. Avrupa Uzay Ajansında bor ve borlu yakıtlar
üzerine çalışma yapılırken bugün bazı roketlerde borlu yakıtlar kullanılmaya
başlamıştır. Türkiye'de de bu çalışmaların yapılması ve laboratuvar hizmetleri
verilmesi temennimizdir. 
Bu nedenle, özelleştirme yerine
ülkemizin doğal kaynaklarının daha ekonomik ve daha verimli kullanımı konusunda
madencilik politikalarına önem verilmeli ve bunların yasaları hazırlanmalıdır.
Sayın Başkan, değerli
milletvekilleri; Türkiye’nin yer altı zenginlikleri arasında bor madenleri
kadar bir öneme sahip olan da çok sayıda kömür madenimiz bulunmaktadır. Hükûmet
bu madenlerimize ve madencilerimize de gereken önemi ve özeni mutlaka
göstermelidir. Son yıllarda ülkemizde başta maden olmak üzere pek çok iş
kolunda, üzülerek ifade ediyoruz ki çok sayıda iş kazaları meydana gelmektedir.
2014 yılının ilk sekiz aylık döneminde 1.250 çalışan maalesef ki hayatını
kaybetmiş durumdadır. 1.250 ölümlü iş kazasının 335’i, yine üzülerek ifade
ediyoruz ki maden sektöründe gerçekleşmiş; 251’inin inşaat ve 204’ünün tarım
sektöründe olduğunu istatistiki raporlardan öğrenmiş bulunuyoruz. Bu rakamlar,
ülkemizde yaşanan iş kazalarının hangi boyutlara geldiğini açık bir şekilde
ortaya koymaktadır. İşçi sağlığı ve güvenliği konusunda alınmayan tedbirler
nedeniyle ülkemizde âdeta kara haberler peş peşe gelmektedir. 
Hükûmet tarafından uygulanan yanlış
politikalar ülkemizde sürekli olarak iş kazalarını artırmaktadır. İş
kazalarının en önemli nedenleri arasında işçi sağlığı ve güvenliği konusunda
gerekli önlemlerin -yasaların- yeterince alınmayışı ve taşeronlaşma sistemine
gidilmesi vardır. Denetimsizlik ve taşeronlaşma ülkemizin en önemli
sorunlarından biri hâline gelmiştir. Bunlara mutlaka devlet tarafından kadro
verip onları devletin bir personeli hâline getirmek mecburiyetimiz vardır.
Ülkemizde maden kazalarının ve yeni acıların bir daha yaşanmaması için maden
ocaklarında işçi sağlığı ve güvenliği konusunda tedbirleri tam ve eksiksiz
olarak almak mecburiyetindeyiz. 
Sayın Başkan, değerli
milletvekilleri; Türkiye ölümlü maden kazalarında dünyada ilk sırayı
almaktadır. Daha Soma’da şehit olan 301 madencimizin acısını unutmadan
İstanbul’da bir bina inşaatında 10 işçimizin hayatını kaybettiği asansör
kazasını da hâlâ unutmuş değiliz. Bu asansör kazasının ardından Ermenek kömür
madeninde yeni bir maden kazası meydana gelmiş ve bu kazada da 18 madencimiz
görev şehidi olmuştur. Madencilerimize uzun süre ulaşılamamıştır. Bu
madencilerimiz toprağın altından günler sonra ancak çıkarılabilmiştir. Soma’da
ve Ermenek’te yaşanan bu acıları en iyi bizler biliriz. En iyi Kahramanmaraş
halkı bilir. 
Kahramanmaraş Çöllolar kömür
havzasında 10 Şubat 2011 tarihinde meydana gelen göçükte 9 madencimiz, maalesef
ki, hâlâ topraklar altında durmaktadır. Kahramanmaraş’ı ve tüm Türkiye’yi üzen,
yasa boğan bu olay üzerinden yıllar geçmesine rağmen göçük altında kalan 9
maden şehidimiz hâlâ çıkarılamamıştır. Bu durum, hem ülkemize hem de
Kahramanmaraş’ımıza büyük bir üzüntü kaynağı yaşatmış ve hâlâ da yaşatmaktadır.
Sayın Bakanlarım, anlaşıldı ki
Kahramanmaraş Çöllolar bölgesinde toprak altında bekleyen 9 tane madencimiz
çıkarılamadı. Demek ki teknolojimiz buna yetmiyor. Kahramanmaraş halkı olarak
istirhamımız -ki bunu üçüncü defadır ben sizlerden istirham ediyorum- hiç
olmazsa bir anıt yaptıralım Kahramanmaraş’a. Kahramanmaraşlı çalışanları,
meslektaşları, orada çalışan işçilerimiz ve ailelerimiz hiç olmazsa bir anıt
mezarda, bayramlarda ve özel günlerde orada dua okusunlar. Bunu sizden tekrar
istirham ediyoruz Sayın Bakanlarım.
MAHİR ÜNAL (Kahramanmaraş) – Biz
de şimdi onu konuşuyorduk Mesut Bey. Tevafuk oldu efendim.
MESUT DEDEOĞLU (Devamla) -
Kahramanmaraş Afşin Elbistan Termik Santrali ülke ekonomisi ve Kahramanmaraş
ekonomisine önemli katkılar sağlamaktadır. Ülkemize ve bölgeye önemli katkılar
sağlayan Afşin Elbistan Termik Santrali Hükûmet tarafından özelleştirilmek
isteniyor. Bu özelleştirme çalışmaları, hem termik santral çalışanlarımızı hem
de bölge halkını huzursuz etmektedir. Kahramanmaraş Afşin Elbistan Termik
Santrali’nin özelleştirilmesine sonuna kadar karşıyız. Bu Hükûmet bu
özelleştirmeden derhâl vazgeçmelidir. 
Bölge halkımızın sıkıntıları
bunlarla bitmiyor. Afşin Elbistan’da hava kirliliği, şeker fabrikasında çalışan
personelin çalışma şartları, çalışma günleri ve emeklilik sorunları ve
kadroları, bununla birlikte, elbette ki, o bölgemizde yaşayan, Kahramanmaraş’ımızda
yaşayan ve yıllarca hizmet eden, sulama birliklerinde çalışan personelin
sorunları; velhasıl Kahramanmaraş’ın problemleri hiç bitmiyor. 
Ülkemizde maden kaynaklarının çok
önemli bir özelliği daha vardır. Madenler yenilenebilir bir türde bir ürün
değildir. Madenler azalabilen hatta tamamen tükenebilen türden kaynaklardır.
Bütün tarım ürünlerini her hasat döneminde yeniden üretip pazarlayabilirsiniz,
yeni orman ürünlerini de aradan on yıl geçse bile işleyerek tüketime
sunabilirsiniz. 
Ülkemizin en büyük problemlerinden
bir tanesi de elbette ki işsizlik sorunudur. Hükûmet de, yeni üniversitesini
bitirmiş, askerden gelmiş bu gençlerimize iş istihdamı sağlamak durumundadır. 
2015 yılı bütçemizin milletimize
ve ülkemize hayırlara vesile olmasını diler, yüce heyetinizi saygılarımla
selamlarım. (MHP sıralarından alkışlar) 
BAŞKAN – Teşekkür ediyorum. 
Dördüncü konuşmacı Muharrem
Varlı, Adana Milletvekili. 
Buyurun Sayın Varlı. (MHP
sıralarından alkışlar) 
MHP GRUBU ADINA MUHARREM VARLI
(Adana) – Sayın Başkan, değerli milletvekilleri; hepinizi saygıyla
selamlıyorum. 
Bugün yine Orman Bakanlığının
Devlet Su İşleri Genel Müdürlüğü, Su Enstitüsü ve Meteoroloji Genel Müdürlüğü
bütçeleri üzerinde söz aldım. Bu vesileyle hepinizi saygıyla selamlarım. 
Sayın Bakan, geçen yılki
konuşmamızda da “Müslüman biraz mütevazı olur.” demiştik ama herhâlde bundan
hiçbir ders çıkartmamışsınız, yine “114 dev eser” diye başlayıp burada küçük
küçük tesisleri bile dev eser olarak göstermişsiniz. Yani bu tip şeylerle
nereye varacağınızı zannediyorsunuz pek anlamış değilim. 
Bakın, ben burada bir
karşılaştırma yaptım sadece; onu, bizi televizyonları başında izleyen değerli
milletimizle ve Parlamentodaki değerli milletvekili arkadaşlarımızla paylaşmak
istiyorum. Seyhan Barajı sizlerden çok yıllar önce yapıldı. Şu anda 1 milyon
738 bin 840 dekar alanı suluyor Seyhan Barajı. Aslantaş Barajı da sizden çok
yıllar önce yapıldı. Burası da 1 milyon 333 bin 620 dekar alanı suluyor. Yani
Çukurova’yı bu iki baraj suluyor.
Şimdi, sizin burada “dev eser”
dediğiniz barajlara bakıyorum şöyle, topladım ne kadar acaba diye; “dev eser”
diye tanıttığınız barajların toplam suladığı alan 353.510 dekar. Harcanan para
ne kadar? 641 milyon 691 bin lira. Şimdi, bir Seyhan Barajı’nın suladığı alanı
dahi siz yapamamışken, bunu kitapçık bastırıp, işte, “Efendim, 114 dev eser”
diyerek insanlarımızı hâlâ böyle kandırmaya çalışıyorsunuz.
Bakın Sayın Bakan, bu ülkenin
topraklarının gerçekten sulanması lazım, topraklarımızın bir an önce sulanıp
faaliyete geçirilip buradan da ekonomik değer kazanmamız lazım. Ama sizin bu
anlayışınızla, bu küçük küçük göletlerle biz bir yere varamayacağız çünkü bizim
hâlâ daha Adana’da Yedigöze Barajı’nı on iki yıldan beri bitiremediniz. On iki
yıldır sizin o bölgedeki siyasetçileriniz gidiyorlar, işte, her yıl “Biz burayı
bitireceğiz, bu toprakları suya kavuşturacağız…” Yani on iki yıldan beridir hep
bununla övünüyorsunuz ama daha Yedigöze Barajı şu ana kadar 45 bin dekar
araziyi sulayabiliyor ancak. Biterse ne kadar arazi sulanacak? 750 bin dönüm
arazi sulanacak biterse. Yani 750 bin dönüm arazi üzerinde çiftçilik yapan
insanlarımız sulu arazide ekip dikecekler ve Türkiye ekonomisine çok büyük
katkı sağlayacaklar. Ama Yedigöze Barajı on iki yıldan beri bitirilemiyor,
ihalesi yapıldı, ihalesi verildi, “Şu gün tamamlayacağız, bugün bitireceğiz.”
diyerek o bölgedeki insanları hep oyaladınız, hep kandırdınız. Ama netice
itibarıyla Yedigöze Barajı henüz daha bitmiş değil. 
Şimdi, tabii, ben bu sözlerimi
söylerken bürokratlar alınganlık gösteriyorlar. Yani bizim bürokratlarla filan
bir işimiz yok, bizim işimiz siyasetçilerle, kararı veren siyasetçilerdir.
Bürokratlar da bundan alınganlık göstermesinler lütfen.
Yine, 2/B arazileriyle ilgili,
bakın, bu hazine arazilerinin satışını, müracaatları bir yıl geriye çektiniz.
Herhâlde bu işi genel seçim sonrasına bırakıp, genel seçimden sonra istediğiniz
fiyatla çiftçinin önüne sunup, yani yüksek rayiç bedellerle çiftçinin önüne
sunup çiftçinin almaması için bir plan içerisindesiniz. Bakın, ben burada
yıllardan beridir haykırarak söylüyorum, diyorum ki: Bu 2/B hazine arazilerinin
satışında mutlaka çiftçi ön planda tutulmalı, çiftçinin alabileceği makul
rakamlar tespit edilmeli. Eğer siz bu makul rakamları tespit etmezseniz,
çiftçinin önüne çok yüksek rayiç bedeller koyarsanız çiftçi bu arazileri
alamaz; paradan para kazanan, hazır para kazanan, sizin ihalelerinizi takip
eden, ihalelerinizde para sahibi olan, bir eli yağda bir eli baldaki insanlar
gelir alır. Yani faiz lobisi diyor ya Sayın Cumhurbaşkanı, faiz lobisi; o faiz
lobileri gelir bu tarlaları alır. O zaman, bu çiftçi ektiği tarlasını mecburen
faiz lobisine teslim etmek zorunda kalır. O zaman da Allah esirgesin, neler
olur, ben buradan söylemek istemiyorum. Bakın, tekrar uyarıyorum: 2/B hazine
arazilerini bir an önce satışa çıkarın, rayiç bedelleri en düşük bedelle
çiftçimizin alabileceği şekilde makul seviyelere çekin. Bunu yapmak
mecburiyetindesiniz çünkü bu, çiftçimizin alın teri, çiftçimiz yıllardan
beridir bu topraklardan geçim sağlıyor. 
Yine, burada sulama birlikleriyle
ilgili bazı şeyler var, sıkıntılar var. Bakın, yazın, tam mısırın en çok suya
ihtiyacı olduğu dönemde birdenbire su kesiliyor. Soruyoruz sebebini “Neden suyu
kesiyorsunuz?” diye sulama birliklerine. Diyorlar ki: “Yosunlanma var.” Yosunlanma
neden oluyor? Yosunlanmanın olmasının sebebi de şehirlerin atık suyunun ana
regülatörlere akıtılması. Yani ana regülatöre atık sular akıtıldığı için
kanaletler yosun tutuyor, dolayısıyla sulama birlikleri de suyu kesip ilaçlama
yöntemiyle bu yosunları kaldırmanın çaresini arıyorlar. E, mısıra on güne bir,
en fazla on iki güne bir su vermezseniz mısır çok müthiş bir verim kaybına
uğruyor. Bu yıl yaşadık biz bunu, en çok bu konuda sıkıntı yaşadık. Yani, üç
gün suyun kesilmesi en son hattaki suya ulaşana kadar on beş günü buluyor. Onun
için bir an önce, bu belediyelerin atık sularının bu sulama kanallarının ana
regülatörlerine boşaltılmasını engellemeniz lazım. Geçen yıl da söylemiştim ama
bununla ilgili hiçbir çalışma yapmadınız. Çiftçi için bunda mağduriyet
oluşuyor, bu mağduriyeti gidermemiz lazım. 
Yine, burada, enerjiyle ilgili,
özelleştirilince sulama birliklerinin bir miktar borcu oluştu mu anında sulama
pompacılarının elektriği kesiliyor. Bunun için de bir tedbir konulmalı. Yani,
en azından sulama sezonunda bu enerjiyle ilgili, sulama pompalarının
elektriğinin kesilmemesi lazım. Bununla ilgili de Bakanlığınızın bir tedbir
alması lazım Sayın Bakan.
Yine, burada, tabii, “Devlet Su
İşleri”, “sulama” denilince aklınıza çiftçinin başka problemleri de geliyor.
Yani sulamada -geçen yıl söyledim- Devlet Su İşlerinin maharetiyle yüzde 30
oranında artış sağladınız. “Alt limiti şu kadar olacak, üst limiti bu kadar
olacak.” Sulama birlikleri de buna göre bir fiyat belirlediler. Peşin ödenirse
pamuktaki sulama fiyatı 20 lira, efendim, erken ödenirse 20 lira, zamanında
ödenirse 30 lira. Yani yüzde 30 bir fiyat artışı var ama bir yıl önceki pamuk
fiyatıyla bu yılki pamuk fiyatının arasında da ne yazık ki yüzde 30, yüzde 40’a
varan bir düşüş var. Bir önceki yıl 1,8 lirayken pamuğun fiyatı, bu yıl 1,2
liraya düştü. Şu anda pamuk eken herkes acayip derecede sızlanıyor ve bir
dahaki seneye pamuk ekmekten vazgeçmiş durumdalar. Hatta o kadar ileriye
gidiyor ki bazıları intihar etmeyi düşünüyorlar Sayın Bakan. Yani siz de bu Hükûmetin
bir üyesisiniz, bu çiftçiyle ilgili, tarımla ilgili politikalar belirlenirken
sizin de orada söz hakkınız var. Dolayısıyla, burada çiftçiyi korumak hepimizin
hakkı olduğu için burada da sesinizi yükseltmeniz lazım. Hükûmetin pamuk eken
üreticiyi koruması lazım. 
Bakın, Türkiye’nin 1,5 milyon ton
lif pamuğa ihtiyacı var, 800 bin ton ancak üretebiliyor. Diğerini Amerika’dan,
Yunanistan’dan, efendim, diğer ülkelerden satın alıyoruz. Yani bizim çiftçimiz
oradaki çiftçilere kazanç sağlıyor, bizim insanımız oradaki insanlara kazanç
sağlıyor. Hâlbuki bizim topraklarımız bu pamuğu yetiştirebilecek, bizim
çiftçimiz bu pamuğu yetiştirebilecek durumda, yeter ki destek verilsin.
“Destekleri arttırın.” dedik, Hazine diyor ki: “Bize ek yük getirir.” Ya, peki,
kardeşim, yani bu 3,5 katrilyona mal olacak ak saray size ek yük getirmiyor da,
efendim, bu, ayakkabı kutularındaki paralar, yatak odasındaki kasalardaki
paralar size ek yük getirmiyor da çiftçiye vereceğiniz üç beş kuruş mu size ek
yük getiriyor? 
Onun için, çiftçiyi korumamız
lazım, çiftçiyi desteklememiz lazım. Eğer çiftçiyi korumazsak bu ülkenin üreten
insanları yok olmuş olur. Evinizdeki o sıcacık yediğiniz ekmeği, o taptaze
meyveleri, sebzeleri kim üretiyor size? Çiftçi üretiyor. Siz çiftçiyi korumak mecburiyetindesiniz.
Bu ülkenin üreten insanları alnının terini toprağa döküyor, o topraktan para
kazanmak istiyor ama para kazanamıyor çiftçimiz. Dolayısıyla, çiftçimize
desteği vermemiz lazım.
Bakın, ben bir karşılaştırma daha
yapmak istiyorum. Siz iktidara gelmeden önce 1 kilo pamukla 5 kilo gübre
alabiliyordu çiftçi, 1 kilo pamukla 5 kilo gübre alabiliyordu. Şu anda 1 kilo
pamukla ancak 1 kilo gübre alabiliyor, biliyor musunuz? Siz iktidara gelmeden
önce 1 kilo pamukla 2 litre mazot alabiliyordu bu çiftçi, şimdi 3 kilo pamuk
satarak ancak 1 litre mazot alabiliyor. İşte “Nereden nereye.” diyorsunuz ya
övüne övüne “Nereden nereye.” Nereden nereye gelmişiz, işte ortada yani, sonuç
burada. Çiftçiyi perişan ettiniz, çiftçiyi bitirdiniz. Adamlar vallahi tarlayı satacak,
utanıyor ya. Babasından kalmış tarlası, millet kınar diye utanıyor, tarlasını
adam ekmekten vazgeçecek ama utancından ekiyor vallahi. Herkesin bankaya borcu
var. Bütün tarlaları, evi, her şeyi bankalara ipotekli bütün çiftçilerin.
Getirdiğiniz nokta bu. “Nereden nereye.” diyorsunuz ya, işte nereden nereye
geldiğiniz burası.
Şimdi, bakın, yine, sulama
ücretleri, her şey artarken pamuk fiyatları bir önceki yılın altına düşüyor,
buğday fiyatları bir önceki yıl seviyelerinde, mısır fiyatları bir önceki yıl
seviyelerinde. Yani traktör fiyatları artmış, mazot fiyatı artmış, gübre fiyatı
artmış, işçilik fiyatı artmış, her şey artmış ama çiftçinin mahsulü ya yerinde
sayıyor ya da bir önceki yılın yüzde 30, yüzde 40 altında. Allah’tan reva mıdır
bu ya? Hani, Sayın Cumhurbaşkanı çıkıyor diyor ki, Sayın Başbakan çıkıyor diyor
ki: “Ya, kardeşim, çiftçi bu kadar kötüyse nasıl bu kadar traktör alıyorlar?
Çift çeker traktör almış herkes.” Ben nasıl alındığını size söyleyeyim Sayın
Cumhurbaşkanı, Sayın Başbakan, sizi herhâlde yanıltıyorlar. 
Bakın, çiftçi borcunu bitirdiği
traktörünü satıyor, kışın kendisine harçlık yapıyor, tekrar baharda eğer
kendisine traktör lazımsa, bankada da bir itibarı kalmışsa, kredi alabilecek
kadar gücü varsa gidiyor banka kredisiyle traktör alıyor. İşte, Türkiye’deki
traktörün alınma sebebi bu yani çıkıp da “Bu kadar traktörü nasıl bu çiftçi
alıyor?” diyerek övünmeyin. Çiftçinin durumu perişan, çiftçi kendi hâline
ağlayacak durumda ama çiftçiyi destekleyen hiç kimse yok, çiftçiye sahip çıkan
hiç kimse yok. Geçenlerde de söylemiştim, Rıza Sarraf’a sahip çıktığınız kadar
bu çiftçiye sahip çıksanız bu ülke ihya olur.
Hepinizi saygıyla selamlıyorum.
(MHP ve CHP sıralarından alkışlar)
BAŞKAN – Teşekkür ediyorum.
Sayın Bal, bir dakika söz talebiniz
var.
Buyurun.
VI.- AÇIKLAMALAR
1.- Konya Milletvekili Faruk Bal'ın, Beşiktaş’ın Çarşı
grubuna mensup bazı kişilerin darbe suçlamasıyla yargılanmasına ilişkin
açıklaması

FARUK BAL (Konya) – Teşekkür
ederim.
Sayın Başkan, ben Beşiktaş kongre
üyesiyim. Bugün Beşiktaş’ın Çarşı Grubu Çağlayan Adliyesinde darbe teşebbüsüyle
hâkim karşısında, Beşiktaş’ın Çarşı Grubu gibi Fenerbahçe’nin, Galatasaray’ın
ve diğer spor kulüplerimizin taraftarları da orada flamalarıyla. Adalet ve
Kalkınma Partisinin, Çarşı’nın kötülüklere karşı ruhunu kendine karşı olarak
görüp bunu darbe olarak algılaması hakikaten çok garip bir sonuç ortaya
çıkarmıştır. Nasıl bugünlerde basının kalemleriyle kendisine darbe yaptığı
iddiasıyla insanlar adliyelerde süründürülüyorsa spor kulübü taraftarları da
flamalarla darbe yapmak gibi bir garip iddiayla adliyelerde hesap veriyorlar.
Bu, AKP Hükûmetinin -yargıyı ne hâle getirdiğinin- gerek millî Türk hukukunda
gerekse uluslararası hukukta kalemle, flamayla darbe teşebbüsünde bulunmak gibi
garip bir hâle imza attığı iştir. Böyle garip bir uygulamayı uluslararası hukuk
tarihine geçiren AKP’yi tebrik ediyorum.
Teşekkür ediyorum.
BAŞKAN – Teşekkür ediyorum.
Sayın milletvekilleri, birleşime
bir saat ara veriyorum.
Kapanma Saati: 13.34
İKİNCİ
OTURUM
Açılma
Saati: 14.35
BAŞKAN: Başkan Vekili Sadık YAKUT
KÂTİP
ÜYELER: Muhammet Rıza YALÇINKAYA (Bartın), Bayram ÖZÇELİK (Burdur)
----0----
BAŞKAN – Sayın milletvekilleri,
Türkiye Büyük Millet Meclisinin 31’inci Birleşiminin İkinci Oturumunu açıyorum.
Altıncı tur görüşmelerine
kaldığımız yerden devam edeceğiz.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî Yönetim
Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı
BAŞKAN - Komisyon ve Hükûmet
yerinde.
Şimdi söz sırası, Milliyetçi
Hareket Partisi Grubu adına Adana Milletvekili Sayın Seyfettin Yılmaz’a aittir.
Buyurun Sayın Yılmaz. (MHP
sıralarından alkışlar)
OKTAY VURAL (İzmir) – Sayın
Başkanım, Orman ve Su İşleri Bakanlığıyla ilgili konuşma yapacağız ama Sayın
Bakan yok, gelecek mi acaba? 
BAŞKAN – Sayın Vural, Hükûmet
adına Sayın Bakan var.
OKTAY VURAL (İzmir) – Ama o kendi
bakanlık bütçesinden sorumlu.
BAŞKAN – Ama bekletme imkânımız
yok ki. Gelir Sayın Bakanımız, haber veriliyor efendim.
Sayın Yılmaz, buyurun.
MHP GRUBU ADINA SEYFETTİN YILMAZ
(Adana) – Bakan lazım bize bakan.
Sayın Başkan, değerli
milletvekilleri; Orman ve Su İşleri Bakanlığı ile Orman Genel Müdürlüğü bütçesi
üzerine MHP Grubu adına söz almış bulunuyorum. Yüce heyetinizi saygıyla
selamlıyorum.
Gönül isterdi ki küresel ısınma
ve iklim değişikliğinin dünyanın önündeki en büyük tehlike olduğu bir süreçte
teknik değerlendirmeler yaparak burada bütçe üzerinde net ifadelerde bulunalım
ama ne yazık ki Orman Bakanlığını yöneten zatımuhterem öyle bir bakanlık
yönetiyor ki Orman Bakanlığı değil çok açık ve net söylüyorum Veysel Hoca’nın
çiftliği! Yani bu konuda iddialıyım. Niye Veysel Hoca’nın çiftliği diyorum?
Şimdi, biraz sonra değerlendirmelerimle –kendisi de geldi- bunları ifade
edeceğim.
Öncelikle orman yangını sezonu
bitti. Orman yangınlarında olağanüstü mücadele gösteren tüm orman
çalışanlarına, mühendisinden memuruna, işçisine kadar ve köylülerimize kadar
herkese çok teşekkür ediyorum.
Değerli milletvekilleri, şimdi,
biliyorsunuz Orman Bakanlığında 8.500 geçici işçi var. Bu işçiler beş ay yirmi
dokuz gün çalışıyor. Ormanların korunması noktasında, ormanlarla yangınlarla
mücadelede hayatını ortaya koyuyorlar. Ama ne yapıyor Sayın Bakan? 500 tane
kadrolu işçi alıyor. Bu 500 kadrolu işçiyi, Sayın Bakan, on yıldır, on beş
yıldır, yirmi yıldır geçici olarak çalışan bu tecrübeli işçilerden almak
yerine, tutuyor, bir sınavla dışarıdan alıyor. 
Değerli milletvekilleri, bakın,
sınava ne yapıyor? KPSS şartı getiriyor. Dozer operatörü olacak, KPSS şartı
getiriyor. Şimdi, dozer operatörünü KPSS’de 70 puanın üzerinde almakla neyi
sağlayacaksınız? Bir şeyi sağlıyorlar sayın milletvekilleri. Sayın Bakan, o
KPSS’de 70 puanın üzerinde alarak dozer operatörü aldıklarınızın içerisinde kaç
tane üst düzey bürokratınızın çocuğu var, lütfen bir inceleyin. Eğer bilmiyorsanız
o Bakanlıkta durmanız hata, bilip de buna müsaade ediyorsanız bu daha büyük
hata çünkü bu ülkede binlerce işsiz varken, bürokratınızın çocuklarını dozer
operatörlüğü kadrosuna KPSS sınavı yaparak bir şart koyuyorsunuz. Peki, bu
yangınlarla mücadele eden gece gündüz -övüneceksiniz biraz sonra çıkıp- altı ay
boyunca gecesini gündüzüne katan o çocukların ne suçu var, 8.500 tane geçici
işçinin? Ama, biraz önce söyledim ya, burası Bakanlık olmaktan çıkmış, artık
bir çiftliğe dönmüş.
Bakın, işçi sendikası ile Kamu
İşverenleri Sendikası sözleşme yapıyor. Ne yapması lazım Kamu İşverenleri
Sendikasının devletin menfaatlerini koruma adına, tarafsız olması lazım değil
mi? Kamu İşverenleri Sendikasının Genel Sekreteri işçi sendikasının, Bakanın
yandaş sendikasının hukuk müşaviri. Yani, burada bu toplu sözleşmelerin
sağlıklı olmasından nasıl bahsedeceksiniz? Yine, bir diğer avukatı kim biliyor
musunuz? Cumhurbaşkanının özel avukatı, hani şu HSYK’ya seçtirdi ya yeni, Ali
Özkaya, o da sendikanın avukatı yani böyle “al gülüm ver gülüm” bir sistem
kurmuşlar, bu şekilde gidiyorlar.
Şimdi, bakın değerli
milletvekilleri, orman mühendisleri, binlerce orman mühendisi kadro bekliyor bu
ülkede. Hani çıkınca diyoruz ya küresel ısınma, iklim değişikliği, ormanların
bakımı… İşte orman mühendislerine ihtiyaç duyulan yer. Bu kadrolara adam
alacağı yerde 80 kişilik bir kadro açılıyor. 
Şimdi, 1999 yılında, 57’nci
Hükûmet döneminde KPSS geldi. Niye geldi? Haksızlıkların, hukuksuzlukların,
adaletsizliklerin önüne geçilsin diye. Çünkü, orman mühendisleri… Sayın Bakan,
siz bunu anlamayabilirsiniz ama Anadolu coğrafyasından çıkıp oradan, buradan
bursla, anasının, babasının yiyeceği ekmekten, içeceği sudan keserek okuttuğu
çocuklar dört-beş senedir bugünü bekliyorlar ve KPSS’ye giriyorlar. KPSS’de
başarılı oluyor 80 kişi, bir komisyon kuruyor Sayın Bakan, onun da başına yine
bir orman mühendisini getiriyor ve o 80 kişiden, en başarılı olan 80 kişinin 57
kişisini komisyon başarılı görmüyor. Yazık değil mi bu çocuklara? Senin o
getirdiğin komisyon başkanını ben hiç yeterli bulmuyorum, ben hiç yeterli
bulmuyorum. Yazık! O çocuklar binbir hayallerle, binbir ideallerle, ormancılığa
adadıkları davayla ekmek, aş için bu mücadeleyi verirken otuz üç gün… Bir sözlü
sınavda otuz üç gün neyi beklersiniz? Ben size soruyorum, neyi bekliyorsunuz?
Şunu bekliyorlar: Hangi AKP’li milletvekilinin, hangi bakan yakınının, hangi
üst düzey bürokratın yakınının sınava girmesi için ve alınması için… Yazıktır,
günahtır! Bunu siyaseten söylemiyorum. Orman mühendislerinin hepsi bizim
meslektaşımız. Neye göre, ölçünüz nedir Sayın Bakan? 
Bir enteresan husus daha: Afyon
kendi bölgesi, seçim bölgesi. Çocuklar kazanmışlar yazılı imtihanı, başarılı
olmuşlar, tercih yapıyorlar işte Afyon, şurası, burası diye. Afyon’u tercih
ediyorlar ama tercih eden 3 kişiyi Bakan Bey’in atadığı komisyon yeterli
görmüyor. Niye görmüyor? Çünkü, Bakan Bey’in memleketi ya, Bakan Bey’in
istediği kişi müracaat etmemiş oraya ve oraya adam alınmıyor değerli
arkadaşlar, 80 kişiden 11 kişi alınmıyor. Yazık, günah değil mi Sayın Bakan? Bu
ne biçim yönetim anlayışıdır? Burası sizin babanızın çiftliği değil, çok açık
söylüyorum, bunu hakaret olarak da söylemiyorum. Sizin de çocuğunuz olabilir
yani bizim tuzumuz kuru olabilir, milletvekili şudur, budur ama o Anadolu
coğrafyasında yaşayan o gariban, o fukara, emek vermiş, alın teri dökmüş, ne
istiyorsunuz ondan Sayın Bakan? Şimdi, oraya kimin çocuğunu alacaksınız? Ama,
siz alışmışsınız. 
Şimdi, buradan ben soruyorum
Sayın Bakana, bunu her zaman dile getireceğim: Kendi ağabeyinin oğlunu Özel
Kalem Müdürlüğünde memur yapıyorsun. Ne güzel değil mi, ne güzel? Bu ülkede
binlerce insan iş, aş diyor değerli arkadaşlar. Yani ağabeyinin oğluna, ya bu
kadar ekonomik güce sahipsin, bu kadar yerlerdesin, ver cebinden harçlığını.
Ama cebine harçlık bulamayan, yiyecek ekmek bulamayan, iş, aş diye binlerce
insan bu ülkede sefalet içerisinde sürünürken ağabeyinin oğlunun özelliği ne?
Onun yeterliliği neydi de sen mühendisleri yeterli bulmuyorsun da ağabeyinin
oğlunu yeterli bularak oraya atıyorsun? (MHP ve CHP sıralarından alkışlar)
Yetmiyor; yetmiyor değerli
arkadaşlar, milletvekilinin oğlunu özel kalemden kadroya alıyor, başlatıyor ve
ardından Enerji Piyasası Üst Kuruluna veriyor. Hangi milletvekilinin oğlu, gel
bu kürsüden açıkla. İsmi bende var, burada milletvekilleriyle polemiğe girmemek
adına söylemiyorum bu ismi burada. Ama yazıktır, günahtır! 
Şimdi çıkacaksınız… Burası
çiftliğiniz değil Sayın Bakan, bu Bakanlığı kanunla, adaletle yöneteceksiniz. O
orman mühendislerinin hakkının, o geçici işçilerin hakkının üzerinde burada
Bakanlığı yapamazsınız. Yaparsanız da hakkını veremezsiniz. 
Şimdi, orman yangınlarıyla
mücadele edenler vardı. Orman Genel Müdürü burada, Osman Kahveci. Bir yangın
tazminatı çıktı. İçinizde orman bölgelerinden olan insanlar var. O insanlar,
emin olun yazın cumartesi, pazarı görmezler. Ben de çalıştığım için orman bölge
müdürlüğünde, biliyorum. Cumartesi, pazar dâhil bir yerde yangın olduğu zaman
kâtip olsun, daktilograf olsun, veri memuru olsun, yangının büyüklüğüne göre
kimse şeyinden ayrılamaz yani akşam ben de şuraya gezmeye gideyim veya hafta
sonu, tatil diyemez. Bunlara bir yangın tazminatı geldi. Sayın Bakan geldi bu
tazminatı kaldırdı. Efendim, neymiş? İşte, tasarruf tedbiri falan… Ya, siz tasarruftan
ne anlarsınız Sayın Bakan?
Şimdi ben size bir şey
söyleyeceğim: Binlerce, on binlerce orman çalışanlarına tasarruftan bahseden
Sayın Bakanın bir özel kalem müdürü var, Cihan Pektaş; adını da veriyorum
buradan. İSKİ’den beri yanında çalışıyor. 
OSMAN KAHVECİ (Karabük) – İsim
verme.
SEYFETTİN YILMAZ (Devamla) -
Mahkemeye versin diye veriyorum Sayın Genel Müdür. Versin, görüşeceğiz.
Ve onu alıyor, tamam mı, Özel
Kalem Müdürlüğünden Strateji Geliştirme Daire Başkanlığına atıyor değerli
arkadaşlar.
Kaç biliyor musunuz Strateji
Geliştirme Daire Başkanlığının ek göstergesi? 6400 yani genel müdür. Bir gün o
Strateji Geliştirme Daire Başkanlığı yaptı mı? Ama yaptığı görevle ikisinin
arasında 2,5-3 milyar lira maaş farkı var. Yıllardır bunun Özel Kalem Müdürü, 3
milyar lira farklı maaş alıyor. Yazık günah değil mi? Bu para helal midir,
haram mıdır? Ben buradaki milletvekillerine soruyorum. (MHP ve CHP sıralarından
“Haramdır” sesleri, alkışlar)
Mustafa Yaraşır, danışmanı, önce
Personel Daire Başkanlığına atıyor, oranın maaşı yüksek ya, müşavir olduğunda.
Orada bir buçuk iki sene görev yapıyor… Görev yapmıyor, görev yok, sadece maaş
alıyor değerli arkadaşlar, sadece maaş alıyor. Ondan sonra Teftiş Kuruluna bir
düzenleme geliyor, Teftiş Kurulunun maaşı artırılıyor, kadrosu oraya alınıyor.
Ama ne Personel Daire Başkanlığında ne de Teftiş Kurulunda bir gün bile görev
yapmıyor. Ve sonra milletvekillerinin çocuklarını, yakınlarını, Afyon’dan
getirdiği kendi yakınlarını, eşlerini danışman yapınca bir kanun hükmünde kararnameyle
bir gecede Bakan müşavirlerine, 180 küsur tane Bakan müşavirine 1 milyar 600
milyon lira bir ayda zam veriyor. Bu sefer oradan alıyor buraya atıyor. Yani,
şimdi, değerli milletvekilleri, adalet ve hakkaniyet bunun neresinde, ben size
soruyorum, tasarruf neresinde bunun? Yani, ondan sonra da siz o bin liraya
çalışan memurun çalıştığı hakkını kısacaksınız ama kendi yandaşlarınıza
kepçeyle vereceksiniz. Böyle bir Bakanlık yönetilebilir mi? Adil olmazsanız bu
yönettiğiniz Bakanlığın ne anlamı vardır Sayın Bakan? Şimdi bunlara çıksın
cevap versin, hepsi bilgili ve belgeli. Kendisi de biliyor, bunları dile
getiriyorum.
Bakın, Orman Genel Müdürlüğünün,
Orman Bakanlığının 6 tane helikopteri var, 6 tane, VIP helikopter değerli
arkadaşlar. Sayın Bakan, buradan soruyorum, açılışları yapmak için özel jet
kiraladınız mı, kiralamadınız mı? Yani, ne ihtiyaç var ya? Yani, bu ülkede
birileri pazardan ekmek toplarken özel jet kiralamanız neyinize! 6 tane de VIP
helikopteriniz var, neyinize yetmiyor? Bu şatafat, bu saltanat neyin nesidir?
Yani, bunları birilerinin bir belirtmesi lazım, yazık günah değil midir? 
ÖZGÜR ÖZEL (Manisa) – Yazıktır
tabii ya, ayıptır ya, ayıp! 6 tane VIP helikopter, ne yapıyorsunuz hakikaten
çıkın açıklayın ya.
SEYFETTİN YILMAZ (Devamla) – Değerli
arkadaşlar, şimdi, bakın, şatafat öyle bir hâle gelmiş ki -daha önceki
konuşmalarımda da söyledim- Orman Genel Müdürlüğünün Gazi yerleşkesinde
lojmanlar vardı 680 tane, ben de idarecilik yaptım o lojmanlarda. Bir kara
kışta bütün çalışanlara bir tebligat yaptılar, kar kışta, çocukları okuyor,
dediler ki “Derhâl lojmanları boşaltın.” Şimdi orada o lojmanlar boş duruyor.
Niye? Yok oraya kaçak saray yapıldı, o sarayın görüntüsüne engel olmasın, orada
çalışma yapacaklar ve ona daha sonra geleceğim kaçak saraya ama bir şey ifade
edeceğim. Orman Genel Müdürlüğüne de bir bina başlattılar. Nerede başlattılar
biliyor musunuz? Bu Söğütözü millî parkı var Adalet ve Kalkınma Partisinin arka
tarafında, orada başlattılar. Şimdi, buradan soruyorum: Bu kadar memurun senin
dışarıdayken Başbakan Erdoğan’ın balıkçısına orada balıkhane açıyor musun,
açmıyor musun?
AYKUT ERDOĞDU (İstanbul) – Hadi
be!
SEYFETTİN YILMAZ (Devamla) –
Açıyor musun, açmıyor musun? Onun inşaatı devam ediyor. Oraya verin bakalım
onu, bunun hesabını takip edeceğim. Oraya balıkçı açıyorlar, balıkçıya inşaat
yapıyorlar değerli arkadaşlar. Yetmedi, İstanbul’dan kebapçı getiriyorlar,
oranın inşaatı devam ediyor şu anda. Senin memurların dışarıda.
SADİR DURMAZ (Yozgat) – Orman
Bakanlığı mı kebap bakanlığı mı ya?
SEYFETTİN YILMAZ (Devamla) –
Şimdi, orası, o Söğütözü orman içi dinlenme yerini buradaki bütün
milletvekilleri bilir, ben de biliyorum, on sene, on iki sene burada görev
yaptım. Orası Atatürk’ün yadigârı, içini gezmişseniz Atatürk’ün kaldığı ev
vardır orada. 10-15 beş metrekare, böyle hani 1.125 odalı falan değil ha. 
ÖZGÜR ÖZEL (Manisa) – Kulübe…
SEYFETTİN YILMAZ (Devamla) –
Kulübe şeklinde, 15 metre. Şimdi orayı da parselliyorlar. Yani, orayı söyledim.
Bakın, oranın, şu anda sizin genel merkezinizin otoparkı kimin biliyor musunuz?
İşte, onun bir parçası değerli milletvekilleri. Yani, oraya arabanızı park
ederken bilin ki orası kaçaktır. Ben bunları dile getire getire getire bir
cevap alamıyorum. 
Sonra ne yaptılar biliyor
musunuz? Şimdi, Adalet ve Kalkınma Partisinin binası da kaçak bundan dolayı.
Burada inşaat mühendisleri var, mimarlar var. Bir binanın olabilmesi için
belirli bir şekilde otopark ve yeşil alana sahip olması lazım, değil mi? İşte,
o ormanın arazisini oraya eklediler, bu binaya ruhsat verdiler. Şimdi, biz bunu
dile getire getire ne yaptılar biliyor musunuz? Ankara Büyükşehir Belediyesi de
bunların belediyesi ya, Melih Gökçek bu işleri de çok iyi bilir biliyorsunuz,
bu tür alavere dalavere işlerini. Ondan sonra Orman Genel Müdürlüğü ile Büyükşehir
Belediyesi arasında bunu takas yaptılar, o otoparkı Büyükşehir Belediyesine
verdiler, bunun yerine de tuttular, Orman Genel Müdürlüğüne bir yer verdi.
Peki, şimdi o yer kimin yeri Sayın Bakan? Ormanın yeri özü itibarıyla, ormanın
yeri. 
KAMER GENÇ (Tunceli) – Parkı da
orman yeri. 
SEYFETTİN YILMAZ (Devamla) –
Şimdi, devam ediyorum. Bakın, biliyorsunuz değerli arkadaşlar, bir Ali Ağaoğlu
meselesi vardı. Hani, bu 17-25 Aralığa darbe diyor ya bunlar, 17-25 Aralık
hırsızlıkla yolsuzluk sürecinin olduğu yerdir. Bugün medyaya yaptığınız
operasyonda, 17 ve 25 Aralığın mağduru olan, “Mağduruyum.” diye gezen Bilal
Erdoğan’ından bakanlara kadar bugün müdahil olmaları gerekir o zaman o davaya.
Eğer 17-25 Aralık şeyse, bugünkü bu medya davasına da Cumhurbaşkanının oğlu,
bakanlar, Rıza Sarraf’ı, şuyu, buyu da dâhil olması gerekiyor. 
Şimdi, o zaman, Ali Ağaoğlu, bu,
1453, ata biniyordu. Bizim Fatih Ormanı’na, İstanbul’un, milletin Fatih
Ormanı’na proje yaptılar. Atlarla onların reklamını yaptırıyordu, oradaki binaları
satıyordu. Biz bir gensoru verdik bununla ilgili ve basın toplantısı
düzenledik. Sayın Bakan dedi ki: “Ya benim hiç haberim olmadı, ben orayı iptal
ettirdim.” Fatih Ormanı’nı kurtardık değil mi, hep beraber, Maslak’taki,
1453’ü? 
ALİM IŞIK (Kütahya) – Teşekkür
edelim Bakana o zaman(!)
SEYFETTİN YILMAZ (Devamla) –
Şimdi ne çıktı biliyor musunuz değerli arkadaşlar? Şimdi de Parkorman çıktı,
Parkorman, aynı şekilde. Bakın, Parkorman Sayın Bakan.
Parkorman’ı Borusan Holding 2008
yılında yıllığı 4 milyon liraya kiralamış, burayı çalıştırıyor. Daha sonra,
Egehan firmasına 2010 yılında burası veriliyor davetiye ve pazarlıkla, gel
burayı al diyor. 
Davetiye pazarlık usulünü
biliyorsunuz, detayına girmeyeceğim.
Şimdi, Sayın Bakan, Egehan
firmasının, şirketinin ortakları kimdir, biraz sonra çıkın buraya açıklayın. 
ALİM IŞIK (Kütahya) – Açıklamaz,
sen söyle!
AYKUT ERDOĞDU (İstanbul) – Sen
söyle, sen!
SEYFETTİN YILMAZ (Devamla) –
Nereye kadar veriliyor biliyor musunuz, ne kadara veriliyor biliyor musunuz
yıllık? 740 bin liraya, yani 4 milyondan 740 bin liraya veriliyor. Burası da
önemli değil, işin bu tarafını geçtik. 
Bakın değerli arkadaşlar, burayı
vermek için, buranın imara açılması gerekiyor, bir rapor tanzim edilmesi
gerekiyor. Bölge müdürü, İstanbul’un bölge müdürü, şube müdürü, iki tane
mühendis rapor tutuyor ve raporlarında diyorlar ki inceleme raporunda, bakın,
rapordan okuyorum: “Ortaya sunulan projenin uygulanması hâlinde doğal
topografyanın, bitki örtüsünün ve yaban hayatının çok büyük ölçüde zarar göreceği,
çok sayıda ağaç kesileceği kesin ifadelerle tespit edilmiştir. Ayrıca, söz
konusu projenin 2873 sayılı Millî Parklar Kanunu’nun 14’üncü ve Millî Parklar
Yönetmeliği’nin 5’inci maddesine göre yasaktır.” Rapor bu şekilde. Tabii, bu
rapor geliyor ya, Orman Bakanlığı Doğa Koruma Genel Müdürlüğü diyor ki çok
ivedi bu raporu düzeltin, acele, çok acele ve o rapor düzeltiliyor değerli
arkadaşlar, orada görev yapan bölge müdürü ile şube müdürünün tayinleri
çıkıyor.
AYKUT ERDOĞDU (İstanbul) –
Yazıklar olsun, yazıklar olsun!
SEYFETTİN YILMAZ (Devamla) -
Yani, devletin ve kamunun gücü Egehan firması…
ALİM IŞIK (Kütahya) – Darbe
yapılıyor, darbe.
SEYFETTİN YILMAZ (Devamla) –
Peki, ne var burada? Şimdi, bakın, ondan farklı ne var burada? 108 tane villa
yapılacak değerli arkadaşlar bu ormana, Parkorman’a.
ALİM IŞIK (Kütahya) – Kimlere,
kimlere yapılıyor?
SEYFETTİN YILMAZ (Devamla) – 108
tane villa yapılacak, cevap verirsiniz Osman Bey, Genel Müdürdünüz.
OSMAN KAHVECİ (Karabük) –
Yapılamaz, nasıl yapabilirler ya?
SEYFETTİN YILMAZ (Devamla) –
Çıkıyor onayı, bakınız, cevap versin Sayın Bakan. 5 katlı otopark yapılıyor
değerli arkadaşlar, 5 katlı; kapalı otopark yapılıyor 5 katlı, ormana. Yani,
şimdi, bu Egehan firmasının gücü nereden geliyor Sayın Bakan? Kimdir bunların arkasındaki
güç?
AYKUT ERDOĞDU (İstanbul) –
Ayakkabı kutuları.
SADİR DURMAZ (Yozgat) – Ortakları
kim, ortakları? 
ÖZCAN YENİÇERİ (Ankara) –
Zerrab’dan geliyor, Zerrab’dan.
SEYFETTİN YILMAZ (Devamla) –
Yani, devletin ormanlarını -çok açık söylüyorum- kime peşkeş çekeceksiniz, kime
peşkeş çekiliyor?
İstanbul’u bitirdiniz, yetmiyor
mu? İstanbul’un siluetini bozdunuz, her tarafa dev gökdelenler, şunlar, bunlar.
Bugün, orada, İstanbul’da bina dikilecek alan bırakmadı, deprem alanlarına bile
binalar yaptı, şimdi sıra ormanlara geldi değerli arkadaşlar ama çıkacak
buraya, işte, efendim, Trakya büyüklüğünde orman oluşturduk diyecek. Hodri
meydan diyorum: Eğer, Trakya büyüklüğündeki ormanın onda 1’ini -Meclisle
beraber gidelim- bize göstersin bu milletvekilliğinden istifa edeceğim, kendisi
Bakanlıktan istifa edecekse beraber gezelim. (MHP ve CHP sıralarından alkışlar)
Göstersin Trakya büyüklüğündeki ormanı, diktiği ormanı. Bunların o dağıttıkları
o fidanlar var ya, ben ormancılıktan geliyorum, yani, bu millete, efendime
söyleyeyim, şişirilmiş şunlarla, bunlarla reklam yapabilirsiniz ama o diktiği
ağacı orman sayıyor. Yok arkadaş böyle bir şey, bir ormanın oluşması için yüz
yıllar gerekiyor. Zamanım daraldı çok konu var da hangi birine geçeceğiz.
OKTAY VURAL (İzmir) – Bu kadarı
bile istifa için yeterli canım.
ALİM IŞIK (Kütahya) – Başlık
başlık söyle, başlık başlık.
SEYFETTİN YILMAZ (Devamla) –
Şimdi, değerli arkadaşlar, bakın, Paşaköy’deki maden sahası vardı, 17-25
Aralıkta, çıkıyor, diyor ki: “İzin vermek zorundayız.” Peki, o zaman Adem Peker
isimli bir şahıs müracaat ediyor -hani, bu 10 milyar dolarlık bir yolsuzluk var
ya 17-25 Aralıkta- Bakanlık diyor ki: “Burası…” Bak, reddediyor, niye
reddediyor biliyor musun? Madencilik faaliyetleri başladığı takdirde sosyal problemlerle
karşılaşılacağı, İstanbul il sınırları içerisinde doğal olarak yetişen bitki
türlerinin yetiştiği ve bunların kontrolsüz kentleşme, aşırı ölçüde gelişme ve
yeşil alanlara yapılan müdahalelerden dolayı tehdit altında bulunması
gerekçesiyle maden işletme izni verilmiyor. Verilmiyor, bakın. Hani, “Verilir.”
diyor ya, “Verebilir demiyor.” diyor, geliyor, burada 16’ncı madde “Verir.”
diyor. Niye vermediniz o zaman adama önce? Adem Peker bu sefer ne yapıyor?
Güçlülerin hükmü sürüyor ya bu ülkede, kimi buluyor biliyor musunuz? Yine 17,
25 Aralıkta ismi geçen bir Yasin El Kadı falan var. Biliyorsunuz değil mi
onları? Onları buluyorlar değerli arkadaşlar. Onlar devreye giriyor. O izin
vermeyen Bakanlık aynı maden sahasına izin veriyor. Verdi mi vermedi mi? Sorun
Sayın Bakana. 
AYKUT ERDOĞDU (İstanbul) – Verdin
mi? 
SEYFETTİN YILMAZ (Devamla) -
Verdikten sonra ne oluyor biliyor musunuz? Altı ay sonra maden el değiştiriyor
zaten, bunlara geçiyor. 
Bakın, şurada bulabilirsem
buradaki konuşmalarda da var. Recep Tayyip Erdoğan’ın özel kalem müdürü ile bu
işleri yürüten İlker Aycı diye birisi var, o da Bakana “Beyefendinin haberi de
var, bu işleri de halletmişsiniz, elinize sağlık, çok teşekkür ederiz;
beyefendiye de bu yaptığınızı ileteceğiz.” diyor. Sayın Bakan da diyor ki aynen
ifadelerde: “Hayırlı olsun, hayırlı olsun.” Adli tıp raporlarında bu “tape”ler
de doğrulandı. Vermediğin yere niye izin verdin Sayın Bakan? Kim var bunun
arkasında? Çıkıp burada bu doğruları söylememiz lazım. 
Kaçak saraya gelemedik. Kaçak saraya
gelecektik. Kaçak sarayın yeri de orman arkadaşlar. 
Bakın, komşusu aç yatarken tok
yatan bizden değildir. Birileri çöpte aş toplarken, bu ülkenin Başbakanın
önündekiler ortada. Şu ağaçlar gitti. Bu ülkede 1.150 odalı saraylarda
yaşayanlar var…
(Mikrofon otomatik cihaz
tarafından kapatıldı) 
SEYFETTİN YILMAZ (Devamla) - …ama
öbür tarafta, çöpten ekmek toplayanlar var yani bunları görmediğimiz zaman bu
bütçeden bir hayır gelmez. 
Teşekkür ediyor, saygılar
sunuyorum. (MHP ve CHP sıralarından alkışlar) 
ÖZCAN YENİÇERİ (Ankara) –
Bunların yüzde 2’si bile doğruysa istifa etmesi lazım. 
BAŞKAN – Teşekkür ediyorum. 
OSMAN KAHVECİ (Karabük) – Sayın
Başkanım, izin verirseniz bir açıklama yapmak istiyorum. Burada, kurum zan
altında bırakıldı. 
BAŞKAN – Sayın Genel Müdür,
lütfen… Sayın milletvekili… Sayın Bakan dinledi cevap verecek efendim. 
OSMAN KAHVECİ (Karabük) – Orman
Genel Müdürlüğünün bir tek helikopteri yoktur. Helikopterlerin hepsi yangınla
mücadelede kullanılan helikopterlerdir. Hepsi yangınlarda kullanılıyor. 
ÖZGÜR ÖZEL (Manisa) – Mutlaka
açıklama yapmanız lazım. Benim vicdanımda mahkûm oldunuz. 
BAŞKAN – Cumhuriyet Halk Partisi
Grubu adına birinci konuşmacı Alaattin Yüksel, İzmir Milletvekili. 
Buyurun Sayın Yüksel. (CH)P
sıralarından alkışlar) 
CHP GRUBU ADINA ALAATTİN YÜKSEL
(İzmir) – Sayın Başkan, Rekabet Kurumunun 2015 yılı bütçesi üzerinde grubum
adına söz almış bulunuyorum. Yüce heyetinizi saygıyla selamlarım.
Rekabet Kurumu, ülkemizin
sağlıklı, adil büyümesi ve gelişmesi açısından çok önemlidir tıpkı diğer
bağımsız kurumlar gibi. Ancak bu Hükûmet tüm bağımsız kurumları kanun hükmünde
kararnamelerle bakan, Bakanlar Kurulu ya da Başbakana bağlamış, yani yürütmenin
kontrolüne alarak işlevsizleştirmiş, bu olmazsa olmaz kurumlar AKP
hükûmetlerince çok tehlikeli iktidar sopasına, bertaraf silahlarına
dönüştürülmüştür.
Değerli milletvekilleri, BDDK
üyelerini Bakanlar Kurulu atıyor, TMSF kurul üyelerini Bakanlar Kurulu, SPK
kurul üyelerini Bakanlar Kurulu, TÜBİTAK Başkanını Başbakan atıyor, TÜBA
üyelerini de Başbakanın atadığı TÜBİTAK atıyor. Hükûmet bununla da yetinmiyor,
sivil toplum örgütü olan DEİK’i bir kanunla devletleştiriyor. Gelişmiş ülkeler
sivil toplumları güçlendirmeye çalışırlarken AKP bu kurumu da kendine bağlıyor.
Tıpkı Rekabet Kurumunda olduğu gibi kurumun giderlerini de yine şirketlere
yüklüyor, hem de yasa tanımaz bir biçimde.
Rekabet Kurumunun temel gelir
kaynağı yeni kurulan ya da sermayesini artıran limitet ve anonim şirketlerin
sermayesi üzerinden alınan on binde 4’lük paydan oluşmaktadır. Rekabet
Kurumunun mali yükünün limitet ve anonim şirketlerin sırtına yıkılması
haksızlıktır. Esasen kurumun mali kaynaklarının genel bütçe tarafından
karşılanması gerekmektedir. 
Bu Hükûmetin şirketlerden haksız
yere tahsiline sebep verdiği rakamlar bununla da sınırlı değildir. Vergi
beyannamesinden damga vergisi almaktan ticaret odası harçlarına, ihracatçı
birliği aidatlarından gerekli gereksiz defter tasdiklerine şirketlerin sırtına
bindirilmiş bir sürü yük var. Bunların her biri küçük rakamlar gibi gelebilir
ancak bir araya geldiklerinde şirketlerin ekonomiye kazandıracağı, katma değer
yaratacağı, istihdam yaratacağı, ülkemizin o denli ihtiyaç duyduğu sermaye
kaynaklarını yıpratmaktadır.
Rekabet Kurumu 2013 yılında
şirketlerden bu şekilde 52 milyon liradan fazla para toplamış. Yani
girişimcinin 52 milyon liralık sermayesine el koymuştur. Asgari ücretten 3 bin
kişilik istihdam demektir bu. Rekabet Kurumunun gideri ne kadar olmuş 2013’te?
40 milyon bile değil, geriye kalanı da hazineye devredilmiş. Hadi, diyelim ki
kaçak saraya milyar liralar yatırmaya parası yeten Hükûmetin Rekabet Kurumuna
ayıracak parası yok, şirketlerden on binde 4 haraç kesmeye gerek var mı? Hayır,
kesinlikle yok. Rekabet Kurumunun önünden her yıl 200 tane birleşme, devralma
izin başvurusu geçiyor. Bu işlemlerden işlem değeri üzerinden başvuru harcı
alsa başka kaynağa ihtiyacı kalmayacak kurumun. Üstelik de izin başvurularının
çoğu da yabancı şirketlerdendir.
“Rekabet Kurumu bağımsızdır,
hiçbir organ, makam, merci ve kişi kurumun kararlarını etkilemek amacıyla emir
ve talimat veremez.” Peki, böyle midir? Rekabet Kurumunun karar organları
Rekabet Kuruludur. Biri Başkan, biri İkinci Başkan olmak üzere toplam 7 üyeden
oluşur ve bu kurulun üyeleri ağırlıklı olarak Bakanlar Kurulu ve Gümrük ve
Ticaret Bakanının atamalarından oluşmaktadır. Bu arada, kurul üyeleri arasından
Başkan ve İkinci Başkanı da Bakanlar Kurulu atamaktadır. Yani tam olarak
yürütmenin emrinde düzenleyici bir kurul. Böyle olunca da kurulun kararları
Hükûmet talimatları doğrultusunda oluşmaktadır. Örneğin geçtiğimiz yıl yaşanan
Gezi direnişleri ardından kinini yönlendirdiği hedefler arasında Koç Grubu da
vardı. Tam da o dönemde Rekabet Kurumu TÜPRAŞ hakkında bir inceleme
yürütmekteydi. Ne oldu derseniz? TÜPRAŞ’a bu yılın başında 412 milyon lira ceza
kesti Rekabet Kurulu. Bir örnek daha verecek olursak, Türkiye Su Sporları
Federasyonu kararı vardır, burada da yine Rekabet Kurumu, Federasyonun teşebbüs
olduğuna karar vermiş, cezalandırılması gerektiği aşamada yeniden bakanlar araya
girdiği için incelenmiş ve birden teşebbüs olmadığı kararına ulaşmıştır. Bu
örnekleri çoğaltmak mümkündür. Ancak Rekabet Kurumu, sürekli ihale alan bu 3
firmanın milyar dolarlık işlerinin milleti on yıllarca borçlandırarak
dağıtıldığı, bir de marifetmiş gibi reklamı yapılan bu firmaları hiçbir zaman
dikkate almamıştır. Mahalle aralarında açılan AVM’ler esnafı yerle bir ederken
bunları görmezden gelmiştir.
Sayın Bakan Canikli, bu arada,
sizin de 98 yılında kurmuş olduğunuz Orbit Yeminli Mali Müşavirlik Şirketinin
İstanbul Büyükşehir Belediyesi şirketlerinden daha önce iş aldığı
görülmektedir. Daha sonra bu şirketi çözüm müşavirliğine dönüştürüyorsunuz,
ortağını değiştiriyorsunuz, yeğeninizi alıyorsunuz, bunlar olabilir. Ama,
şimdi, bu şirketiniz, Çözüm Danışmanlık ve Eğitim Şirketi hâlen BİT’lerden ve
KİT’lerden iş almaya devam etmekte midir? Bu, siyasi etik açısından -orada
ilzama yetkili tek kişisiniz- Bakanlıkla bağdaşır mı? Hâlen siz burada Bakanlık
göreviyle birlikte bunu yürütürken, kamu şirketleri ve özel şirketler size iş
vermekte çok istekli davranmazlar mı? Bu sorularımın da yanıtını rica ediyoruz.
Arkadaşlar, yarın 17 Aralık.
Parlamenter sistemle yönetilen ülkeler arasında dünyanın en büyük rüşvet ve
yolsuzluk iddiaları Türkiye’nin gündemine bomba gibi düşmüştü bir sene önce.
Üstelik de makul şüpheyle değil somut delillere dayalı kuvvetli şüpheyle; 4
bakan ve çocuklarıyla -görüntülü- para kasaları, para sayma makineleri,
ayakkabı kutuları, çikolata kutuları, elbise kılıfları içinde ortalığa saçılan
milyon dolarlar, dönemin Başbakanı ile oğlu arasında geçen 30 milyar euroların
sıfırlanma “tape”leri, 700 bin TL’lik hediye saatler, nüfuz ticareti, Bakanın
hem de İçişleri Bakanının rüşvet verenlerin önüne yatmaları. Aradan bir yıl
geçti, bu konuda hiçbir ilerleme yok, tam tersine, bu rüşvet ve yolsuzluk
operasyonunu örtmek için binlerce polisin yeri değiştirildi, savcılar görevden
alındı, uygun savcılar bulundu, takipsizlik kararı verildi. Şimdi, 17 ve 25
Aralık operasyonlarının yıl dönümünde bu kez medya ağırlıklı, dünyanın hiçbir
demokratik ülkesinde görülmemiş yeni bir operasyon sürdürülüyor. Bu operasyonun
tek amacı vardır, 17 ve 25 Aralık operasyonlarını örtmektir. Bu darbedir
değerli arkadaşlar ama bu örtülemez, örtseniz de kokusu çıkmaya devam eder, bir
gün de mutlaka açığa çıkar.
Teşekkür ederim. (CHP
sıralarından alkışlar)
BAŞKAN – İkinci konuşmacı Vahap
Seçer, Mersin Milletvekili. 
Buyurun Sayın Seçer. (CHP
sıralarından alkışlar)
CHP GRUBU ADINA VAHAP SEÇER
(Mersin) – Sayın Başkan, sayın milletvekilleri; hepinizi saygıyla selamlıyorum.

Gümrük ve Ticaret Bakanlığıyla
ilgili değerlendirmeler yapmak üzere söz aldım.
Sayın Bakan, üç buçuk ay gibi bir
süredir görev yapıyorsunuz, 29 Ağustos 2014’te göreve geldiniz. Şimdi, benim
yapacağım eleştiriler, özellikle bu üç buçuk ay süre içerisinde kamuoyunda son
derece yoğun tartışmalara sebebiyet veren gümrük kapılarında meydana gelen
hadiseler, aslında sizden önceki dönemin değerlendirmesi.
Hatırlayacağınız gibi, Plan ve
Bütçe Komisyonunda size şu soruyu yöneltmiştim: Mersin’de kırmızı hat
uygulaması başlattınız. Ben Mersin Milletvekiliyim, dolayısıyla, Mersin’in
böyle işlerle anılması hoşuma gitmiyor. Bunu niçin yaptınız diye bir soru
yöneltmiştim. Gerçekten çok manidar bir cevap verdiniz, dediniz ki, bu genele
şamil: “Daha önce de, Bakanlığa geldikten sonra da çok yoğun bir şekilde
dâhilde işleme rejiminin suistimal edildiğini arkadaşlarımız da ifade ettiler
ve bu yolla ciddi anlamda hem vergi kaybı hem de içeride haksız rekabetin
ortaya çıktığı şeklinde iddialar vardı.” Yani, diyor ki: “Benden önce bu
Bakanlığı sevk ve idare eden Sayın Bakan döneminde son derece çarpıcı iddialar
var, son derece vahim iddialar var ve bunun için, bunun üzerine, gerçekten
durum nedir, hangi aşamadadır, fotoğrafı görmek açısından Mersin gümrük
bölgesinde bu çalışmayı başlattık.” Ve fotoğrafı gördük; rezalet, kepazelik diz
boyu ve devam ediyor, diyor ki: “Yaklaşık 250 ya da 300’e yakın beyannameden 70
tanesinde problem çıktı.” Bu, aşağı yukarı 30 mükellefi ilgilendiriyor. Yani,
her 250-300 beyannamenin 70 adedinde usulüne uygun olmayan birtakım işlemler
yapılmış. Demek ki gümrüklerde çok önemli sorunlar yaşanmış. Peki, o dönemden
bugüne kadar neler oldu? Gerçekten hâlâ sorunlar devam ediyor.
Bakın, kamuoyunu uzun süre meşgul
etti. Toplum sağlığıyla ilgili, Çin’den ithal edilen ayakkabılar var. Burada
çarpıcı olan şu: Çin’den ayakkabı ithal ediliyor, tehlikeli kimyasal madde
ihtiva edildiği ortaya çıkıyor. Bu ayakkabıların imha edilmesi lazım. İki ay
antrepoda bekletiliyor, ayakkabılar değiştiriliyor, bunları tespit eden kamera
kayıtları çalınıyor ve Bakanlık uyuyor, Bakanlık uyuyor. Bu ayakkabılar
piyasaya sürülüyor, insan sağlığını tehdit eden, toplum sağlığını tehdit eden
bu ürünler pazarlanıyor ve Bakanlık hâlâ uyuyor. Kamera kayıtları nerede? Kim
yapmış bunları, bunların sorumluları kim? Kimse bilmiyor. 
Şimdi, Sayın Bakanın yine bir
değerlendirmesi var, diyor ki: “Bilgi işlem sisteminde problem var.” Nedir bu
problem? “Bunun ihbarını aldım. Bu konuda uzmanlara müracaat ettik. Bizim
gümrüklerde yaptığımız işlemler, bilgiler, belgeler, ne mal geldi, ne mal
gitti, kim getirdi, kim götürdü birileri tarafından izleniyor.” Sayın Bakan
göreve geldiğinde şunu söylemişti: “Gümrükleri BBG evi gibi gözetleyeceğiz.”
Şimdi, böyle bir ironi olabilir mi? Gümrük Bakanlığı BBG evi gibi gözetleniyor,
Sayın Bakanın haberi yok.
Devam ediyorum, dahilde işleme
rejimi konusu. Şimdi, bir uygulama başlatırsınız, düzenlemeler yaparsınız; eğer
ki denetimi yeterli yapmazsanız bumerang misali gelir, sizi bulur. Niçin
dahilde işleme rejimi kapsamında mal ithal edilmesine izin veriyoruz? Diyoruz
ki: Sanayicimiz, iş adamımız uluslararası alanda rekabet yapabilsin. Yani biz
eğer getirdiği ham maddeden vergi alırsak -o ham maddeyi işleyecek, mamul madde
hâline getirecek ve ihraç edecek- maliyeti yüksek olduğu için uluslararası
piyasalarda rekabet edemez.
Şimdi, siz bunu
denetleyemiyorsunuz, hâlâ denetleyemiyorsunuz. Üç buçuk ay önce bu ihbarları
alıyorsunuz; daha önce gümrükler yol geçen hanına dönmüş, bunu ikrar ediyorsunuz
ama hâlâ üç buçuk aydır yeterli önlem almıyorsunuz.
Şimdi, 28 Kasımda yine Cilvegözü
gümrük sahasında yapılan bir inceleme sonucu bir firma ayçiçeği yağı ihraç
ediyorum diye sarı su, tenekelerde sarı su… Yani ayçiçeği yağı olduğu iddia
edilen tenekelerde sarı su bulunuyor, o firma bunu ihraç ediyor. Dahilde işleme
rejimi kapsamında sıfır gümrüklü ham yağ ithal edecek; ne olacak? Haksız
rekabet olacak; ne olacak? Burada sanayiciyi vurmuş olacak; ne olacak? Türkiye
Cumhuriyeti devleti vergi kaybına maruz kalacak, karşı karşıya kalacak. Peki,
Bakanlık ne iş yapar? 
Şimdi, birtakım tedbirler
alıyorlar, bir dizi tedbirler, oraya gelelim. Başta, 2008’den bu yana uygulanan
bir sistemi ortadan kaldırıyorsunuz. Tabii ki bu tartışılır ama sıkıntılarını
anlatmaya çalışacağım. Gümrük Müşavirliği Tebliği’nde yapılan bir değişiklikle
diyorsunuz ki: “Yetkilendirilmiş gümrük müşavirlerini ben artık ortadan
kaldırıyorum, feshediyorum, antrepodaki denetimleri bundan sonra bizim gümrük
memurları yapacak.” Ya, şimdi, siz bu uygulamayı 2008’de başlattınız, yeterli
gümrük memurunuz vardı da niçin bu uygulamayı başlattınız? Peki, yeterli gümrük
memurunuz yoktu, böylece bu işi başlatıp ihracatçının elini rahatlattınız -öyle
mi- bu iddiayla yaptınız, şimdi nereden bulacaksınız akşamdan sabaha görev
yapacak bu memurları? Peki, bu gümrük müşavirleri -binlerce, sayılarını
sanıyorum konuşmanızda vereceksiniz- bu insanlar bir sürü yatırım yapmış, bu
insanlar iş yeri açmış, bunlar bu saatten sonra ne yapacak? 
Yine, antrepolarla ilgili bir
genelge yayımladınız “Bundan sonra toplu götürü teminat uygulamasını
kaldırıyorum arkadaş, antrepoya ne kadar mal koyduysan muhatap olunan vergi
miktarı kadar getireceksin, bana teminat mektubu vereceksin.” dediniz ve
maliyetleri artırdınız. Bir taraftan, 2023 yılına giderken, 500 milyar dolar
ihracat hedefi koyuyorsunuz, diğer taraftan kaçağı göçeği engellemek için,
sizin hatanızdan kaynaklanan birtakım suistimalleri ortadan kaldırmak için çok
katı tedbirler alıyorsunuz, ihracatçının elini daraltıyorsunuz. 
Yine, Komisyonda tartışılan bir
konu vardı Sayın Bakan: Gümrük kontrolü altında işleme rejimi. Buna hak
verdiniz, dediniz: “Özellikle -burada tutanaklardan çıkardım- demir çelik
sektöründe yine haksız rekabet oluyor. Yerli üretici yani yerli çelik üreticisi
mağdur oluyor. Bunu ilk gümrük tebliğinde kaldıracağız.” Bakınız, hâlâ herhangi
bir işlem yapmadınız ve şu gün çelik sanayisi artık teslim olmak üzere. Burada
dengeyi kurmak lazım. Elbette ki hırsız ile namuslu ihracatçıyı ayrı tutmanız
lazım. Denetimi yapacaksınız mutlaka, devletin vergi kaybını önleyeceksiniz,
haksız rekabeti önleyeceksiniz ama namusuyla çalışan, üreten, ihracat yapan,
Türkiye ekonomisine katkı sunmaya çalışan ihracatçıyı da koruyacaksınız. Bu
ülkenin müteşebbisi, sanayicisi, ticaret erbabı, ihracatçısı el bebek gül bebek
korunmak zorunda. Bizim petrolümüz yok. Biz bugün kamu harcamalarını nereden
karşılıyoruz? Çalışan, üreten sanayiciden, çalışan emekçiden, onlardan
aldığımız vergilerden karşılıyoruz. 
Değerli arkadaşlarım, yine bir
rüşvet konusu. Maalesef, Türkiye'de rüşvet deyince akla gümrük geliyor. Aydın
Ayaydın, bu konuyu gündeme getirmiş, soru önergesiyle getirmiş, Komisyonda
getirmiş. Bakın, ilginç bir tezgâh kurulmuş, saadet zinciri, özelikle Ambarlı
Gümrük Müdürlüğünde. Orada çalışan memur, oranın, kurumun avukatı şöyle bir
müessese kurmuşlar: Yolsuzluk müessesesi. Burada KDV veya gümrük vergisi
borçları üç yıllık zaman aşımına uğramasına rağmen mükellefleri arıyorlar,
diyorlar ki: “Senin borcun var.” Adamcağız bilmiyor zaman aşımına uğradığını,
getiriyor, parayı yatırıyor ya da geliyor “Benim ne yapmam gerekir?” diyor,
“Hadi sen yüzde 50’sini öde. Biz diğer tarafını hallederiz.” diyorlar. Parayı
ceplerine atıyorlar. Bakın arkadaşlar, gümrükler Türkiye'de bu noktada. 
Şimdi, geriye dönük demek ki
kevgire dönmüş. Özellikle, sınır bölgelerinde, Suriye’de, Irak’ta yol geçen
hanına dönen gümrüklerde kaçakçılık
göçekçilik, haksız kazanç, rüşvet diz boyu. 
(Mikrofon otomatik cihaz tarafından kapatıldı) 
VAHAP SEÇER (Devamla) - Umut ediyorum, Sayın Canikli
-doğruluğuna dürüstlüğüne inandığım bir arkadaşımız- artık bu kötü gidişe bir
son verir.
Hepinize saygılar sunuyorum. (CHP sıralarından
alkışlar)
BAŞKAN – Üçüncü konuşmacı Haydar Akar, Kocaeli
Milletvekili.
Buyurun Sayın Akar. (CHP sıralarından alkışlar)
CHP GRUBU ADINA HAYDAR AKAR (Kocaeli) – Sayın Başkan,
değerli milletvekilleri; yarın, hepimizin bildiği gibi 17-25 Aralık rüşvet,
yolsuzluk ve hırsızlık haftası. Aslında bu hafta “yolsuzluk ve rüşvetle
mücadele haftası” olarak kutlanabilirdi, değil mi. Böyle bir haftayı hep
birlikte, iktidarıyla muhalefetiyle Türkiye’yi temiz ellere teslim edebilmek
için kutlayabilirdik. 
Peki, böyle bir hafta kutlanabilir mi? Aslında
kutlanabilirdi, dönemin Başbakanı, bugünün Cumhurbaşkanı kızına ve oğluna
evdeki paraları sıfırlamak için talimat vermeseydi. Evet, böyle bir hafta
kutlanabilirdi, Aksaray Valisini özel uçağıyla aldırıp İstanbul’a Emniyet
Müdürü yapmasaydı. Aslında kutlanabilirdi, savcıların, hâkimlerin, emniyet
mensuplarının yerlerini değiştirmeseydi. Aslında kutlanabilirdi, Bilal oğlanı
kırk beş gün arabada saklamayıp ifade vermeye hemen yollayabilseydi,
gönderebilseydi. Aslında kutlanabilirdi bu hafta, 700 bin liralık saati
utanmadan koluna takan Bakanı, oğlunun evinde 7 adet para kasası ve para sayma
makinesi bulunduran Bakanı, evine çikolata kutularında, elbise askılarında para
transferi yapılan Bakanı, “Başbakanın haberi olmadan hiçbir şeye imza atmam.”
diyen Bakanı Yüce Divana gönderebilseydi, aslında bu hafta bir “temiz eller
haftası” olarak kutlanabilirdi. Aslında kutlanabilirdi, rahmetli Özal’ın İsmail
Özdağlar’a yaptığını yapabilseydi. Aslında kutlanabilirdi, rahmetli Erdal
İnönü’nün kendi bürokratını savcılığa suç duyurusunda bulunduğu gibi dönemin
Başbakanı da Halk Bankası Genel Müdürüne ayakkabı kutularındaki paraların
hesabını sorabilseydi. Aslında kutlanabilirdi, Bakanınız soruşturma
komisyonunda yalvarma yerine Koray Aydın gibi Yüce Divana gidip hesap
verebilseydi. Bunların hiçbiri yapılmadı ve bu hafta, AKP’nin utanç haftası
olarak tarihteki yerini almaya mahkûm edildi. (CHP sıralarından alkışlar) Peki,
yapılsaydı nasıl kutlardık? Örnek bir devlet, güven veren bir devlet, şeffaf
bir devlet ve halkıyla iç içe olan, onu soydurmayan bir devlet olarak kutlardık
diyorum. 
Aslına bakarsanız, 17 ve 25
Aralık yolsuzluklarını bize yaşatanların en çok yuvalandığı bakanlıklardan biri
de Enerji Bakanlığı. Burada şu soruyu sormak gerekiyor: Niçin bugün herkes
devleti soymaya kalkıyor ya da devlet Hükûmet eliyle niye soyuluyor? Bu sorular
çok önemli. Sizin Bakanlığınızı incelediğimizde bu soruların cevabını çok rahat
görebiliriz; doğal gaz anlaşmalarında görebiliriz -detayına girmeyeceğim-
fakirlere dağıtılan kömürde görebiliriz -detayına girmeyeceğim- redevans ve
hizmet alımı yöntemiyle verilen maden ocaklarında görebiliriz; elektrik dağıtım
şirketlerinde görebiliriz; en acısı da o kuruttuğunuz derelerdeki HES’lerde
görebiliriz diyorum. 
Son aylarda madenleri çok
konuştuk, özellikle Soma ve Ermenek cinayetlerinden sonra çok konuştuk. Cinayet
varsa faili de vardır. Bu seri cinayetlerin mutlaka bir nedeni vardır. Nedeni
herkes farklı yerlerde arıyor. Aslında tek nedeni, şu anda Hükûmet sıralarında
oturan Enerji Bakanı ve onun yanlış politikalarıdır. (CHP sıralarından
alkışlar) 
Sayın Bakan, bir tespit
yapıyorsunuz, diyorsunuz ki: “Dünyada 2013 yılında 7 milyar ton kömür
tüketildi.” Doğru. Bunun 106 milyonu Türkiye’de tüketildi, bu 106 milyonun 80
milyon tonu da bizim yaptığımız üretimle karşılandı yani yerli kaynaklarla
karşılandı. Şunu söylemeye çalışıyorum: Kömür üretiminde dünyada Türkiye'nin
bir esamesi okunmuyor. Bir sıralama yaptığınızda Türkiye kömür üreticisi bir
ülke değil. Buna rağmen maden ve kömür sektöründe ölümlü iş kazasında dünyada
1’inciyiz. Bu başarı sizin Sayın Bakan, sizin eseriniz bu başarı(!) Ancak bu
başarıyı bizimle paylaşmıyorsunuz, bizimle başka bir şeyi paylaşıyorsunuz,
sizin döneminizde ilave edilen 37 bin megavatlık kurulu gücü başarı olarak
paylaşıyorsunuz. Bu ilave gücün 34 bininin özel sektör yatırımlarıyla
gerçekleştirilmiş olduğunu söylüyorsunuz ama bugün konuştuğumuzda
Bakanlığınızın bütçesinden ayrılan bir bedelin, yatırıma ayrılan bir bedelin
olmadığını görüyoruz.
Vatandaşın vergilerinin yol, su,
elektrik kısmında Bakanlığınızın hiçbir katkısı olmadığını görüyoruz.
Baktığımızda, taş kömüründen, linyitten, doğal gazdan, hidrolikten üretilen
enerjinin 2014 maliyetinin 13,97 kuruş olduğunu görüyoruz. Peki, halka kaça
satıyorsunuz? 38 kuruşa satıyorsunuz. Niye bu fiyata sattığınızı, halka gelip
bu kürsüden anlatmıyorsunuz. Niye satıyorsunuz bu fiyatla? Biliyoruz ki doğal
gazdaki yolsuzluk, biliyoruz ki kömür ithalatında yaptıklarınız, biliyoruz ki
redevans usulü verdikleriniz sonucu bu fiyatın oluştuğunu hep birlikte
biliyoruz. Şimdi sormak istiyorum: Aradaki fark kimin cebine gidiyor? Ben
cevaplayayım, tabii ki yandaşlarınızın cebine gidiyor, bunu da size çok
rahatlıkla ispatlarım. 
Buradan hemen Kocaeli’ne
geliyorum. Kocaeli’ne geldiniz, dediniz ki: “25 milyon TL’lik yatırım yaptık.”
Hangi yatırım kaleminden yaptığınızı merak ettim baktım. Yoksa Elektrik Dağıtım
Şirketi bu rakamı abonelerinden yani Kocaeli halkından mı tahsil etti? Sayın
Bakan, kimden tahsil ettiğini ben söyleyeyim. O yatırımı ben yaptım, o yatırımı
Ahmet Efendi yaptı, o yatırımı Ayşe teyze yaptı, o yatırımı benim Balaban
köyümün Muhtarı Arap Hasan yaptı Sayın Bakan, onların cebinden çıktı, siz
yapmadınız. 
Kayıp kaçak için Kocaeli’ne
teşekkür ediyorsunuz ama Kocaeli halkına ekstra vergi bindiriyorsunuz çünkü
Türkiye ortalamasında, Avrupa ortalamasında sadece kaybı var, kaçağı yok ama
Türkiye'nin tüm kaçak parasını Kocaeli’ne ödettiriyorsunuz. Ancak Akmeşe’ye,
Balören’e, Avluburun’a, Karaabdulbaki’ye, Ambarcı’ya, Sapakpınar’a doğal gaz
getirme konusunda Kocaeli halkını aldatıyorsunuz. Eğer özel sektör doğal gazı
getirmiş olsa “Ben getirdim.” diye övüneceksiniz.
Size başka bir soru daha sormak
istiyorum: Niye 2010 yılında kurumlarınıza Bakanlık Teftiş Kurulunun
Sayıştay denetleme taleplerini yapmasına engel olmasını talep ettiniz, niye
böyle bir karar aldınız, niye teftiş kurullarınızı çalıştırmadınız? Bunun da
hesabını buradan vermek zorundasınız. 
Siz biliyorsunuz, korkunun ecele
faydası yok, günü gelince sizler de hesap vereceksiniz. Her kazadan sonra
“Hesap soracağız.” diyorsunuz. Karadon’da, Afşin-Elbistan’da, Kozlu’da hesap mı
sordunuz ki? Ama biz, gelecek, bunların hesabını sizden soracağız Sayın Bakan
diyor, hepinize saygılar, sevgiler sunuyorum. (CHP sıralarından alkışlar)
BAŞKAN – Dördüncü konuşmacı...
AHMET AYDIN (Adıyaman) – Sayın
Başkanım...
BAŞKAN – Buyurun Sayın Aydın. 
AHMET AYDIN (Adıyaman) – Sayın
konuşmacı, konuşmasında “Özellikle bu hafta AK PARTİ için bir utanç
haftasıdır.” diye haksız ithamlarda, ifadelerde bulundu. Sataşmadan söz
istiyorum efendim.
BAŞKAN – Buyurun Sayın Aydın,
sataşma nedeniyle iki dakika söz veriyorum. 
VII.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın'ın, Kocaeli
Milletvekili Haydar Akar’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın altıncı tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması

AHMET AYDIN (Adıyaman) – Teşekkür
ediyorum Sayın Başkanım. 
Haydar arkadaşımız tabii burada
birtakım ifadeler kullanırken özellikle ben, böylesi bir günde, milletin oyuyla
buraya gelen milletvekillerinin millî irade adına demokrasiye sahip çıkmasını,
milletin iradesine sahip çıkmasını beklerdim. 
İZZET ÇETİN (Ankara) – Millet
hırsızlık yapın diye mi yolladı Allah aşkına sizi?
AHMET AYDIN (Devamla) - Bizim
için 17 Aralık utanç vesikası değil; asıl 17 Aralık, birileri eğer darbecilerle
paralel hareket ediyorsa asıl onlar için utanç vesilesidir. (CHP sıralarından
gürültüler) 
MUSA ÇAM (İzmir) – Darbe ile
yolsuzluğun ne ilişkisi var Sayın Başkan, yapmayın! Ortada rüşvet var, milyon
dolarlar var, eurolar var, yapmayın! Yapmayın bunu! 
AHMET AYDIN (Devamla) - Ona
ilişkin bizim verdiğimiz mücadele millet adına millî iradeye sahip çıkma
mücadelesidir. 
ÖZGÜR ÖZEL (Manisa) – Senin
ortağın Ahmet Bey, senin ortağın! Siz asıl işverensiniz, o taşeron!
AHMET AYDIN (Devamla) - Bakın,
arkadaşlar, bir dakika dinleyin. Böylesi bir meşru Hükûmet iş başındayken
birtakım yapılar çıkacak, sözüm ona, özgürlük adına, demokrasi adına meşru Hükûmeti
şimdiden dönemin Başbakanı olarak adlandıracaksınız. 
ÖZGÜR ÖZEL (Manisa) – Para kasası
çıktı mı, çıkmadı mı, kasa kasa para? 
AHMET AYDIN (Devamla) -
Cumhurbaşkanını, Başbakanını, istihbarat birimlerini, milletvekillerini
dinleyeceksiniz. MİT tırlarını durduracaksınız.
ÖZGÜR ÖZEL (Manisa) – Kasa kasa
para çıktı mı, çıkmadı mı yatak odalarınızdan? Paraları onlar koyduysa neden
değişti sizin Bakanlar?
AHMET AYDIN (Devamla) - Aldığınız
bilgileri başka istihbarat birimleriyle, başka yerlerle paylaşacaksınız. 
ÖZGÜR ÖZEL (Manisa) – Ahmet Bey,
kasa kasa para çıktı mı, çıkmadı mı, kutu kutu, kasa kasa? Bizim çocukların
yatak odasında para kasası yok Ahmet Bey!
AHMET AYDIN (Devamla) - Düpedüz,
millî egemenliğe karşı, demokrasiye karşı girişilen bu girişimi AK PARTİ onurlu
bir mücadele vererek, dimdik durarak sonuna kadar götürdü ve götürmek de
durumunda çünkü milletin sorumluluğu omuzlarımızdadır. Biz bu milletin
iradesine Meclis olarak hep birlikte sahip çıkmak zorundayız arkadaşlar. 
MALİK ECDER ÖZDEMİR (Sivas) –
Millet iradesi diye hırsızlığı mı söylüyorsun?
ÖZGÜR ÖZEL (Manisa) – Neyinle
sahip çıkacaksın? 
AHMET AYDIN (Devamla) - Bakın, 30
Martta millete sorduk, 17 Aralık vardı, millet AK PARTİ’ye hak verdi. 10
Ağustosta yine millete gittik, bir sürü ithamlara rağmen millet yüzde 52 oyla
Sayın Başbakanımızı Cumhurbaşkanı olarak seçti. 
ÖZGÜR ÖZEL (Manisa) – Mahkemede
aklanacak, mahkemede, sandık hırsızlığı aklamaz.
AHMET AYDIN (Devamla) – Bütün bu
ithamlara millet prim vermiyor. Millet, kendi yanında duran, kendi iradesine
sahip çıkan iktidarına sahip çıkıyor. 
ÖZGÜR ÖZEL (Manisa) – Sandık
hırsızı aklamaz, sandık. 
AHMET AYDIN (Devamla) – Sizlere
de tavsiyem: Ne olursunuz arkadaşlar, bir darbe girişimi nereden gelirse
gelsin, bir kez de olsun darbeye karşı durun Allah aşkına ya, bir kez darbeye
karşı durun. (AK PARTİ sıralarından alkışlar)
AYKUT ERDOĞDU (İstanbul) – Ne
darbesi be!
HAYDAR AKAR (Kocaeli) – Sayın
Başkan…
BAŞKAN – Buyurun Sayın Akar.
HAYDAR AKAR (Kocaeli) – Hatip
benim konuşmam üzerine, aslında benim millet iradesiyle seçildiğimi ama
demokrasiye sahip çıkmadığımı ifade etti kürsüde, düzeltmek istiyorum. 
OSMAN AŞKIN BAK (İstanbul) –
Milletin kararına saygı duyun ya!
BAŞKAN – Buyurun, sataşma
nedeniyle iki dakika da size söz veriyorum.
2.- Kocaeli Milletvekili Haydar Akar'ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına sataşması nedeniyle konuşması

HAYDAR AKAR (Kocaeli) – Sayın
Başkan, değerli milletvekilleri; demokrasi aslında bir hesap vermektir. Eğer
milletin iradesiyle seçilmiş gelmişseniz, milletin size ödemiş olduğu vergileri
kullandığınız yerleri de millete anlatmanız gerekiyor. Hesap vermediğiniz gibi
hesap da soramazsınız, bunlar sizi aşar, bunu da net söylüyorum.
AHMET AYDIN (Adıyaman) – Hesabı
veririz, millete hesabı veririz. 
HAYDAR AKAR (Devamla) – Emin olun
ki bu hesabı size soracağız.
AHMET AYDIN (Adıyaman) – Yahu,
millet hesabı soruyor zaten.
OSMAN AŞKIN BAK (İstanbul) – Kaç
aldın ağabey, yüzde kaç aldın? 22’mi, 21’mi, kaç aldın? Elli yıldır iktidar
olamıyorsun ya.
HAYDAR AKAR (Devamla) – Sizin
fıtratınızda hesap vermek de, hesap sormak da yok. Bu işler size on gömlek
fazla gelir, bu sizin Soma’da giydiğiniz, Bakanın giydiği beyaz gömleğe
benzemez. Sizin fıtratınızda ne var biliyor musunuz? Sizin fıtratınızda
madenlerde ölüm var, sizin fıtratınızda yolsuzluk var, sizin fıtratınızda
yandaşlarınıza Türkiye'nin bütün değerlerini peşkeş çekmek var, sizin
fıtratınızda ölümlerden gidip dini istismar yapmak var. 
AHMET AYDIN (Adıyaman) – Yazıklar
olsun, yazıklar olsun Haydar Bey, dini istismar eden sensin burada. 
HAYDAR AKAR (Devamla) – Peki,
gidip de bir gün bunları vatandaşa anlatabildiniz mi? 
OSMAN AŞKIN BAK (İstanbul) –
Anlattık tabii ya.
AHMET AYDIN (Adıyaman) –
Anlattık, vatandaş cevap verdi, daha nasıl cevap versin?
OSMAN AŞKIN BAK (İstanbul) – 9
tane seçimde tuş oldunuz ya, 9 seçimde tuş oldunuz, tuş; daha ne istiyorsun?
HAYDAR AKAR (Devamla) –
Anlatamayacaksınız, anlatamadınız da. Bu vatandaş, bu millet sizin bir gün
cezanızı verecek.
SALİH KOCA (Eskişehir) – Biz
hesap vermeye hazırız Sayın Akar. 
HAYDAR AKAR (Devamla) – Çok
uzatmayacağım. Biz de milletin iradesiyle bu sıralara geldik, milletin her
kuruşunun hesabını sizden soracağız, bundan hiç kimsenin kuşkusu olmasın. 
OSMAN AŞKIN BAK (İstanbul) –
Tamam, 9 tane seçimde ne oldu?
HAYDAR AKAR (Devamla) –
Cumhuriyet Halk Partisi Grubu olarak bugüne kadar sorduk, bundan sonra da
sormaya devam edeceğiz. 
OSMAN AŞKIN BAK (İstanbul) – Sor,
sor!
HAYDAR AKAR (Devamla) – Eğer siz
bakanların odasında bulunan para sayma makinelerinin hesabını sorabilseydiniz,
o Bakanın kolundaki 700 milyarlık saati sorabilseydiniz…
OSMAN AŞKIN BAK (İstanbul) –
Komisyon çalışıyor ya.
HAYDAR AKAR (Devamla) – …saatin
değerini sorabilseydiniz, hatta onun ödemiş olduğu 250 bin TL’lik cezayı, yine
o hediyeyi eden vatandaşa nasıl hediye ettiğini sorabilseydiniz bugün bu
eleştirilerle karşı karşıya kalmazdınız. Eğer, geçmişte olduğu gibi bunları
Yüce Divana yollasaydınız, hukukun üstünlüğüne inanmış olsaydınız bugün bu eleştirileri
size getirmezdik diyor, hepinize sevgiler saygılar sunuyorum.
Teşekkür ediyorum. (CHP
sıralarından alkışlar)
OSMAN AŞKIN BAK (İstanbul) – Ya,
9 seçimdir tuş oluyorsunuz, tuş.
AHMET AYDIN (Adıyaman) – Sayın
Başkan…
BAŞKAN – Buyurun Sayın Aydın.
VI.- AÇIKLAMALAR (Devam)
2.- Adıyaman Milletvekili Ahmet Aydın'ın, Kocaeli
Milletvekili Haydar Akar’ın sataşma nedeniyle yaptığı konuşmasındaki bazı
ifadelerine ilişkin açıklaması

AHMET AYDIN (Adıyaman) –
Tutanaklara geçsin diye söylüyorum tabii, cevap verecek değilim ama çok ağır
bir ithamda bulundu. Bütün grubumuza “Sizin fıtratınızda yolsuzluk var.” gibi
başka başka birtakım ithamlarda bulundu. Bunların aynısını fazlasıyla iade
ediyorum. 
Şimdi, bu millet CHP’nin
fıtratını da çok iyi biliyor, AK PARTİ’nin fıtratını da çok iyi biliyor. (AK
PARTİ sıralarından alkışlar) Bugüne kadar gidilen her seçimde de millete hesap
veriyoruz ve millet herkesin de notunu, karnesini seçim günü veriyor. 
OSMAN AŞKIN BAK (İstanbul) – 9
seçimdir tuş oldunuz, hâlâ meydana çıkıyorsunuz.
AHMET AYDIN (Adıyaman) – Biz
millete de hesap veririz, biz bağımsız ve tarafsız yargıya da hesap veririz,
kaçtığımız bir şey de yok. 
Teşekkür ediyorum.
BAŞKAN – Sayın Hamzaçebi,
buyurun.
MEHMET AKİF HAMZAÇEBİ (İstanbul)
– Efendim, “Bu millet CHP’nin fıtratını biliyor.” diyerek grubumuza sataşmada
bulunmuştur, söz istiyorum.
BAŞKAN – Buyurun Sayın Hamzaçebi.
(CHP sıralarından alkışlar)
AHMET AYDIN (Adıyaman) – Sayın
Başkan, bir şey demedim ki CHP’nin de millet biliyor, AK PARTİ’nin de millet
biliyor.
BAŞKAN – “Fıtrat”ı açıklayacak
efendim.
Buyurun.
VII.- SATAŞMALARA İLİŞKİN KONUŞMALAR (Devam)
3.- İstanbul Milletvekili Mehmet Akif Hamzaçebi'nin,
Adıyaman Milletvekili Ahmet Aydın’ın yaptığı açıklaması sırasında Cumhuriyet
Halk Partisine sataşması nedeniyle konuşması

MEHMET AKİF HAMZAÇEBİ (İstanbul)
– Sayın Başkan, değerli milletvekilleri; “fıtrat” çok güzel bir kelimedir,
kültürümüzde çok güzel şeyleri anlatır, insanın yaradılışını, doğasını tarif
etmeye yönelik bir kelimedir.
“Fıtrat” kelimesini siyasi literatüre
Adalet ve Kalkınma Partisi hükûmetleri kazandırdı. “Ölüm bu işin doğasında var,
fıtratında var.” cümlesi Hükûmetin bir cümlesidir. Sayın Haydar Akar burada
“fıtrat” kelimesi üzerinden bir eleştiri yaparken Adalet ve Kalkınma Partisi
Grubunu değil…
HAKAN ÇAVUŞOĞLU (Bursa) – Bir de
“cibilliyet” var Sayın Hamzaçebi, bir de “cibilliyet” var, biliyorsunuz değil
mi?
MEHMET AKİF HAMZAÇEBİ (Devamla) –
…bu cümleyi kullanan siyasileri, Sayın Başbakanı, o dönemin Başbakanını,
dönemin Enerji Bakanını, daha doğrusu Çalışma ve Sosyal Güvenlik Bakanını
kastetti. Şimdi, “Ölüm bu işin fıtratında var.” derseniz, yani “Madene giren
işçiler ölümün olacağını biliyorlar. Dolayısıyla, bu iş doğaldır.” derseniz bu
cümle siyasette eleştiri konusu olur.
HAKAN ÇAVUŞOĞLU (Bursa) – Sayın
Hamzaçebi, Akar bunları mı söyledi?
MEHMET AKİF HAMZAÇEBİ (Devamla) –
Şimdi, Sayın Haydar Akar’ın konuşmasından ben bunları anlıyorum. Hükûmetin
enerji konusundaki, kömür konusundaki, kömür madenlerindeki kötü teknoloji
konusundaki eleştirisini anlıyorum ben, başka bir şey anlamadım.
HAKAN ÇAVUŞOĞLU (Bursa) – Birinde de
cibilliyetten bahset.
BAŞKAN – Sayın Çavuşoğlu, lütfen…
HAKAN ÇAVUŞOĞLU (Bursa) – Doğrusu bu. 
Siz müdahale edeceksiniz Sayın
Başkanım. 
ALİ HAYDAR ÖNER (Isparta) – Herif
“cibilliyetsiz” diyor ya!
HAKAN ÇAVUŞOĞLU (Bursa) –
“Cibilliyetsiz” demedim, “cibilliyet” dedim.
BAŞKAN – Sayın Çavuşoğlu…
HAKAN ÇAVUŞOĞLU (Bursa) – Senin
dediğinin aynısı, “fıtrat” ile “cibilliyet” aynı şey ama sizinki cibilliyet,
bizimki fıtrat.
MEHMET AKİF HAMZAÇEBİ (Devamla) –
Değerli milletvekilleri, konu budur, bilginize sunuyorum.
Hepinize saygılar sunuyorum. (CHP
sıralarından alkışlar) 
BAŞKAN – Evet,
teşekkür ediyorum.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî Yönetim
Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı

BAŞKAN – Dördüncü konuşmacı Durdu
Özbolat, Kahramanmaraş Milletvekili.
Buyurun Sayın Özbolat. (CHP
sıralarından alkışlar)
CHP GRUBU ADINA DURDU ÖZBOLAT
(Kahramanmaraş) – Sayın Başkan, değerli milletvekilleri; Cumhuriyet Halk
Partisi adına EPDK bütçesi üzerine söz aldım. Genel Kurulu saygıyla
selamlıyorum.
Bir ülkenin gelişmişliğinin en
önemli ölçütlerinden birisi kişi başına kullanmış olduğu enerjidir. Ama ne
yazık ki Türkiye’de sağlıkta, eğitimde, tarımda, adalette olduğu gibi enerjide
de kişi başına tüketilen enerji ya da enerji planlamasında ciddi sıkıntılarımız
var. Coğrafi konumumuz Orta Doğu’nun ve Balkanların ortasında, enerji
merkezlerinin geçiş noktasında olmasına rağmen -tek avantajımız- dünyada en çok
petrol tüketen ülkeler içerisindeyiz ve ne yazık ki en pahalı tüketen
ülkelerden birisiyiz. Zarar eden, az kârlı petrol boru hatları ortaklıklarının
dışında -ki yüzde 5’le 15’i geçmiyor bu- ne yazık ki bu avantajdan ülkemiz
yeteri kadar yararlanamıyor. 
Türkiye, en fazla ve en pahalı
gaz tüketen, petrol tüketen ülke ama ne yazık ki ülkemizin tüm stratejik
planları Türkiye’yi sıcak denizlere ve Avrupa’ya ulaşmak için kullanmak isteyen
ülkelerin teklifleriyle yönetilmektedir. Kendi çıkarlarımızı koruyacak daha bir
tane gaz veya petrol tedarik projemiz olmadı. Bırakın projeyi, uluslararası
şirketlerin geliştirdiği projelere tüm imkânları seferber ediyoruz ve Türkiye
her zaman bunlarla oyalanıyor. 
Türkiye son on iki-on üç yıldır
enerji alanında dışa bağımlılığını yenemediği gibi, elektriğimizin hâlâ yüzde
65’i ithal kaynaklara dayanıyor. Özel sektörün yaptığı bütün yatırımlara rağmen
yenilenebilirdeki ve ithale dayalı olan oran hiç değişmiyor. Yerli ve
yenilenebilir kaynakları etkin şekilde desteklemek gerekiyor. Yerli ve
yenilenebilir enerji kaynaklarındaki ilerlemememizin sebebi finansman veya
kaynakların olmaması değil, yatırımların ilerlememesinin tek sebebi devletin
kurumlarının yetersizliği ve bürokratik engellerdir.
Türkiye’de yerli ve yenilenebilir
enerji kaynaklarının planlamasının tek elden yönetilmesi ve yatırıma uygun hâle
getirilmesi artık bir an önce hayata geçirilmelidir. EPDK, yatırımcıya lisans
veren ve yatırımcıyı belli kriterlerin içerisine sokan bir kurum olmanın dışına
çıkmalıdır. Yatırımcının tek izin mercisi olan EPDK’nın, piyasanın ve ülkemizin
ihtiyacı olan politikaları görerek uzun, orta ve kısa vadede planlar yapması
artık zorunlu hâle gelmiştir. Teminat mektubu, sermaye yeterliliği,
meteorolojik ölçüm, tapu bağlantı uygunluğu dışındaki kriterlerde EPDK,
Bakanlığın, TEİAŞ’ın, TEDAŞ’ın, Genelkurmayın, MİT’in vesayetinden bir an önce
kurtarılmalıdır. EPDK, bağımsızlığını ve tarafsızlığını hassas bir şekilde
korumalı ve enerjide en önemli aktör olmalıdır.
Şu an Türkiye’de enerji alanında
Türk iş adamları yeteri kadar yatırım yapmışlardır ama ne yazık ki yaptıkları
yatırımlar kanundaki düzenlemelerin dışındaki yönetmeliklerle ve bürokratik
engellerle bir adım ileriye gitmiyor. Düşününüz ki sadece bir rüzgâr yatırımı
için EPDK ve Bakanlığın dışında tam 23 kurumdan görüş ve izin almak gerekiyor.
Buna Genelkurmay ve MİT de eklendi. Genelkurmay ve MİT şimdi rüzgâr
yatırımcılarının önündeki en büyük engellerden birisi olmaya devam ediyor.
Arada bir protokol olmasına rağmen bu sorun bir türlü çözülememiştir.
Şirketlere lisans veriliyor ama bu verilen lisansların gereği, üretime geçmesi
için verilen süreler de ne yazık ki bu kurum ve birtakım bürokratik engeller
yüzünden yerine gelemiyor. Sonra, bu lisanslar, şu veya bu şekilde zamanında
yerine getirilmediği için iptal ediliyor. 
Daha önce, Elektrik İşleri Etüt
İdaresi Genel Müdürlüğü vardı, kapatıldı, Yenilenebilir Enerji Genel Müdürlüğü
yapıldı. 
Değerli arkadaşlar, buradaki
uzmanların, bir an önce bu alanda yatırım yapmak isteyen… Devletin olması
gereken kriterlerde bir aktör olarak ortaya çıkması lazım, yatırımcıyla
devletin karşı karşıya gelmemesi lazım. Örneğin, 2010 yılında -ben de komisyon
üyesiydim- güneşle ilgili, büyük bir umutla bir kanun düzenlemesi yaptık. 2013
yılı sonuna kadar 600 megavatlık bir güneş santralinin kurulması gerekiyordu.
Değerli arkadaşlar, 2014 yılı bitti, sadece 5 megavatlık lisansa izin verildi,
1 megavatın altındakileri eğer saymazsak ne yazık ki 2017 yılına kadar o hedefe
ulaşılamayacak. 500 proje için başvuru yapıldı. 900 megavatlık güneş projesi
lisansı bekleyen projeler var ama ne olduğu belli değil, nasıl bir kriterle
değerlendirildiği belli değil. Bu 600’lük sınırlama yüzünden tekrar, yeni bir
başvuru açılacağı söyleniyor. Tekrar, yeniden başvuru yapacağınıza değerlendirme
yapmadığınız mevcut başvurularla 3 bin-4 bin megavatlık bir alan açılırsa daha
isabetli olur diye düşünüyorum. Yoksa 2015 ya da 2016 yılındaki güneşten
alacağınız var, mahsuplaştırmak için onu mu bekliyorsunuz, onu bilmiyorum. 
Keza, rüzgârda da aynı sorunlar
var. Petrolün fiyatı 110 dolardan 62 dolara düşmesine rağmen, ne yazık ki bu
yüzde 45’e yakınlık indirim pompa fiyatlarına yüzde 15 düzeyinde yansımıştır.
Her artışta vatandaşa yüklenen o zam ne yazık ki indirimde vatandaşa
yansımamıştır. 
Afşin-Elbistan’da yaşanan ve 9
işçimizin öldüğü o kaza unutulmadı, duruyor ve toprak altındalar, bekliyor.
Afşin dikkate alınsaydı Soma olmazdı, Soma değerlendirilseydi Ermenek olmazdı. 
Afşin-Elbistan Termik Santralleri
özelleştiriliyor. Daha önce de bu hikâyeyi duymuştuk. Bakanlığın avukatının
itiraz etmemesi, “Unuttum.” demesiyle koca bir santral bir kuruş vermemiş bir
şirkete peşkeş çekiliyor. Bunun derhâl önüne geçilmesi lazım. Türkiye'nin
kaynaklarının yandaşlara peşkeş çekilmesi ne yazık ki vatandaşlarımızda çok
derin birtakım umutsuzluğa dönüşmüştür.
(Mikrofon otomatik cihaz
tarafından kapatıldı) 
DURDU ÖZBOLAT (Devamla) – Mavi
Akım, İran gazı, Azeri gazı, Katar gazı derken Türkiye kullanmadığı gazın ne
yazık ki parasını ödeyen bir ülkedir. Ben, bütün bunların düzelmesi için,
geleceğe umutla bakan bir siyasetçi olarak Hükûmetin bunu dikkate almasını
diliyor, bütçenin hayırlı olmasını diliyorum. (CHP sıralarından alkışlar)
BAŞKAN – Beşinci konuşmacı Namık
Havutça, Balıkesir Milletvekili. 
Buyurun Sayın Havutça. (CHP
sıralarından alkışlar)
(Hatibin kürsü önüne zeytin
fidanı koyması)
AHMET AYDIN (Adıyaman) – Sayın
Başkanım, böyle şeyler olur mu?
HAYDAR AKAR (Kocaeli) – Olsun ya,
zeytin ağacı gör Ahmet.
Hep olsun orada, hep dursun o
aslında. Barışın sembolü, dursun.
CHP GRUBU ADINA NAMIK HAVUTÇA
(Balıkesir) – Sayın Başkan, değerli milletvekili arkadaşlarım, ekranları
başında bizi izleyen yüce milletimiz…
Sayın Bakan, Balıkesirli zeytin
üreticilerinin size selamları var. Bandırma’dan, Edincik’ten, Erdek’ten ve Soma
Yırca köyünde katlettiğiniz, söktürülmesine sebep olduğunuz 6 bin zeytin ağacı
adına size buradan selamlar, sevgiler var.
PLAN VE BÜTÇE KOMİSYONU SÖZCÜSÜ
MUSTAFA BALOĞLU (Konya) – Yalova’dan yok mu, Yalova’dan?
NAMIK HAVUTÇA (Devamla) – Bunun
hesabını siz vereceksiniz. 
Değerli arkadaşlarım, bakın
Ulusal Bor Araştırma Enstitüsü üzerinde söz aldım. Türkiye’de bu Sayın Bakan
öyle skandallara imza attı ki, Türkiye'nin tarihinde, dünya tarihinde, 301
yurttaşımızın orada âdeta bir katliam gibi ölmesinin hesabını, siyasal
sorumluluğunu bile üstlenmedi. O da yetmedi, arkasından Ermenek’te, göz göre
göre orada 18 kardeşimizin ölümünün sorumluluğunu da üstlenmedi. En sonunda
dünya tarihinde görülmedik bir şekilde 6 bin zeytin ağacı sökülürken Sayın
Bakan acaba evinde nasıl uyuyordu, vicdanı rahat ediyor muydu? Ve bir gün
sonra, Danıştay, milletin zekâsıyla alay eder gibi, yürütmeyi durdurma kararı
veriyor.
Değerli arkadaşlar, bunlar Afrika
ülkelerinde olmuyor, Türkiye’de, demokrasiyle yönetildiğini iddia eden bir
ülkede oluyor. 
Bakın, şimdi de bor, Türkiye’nin
enerji bakımından dünyada en stratejik madeni. Bandırma’daki Etibor işçileri,
yazdan beri Bandırma’da 8.500 imza topladılar ve Maliye Bakanı diyor ki: “Her
şeyi sattılar.” Hani Başbakan diyor ya: “CHP’nin bu ülkeye çakılmış bir çivisi
var mı?” diye. 
Değerli arkadaşlarım, CHP’nin
çaktığı çiviler olmasıydı bugün Türkiye’de bir devlet olmayacaktı yerinde çünkü
her şeyi biz çaktık. (CHP sıralarından alkışlar) Bakın, borları da biz yaptık.
Şimdi, sizin sata sata bitirdiğiniz yerlerden sonra sıra borlara geldi. Dünyada
yüzde 73’üne biz sahibiz şu anda ve petrol kadar önemli, stratejik bir maden ve
onu da özelleştirmek için, Maliye Bakanı, 2015-2017 kapsamında Eti Maden
İşletmeleri Genel Müdürlüğüne ait sülfürik asit ve fabrikaların
özelleştirileceğini açıklıyor ve biz de buradan soruyoruz, o Etibor işçileri
adına soruyorum somut ve net olarak: Enerji Bakanlığı olarak bu özelleştirmenin
uygulanması için harekete geçecek misiniz? Bizi dinliyor, Etibor işçileri bugün
Bandırma’da bizi izliyorlar ve sizden net yanıt bekliyor arkadaşlarımız. 
Değerli arkadaşlarımız, bakın,
her özelleştirmeden sonra Türkiye’de köleleştirme geldi, taşeronlaştırma geldi
yani Türkiye’de, 2002 yılında Adalet ve Kalkınma Partisi iktidara geldiğinde
Türkiye’de taşeron işçi kamuda hiç yok ve şu anda 1 milyon 700 bin taşeron
işçisi var kamuda çalışan ve toplu sözleşme yapan sendikalı işçi sayısı 2002
yılından önce yani 12 Eylülden sonraki periyotta 2 milyon 600 bin, bugün sadece
650 bin sendikalı işçi var. 
Değerli arkadaşlarım, Türkiye,
AKP döneminde neredeyse bir taşeron köle cenneti hâline geldi; kamuda var, özel
sektörde var, belediyelerde var. Bunun şu anlamı var: Liman özelleştiriliyor,
işçilerin hepsi taşeron şirketlerde köle düzeninde çalışmaya zorlanıyor.
“Asgari ücret 900 lira, çalış kardeşim, çoluk çocuk buradan beslen.” 
Bakın, öğrencilerin de… Az önce
Bandırma Üniversitesinden beni arıyor çocuklar: “Namık ağabey, lütfen söyler
misin, ‘ikinci öğretim’ diye bir şey var, Anayasa’nın eşitlik ilkesine aykırı,
çocuklardan 550 lira bir dönem, 550 lira bir dönem harç alınıyor.” Ya, bu
çocuklar sizlerden gemicik istemiyor, para kasası istemiyor, para sayma
makinesi istemiyor sadece eşitlik istiyor, sadece ekmeğini kazanmak istiyor,
sadece okumak istiyor bu çocuklar; bunları yapmamız lazım. Ayrıca okullarda
paralel geçişi sağlayacak, yatay geçişi sağlayacak sınavları sene sonunda
yapıyorsunuz, çocuklar bir yıl kaybediyor; onu da düzeltmemiz lazım. Buradan
Balıkesir Üniversitesindeki, Bandırma’daki çocuklar bize “Ne olursunuz bunu
haykırın.” diyor, “Söyleyin.” diyor. 
Bakın Sayın Bakan, on iki yıldır
iktidardasınız, Türkiye’deki rakamları söylüyorum size. Bakın nüfusumuzun yüzde
63’ü yoksulluk sınırında. Ekmeğin fiyatı on iki yılda yüzde 170 arttı. Türkiye
nüfusunun yüzde 10’u gayrisafi millî hasılanın yüzde 90’ını paylaşıyor yani
nüfusumuzun yüzde 10’u Türkiye’deki bütün gelirlerimizin yüzde 90’ını
paylaşıyor. İktidara geldiğinizde Türkiye’de icra takibi sayısı 10 milyondu, şu
anda 21 milyon. Türkiye gelir adaletsizliğinde Avrupa’nın birinci ülkesi. En
fazla gazetecinin tutuklandığı ülke. Ve buradan halkımız “Yeter, söz milletin…”
Milleti siz madenlerde öldürün, zeytinini kesin. Bir zeytin yasası
getiriyorsunuz -ulaştırma, jeotermal enerjiler, maden arama- zeytin diye bir
şey kalmıyor. Bunları siz yapıyorsunuz. Türkiye, artık, adı “adalet” olan ama
yargıyı ayaklar altına alan, adı “yoksullukla savaş” olan ama yoksulluğu zirve
yaptıran bu iktidarı daha fazla sırtında taşıyamaz. 
Bu milletin sırtına yüksünüz
Sayın Bakan. Özellikle siz ve Çalışma Bakanı -Türkiye’nin en büyük skandalı
olmuş, en büyük faciası olmuş- o siyasal sorumluluğu üstlenmediğiniz sürece,
Türkiye’nin sırtında siz, bakan değil yüksünüz. Burada, Soma madeninde ölen
insanların ahı sizin üzerinizde, bu söktüğünüz zeytinlerin ahı sizin üzerinizde
ve bu millet, bu memleketin insanları, 2015 yılında, seçim meydanlarında bunun
hesabını sizden soracak ve aydınlık yarınlara umutla Türkiye’yi taşıyacak. 
Hepinizi saygıyla selamlıyorum.
(CHP sıralarından alkışlar)
Bu zeytin ağacını da Sayın Bakana
hediye getirdim. 
BAŞKAN – Altıncı konuşmacı İsa
Gök, Mersin Milletvekili. 
Buyurun Sayın Gök. (CHP
sıralarından alkışlar)
CHP GRUBU ADINA İSA GÖK (Mersin)
– Sayın Başkan, değerli milletvekilleri; Türkiye Atom Enerjisi Kurumu bütçesi
hakkında grubum adına söz aldım. Yüce Meclisi saygıyla selamlıyorum. 
Arkadaşlar, geleceğin gücü
enerjidedir. Gelecekte ülke olarak nerede, nasıl konumlanacağımız enerji
gücümüzün seviyesiyle belli olacaktır. Bölgemizdeki savaşların aslında hemen
hemen hepsinin sebebinin enerji olduğunu biliyoruz. Etnisite, mezhep, metafizik
değerler kullanılıyor ama aslında özü, enerji savaşları. Türkiye, bu
coğrafyada, geleceğini kurgulamak, planlamak ve enerji dünyasında nasıl bir
yerde olacağının planını yapmak zorunda. Büyümek, üretmek enerjiyle mümkün.
İşte, bu enerji dünyasında, tabii ki, yenilenebilir enerji, rüzgâr, güneş,
hidroelektrik santralleri, bunları kabul ediyoruz, bunlar zaten dünyamızın
vazgeçilmezleri; fosil yakıtlardan vazgeçme imkânımız yok, doğal gaz, petrol,
bunlar yine dünyamızda var ama bu yüzyılda önümüze nükleer enerji çıktı. İşte
bu nükleer enerji aslında tüm dengeleri değiştirdi. 
Türkiye buna paralel olarak,
ister istemez, 1982 yılında Türkiye Atom Enerjisi Kurumu Kanunu’nu çıkardı ki
2690 sayılı Kanun. Bu kanuna göre aslında bu kurum temel ilke ve politikaları
belirleyip önerecek –ülke yararına kullanılması konusunda, enerji konusunda,
atom enerjisi konusunda- bilimsel, teknik ve idari çalışmaları yapacak,
düzenleyecek, destekleyecek, koordine edecek, denetleyecek; her şeyi yapacak bu
kurum. Ama bu kurumun bütçesine bakıyoruz -ben ulaşabildiğim rakamları
söyleyeyim- geleceği inşa etmede son derece etkin olması gereken kurumun
bütçesi: 2006 yılı bütçesi 50 milyon lira; 2007, 65 milyon lira; 2008, 65
milyon lira; 2009, 82 milyon lira; 2010, 84 milyon lira; 2011, 90 milyon lira;
2012, arkadaşlar, 102 milyon lira; 2013, 121 milyon lira ve 2014, 127 milyon
lira. Önerilen rakam, bütçemizde, 136 milyon lira. Kesin hesaplara baktığınızda
iptaller var, kullanılamayan rakamlar var. 
Şimdi, bu bütçeyle, kanunun
verdiği bu ağırlığa göre, Türkiye Atom Enerjisi Kurumu Türkiye’nin geleceğini,
nükleer enerji geleceğini planlayacak. Bu mümkün değil. Üstelik de mevzuat
anlamında o kadar büyük karışıklıklar var ki. 
Şimdi, Türkiye Atom Enerjisi
Kurumu, Nükleer ve Radyolojik Düzenleme Kurumu olarak değişecek. Kurum
kapatılıyordu. 2013 yılında bu konuda bir tasarı geldi. Nükleer Enerji ve
Radyasyon Kanunu’yla olacak değişim üzerine bu kurum kapatılıyordu. Bekliyoruz.
Tasarı hâlâ Meclis gündeminde. Ee, bu yetmiyormuş gibi, Enerji ve Tabii
Kaynaklar Bakanlığının teşkilat kanununda… Yine bir tasarı geldi, komisyonda.
Burada da Nükleer Enerji Proje Uygulama Dairesi Başkanlığı kapatılıp Nükleer
Enerji Genel Müdürlüğüne dönüştü. 
Bir defa, teşkilat yapısını tam
bilemiyoruz ama mevzuat da bu kadar karışık ve ne olacağımızı kestiremezken
aslında son derece güzel kanunlar da geçiyor. 
Mersin Akkuyu’da Rusya
Federasyonu ile Türkiye Cumhuriyeti devleti arasında bir ihale yapıldı. Bu,
aslında bir ihaleydi. İşte, bütçe rakamına 20 milyar dolar denildi, 22 milyar
dolar denildi fakat bu Meclis tarihinde ve hukuk tarihinde ilk kez bir ihale
uluslararası anlaşma olarak, kanunun ruhuna, lafzına, Anayasa’ya aykırı olarak
uluslararası sözleşme olarak geçti. Anayasa 90’ıncı maddeye dayanılarak bu
ihale denetim dışı bırakıldı. Malumunuz, uluslararası anlaşmalar, arkadaşlar, 1
maddeyle geçer; 1 maddeyle geçti. Danıştayın bu konuda iptal kararları vardı.
Anayasa Mahkemesine gittik, Anayasa Mahkemesi de “Bu uluslararası sözleşme,
denetleyemem.” deyip kestirip attı ki daha önce bu konuda içtihadı da vardı. Bu
kesinleşti ama tabii, olumlu şeyler de var. Mesela ben CERN (Sörn) üyeliğini
-Türkçesini seviyorum- destekliyorum. Sayın Bakan bunun imzasını 12 Mayıs 2014
tarihinde attı ama hâlâ bu anlaşma Meclise gelmedi. 14 Temmuzda komisyona
geldi. CERN üyeliği Türkiye’nin geleceği için son derece önemli. Bunun acilen
Meclisten geçmesi lazım ama bu geçmedi. 
Bu kadar karışıklıklar üzerine arkadaşlar,
yetmiyormuş gibi Rusya’yla yapılan anlaşma daha santral boyutuna gelmeden Rusya
her şeyi değiştirdi. 2016 yılında Akademik Lomonosov gemisiyle Rusya, nükleer
santralleri gemiye yüklemeye başladı. 2016’da gemiyle gelecek Rusya, artık
sabit santralden çıkıldı. 
Tabii, bizde o kadar çok
yanlışlık var ki, “Nükleer santral” deyince hemen aklımıza uranyum bazlı
nükleer güç santralleri geliyor, işin tıp kısmı gelmiyor. Uranyum geliyor ama
toryum gelmiyor. Bu ülke Hindistan’dan sonra dünyanın en büyük toryum
yataklarına sahip. Çin ve Hindistan toryum bazlı nükleer güç santrallerine
geçti ve biz dünyanın en büyük ikinci rezervi olarak toryumu hâlâ
araştırmıyoruz. 
Burada da rahmetli Profesör
Doktor Engin Arık’ı saygıyla anıyorum. Yine, eşi Metin Arık ve Profesör Doktor
Saleh Sultansoy’a da saygılar sunuyorum. Türkiye'de toryumun değerini bilen tıp
adamları var ama Atom Enerjisi Kurumumuz destek konusunda yoksunluğunu veya
zayıflığını devam ettiriyor. Üniversitelerin araştırma fonları da kalmadığı
için Türkiye, antiemperyalist bir enerji politikasıyla bağımsızlığını ve
Türkiye’nin geleceğini dünya yüzeyinde rahat bir konuma getirme imkânı varken,
toryum materyalini kullanamadığı için, toryum santrallerini düşünemediği için,
uranyumda saplanıp kaldığımız için arkadaşlar, geleceğimizi inkişaf
ettiremiyoruz. Düşünmek lazım Türkiye’nin geleceği için. Özdemir İnce’nin bir
Mersinli olarak toryumu vurguladığı kadar siyasiler vurgulasa ve devlet destek
çıksa çok daha ileri noktalarda olacağımıza eminim. 
Saygılar sunuyorum. (CHP
sıralarından alkışlar)
SELAHATTİN KARAAHMETOĞLU
(Giresun) – Küresel güçlerden izin alması lazım.
BAŞKAN – Yedinci konuşmacı Sakine
Öz, Manisa Milletvekili. 
Buyurun Sayın Öz. (CHP
sıralarından alkışlar)
CHP GRUBU ADINA SAKİNE ÖZ
(Manisa) – Sayın Başkan, değerli milletvekilleri; Maden Tetkik ve Arama Genel
Müdürlüğünün 2015 yılı bütçesi üzerine söz aldım. Yüce Meclisi saygıyla
selamlıyorum.
Biz, bugün, emek tarihimizin en
derin siyasi cinayetlerinden Soma ve Ermenek maden faciasının asıl siyasi sorumlularından
biri olan, asıl görevi enerjiyi güvenli ve verimli yönetmek olan fakat son
zamanlarda Soma ve Ermenek facialarında gördüğümüz üzere felaket tellallığı
yapan veya değişik bir soğukkanlılıkla ölümlerin sayısını açıklayan Bakan Taner
Yıldız’ın yetkisindeki bir başka kurumunun bütçesi üzerinde görüşmekteyiz. Oysa
bizim için Soma'da kaybettiğimiz 301 madencimizden geride kalan
emanetlerimizin, işsiz kalan yaklaşık 3 bin maden işçimizin ve Soma'da binbir
sıkıntılar içindeki esnafımızın bütçesi önceliğimiz olmalıydı. Soma Dereköy'de
bulunan Dereköy torbalama tesisindeki, farklı madenlerden çıkarılan kömürlerin
paketleme ve nakliye işini yapan, emeklerinin karşılığını alamayan taşeron
işçilerin bütçesini konuşuyor olmalıydık. Ek mesai için 5 lira alan, yemek
paralarının ise hiç ödenmediğini belirten, ekim ayı bordrolarında çalışma
günleri oldukça az gözüken işçilerimizin bütçesini görüşüyor olmalıydık.
Çalıştıkları süreler içinde de ek çalışma süreleri sigorta ve özlük haklarına
yansıtılmayan işçilerin bütçesi bizim bütçemiz olmalıydı, bizim önceliğimiz
olmalıydı. Aşırı iş yoğunluğunda ise aynı taşeron firmanın önce izinlerini
iptal ettiği, bu da yetmediği takdirde yevmiyeyle dışarıdan işçi getirdiği,
hakları çiğnenen işçilerin bütçesi bizim önceliğimiz olmalıydı. Bizim
önceliğimiz “Sandıktan çıktık, sizi soyabiliriz.” olmamalıydı. (CHP
sıralarından alkışlar) 
Sayın milletvekilleri, gelelim
MTA’ya. MTA'nın etkinliği ve enerji politikasındaki rolü, madenlerde
yaşadığımız facialar, verimsizlik, usulsüzlük ve yolsuzluk zincirini düşününce
çok daha anlamlı bir hâle geliyor. Cumhuriyetimizin 1935'te MTA ve Etibank
eliyle yürüttüğü kararlı maden çalışmalarını hatırladıkça, bugün Soma ve
Ermenek’teki gibi facialarla, iş cinayetleri, siyaset-sermaye ilişkisiyle gündemde
olan madenciliğimizin hâline isyan etmemek mümkün değil. MTA gibi kurumlar,
hükûmet karşısında açıkça özerk olması ve enerji alanında çok daha kararlı
projeler yaratması gerekirken, ranta dayalı bir siyasi baskı içindedirler.
Cumhuriyetin enerji alanındaki açık hedeflerinden saptırılmış bu kurumlar,
AKP'nin belli şahıslarla kurduğu ticari bağlantılarını izleyen, hatta enerji
alanında bu usulsüz ticari bağlantıların önünü açan kurumlar olma tehlikesini
taşımaktadır. 2014 Türkiyesi,
kamunun denetim ve yatırımından uzak tutulmak istendiği, maden ruhsatlarının
dünyada görülmemiş bir usulsüzlükle Başbakana bağlandığı, madenlerin bir bir
satıldığı ve işsizlik ile ölüm arasında bir tercihe zorlandığı yere
dönüşmüştür.
Ülkemizin elektrik üretimi son on
üç yılda 2 kat artarken, elektrik üretiminde kullanılan yerli kömürün payı
düşerek yüzde 30'lardan yüzde 13'e kadar gerilemiş, yanlış enerji politikaları
nedeniyle MTA geri plana atılmış, ithal kömürle Türkiye'nin kaynakları heba
edilmiştir. Hükûmet, MTA'nın tespitlerine göre, 15 milyar tona yaklaşan bir
linyit rezervini, havza madenciliğine geçmeyerek, madenleri ehline
işlettirmeyerek verimli ve yerli enerji üretimini yok saymaktadır. İthal kömüre
avuç açan, 25 bin megavat potansiyeli olan kendi kömürüne yüz sürmeyen
Hükûmetin enerjisi düşmüş, ampulü kararmıştır. 2013 sonunda elektrik enerjisi
üretiminde kullandığımız kömürün yüzde 13'ü yerli, yüzde 7'si ithalse bizim
elimizde olan ama kullanmadığımız yerli enerji kaynakları üzerine çok daha
fazla çalışmamız gerekir. İşte, tam da bu yüzden, MTA'nın, eskiden olduğu gibi bir enstitü işleviyle çalışması
gerekmektedir. MTA'nın havza çalışmalarını alan, eldeki değerli sahaları
seçerek yandaş firmalara ihaleyle açan düzenlemeler bu Hükûmetin enerjiye bakış
açısını özetler. MTA'nın özünden koparak nasıl bir ticari oyuna alet
edildiğinin kanıtıdır.
Enerji Bakanlığının MTA
araştırmalarını kullanarak havza madenciliğine geçmek yerine, maden
ruhsatlarını tecrübesiz firmalara dar sahalarla vermesi asla kabul edilemez.
MİGEM, bu madenlerdeki projelerin denetim eksiğine, haritaların kontrollerini
yeterince düzgün yapmayışına mazeret arayamaz. Ermenek'te gördüğümüz gibi,
hangi firmanın hangi rezerv sahasında çalıştığını Soma Komisyonuna
açıklayamayan MİGEM sorunludur. Devletteki harita ile firmalardaki maden
çıkarma haritalarının farklı olduğu, aslında kimin nerede üretim yaptığının
belirsiz olduğu bir enerji politikasını tanımıyoruz. 
Bölgemde rahatsızlık veren
jeotermal kaynak ruhsatlarından da söz etmek istiyorum. Bölgem, darmadağınık ve
sayısı belirsiz verilen jeotermal kaynak ruhsatlarından rahatsız ve
huzursuzdur. Bölgemin bu konuda bilgilendirilmesi gerekmektedir. 
Üç tarafı denizlerle çevrili diye
övündüğümüz ülkemizin deniz altı kaynak araştırmalarında geri kalmasını, bölgemizde
açık bir enerji savaşı sürerken MTA'nın deniz altı araştırmalarında yetersiz
bırakılmasını, araştırma gemilerinin hâlâ istenen düzeye gelmeyişini kabul
etmiyoruz.
Soma'da yaşadığımız gibi, bir
madeni devralan firmanın önceki üretim alanlarını ve risk değerlendirmesini,
sondajı, jeolojik zemin etütlerini yeterince yapmamasını, önceki firmanın bu
riskleri açıkça belirtmesine rağmen gerekli adımların atılmayışını sessizce
izleyen bir enerji politikası çökmüş demektir.
(Mikrofon otomatik cihaz
tarafından kapatıldı) 
SAKİNE ÖZ (Devamla) – 2015
bütçesinin emekten ve haktan yana, yolsuzluk ve rüşvetten uzak olması dileğiyle
hepinizi saygıyla selamlıyorum. (CHP ve MHP sıralarından alkışlar)
BAŞKAN – Sekizinci konuşmacı
Mehmet Hilal Kaplan, Kocaeli Milletvekili. 
Buyurun Sayın Kaplan. (CHP
sıralarından alkışlar) 
CHP GRUBU ADINA MEHMET HİLAL
KAPLAN (Kocaeli) – Teşekkür ediyorum Sayın Başkan. 
Öncelikle bir Fenerbahçeli
olarak, Türkiye’nin önemli, güzide kulüplerinden biri olan Beşiktaş’ın taraftar
grubunu bugün darbe girişimcisi olarak nitelendiren anlayışı protesto etmek
için Beşiktaş, Çarşı atkısıyla geldiğimi, onur duyduğumu, yanında olduğumuzu,
birçok milletvekili arkadaşımızın bugün mahkemede olduğunu hatırlatmak
istiyorum. (CHP ve HDP sıralarından alkışlar)
Sayın Başkan, değerli
milletvekilleri; Orman ve Su İşleri Bakanlığının bütçesi üzerine söz almış
bulunmaktayım. Yüce Meclisi saygıyla selamlıyorum. 
Dünyada artan teknolojik gelişme,
sanayileşmenin oluşturduğu önemli tehlikelerden biri de yaşadığımız çevreyle
bağlantılıdır. Çevreyi de değerlendirirken orman ve sudan ayırmak mümkün
değildir. Sayın Bakan, aslında bu bakış açısıyla, Çevre Bakanlığının sizden
alınarak ranta ve imara dayalı Şehircilik Bakanlığına verilmesini doğru
bulmayanlardan biriyim. 
Değerli milletvekilleri, gelişmiş
ülkeler, küresel ısınma sonucu meydana gelen iklim değişikliklerini ve
etkilerini ortadan kaldırmak için sera gazı salınımını azaltmak, yenilenebilir
enerjiye yönelik projeler ve yatırımlar yapmaktadırlar. Ben de sera gazı salınımını
azaltan önemli yutaklardan biri olan ormanlardan ve sudan bahsetmek istiyorum. 
Hükûmetinizin bu konuda aldığı
birçok karar var Sayın Bakanım ancak bakanlığınızın vizyonuna ve misyonuna ters
gelmektedir. Şöyle ki: İki Bakanımız yan yana; Enerji Bakanı “Kalkınmak için
bana enerji lazım. Nasıl elde edersek edelim, yeter ki bana enerji bulun. Bunun
için orman arazilerine, tarım alanlarına termik santraller yapacağım, kömür
ocakları açacağım.” diyor, ağaçları kesiyor, zeytinlikleri bir gecede yok ediyor,
çıkardığı kanunla termik santrallerini ÇED’den muaf tutuyor. Merak ettiğim konu
şu Sayın Bakanım: Bakanlar Kurulunda konuşulurken ya da bu kanun tasarıları
hazırlanırken siz “Bir dakika beyler, burası orman alanı, burası devletin;
öyle, her istediğiniz yere termik santrali kuramazsınız, zeytinleri
kesemezsiniz, ormanları ve çamları kesemezsiniz.” diyebiliyor musunuz? Merak
ettiğim şu: Adınız, acaba Orman ve Su İşleri Bakanlığı mı? “Orman ve Su İşleri
Bakanlığının işlerinin talan edilmesini seyreden bir bakanlık” olarak
değiştirmeyi düşünüyor musunuz? 
Bakın, yine Enerji Bakanı size
böyle bir talepte bulunuyor; “Yenilenebilir enerji” adı altında, sizin
denetiminizde bulunan derelerin üzerine gelişi güzel HES’ler yapıyor. HES’leri
yaparken doğayı tahrip ediyor, ormanlık alanları yok ediyor, ekosistemi
bozuyor, insanları yaşam alanlarından, hayvanları doğal ortamından göçe
zorluyor. Sayın Bakanım, Orman ve Su İşleri Bakanı olarak hiç müdahalede
bulundunuz mu? 
Şimdi, bakın, size bir resim
göstereceğim. Bakın Sayın Bakanım, bu resimde bir vatandaş var. Kim bu vatandaş
biliyor musunuz? Rize’nin Küçükçayır köyünden Kazım Deler. Bu arkadaşımız
HES’leri protesto etmek için, yaşam alanlarını daraltan ortamlara karşı
mücadele vermek için tek olan ineğini satıyor, yetmiyor, bankadan kredi
kullanıyor. (CHP sıralarından alkışlar) Aslında, bizim, işte, çevreyi ve yaşam
alanlarını korumaya çalışan böyle yürekli insanlara ihtiyacımız var. Buradan
kendisine selam söylüyorum.
Sayın Bakanım, Millî Parklar
Kanunu’nda birçok değişiklik yapıldı. Sizden, ne yazık ki, yine çıt çıkmadı.
Bakın, örnek vereceğim: “Üstün kamu yararı” denilen belirsiz bir tanımlamayla
orman koruma alanları, mesire alanları, millî parklar imara açıldı,
tarafınızdan açıldı; buraların üçüncü şahıslara devredilmesine olanak sağlandı.
Hatta, buralarda maden ve petrol arama yetkisi Bakanlığınızdan alınarak
Bakanlar Kuruluna verildi. Siz ses çıkardınız mı? E, pes doğrusu! Hangi birine
ses çıkaracaksınız, hepsini seyrediyorsunuz.
Bakın, bütçenizi denkleştirirken,
Bakanlığınızın bütçesi denetlenirken millî parkların kiralanmasıyla ilgili
şaibeler oldu, birçok şaibe konusu var. İhale aşamasında, araç kiralanmasında,
kır evi yapımı ihalesinde Sayıştayın olumsuzluk raporu belirtmesine rağmen,
bunlar düzeltilerek Türkiye Büyük Millet Meclisine geldi. Sayın Bakanım, sizin
bundan da haberiniz var mı, merak ediyorum. 
Bir şeyi samimi soruyorum, iyi
niyetli olduğunuzu varsayarak samimi soruyorum: Neden bunları görmemezlikten
geliyorsunuz, yanıt vermiyorsunuz? Ormanlar talan ediliyor, yeşil alanlar yok
ediliyor, su yağmalanıyor, özel şirketlere veriliyor ve siz seyrediyorsunuz.
Yoksa, size baskı yapan birileri mi var? Bunu öğrenmek istiyorum.
Sayın Bakanım, küresel ısınmanın
bu şartlarla devam ettiği varsayılırsa 2050’lerde dünyada büyük bir kuraklık
olacak ve bu kuraklık çerçevesinde Türkiye de 1/3 oranında çölleşecek, siz de
bunu biliyorsunuz, yer altında sular kalmayacak. Peki, sizin 2030’dan sonra
2050’ye, buna yönelik herhangi bir çalışmanız var mı? Bir çalışmanız yok, yine
seyrediyorsunuz. 
Geçenlerde ÇED Yönetmeliği
değişti -ÇED Yönetmeliği, çevreyi yok etme yönetmeliği- ve siz yine
seyrettiniz. Bakın, örnek vereceğim: “100 kilometre ve altı demir yolları
-nereden geçerse geçsin, hangi yerden geçerse geçsin- ÇED’den muaf.” Sizi
ilgilendirmiyor mu? Akarsu havzalarından 100 milyon metreküp başka bir havzaya
taşınıyor, ÇED’den muaf tutuluyor. Orman arazileri yok ediliyor; köprü adına,
yol adına, havaalanı adına ormanlar yok ediliyor, siz seyrediyorsunuz. Peki,
bunlar ormanı ilgilendirmiyor mu? Bakanlık olarak neden müdahale etmiyorsunuz,
kalkınmak için enerji adına tabiatı yok etmeye?
Sayın Bakanım, bir konuyu daha
aydınlatmak istiyorum vaktimin sınırlı oluşu nedeniyle. Geçtiğimiz dönemde
Bakanlığınızın bünyesinde 80 orman mühendisi istihdam ettiniz. Siz orman
mühendisi alırken mülakat yapma yolunu seçtiniz. Neden diye sorabilir miyim?
Diğer mühendisler gibi KPSS puanı yetmiyor mu? Müracaat eden 80 orman
mühendisinin 47’sini elediniz. Şimdi, size soruyorum, daha önce de ifade etmiştim,
mülakatla bir kişinin hangi siyasi partiye üye olduğunu, hangi derneğe üye
olduğunu tespit etmeniz mümkün. Siz, acaba, bu 47 kişiyi elerken size siyasi
yakınlığı olan birilerini tercih edip bunları öyle mi elediniz? Yoksa şunu mu
söylemek istiyorsunuz? “Onlar dört yıllık üniversiteyi bitirdi, orman mühendisi
oldu ancak ben onları mülakata tabi tutuyorum, onların orman mühendisi
olamayacağına kanaat getiriyorum.” Sizin vicdanınız buna izin veriyor mu? Rahat
edebiliyor musunuz? 
(Mikrofon otomatik cihaz
tarafından kapatıldı) 
MEHMET HİLAL KAPLAN (Devamla) –
Dört yılı dirseklerini çürüterek okuyan, zor şartlarda okuyan bu orman
mühendislerine bu yaptığınız vicdana sığıyor mu?
Hepinize saygılar sunuyorum.
Teşekkür ederim. (CHP
sıralarından “Bravo” sesleri, alkışlar)
BAŞKAN – Dokuzuncu konuşmacı Uğur
Bayraktutan, Artvin Milletvekili.
Buyurun Sayın Bayraktutan. (CHP
sıralarından alkışlar)
CHP GRUBU ADINA UĞUR BAYRAKTUTAN
(Artvin) – Sayın Başkan, çok değerli milletvekilleri, televizyonları başında
bizleri izleyen sevgili yurttaşlar; hepinizi saygıyla selamlıyorum.
Aslında konuşma metnimi çok
değişik yapacaktım direkt Orman Genel Müdürlüğü üzerine ama iki bakanı yan yana
görünce -hem Enerji Bakanını hem Orman ve Su İşleri Bakanını- çok duygulandım,
biraz Artvin’den bahsedeyim diyorum.
Önce Orman ve Su İşleri
Bakanımıza şunu söyleyeyim: Sayın Bakan, geçen hafta, on beş gün evvel, burada
size demiştim ki: Şu Artvin’le alakalı orman kesim işini bir durdurun,
yürütmeyi durdurma kararı her an çıkabilir filan diye. Sizler de “Göreceğiz,
bir şey değil, fazla ağaç kesmeyeceğiz sayın milletvekilim." diye bana yol
havası vurdunuz oradan. Üzücü bir haber vereyim: Rize İdare Mahkemesi yürütmeyi
durdurma kararı verdi ormanların kesilmesine ilişkin olarak şimdilik durdurabildik
değerli arkadaşlarım ki buna ilişkin Artvin’deki Cerattepe diye bahsetmiş
olduğum -en başından beri, ihalenin baştan koktuğu, ihale yolsuzluğunun
yukarıdan aşağı doğru döküldüğü- bir ihalenin sonucunda üç buçuk yıldır ancak
buraya gelebildik. Bu konuda Enerji Bakanının da büyük dahli var. Yan yana
oturup konuştukları zaman acaba ne konuşuyorlar diye merak ediyorum. Her zaman
söylüyorum, ihaleyi alan firma redevansla bu ihaleyi başka birine devretti
güya. Ben önceden tespit edeceğim diye demiştim ama dediler ki: “Hayır, bak, o
öyle olmadı, redevansla diğerine devrettik.” 
Değerli arkadaşlarım, bir büyük
ağabey var, o ihalede bir büyük ağabey var. O büyük ağabeyin kim olduğunu
sizler iyi biliyorsunuz. Ben de biliyorum o büyük ağabeyin kim olduğunu.
VAHAP SEÇER (Mersin) – Kim o?
UĞUR BAYRAKTUTAN (Devamla) – Bu
büyük ağabey sizlere ricada bulunuyor. Artvin Orman Bölge Müdürlüğüne ÇED
raporuna ilişkin bir yazı yazılıyor değerli arkadaşlarım. Artvin yüzde 60
eğimli olan bir yer. “Efendim, burada kesim filan yapmayın, kesim yapılırsa
tehlikeli olur.” diyor Orman Bölge Müdürlüğü. Orman Genel Müdürü burada mıdır,
bilmiyorum, bürokratı tanımıyorum. Orman Genel Müdürlüğünden birisi -Genel
Müdür olabilir çünkü siyasi irade olmadan bu talimatın verilmesi mümkün değil- diyor
ki: “O kâğıdı geri çekin, o talebinizi geri çekin. Bu ormanda öyle bir şey
olmaz diye olumlu rapor verin.” Artvin Orman Bölge Müdürlüğü olumlu rapor
veriyor Sayın Bakan. Bir inceleyin, araştırın. Bakın, bir inceleyin, araştırın.
Bu nasıl bir enerjidir merak ediyorum değerli arkadaşlarım. Enerji Bakanıyla
bulunduğum her yerde bunu -yani burada olduğu için- konuşuyorum. Yani, ihaleyi
onunla beraber bir televizyonlarda konuşmamız lazım. Sözle anlatıyorum, lafla
anlatıyorum, Türkiye Büyük Millet Meclisinden anlatıyorum, bu işi anlatamadım
değerli arkadaşlarım. 
Ben Parlamentoya gelene kadar
yolsuzluğun ne olduğunu bilmiyordum. Geldim, burada öğrendim. Benim Artvin’de
avukatlık yaptığım yıllarda 6831 sayılı bir yasa vardı değerli arkadaşlarım; o
yasa şuydu: Biri orman suçu işlerdi, ormanı keserdi, ben de onların
avukatlığını yapardım. Avukatların görevi o. Şimdi devir değişti değerli
arkadaşlarım. Ormanı, Orman Bölge Müdürlüğü kesmeye çalışıyor, vatandaş
gidiyor, ağacın başında “Benim ağacımı kesme.” diyor. Böyle bir rezillik olur
mu ya? Böyle bir şey olabilir mi değerli arkadaşlarım? Böyle bir şeyin olmasını
asla kabul etmiyoruz. (CHP sıralarından alkışlar) O nedenle, gelinen noktada
bunu anlatamıyorum, bunu sözlerle de anlatamıyorum. Böyle bir şey olabilir mi?
Milletvekilleri bana gülüyor, “Böyle bir şey olabilir mi?” diye. Artvinli yirmi
gün evvel akşam saatlerinde gitti, o çam ağaçlarının, köknar ağaçlarının
dibinde gece saat -sabaha karşı- üçte Orman Bölge Müdürlüğü kesim yapmasın diye
bekledi değerli arkadaşlarım. Böyle bir şey olabilir mi? Allah’tan, hani
değerler ya “Berlin’de hâkimler var” diye, Rize’de de hâkimler var, yürütmeyi
durdurma kararıyla şimdilik durdurdular. Ayın 23’ünde Rize’de mahkeme var.
Buradan bütün Türkiye’ye sesleniyorum: O bilirkişi raporlarına rağmen ters bir
karar çıkması mümkün değil ancak ne yapabilirler o mahkemeden ters karar
çıkabilmesi için? Hâkimleri değiştirme işine girebilirler değerli arkadaşlarım.
Rize İdare Mahkemesini dikkatle takip edin. Önümüzdeki günlerde orada herhangi
bir hâkim kararnamesiyle bir değişiklik yaparlarsa, o masumane bir değişiklik
değildir. O değişiklik “büyük ağabey” tarafından istenen değişikliktir değerli
arkadaşlarım. Yani, işin bir büyük ortağı var. Onlar biliyorlar kim olduğunu,
ben de biliyorum ama. O büyük ortak diyecek “Hâkimleri değiştirelim mi,
değiştirmeyelim mi?” diye. Hep beraber göreceğiz.
Değerli arkadaşlarım, Orman Genel
Müdürlüğüyle ilgili olarak çok ayrıntıya girmek istemedim. Şimdi, ben, Artvin’e
ilişkin bir örnek vereceğim.
Sayın Bakan, Artvin’de Orman
Bölge Müdürlüğü lojmanlarını on yedi aydır işgal eden birisi var. Sizce kim
olabilir? On yedi aydır Artvin Orman Bölge Müdürlüğü lojmanları bir kişi
tarafından işgal ediliyor. Şimdi, bu kişi, o dönemin Başbakanı Recep Tayyip
Erdoğan’a bir şiir yazıyor. 
Şiiri okuyorum değerli
arkadaşlarım, diyor ki: 
“Şu vatana, şu yurda şeref
verdin, şan verdin.
Garibe, gurebaya ekmek verdin,
nam verdin.
Ezilmiş milletlere gurur verdin,
can verdin.”
Burayı da ben katıyorum: Arada
bana lojman verdin, kendine saray verdin.
“İşte böyle bir Başkan Recep
Tayyip Erdoğan.” (CHP sıralarından alkışlar) 
Bu kim olabilir Sayın Bakan? Kim
olabilir bu?
Arkadaşlar, kim olabilir bu on
yedi aydır burayı işgal eden? AKP’nin Artvin İl Kadın Kolları Başkanı. Eşi
Şanlıurfa’ya Bölge Müdürü olarak atanıyor. Bir buçuk ay evvel soru sordum. On
yedi aydır sabırla bekliyorum. 
On yedi ay önce eşi Şanlıurfa’ya
Orman Bölge Müdürü olarak atanıyor. Hanımefendinin adını burada anmak
istemiyorum, saygısızlık addederim. On yedi aydır bütün direnmelere rağmen,
toplumdaki bütün infiallere rağmen, hanımefendi orada oturmaya devam ediyor
Sayın Bakan. 
Şimdi, hani bizim Genel
Başbakanımız Başbakana diyordu ya: “Sen gerçek Başbakan mısın, sanal Başbakan
mısın?” Ben de, şimdi, Artvin Milletvekili olarak buradan size sesleniyorum:
Siz gerçekten eğer Bakansanız, şimdi bir talimat verin, Artvin’deki Orman Bölge
Müdürlüğü lojmanını boşaltın. Eğer boşaltırsanız, ben sizin gerçek Bakan
olduğunuza inanırım, saygıyla selamlarım Sayın Bakan. Eğer boşaltmazsanız,
derseniz ki “Ya su gider geride iz kalır.”, bunu unutursanız, hiçbir talimat
vermezseniz, benim gözümde sanal Bakansınız çünkü yanınızdakiler de benim
gözümde sanal Bakan.
Değerli arkadaşlarım, bakın, gün
gelir, bir gün herkesin hesap vereceği zaman gelebilir. 
Orman Genel Müdürlüğü, Orman ve
Su İşleri ne demektir? Biraz önce milletvekilim çok güzel anlattı. Enerji
Bakanı “Burayı katledeceğim.” diyorken “Dur.” diyebilecek olan bir iradenin
olması gereken güçtür. Sayın Bakan, ondan önce atlıyor, diyor ki “Ne demek,
tabii, enerji için her şey feda edilebilir, ağaçlar yok edilebilir, başka
şeyler yapılabilir.” değerli arkadaşlarım. 
Ben Sayın Bakana başka bir soru
daha soracağım. Yine, bu şeye ilişkin olarak, Orman Genel Müdürlüğündeki,
özellikle Bolu’da… Bolu’da bir otele ilişkin bir tahsis var değerli
arkadaşlarım. “Mesire yerleri” adı altında bazı yerler bazı kişilere peşkeş
çekiliyor, Orman Kanunu’nun 17’nci maddesi ihlal ediliyor değerli arkadaşlarım.
Buradan adını vererek soruyorum Sayın Bakan: Bolu Karacasu beldesinde 5
yıldızlı bir otelin alanına bitişik Kuşköy Tayla mesire yerinde 4,11 hektar
büyüklüğündeki yeri ihaleye çıkmadan birine verdiniz mi, vermediniz mi?
İsimleri bende var. Eğer verdiyseniz hangi otel tarafından kullanılıyor, neler karşılığında
verilmiştir değerli arkadaşlarım? En basitini dedim, burada, elimde 20-30 tane
var buna ilişkin kokusu olan dosyalar da onlara girmiyorum değerli
arkadaşlarım. 
Sözlerimi fazla uzatmıyorum, yüce
heyetinizi saygıyla selamlıyorum. (CHP sıralarından alkışlar) 
BAŞKAN – Onuncu konuşmacı Ali
Sarıbaş, Çanakkale Milletvekili. 
Buyurun Sayın Sarıbaş. (CHP
sıralarından alkışlar) 
CHP GRUBU ADINA ALİ SARIBAŞ
(Çanakkale) – Sayın Başkan, çok değerli milletvekilleri; bugün burada
gördüğünüz bu 2 çam ağacı Çanakkale ve Kaz Dağlarından, tüm hemşehrilerimden
getirdiğim çam ağacı. Orada, Kaz Dağlarına çıkarken yazıyor ya da Türkiye'nin
neresine gidersiniz, özellikle de son yıllarda kaldırılmaya başlandı; ne diyor:
“Yeşili sev, yeşili koru.” Ama, görüyorum ki yeşili sevmek, yeşili korumak eski
ormancılık tabiri kalmış. Ama gördüğüm, günümüzde, Orman ve Su İşleri Bakanlığı
deyince yeşili bırak, korumayı bırak, sevmeyi bırak, katliam geliyor aklımıza.
Çanakkale’de kime sorsam, Orman Bakanlığı deyince uykuları kaçıyor. Özellikle,
Çanakkale’nin yüzde 53’ü orman bölgesi ve bu arada, Türkiye'nin en çok ormanı
seven ve ormanla iç içe yaşayan bir bölgesi. Onun için, burada, bu bölgemden
sevgi ve selamlarla bu çamların içerisinde sizlere hitap etmek istiyorum.
AHMET AYDIN (Adıyaman) –
Yalova’dan da çınar getirseydiniz Sayın Sarıbaş!
ALİ SARIBAŞ (Devamla) – Size de
yakışır…
17-25 Aralık yolsuzluk ve rüşvet
operasyonlarını, kaçak sarayı, saltanat uçaklarını, arabalarını, yatlarını ve
katlarını, 14 Aralıkta gündemi değiştirmek üzere yaptığınız intikam
operasyonları bile size unutturmayacak. Yolsuzluk ve rüşvetle mücadele haftası
tüm Türkiye’ye kutlu olsun! (CHP sıralarından alkışlar)
Değerli arkadaşlarım,
görüştüğümüz bütçe AKP Hükûmetinin 13’üncü ve inşallah, son bütçesi olacaktır. 
AHMET AYDIN (Adıyaman) – Çok
beklersiniz!
ALİ SARIBAŞ (Devamla) – Bu bütçe
de bundan önceki bütçeler gibi, ne işçinin ne emeklinin ne köylünün ne de
yoksulun bütçesidir. Bu bütçe, olsa olsa kaçak saraya kaynak aktarma bütçesi
olabilir. Atatürk Orman Çiftliği üzerine yapılan kaçak sarayın arazisi,
bildiğiniz gibi, Orman Bakanlığına aitti. Orman mühendisleri itiraz etti ve
orasının birinci derecede sit alanından üçüncü derece sit alanına çıkarılmasına
ve durdurulmasına rağmen, ne yazık ki Orman Bakanlığı uygulamadı ve sahip
çıkmadı. İzin alınmadan ve yaklaşık 10 bin ağaç kesilerek fakir fukaranın rızkı
olan 1 katrilyon 370 trilyonluk bir parayla 1.150 küsur yataklı kaçak bina
yaptınız. Bununla ilgili, çok farklı ölçülerde, neler yapılabileceğini söylediler.
Ancak ben, burada, ormanla ilgili olduğundan ve orman arazisinin peşkeş
çekilmesinden kaynaklandığından dolayı, şöyle bir hesap yaptım: 4 liradan,
burasını kaçak sarayın maliyetine böldüğümüzde Orman Bakanlığı acaba ne kadar
ağaç dikerdi? 1 milyar 250 milyon tane çam veya zeytin ağacı dikilebilirdi. 
Sayın Bakan, gözünüzün önündeki
Atatürk Orman Çiftliği’ne sahip çıkmadınız, biliyorum ki daha başka yerlere de
sahip çıkmadınız; 680 bin ağacın kesileceği boğaz köprüsüne; yine, burada daha
farklı şekilde, on iki yıldır yasaları değiştirerek, yasal düzenlemeler yaparak
ormanın talan edilmesine. 
Ve yine, Çanakkale’de, özellikle,
yüzde 53’ü orman olan Çanakkale’de ormanların içerisine -hatta
1/100.000’liklerde son- konut yapma hakkını verdiniz. Dünyanın 2’nci oksijen
bölgesi olan böyle bir bölgeye konut yapma hakkına vicdanınız elveriyor mu
Sayın Bakan? Ve Kaz Dağlarını gözü gibi seven… Tüm dünyanın gözü önünde olan
buraya nasıl kıyıyorsunuz? 
Ve çok Değerli Bakanım, HES’lere,
altıncılara ve -özellikle kaç kez sordum bu kürsüden, Enerji Bakanımız da
yanınızda- dışarıdan taşıma kömürle Çanakkale’ye 15 tane santral yapma hakkını
veriyorsunuz ve bunları yapmayacağınıza söz verdiniz, hâlâ daha yaptırmaya
devam ediyorsunuz ve bunların da hepsinin orman arazisi olduğunu sizler de
biliyorsunuz. 
Ve gelelim GAP’a. GAP’la ilgili
söylediğiniz şu: 1970 yılında temeli atılan -düşünce olarak başlanan- ve 1.820
hektar sulama alanı olan bu GAP’la, giderek burasının kalkınacağını,
sulanacağını söylemenize rağmen, 2008 yılında, daha sonra, oradaki sulama
alanını 1.058 hektara düşürdünüz. Niye düşürdünüz? Neden düşürdünüz? Ve oradaki
insanların gelişmesi hakkında ve… Türkiye'nin yüzde 22’sinin sulanabilir alanı
olan GAP projesini niçin hektar olarak düşürdünüz ve oradaki barajları niçin
kapatıyorsunuz? Bunun hesabını vermelisiniz. Ve 20 milyar dolar olan oradaki
GAP projesini -bugünkü sarayı da yaklaşık 2 milyar dolar olarak düşündüğümüzde,
o parayla- on iki yıldır bitirmemenize rağmen, bitireceğinizi on yıldır
söylemenize rağmen hâlâ bitirmemişsinizdir. 
Sayın Bakanım, çok değerli
milletvekili arkadaşlarım; evet, bizim orada yeşili herkes sever, orada herkes
yeşille ilgili, bütün yaşamları yeşile bağlıdır. Önce insan değildir bizde,
orada önce yeşil denir ve çam denir. Bu anlamda da Orman Bakanlığımızı, oradaki
hassasiyeti, Çanakkale köprüsü ve orada yapılacak termik santraller, orada
yapılacak yeni sanayi alanları ve orada yapılacak… Tüm bunlara rağmen, ÇED’deki
değişikliklerle ormanına sahip çıkmayan Sayın Bakanımızı kutluyorum ve bu
anlamda da ona bu, Çanakkale’den getirdiğim hediyeleri veriyorum. Yeşili sev,
yeşili koru diyorum. (CHP sıralarından alkışlar) 
BAŞKAN – Sayın Baluken, söz
talebiniz var, buyurun. 
VI.- AÇIKLAMALAR (Devam)
3.- Bingöl Milletvekili İdris Baluken'in, Bingöl ve
Elâzığ sınırları içinde kalan Pembelik Barajı ve HES’le ilgili yürütmeyi
durdurma kararına ilişkin açıklaması

İDRİS BALUKEN (Bingöl) – Teşekkür
ediyorum Sayın Başkan.
Hem Enerji Bakanı hem de Orman ve
Su İşleri Bakanı burada olduğu için, şu anda Bingöl ilinde açık bir şekilde
yapılan bir hukuksuzluğu Genel Kurulun bilgisine sunacağım. Sayın bakanlardan
da bu konuda bir açıklama beklediğimizi ifade etmek istiyorum. 
Bingöl Yayladere ve Elâzığ
Karakoçan ilçeleri sınırları içerisinde yapılmak istenen Pembelik HES
Barajı’yla ilgili bölge halkının uzun süredir bir demokrasi ve hukuk mücadelesi
var. Bu hukuk mücadelesinin sonunda, Malatya İdare Mahkemesi yöre halkının
başvurusunu haklı bularak Pembelik HES Barajı’yla ilgili yürütmenin
durdurulması kararını vermiştir. Yüklenici firmanın bu karara Danıştay nezdinde
yaptığı itirazı da Danıştayın ilgili dairesi haksız bulmuş, firmanın bu
yürütmeyi durdurma kararına uymasını istemiştir. Bununla ilgili mahkeme
kararları elimizdedir, biraz sonra sizlere de sunacağım. 
Ortada iki mahkemenin almış
olduğu yürütmeyi durdurma kararı olmasına rağmen, yüklenici firma hukuksuz bir
şekilde Pembelik Barajı’nda su tutmaya başlamıştır. Hem Bingöl Valiliği hem
Elazığ Valiliği bu hukuksuzluk karşısında seyirci kalmakta, hukuku ayaklar
altına almaya devam etmektedir. Benim merak ettiğim şey, Bakanlığınızın
Pembelik Barajı’yla ilgili bu mahkeme kararlarından haberi var mıdır? Mahkeme
kararlarına rağmen, firmanın su tutmaya başlayan bu hukuksuz anlayışıyla ilgili
başlatmış olduğu bir soruşturma süreci var mıdır? Yoksa siz Türkiye’de artık
hukukun verdiği kararların bir öneminin olmadığını, Bakanlığın inisiyatifi
doğrultusunda, firmaların çıkarı doğrultusunda bazı uygulamaların olacağını mı
belirteceksiniz? Bunu merak ediyoruz.
Teşekkür ederim.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı

BAŞKAN – On birinci konuşmacı
Melda Onur, İstanbul Milletvekili.
Buyurun Sayın Onur. (CHP
sıralarından alkışlar)
CHP GRUBU ADINA MELDA ONUR
(İstanbul) – Değerli arkadaşlar, sayın bakanlar; her yıl olduğu gibi Orman ve
Su İşleri Bakanlığı bütçesi için konuşacağım. 
Aslında bugün suyla ilgili ne
söyleyeyim, çok da bilmiyorum. Söylemedik bir şey de pek kalmadı. Sayın Bakana
ne zaman bir soru önergesi versem “Her şey yolunda. Gayet iyi gidiyor.” diye
cevap veriyor. Biz de Bakanın sözlerine güvenerek artık bu konuyu fazla
didiklemiyoruz. Yağmurlar da yağdı, Sevgili Bakan bıyıkları da kurtardı. Artık
su da var şehirlerde. Ama tabii, Anadolu’nun suyunu topla topla, tünellere sok,
hormonlu büyümüş, tüketimi azdırılmış, obez olmuş şehirlerde AVM’ler cayır
cayır yansın, ak saraylar cayır cayır ışıldasın diye Anadolu’nun sularını taşı.
Geride kalan ne yapacak? Tarım, hayvancılık, meyve bahçeleri, sebze bahçeleri,
mısır tarlaları, köylüler, ne yapacaklar geride kalanlar? Hadi bizi
dinlemiyorsunuz, Tarım Bakanı her akşam, iki bakan, herhâlde sizlere söylüyor
“Tarım topraklarını koruyalım.” diye ama herhangi bir duyarlılık gösterilmiyor
görüldüğü kadarıyla. Peki, vatandaşa ne diyorlar köyde: “Kapat evi, şehre gel.
İş bulurum. Bulamadığında bakarım, kapına kömürünü, erzakını veririm.” Erzak da
dediğimiz herhâlde ithal samanla beslenmiş özgür olmayan inekler değil yani
bulgur, makarna, tabii kömür. Hangi kömür? Vaatler üzerine vatandaşa dağıtılan,
Soma’da insanların kanlarını akıttıkları kömür. Peki, bunları verdiniz, taşıma
suyuyla değirmen dönmez; “Nerede çalışacağız?” “İnşaatlar var efendim büyük
şehirlerde. Çök arazilere, ayarla imar ruhsatını, bul havuz sermayesini, havuz
sanatçısıyla havuz medyasında da güzel ilanlar ver, böyle konutlar var.” “Ha,
orada mı oturacağım?” diyecek köylü; “Yok, sen orada oturmayacaksın, orada
çalışacaksın, o inşaatlarda, taşeron şirketlerde...” Güvenlik, sosyal güvenlik,
insanca yaşam hak getire. “Peki, ya karım, o nerede çalışacak?” “O mu? Onu da
koyarız bir taşeron temizlik şirketine, evlere temizliğe gider. Nasıl olsa evde
de temizlik yapmıyor mu?” Doğup büyüdüğünüz özgür cennetlerden büyük şehir
köleliğine gelip bir gün bir asansörün enkazında biter hayatlar ne yazık ki. 
Biz sadece su, çiçek, böcek,
orman demiyoruz efendim, oradaki yaşam haklarından bahsediyoruz, bunu bir türlü
size anlatamadık. Bakın, bugün Çağlayan Adliye Sarayında -sarayda- bir dava
sürüyor ve buradaki arkadaşlar sırf işte buna karşı oldukları için, sırf bu
duruşta oldukları için ağırlaştırılmış müebbetle yargılanıyorlar, Çarşı davası
adı geçen. İşte, hakkında müebbet istediğiniz Çarşı tam da bu düzene karşıydı,
toplumun tahmin edemeyeceğiniz kadar sayıda kişisinin karşı olduğu gibi. Çarşı
neye karşıydı? Faşizme, vahşi kapitalizme, diktatörlüğe; Çarşı tarımın,
toprakların, köylerin, ağaçların, suların, hayvanların, insanların emeğinin
istismarına karşıydı, tıpkı diğer sokaklara dökülen milyonlarca çocuk gibi,
milyonlarca genç arkadaş gibi. 
Neymiş efendim? Dolmabahçe’deki
ofis basılacakmış da kurabiyeyi yiyeceklermiş. Bu ne korku beyler? Bu nasıl bir
korkudur ki kendine aşılmaz saraylar yaptırır? Bu nasıl bir korkudur ki ona oy
vermeyene, tasvip etmeyene, hakkını arayana bir öfkeye dönüşür ve o öfke ağızda
talimat olur, gelir masum insanları bulur, torba torba öfke davalarıyla
insanları yıllarca mağdur eder? Sonra “Pardon ya, biz safmışız, şimdi o
mağduriyetleri unutun, Zaten tahliye de ettik, ölen öldü artık kalan sağlar
bizim. Biz yeni bir yargı yapılanması oluşturduk.” Öbürleri olmamıştı hani “Bu
olmamış, bu olmamış.” diyordu ya, bu tamam oldu. Ne biliyoruz? Bugün, yeni bir
yargı yapılanmasıyla karşı karşıya olmadığımızı, kandırılmadığımızı nereden
biliyoruz? Türkiye’nin en sevilen taraftar grubunun üzerine sizi itmediklerini
ne biliyoruz? Türkiye’nin, insanlığın itibarı olan Gezi’ye binbir çeşit
komplolar üretmediklerini nereden biliyoruz? 
Hadi onu geçtik; bir yıl önce, o
güne kadar -bak yarın demiyorum, yarın başkaydı- canciğer kuzu sarma olduğunuz
paralelinize belki de boşuna vefasızlık ediyorsunuz. Siz rahat edesiniz diye az
çalışmadılar, az insan canı yakmadılar. Şimdi, siz, onları esas suçlarından
değil de beni yiyecekler diye aynı hukuksuzlukla yargılıyorsunuz. Siz hakikaten
kurabiye misiniz? Yok, yok siz yalancı çobansınız. Her muhalefet gördüğünüzde
“İmdat, darbe var!” diye bağırıyorsunuz. Artık gerçekten darbe olsa yemin
ederim sizi kimse ciddiye almayacak ve yanınıza gelmeyecek. (CHP sıralarından
alkışlar)
Çarşı’nın darbe yapacağına
inandırmaya çalışmak, tam da bir yalancı çobanlıktır. Çarşı, toplumsal
muhalefette sizden önce de vardı; hep faşizmin karşısında, halkın yanın oldu.
Öyle ki sadece kendi taraftarı olduğu takımın değil bütün diğer takımların
sevgisini topladı. O Çarşı ki bir “İstanbul United” çıkardı. (CHP sıralarından
alkışlar) O Çarşı ki özgürlükleri adına bir araya gelen bir sürü genç insanı
sokaklarda bir araya getirdi. Haklarını aramaya çıktılar çocuklar ve bir gün
aramızdan melek olup uçtular, tam 19 yaşında.
Şimdi, ben buraya gelirken
dediler ki: “İlk defa bir mahkemede üçlü saydırıldı, vekilim sen de üçlü
saydır.” Saydırayım mı size bir üçlü? Ali! İsmail! Korkmaz! (CHP sıralarından
alkışlar)
MUSA ÇAM (İzmir) - Ali! İsmail!
Korkmaz! 
MELDA ONUR (Devamla) – Çarşı
vicdandır, yargılanamaz. (CHP sıralarından “Çarşı vicdandır, yargılanamaz.”
sesleri, alkışlar)
Saygılarımla.
AHMET AYDIN (Adıyaman) – Sayın
Başkan…
BAŞKAN – Halkların Demokratik
Partisi Grubu adına söz isteyen İbrahim Binici, Şanlıurfa Milletvekili.
AHMET AYDIN (Adıyaman) – Sayın
Başkan, bir dakika söz istiyorum.
BAŞKAN - Buyurun Sayın Binici.
(HDP sıralarından alkışlar)
AHMET AYDIN (Adıyaman) – Sayın
Başkan, ama birtakım ithamlarda bulundu.
BAŞKAN – Davet ettim, daha sonra
vereyim Sayın Aydın, lütfen. Ben fark etmedim, kusura kalmayın lütfen.
Buyurun.
HDP GRUBU ADINA İBRAHİM BİNİCİ
(Şanlıurfa) – Sayın Başkan, değerli milletvekilleri; Gümrük ve Ticaret
Bakanlığı ile bağlı kuruluşların bütçeleri üzerinde grubum adına söz almış
bulunuyorum. Bu vesileyle hepinizi saygıyla selamlıyorum.
Değerli milletvekilleri, 12 Eylül
faşist askerî darbesinin yapıldığı yılın mayıs ayı ortalarında ÇUKOBİRLİK’teki
görevime başlamıştım. İlk görev yerim olan Suruç şubesinde 1984 yılına kadar
aralıksız çalıştım. Sonrasında ise sürgünlerden fırsat buldukça tekrar Suruç
şubesine dönerek çalışmalarımı sürdürdüm. 
O tarihlerde, hizmet binamız
Mürşitpınar nahiyesinde ve Türkiye sınırının neredeyse sıfır noktasındaydı.
Mürşitpınar Sınır Kapısı’nın kuzey tarafında bulunan hizmet binamız, Suruç ilçe
merkezinden gelen kara yolunun hemen üzerinde kalıyordu. Karşı karşıya
sayılabileceğimiz sınır kapısıyla aramızdan sadece tren yolu geçiyordu. Kapının
hemen yanı başında, doğu tarafında tren garı, garın biraz ötesinde Toprak
Mahsulleri Ofisine ait silolar, siloların kuzeydoğusunda ise Etmanek köyü
bulunuyordu. Son üç aydır sık sık gitmek durumunda kaldığım bu alanda gördüm ki
hiçbir şey değişmemiş, her şey yerli yerinde duruyordu.
Değerli milletvekilleri,
Mürşitpınar Sınır Kapısı, güneyinde bulunan Rojava’nın Kobani kantonuna açılan
tek kapı olma özelliğini taşıyor. Bu arada, küçük bir parantez açmak istiyorum.
Bu sınır kapısı “Mürşitpınar” adını -malumunuz olduğu üzere- bulunduğu yerleşim
yerinden yani Mürşitpınar nahiyesinden alıyordu. Mürşitpınar olarak sonradan
Türkçeleştirilen bu yerin aslında orijinal adı “Kobani”dir, Kürt halkı
tarafından da “Kobani” olarak isimlendirilir ve böyle de bilinir. Neyse, biz
şimdilik “Mürşitpınar” demeye devam edelim. 
Mürşitpınar Sınır Kapısı, gelmiş
geçmiş tüm hükûmetlerin vaatlerine rağmen, gümrük kapısı statüsüne bir türlü
kavuşamadı. Ne yazık ki 2004 yılından bu yana, istisnasız, yapılan tüm
seçimlerde Mürşitpınar’ın gümrük kapısı yapılacağına dair AKP hükûmetlerinin
verdiği sözler de yerine getirilememiştir. Velhasıl, Mürşitpınar şu ana kadar
insani yardımların yapıldığı askerî sınır kapısı olmaktan öteye de
gidememiştir. 
Evet, değerli arkadaşlar, Mürşitpınar
Sınır Kapısı onca isteğe, onca talebe, onca söze rağmen bir türlü gümrük kapısı
olmayı başaramadı ama çok önemli bir başarıya da imza attı bu arada. O başarı
neydi biliyor musunuz? Mürşitpınar Sınır Kapısı, AKP Hükûmeti ile DAİŞ
çetelerinin birlikte tuttuğu kirli işleri, pis ilişkileri açığa çıkaran ve
aralayan kapı olmayı da başardı. Teşbihte hata olmaz derler; tabiri caizse
Mürşitpınar Sınır Kapısı, AKP hükûmetleri ile DAİŞ çetelerinin birlikte iş
tuttuğu kozmik odanın kapısı hâline geldi ve nihayet, o kapı, 29 Kasımda ardına
kadar açıldı. Aslında, AKP ve DAİŞ çeteleri arasında varlığını uzunca bir
süreden beri devam ettiren bu kirli ilişkilerin yüzlerce, hatta binlerce
örneğine rastlamamız pekâlâ mümkün. Eğer İnternet varsa her şey sadece bir tık ötenizdedir.
Neredeyse kanka hâline gelmiş asker ve DAİŞ çete sıhhiyeleri mi istersiniz,
seksek oynar gibi kâh sınırın bu tarafında kâh sınırın diğer tarafında olan
çeteler mi istersiniz, menfezin bu tarafında giysilerini değiştirip diğer
tarafa karalar bağlanarak geçen kafa avcıları mı istersiniz, hepsi İnternet
ortamında hazırdır. Ben bu kürsüden, İnternet ortamına düşmüş görüntüleri
sizlere izletmeyi zamanımı verimli kullanma açısından çok da uygun bulmuyorum
ancak merak edenlere, “Hadi oradan sen de!” diyenlere, “Bu kadar da olmaz!”
diyenlere İnternet’e düşmüş o görüntüleri izlemelerini şiddetle ve ısrarla
tavsiye ediyorum.
Değerli milletvekilleri,
Mürşitpınar Sınır Kapısı, DAİŞ çeteleri tarafından üç cepheden ablukaya alınmış
Kobani için nefes borusu konumundadır. Bu durumu bilen veya bu şekilde bilgi
sahibi yapılan çeteler, kuşatmanın başladığı günden bu yana var gücüyle
Mürşitpınar Sınır Kapısı’na yüklenmeye devam ediyor. İşte, 29 Kasım günü
yapılan Mürşitpınar baskınını da bu çerçevede değerlendirmek gerekiyor. 
Bir kere, şu tespitin altını
kalınca çizmek istiyorum: DAİŞ çetelerinin 29 Kasımda gerçekleştirmiş oldukları
planlı saldırının, Türkiye tarafından herhangi bir destek görmeden
yapılabilmesi mümkün değildir. Bu destek ya AKP Hükûmeti ya da devlet içerisindeki
bir güç tarafından sağlanmıştır.
Bakınız, değerli arkadaşlar,
bende hasıl olan bu kanaate nasıl ve nereden vardığımı, 29 Kasımı bizzat
yaşayan görgü tanıklarının anlatımlarıyla sizlere ifade etmeye çalışacağım.
Eminim ki bu anlattıklarımdan sonra sizler de aynı kanaate varacaksınız. 
Dilerseniz, önce sizlere küçük
bir özet yapayım: Bildiğiniz üzere DAİŞ çeteleri tank ve havan topu gibi ağır
silahlarla Kobani kentini doğu, batı ve güney cephelerinden eş zamanlı olarak
kuşatmaya almışlardı. Kobani’nin doğusunda bulunan ve Kobani’ye tamamen hâkim
konumdaki Miştenur Tepesi stratejik açıdan çok büyük bir öneme sahipti. Bu
nedenle, savaşın başından beri en yoğun çatışmalar kentin doğu cephesinde
yaşanıyordu. DAİŞ çeteleri, Miştenur Tepesi’nin tamamına hâkim olmakla
birlikte, tepe civarında ele geçirdiği mevzileri uzunca bir süre korumuş, hatta
doğu tarafından Kobani içlerine kadar girmişlerdi. Kobani’nin doğu tarafında
mevzilenen DAİŞ çeteleri artık sınırın sıfır noktasındaydı ve Türkiye’nin de
yeni komşusu olmuştu. Savaşın başından beri DAİŞ çetelerinin amacı, sınır hattı
boyunca batıya doğru ilerleyip sınır kapısını ele geçirmekti. Böylelikle,
kuzeyden de kuşatmaya alacağı Kobani’de çember tamamlanmış olacaktı. Ancak
zaman ilerledikçe DAİŞ çetesinin bu hesapları tutmadı. YPG ve YPJ güçlerinin
direnciyle her geçen gün mevzi kaybeden çeteler, güney ve batı cephelerinde
geri çekilmek zorunda kaldılar. YPG ve YPJ güçleri için artık sırada kentin
doğu mahallerini çetelerden arındırmak ve Miştenur Tepesi’ni de tamamen ele
geçirmek vardı. İşte tam da bu planın devreye konulacağı esnada 29 Kasım sınır
kapısı baskını yaşandı. 
Değerli milletvekilleri,
sözlerimin başında da Mürşitpınar Sınır Kapısı’ndan TMO’ya ait tahıl
silolarından, Etmanek köyünden ve birbirlerine göre konumlanışından
bahsetmiştim. Şimdi o anlattıklarımı gözünüzün önünde canlandırmaya çalışın;
Toprak Mahsulleri Ofisi silolarının sınır kapısının doğu tarafında olduğunu,
siloların da az ötesinde Etmanek köyü olduğunu hatırladınız değil mi? DAİŞ çetelerinin
Kobani’de, Kobani’nin doğusundaki mahallelerde mevzilendiklerini ve o bölgede
Türkiye’nin komşusu olduğunu da az önce ifade etmiştim. 29 Kasım baskınında ilk
önce Türkiye’deki iş birlikçileri devreye girdi, sabaha karşı saat dört
sıralarında Suruç ilçe merkezi ile köylerinde ve hatta sınır boyunca bütün
elektrikler kesildi. Mesaj alan DAİŞ çeteleri, hazırlamış oldukları bomba yüklü
araçları ve yaklaşık 50 kişilik bir çete gücüyle bulundukları alandan Türkiye
tarafına geçti. Tren hattı boyunca yaklaşık 750 metre ilerleyen bombalı araç,
kapıya giden ana yola çıktı ve doğru sınır kapısına yöneldi. Yaya olarak gelen
çete üyeleri ise Toprak Mahsulleri Ofisine ait silolarda mevzilenmişti.
Mürşitpınar Sınır Kapısı’na yönelen araç, ilk kapıda zincirlerin kırılmasından
sonra tarafsız bölgeye geçti. İkinci kapıyı da sorunsuz geçen bombalı araç,
Kobani tarafında YPG-YPJ güçlerinin kontrolündeki kapıyı kırarak açtı ve biraz
ötede infilak etti. Kısa süreli bir panik yaşadıktan hemen sonra toparlanan
YPG-YPJ güçleri, ikinci kapıya doğru yaklaşan intihar bombacısını fark etti ve
daha fazla ilerlemesine izin vermeden orada öldürdü. Ardından da DAİŞ çeteleri
mevzilendikleri TMO’ya ait silolardan Kobani tarafına YPG-YPJ güçlerine ateş
etmeye başladılar. 
Türkiye tarafından yani
silolardan ateş edilmesine bir anlam veremeyen Kobani kanton yetkilileri Urfa
Milletvekilimiz Sayın İbrahim Ayhan’ı telefonla arayarak yaşanmakta olan durumu
aktardılar. Sayın Ayhan’ı telefonla arayan kanton yetkilisi “Silodan bize ateş
açılıyor. Ateş açanlar asker değilse karşılık vereceğiz.” dediler. Kanton
yetkilisine hemen dönüş yapacağını söyleyen Sayın Ayhan, telefonla irtibat
kurduğu Urfa Valisine durumu aktardı. Birkaç kez yaşanan telefon trafiğinin
ardından, Sayın Ayhan’a cevap veren Urfa Valisi “Silolarda asker yok.” dedi.
Valinin verdiği bu cevap kanton yetkililerine aktarıldı. Sonrasında ise YPG-YPJ
güçleri silolardan kendilerine açılan ateşe karşılık vermeye başladı. Sonuçta
ne oldu biliyor musunuz? Topraklarını savunan 8 YPG-YPJ mensubu genç şehit
oldu, 28'i ise yaralandı.
İşte değerli arkadaşlar, bu
anlattıklarım, Mürşitpınar Sınır Kapısı’na DAİŞ tarafından yapılmış baskının
perde arkasıdır, görünmeyen yüzüdür. Bu baskınla ilgili birkaç görgü şahidi ve
olayı bizzat yaşayanların söylemlerini de sizlerle paylaşmak istiyorum.
Bildiğiniz üzere, Mürşitpınar
Sınır Kapısı’nın Kobani tarafı, YPG-YPJ güçlerince kontrol ediliyor. Saldırı
anında nöbetçi olan İsmail'in anlattıklarını sizlere aynen aktarıyorum:
“Tahminen sabah saat beş sularında bombalı araç saldırısı gerçekleşti. Araç
hızla sınır kapısından geçtikten sonra infilak etti. Daha sonra, bizler
toparlanıp sınır kapısına yöneldik. Türkiye'ye ait Akrepler de oradaydı, DAİŞ
üyeleri onların arasından geliyordu. Orada çetelerle aramızda çatışma çıktı.”
Bir başka görgü tanığı YPJ'li
Elif’di, anlatımları ise aynen şöyle: “Sınır hattındaki Kaniya Kurda bölgesinde
o saatlerde mevzideydim. O taraftan çetelerin gelmesi imkânsızdı çünkü orada
yol yok. Saat 04.00'ten itibaren Mahser köyünden batıya doğru olan bütün sınır
hattında elektrikler kesildi.” 
Patlamada yaralanan kapı
görevlisi Mihemed’in anlattıkları ise aynen şöyle: “Bombalı araç patlatıldığı
sırada nöbetteydim, nöbetim dört ila altı arasındaydı. Bir ara zincir sesi
duydum. Sesin olduğu tarafa baktığımda, Türkiye tarafından bir aracın kapıdan
geçerek bize doğru geldiğini gördüm. Aracın sadece bizim kapıyı devirme sesini
duydum, diğer kapıları duymadım. Bizim tarafa geçtikten sonra sokağa döndü ve
infilak etti. Ondan sonra, evler falan üzerimize yıkıldı ve ne olduğunu
anlamadık. Gerisini bilmiyorum.”
Tamamını görgü tanıklarının
anlattıklarından aynen aktardığım bu açıklamaları sizlerin de takdirine
sunuyorum. Ancak, yaşanan bu olayın böyle kapatılamayacağını ve sonuna kadar
takipçisi olacağımızı da ifade etmek istiyorum. Ayrıca, kapı baskınının
gündemleşmesini engellemek adına, sınır kapısından tedavi amaçlı giriş yapmış
olan hastalar ve yaralılara yönelik başlatılan gözaltı operasyonları da bugün
dahi devam etmektedir.
Değerli milletvekilleri, sizlere
biraz da Etmanek köyünden bahsetmek istiyorum. Mürşitpınar yolu üzerinde
bulunan Etmanek köyü güvenlik gerekçesiyle boşaltıldı. Ne yazık ki köyün imamı
ve ailesi, sanırım gidecek yerleri olmadığı için, hâlen köyde kalmaya devam
ediyorlar. Etmanek köyüne girişler kesinlikle yasak. Askerler ve zırhlı araçlar
köyde mevzilenmiş durumda. Bir gün köyün imamını telefonla aradım, hem bir
bardak çayını içmek hem de hâlini hatırını sormak için ziyaret etmek istedim.
Beni buyur etmesi üzerine arabama atladım ve bu köyün içine kadar gittim. Fakat
nafile, askerler etrafımı sardı ve daha öteye geçmeme izin vermedi. Gerekçesini
sorduğumda, Etmanek'te can güvenliğimin olmadığını söylediler. Bunun üzerine
Sayın Valiyi aradım ve durumu anlattım. Vali Bey “Beni müşkül durumda
bırakmayın, bu ziyareti şimdilik erteleyin." deyince daha fazla ısrarcı
olmadım. Girişime müsaade etmeyen askerlere de “İmama yazık değil mi, onun canı
can değil mi ki burada tutuyorsunuz?” dedim ve köyden ayrıldım. Bu örneği şunun
için anlattım: DAİŞ çetelerinin Etmanek köyünü babalarının malı gibi
kullandığına dair ortalıkta çok fazla iddia ve söz dolaşıyor, iş birlikçilere
önemle duyurulur diyorum.
Değerli milletvekilleri,
sözlerime son vermeden önce oldukça önemli bulduğum bir diğer hususu da burada
ifade etmek istiyorum. Bildiğiniz üzere, seçim bölgem olan Urfa'nın toplam
milletvekili sayısı 12'dir. Bu 12 milletvekilinden benim de dâhil olduğum 2’si
mensubu olmaktan gurur ve onur duyduğum Halkların Demokratik Partisinde, geriye
kalan 10 milletvekili ise Adalet Ve Kalkınma Partisinde siyaset yapmaktadır.
Partisi tarafından Urfa'dan aday
gösterilen ve hâlihazırda Kabinede Bakan olarak görev yapan Sayın Faruk Çelik
dışında seçilmiş olan tüm milletvekilleri Urfa'nın yerlisi ve Urfalıdırlar.
Kobane kuşatmasının
başlangıcından bu yana, gerek partime mensup gerekse desteğimizle seçilmiş
ancak ne yazık ki siyasi yasaklı olması nedeniyle bağımsız kalmak durumunda
olan milletvekillerimiz, tabiri caizse Suruç'ta kamp kurmuş ve Suruç'tan
ayrılmamışlardır.
Kobane’nin Suruç’la,
Diyarbakır'la, Mardin'la veya topyekûn Kürdistan'la olan ilişkisini daha önceki
konuşmamda anlatmıştım, bu yüzden de tekrara girmeyeceğim.
Ancak, bir şekilde Kobane’yle
bağı olan veya seçilmesine vesile olmuş Urfalı hemşehrilerinin dertlerine ortak
olmaktan imtina etmiş ve Suruç'a adım atmamış olan özellikle Urfa
milletvekillerini kınadığımı belirtmek istiyorum. Evet arkadaşlar; Suruç'a her
gün cenazeler gelirken yaralılar gelirken, DAİŞ çetelerinden kaçan insanlar
akın akın gelirken ben ve Sayın İbrahim Ayhan dışında bir tane olsun Urfa
Milletvekilini yanımızda görmedik. Urfa'nın ve Urfalının vicdanını yaralayan bu
tavırlarından dolayı o milletvekillerini tekrar kınıyor ve tarihe havale
ediyorum.
Ayrıca, sınırda yargısız infazla
katledilen Kader Ortakaya ile özgürlük yolunda toprağa düşmüş tüm şehitlerimizi
saygıyla minnetle anıyorum.
Saygılar sunuyorum. (HDP
sıralarından alkışlar) 
BAŞKAN – Sayın Buldan, söz
talebiniz var. 
Buyurun. 
VI.- AÇIKLAMALAR (Devam)
4.- Iğdır Milletvekili Pervin Buldan'ın, HDP Grubu
olarak, Pakistan’ın Peşaver kentinde bir okula gerçekleştirilen saldırıda
hayatını kaybedenlere Allah’tan rahmet ve Pakistan halkına başsağlığı
dilediğine ilişkin açıklaması

PERVİN BULDAN (Iğdır) – Teşekkür
ederim Sayın Başkan. 
Değerli milletvekilleri, bugün,
Pakistan’ın Peşaver kentinde gerçekleştirilen okul baskınında en az 100’ü
çocuk, 126’dan fazla insanın hayatını kaybetmiş olmasını derin bir üzüntüyle
öğrenmiş bulunuyoruz. 
Bu acımasız saldırının hiçbir
haklı gerekçesinin olmadığını, barışın, insan sevgisinin ve insanlığın evrensel
değerlerinden biri olan yaşam hakkını yok sayan bu tür gruplara karşı tüm
dinlerden, mezheplerden, etnik kimliklerden herkesi ortak mücadeleye
çağırdığımızı ifade etmek istiyorum.
Halkların Demokratik Partisi
olarak Peşaver’de gerçekleştirilen saldırıda yaralananlara acil şifalar,
hayatını kaybeden çocuklara ve öğretmenlerine Allah’tan rahmet, yakınlarına ve
Pakistan halkına başsağlığı diliyoruz.
Teşekkür ediyoruz.
BAŞKAN – Teşekkür ediyorum.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî Yönetim
Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı

BAŞKAN - İkinci konuşmacı Faysal
Sarıyıldız, Şırnak Milletvekili.
Buyurun Sayın Sarıyıldız. (HDP
sıralarından alkışlar) 
HDP GRUBU ADINA FAYSAL SARIYILDIZ
(Şırnak) – Sayın Başkan, değerli milletvekilleri; Enerji ve Tabii Kaynaklar
Bakanlığının 2015 bütçesini konuşmak üzere söz almış bulunmaktayım. Partim
Halkların Demokratik Partisi adına hepinizi saygıyla selamlıyorum.
Dünyada doğaya yapılan büyük
haksızlıklar maalesef insan eliyle olmaktadır. Dünyada yapılan bütün
savaşlardan daha fazla yıkıma neden olan, iktidarların kâr hırsıdır. Yaşamı,
emeği ve tarihi hiçe sayan, salt ekonomiye endeksli yaklaşımın faturasını
Soma’da 301 işçinin katledilmesinde gördük. Soma katliamı, ekonomik hırsın
vicdana ve insanca yaşama kurban edilmesidir. Kapitalist modernitenin dini
milliyetçilik, imanı liberalizmdir tespiti, sömürü mekanizmasının amentüsünü
oluşturmaktadır. İşte, tam da imanı liberalizm olanların işçilere dönük
imansızlıklarına ve vicdansızlıklarına Soma’da bir kez daha şahit olduk.
Neoliberal sistemin ekonomik ve politik organizasyonun icracısı olan AKP
Hükûmetinin neoliberalizmde ve vahşi kapitalizmde ustalığa erişmesinin son adı
“Soma katliamı” olmuştur. 
Soma katliamı, işçilerin, başta
yaşam hakkı olmak üzere, sosyoekonomik ve demokratik hakkını güvence altına
alan değil, tam tersine, iktidar ve sermaye sınıfının ali menfaatlerini merkeze
alan devlet ve Hükûmet anlayışının kanla ödenmiş bir bedelidir. İşçilere kan ve
canlarıyla ödetilen bu bedelden, başta Enerji ve Tabii Kaynaklar Bakanı Sayın
Yıldız olmak üzere, iktidarın bütün mensupları sorumludur. 301 maden
emekçisinin vebali sizin boynunuzdadır. Yüzyılın iş cinayeti bin yıl da geçse
alnınızda kara bir leke olarak kalacaktır.
8 Haziran 2011 tarihli Devlet
Denetleme Kurulunun işçi katliamlarının nedenlerini ortaya koyan ve alınacak
önemleri sıralayan 600 sayfalık raporunu dikkate almayan Hükûmet, aynı zamanda,
Mecliste muhalefet partilerinin konuyla ilgili yasama faaliyetlerini de işleme
almasına engel olmuştur. Devlet Denetleme Kurulunun hazırladığı rapora göre, iş
cinayetlerine maruz kalan işçilerin yüzde 86,3’ünün, iş cinayetleri sonucu
hayatını kaybeden işçilerin ise yüzde 53,56‘sının kömür ve linyit çıkarılması
faaliyet kolunda çalışanlardan meydana geldiği tespit edilmiştir. Madenlerdeki
iş cinayetleri ve Hükûmetin sorumluluğu, bizzat devletin en üst düzeydeki
yetkili kurumları tarafından da açıkça itiraf edilmektedir.
Soma katliamı işçi cinayetlerini
durdurmak, işçi sağlığı ve güvenliğini kesin olarak sağlamak için ibret olarak
alınmalı ve işçi katliamı artık durmalıdır. Ancak bu felaketten gerekli
derslerin çıkarılmadığı 28 Ekim’de Karaman Ermenek’te yaşanan maden katliamında
bir kez daha görülmüştür. Çünkü, AKP’nin kalkınma modeli emek sömürüsü ve işçi
katliamları üzerinden şekillenmektedir. AKP Hükûmetinin övünç duyduğu göklere
erişen yüksek kulelerin, kurulan her bir ışıltılı AVM’nin, devasa büyüyen
holdinglerin, TOKİ’lerin, HES’lerin altında işçi emeği, işçi kanı ve işçi canı
bulunmaktadır.
İş cinayetlerinden birinci
derecede sorumlu olan patronlar ve siyasi sorumlular taksirle ölüme sebebiyet
vermek yerine kastla insan öldürmekten yargılanmadığı müddetçe, bu ülkede
işçiler cinayete kurban gitmeye devam edecektir. 301 işçinin öldürülmesinden
sorumlu olan Soma Holding Yönetim Kurulu Başkanı Alp Gürkan için yirmi bir yıla
kadar hapis istenir iken molotof attığı iddiasıyla 16 yaşındaki Cizreli Mustafa
Acet’e altmış yıl ceza veren adaletinize binlerce kez yazıklar olsun! 
Bu ülkede siyasal iktidar ve buna
bağlı olarak çalışan yargı, Kürt’e, işçiye, kadınlara, muhaliflere ve bütün
ezilenlere ayrı, işçileri katleden patronlara ve ayakkabı kutularına para
dolduranlara ise ayrı işliyor. Cemaate yönelik operasyonlarda da aynı durum
geçerli. Ergenekon ve Balyoz’da olduğu gibi cemaat de başta Kürtler ve
demokrasi güçlerine karşı işlediği suç ve hukuksuzluklardan ötürü
yargılanmayacak, AKP’ye dokunduğu için yargılanacak. Bu, bize göre, siyasi
tiranların kendi arasındaki savaş ve çıkar kavgasıdır. Yargı da iktidarın
gücüne göre konum belirlemektedir.
Sayın Başkan, değerli
milletvekilleri; son on iki yılda iş cinayetlerinden 14.455 işçi yaşamını
yitirdi. Bunun bir kısmı AVM, yol, köprü, HES inşaatlarında ve madenlerde
yaşandı. 2014 yılının ilk on ayında ise 1.600 işçi, 2014 yılının ilk sekiz
ayında en az 39 çocuk işçi yaşamını yitirdi. Bunun hızla artacağı aşikârdır
çünkü mevcut yasalarda işçilerin sağlığını ve güvenliğini koruyan bir yasal
düzenleme yok. Bunu bugün yasalarda mevcut olan “iş sağlığı ve iş güvenliği”
kavramından rahatlıkla görebiliriz. İşçinin değil işin sağlığını, işçinin
güvenliğini değil işin güvenliğini düşünen bir ideolojik yaklaşım söz konusu.
İşçiyi ve onun sağlığını öncelemesi gereken kanunun, tamamen kâr hırsına odaklı
işverenin iş sağlığını ve iş güvenliğini korumaya odaklı olduğunu Soma
katliamında bir kez daha görmüş olduk.
Sayın Başkan, değerli
milletvekilleri; Soma'da yaşanan işçi katliamı, taşeronlaştırma,
piyasalaştırma, özelleştirme ve redevans uygulamalarından bağımsız asla ele
alınamaz. Olayın yaşandığı ilk günden itibaren Enerji Bakanlığı faciayı teknik
eksiklikler üzerinden değerlendirerek olayın siyasi ve ekonomik arka planını
örtbas etmeye çalışmıştır. 
Sayıştayın 2012 tarihli Ege
Linyitleri İşletmesi Müessesi Müdürlüğü Raporu’ndan anlaşıldığı üzere TKİ’nin
Eynez ve diğer maden ocaklarında Soma AŞ’ye verdiği işletme yetkisi
muvazaalıdır. Bu muvazaalı anlaşmanın tarafı olan TKİ Genel Müdürlüğü
yetkilileri ile 1,5 milyon ton kapasiteli kömür ocağına 3,5 milyon ton kömür
çıkarılmasının önüne geçmemiş olan Maden İşleri Genel Müdürlüğü yetkilileri ve
bu kurumun bağlı olduğu Enerji ve Tabii Kaynaklar Bakanı Soma katliamının
sorumlularından biridir. Meclis sıralarında oturan Sayın Taner Yıldız Soma
katliamı nedeniyle şu an bu sıralarda değil, mahkeme sıralarında hesap
vermeliydi. Ancak, ölen, işçiler olunca Türkiye’de her şey teferruat
kalmaktadır.
Kömür üretimi TKİ’nin asıl işi
olup 4857 sayılı Yasa’nın 2’nci maddesine göre hizmet alımı yani taşeron
yöntemiyle Eynez Ocağı’nda Soma AŞ’ye üretim yaptırılmaması gerekirdi. Ancak,
Türkiye Cumhuriyeti kanunlarının yasakladığı bir kural, bizzat devlet kurumları
tarafından rant uğruna ihlal edilmiştir.
Dönemin Başbakanı, şimdiki
Cumhurbaşkanı Sayın Erdoğan’ın Soma’daki iş cinayeti için “Bunlar olağan
şeylerdir. Literatürde ‘iş kazası’ denilen bir olay vardır. Bunun yapısında,
fıtratında bunlar vardır.” diyerek yüzyıl önceki maden kazalarını örnek
göstermesiyle Türkiye başta olmak üzere uluslararası camiada alay ve karikatür
konusu olmuştur. “Ölüm madenciliğin fıtratında var.” diyorlar. Ölüm
madenciliğin fıtratında yok, öldürmek sizin fıtratınızda var. Roboski’de 33
Kürt’ü öldürdünüz, çünkü fıtratınızda öldürmek vardı. Soma’da 301 madenciyi katlettiniz,
çünkü fıtratınızda öldürmek vardı. Berkin’i, Uğur’u, Ceylan’ı, Ali İsmail
Korkmaz’ı, Medeni’yi, Uğur Kurt ve daha nice çocuk, genci katlettiniz, çünkü
fıtratınızda öldürmek var.
Sayın Başkan, değerli
milletvekilleri; Soma, Ermenek, Zonguldak ve Şırnak’ta iş cinayetlerini
gerçekleştiren zihniyet, aynı şekilde doğaya da gaddarca yaklaşmaktadır. Doğada
büyük tahribatlara ve doğal dengenin bozulmasına neden olan etkenlerden biri de
termik santral yapımları, HES inşaat barajları ve güvenlik barajlarıdır. Bu
barajlar sadece doğayı tahrip etmekle kalmıyor, aynı zamanda insanlarımızın
geçim kaynağı olan tarım ve hayvancılık alanlarını da yerle yeksan etmektedir.
Baraj yapımlarıyla bir ülkenin belleği olan tarihi dokusu ve “historia”sı da
ortadan kaldırılmaktadır.
Baraj inşasında ısrar nedeni
antiekolojik ve antisosyal enerji, tarım ve kalkınma modelidir. Türkiye
Cumhuriyeti devleti, 1990'lı yılların sonundan bugüne nehir ve dereler üzerinde
kurduğu barajlardan dolayı, gittikçe artan bir boyutta, en başta bu projelerden
etkilenenler olmak üzere birçok kesim tarafından eleştirilmektedir. Bunun
nedeni açıktır: Bu projeler genellikle yereldeki insanlara büyük sosyal ve
ekolojik zararlar ve sadece bazı durumlarda sınırlı fayda sağlarken devlete ve
projede yer alan şirketlere ekonomik ve siyasi kâr sağlamaktadır. 
Devlet tarafından tanımı yapılan
“kalkınma” adına ve ulusun ilerlemesi uğruna yerel topluluklara ve halklara göç
ettirme, topraklarını terk etme ve öngörülen düşük tazminat bedelini kabul etme
dayatılmaktadır. 
Türkiye'de yapımı biterek üretime
geçen, yapımı devam eden ve yapılması planlanan yaklaşık 2.500 HES projesi
mevcuttur. Bu HES projelerin tamamının 2023'te tamamlanması öngörülmektedir. Bu
santrallerin tamamı tamamlanıp üretime geçtiğinde bile ülkemizdeki enerjinin
sadece yüzde 5'i karşılanacaktır, üstelik sadece yirmi beş-otuz beş yıl için.
Derelerin getireceği alüvyonlara bağlı olarak ömrü biten her bir HES'e yeniden
işlev kazandırabilmek için derelerin yönü tekrar değiştirilecek ve eğer
şimdiden “Dur.” demezsek bu doğa katliamı, bu ölüm oyunu kurumayan tek bir dere
kalmayıncaya kadar devam edecektir.
Türkiye’de iktidarlar,
cumhuriyetten günümüze kadar sürekli kötü uygulamalarıyla konuşulmuştur.
Türkiye’nin dünyaya hediye ettiği kötü örneklerden biri de güvenlik
barajlarıdır. Yıllardır Kürt sorununa karşı güvenlik konseptiyle yaklaşan
iktidarlar her türlü yolu denedi. ABD başta olmak üzere, Avrupa ülkelerinden,
Rusya’dan en ağır silah ve uçakları satın alarak bir halkın özgürlük talebini
bastırmak istedi ancak başaramadı. Şimdi de AKP Hükûmeti doğayı istismar eden
yollara başvuruyor. Bu yollardan biri de güvenlik barajlarıdır. Bu güvenlik
barajlarının enerji üretmek adına yapılmadığını başta bölge halkı olmak üzere,
hepimiz çok iyi biliyoruz. Devletin resmî yetkilileri dahi barajların enerji
veya sulama amaçlı olmadığını açıkça söylüyor. Bu güvenlik barajları genelde
İran ve federe Kürdistan bölgesi sınırlarında yer alıyor. Bu kapsamda Şırnak
sınırında 7, Hakkâri’de ise 4 barajın yapımına DSİ Genel Müdürlüğü tarafından
2008 yılında başlandı. Bunun adı, PKK’ya karşı yapılan güvenlik barajlarıdır.
Sayın Başkan, değerli
milletvekilleri; güvenlik barajlarının doğaya, tarım alanlarına ve tarihsel
dokuya verdiği zararları daha iyi anlamanız için Şırnak’ta yapılması düşünülen
Cizre Barajı’na bakmak bile yeterli. Şırnak’ın Cizre ilçesinde Devlet Su İşleri
tarafından yapılması planlanan Cizre Barajı 15 Mayıs tarihinde ihaleye çıktı.
Barajın yapılması hâlinde Dicle Nehri kıyısında bulunan ve birçok uygarlığın izini
taşıyan tarihî kale, medrese, antik kent, mağaralar, köprüler, yüzlerce höyük,
köyler ve tarım arazisi sular altında kalacak. Bu barajla dağlardaki geçiş
yollarının kapatılması planlanırken Dicle ve Botan vadileriyle bu vadilerdeki
tarihî kalıntılar yok olacak. Kapitalist modernitenin ruhuna uygun olarak,
iktidar partisinin ve yandaş sermayenin iştirakiyle bölgenin tüm tarihsel
belleği kâr hırsına kurban edilmektedir. Kırk yıldır mücadele veren Kürt
özgürlük mücadelesi tüm yöntemler denenmesine karşın tasfiye edilemeyince savaş
dışı yöntemlerle bölge halkı ve özgürlük mücadelesine kaybettirme arayışının
bir sonucu olarak güvenlik barajları yapılmaktadır. 
Güvenlik barajları bölge halkı
tarafından "HPG'nin geri çekilmesini fırsat bildiler." şeklinde
yorumlanmaktadır. Ortada bir gerçeklik var. Tank, top ve tüfeklerinizle PKK’yi
bitirmeye çalıştınız, olmadı. Bu sevdadan vazgeçin çünkü PKK siyasal ve
sosyolojik bir realitedir. Doğru olan, PKK’yle samimi bir diyaloğu
başlatmaktır. Kürdistan’da güvenlik barajlarının yapımına kafa yoracağınıza
Sayın Öcalan’ın büyük emek ve sabırla hazırladığı demokrasi manifestosunu
hayata geçirmeye kafa yormanızı öneririz.
Sayın Başkan ve değerli
milletvekilleri; enerji, insan yaşamı için hassas ve kamusal bir haktır, bu
nedenle kâr-zarar ölçeğinde ele alınamaz. Enerji, hayatımızın en vazgeçilmez ve
yaşamsal girdilerinden biridir ve elektrik enerjisinin sürekli sunumunda hiçbir
mazeret olamaz. Enerjiye alınıp satılan bir mal gözüyle bakan ve tamamıyla kâra
odaklanmış bir anlayış sorunun temel kaynağıdır. Ancak, Hükûmet kaçak
kullanılıyor diye halkı karanlığa gömüyor. Bölgede baraj çok ama elektrik yok.
Bütün barajlar neredeyse bölgede yapılıyor ama halkımıza Orta Çağ koşulları
dayatılıyor. Bölgede insanlar isyan ediyor: “Elektrik yok. Bütün kaynaklarımızı
kurutacaksınız ama bundan istifade edemeyeceğiz.” Sayın Enerji Bakanına bir
çağrıda bulunuyoruz: Halkımızı cezalandırmaktan vazgeçin. Kaçak elektrik
kullanıldığını söylüyorsunuz. Bu ülkenin ekonomisini, enerjisini ve doğasını
asıl sizler kaçak kullanıyorsunuz. Bin odalı kaçak sarayı görmeyenlerin
yoksulun elektriğine göz dikmeye hakkı yoktur. Yoksula bedava elektrik verme
yerine cezalandırıyorsunuz.
Sayın Başkan, değerli
milletvekilleri; İkinci Dünya Savaşı öncesi Türkiye’nin savaşa girme olasılığı
gözetilerek 1939 yılında çıkartılan Kamulaştırma Kanunu’yla savaş
koşullarındaki acil askerî ihtiyaçların karşılanması için, Bakanlar Kuruluna
yurt savunması gerekçesiyle ihtiyaç duyulan taşınmazlara el koyma yetkisi verilmiştir. Ancak
AKP Hükûmeti "yurt savunması" adı altında çıkarılan yasayı
"yurdu talan etme" yasasına dönüştürmüştür. Acele kamulaştırma,
Türkiye'de kamu mallarını, nehirleri ve doğayı acele talan etme ve acele vurgun
yapma yasası hâline gelmiştir.
Savaş hukuku içinde istisnai bir kamulaştırma yolu
olarak getirilen acele kamulaştırma uygulaması, AKP Hükûmeti döneminde olağan
bir kamulaştırma yolu hâline getirilmiştir. 2004 yılında Türkiye Büyük Millet
Meclisinin iradesi yok sayılarak Bakanlar Kurulu kararıyla Enerji Piyasası Düzenleme
Kuruluna acele kamulaştırma yetkisi devredilmiştir. EPDK, enerji, madencilik,
doğal gaz ve petrol sektörlerinde bu yetkiyi hiçbir yasal sınırlama ve denetim
olmadan kullanmaktadır. EPDK tarafından lisans verilen şirketlerin talebi
üzerine acele kamulaştırma yoluna gidilmektedir. El koyma yetkisi, şu anda
ilgili sektörlerde faaliyet yürüten ve Hükûmete yakın olan şirketlere
tanınmaktadır.
Sayın Başkan, değerli milletvekilleri; 21’inci
yüzyılın en önemli yer altı kaynaklarından biri olarak tanımlanan bor madenine
olan talep ve bor madeni ürünlerinin kullanımı gün geçtikçe artmaktadır.
Türkiye dünya bor madeni rezervinin yüzde 72'sine sahiptir. Bu özelliğiyle
dünya ham bor madeni üretiminde 1’inci sırada yer almaktadır. Öte yandan, tek
başına dünya bor talebini beş yüz yıl karşılayabilmesi söz konusudur.
Türkiye'de ve dünyada bor ürünlerinin geniş bir
şekilde kullanımını ve yeni bor ürünlerinin üretimini, geliştirilmesini teminen
araştırmalar yapmak üzere kurulan Ulusal Bor Araştırma Enstitüsünün sürekli
olan 28 kişilik kadrosu 2013 sonu itibarıyla sadece 24 kişidir. Bakan ve
milletvekili çocuklarına ve yakınlarına birçok nitelikten yoksun olmalarına
rağmen kadro tahsis eden AKP Hükûmeti, böylesi önemli bir enstitüye, böylesi
önemli bir alana şimdiye kadar 28 kişilik kadro tahsis etmiş ve enstitü Allah’a
emanet edilmiş durumda. Kurulduğu günden 2013 yılı sonuna kadar 70 milyon 440
bin 248 TL mali kaynak verilmiş, bunun 59 milyon 220 bin 350 TL'lik kısmı,
enstitü tarafından, personel, cari giderler, yatırım harcamaları ve transfer
harcamaları olarak kullanılmıştır. Enstitü, kurulduğu günden bugüne kadar
herhangi bir faaliyet geliri elde edememiştir. Bu durum, enstitünün yaptığı ya
da yaptırdığı çalışmaların ve alınan patentlerinin gelir getirici bir özelliği
olmadığını açıkça meydana çıkarmaktadır. 
Konuşmama son vermeden önce,
bugün görülen hukuksuz bir yargılamadan bahsetmek istiyorum. Bilindiği gibi
Gezi direnişiyle ilgili olarak Beşiktaş taraftar grubu Çarşı'nın bazı
mensuplarının da bulunduğu 35 kişi hakkında sözüm ona darbe suçlamasıyla açılan
davanın ilk duruşması bugün görülüyor. 
(Mikrofon otomatik cihaz
tarafından kapatıldı) 
FAYSAL SARIYILDIZ (Devamla) -
Çarşı grubunu buradan selamlıyor, yanlarında yer aldığımızı ifade etmek
istiyoruz.
Teşekkür ediyorum. (HDP
sıralarından alkışlar)
BAŞKAN – Sayın milletvekilleri,
birleşime on dakika ara veriyorum.
Kapanma Saati: 17.14
ÜÇÜNCÜ
OTURUM
Açılma
Saati: 17.26
BAŞKAN: Başkan Vekili Sadık YAKUT
KÂTİP
ÜYELER: Muhammet Rıza YALÇINKAYA (Bartın), Bayram ÖZÇELİK (Burdur)
----0----
BAŞKAN – Sayın milletvekilleri,
Türkiye Büyük Millet Meclisinin 31’inci Birleşiminin Üçüncü Oturumunu açıyorum.
Altıncı tur bütçe görüşmelerine
devam edeceğiz.
Komisyon ve Hükûmet yerinde. 
Şimdi söz sırası, Halkların
Demokratik Partisi Grubu adına Ağrı Milletvekili Sayın Halil Aksoy’a aittir. 
Buyurun Sayın Aksoy. (HDP
sıralarından alkışlar)
HDP GRUBU ADINA HALİL AKSOY
(Ağrı) – Sayın Başkan, değerli milletvekilleri; Orman ve Su İşleri Bakanlığı
2015 yılı bütçesi üzerine grubum adına söz aldım. Genel Kurulu saygıyla
selamlıyorum.
Pakistan’ın Peşaver kentinde
yaşanan Taliban saldırısında 100’ü çocuk, 130 kişi yaşamını yitirdi. Bu
saldırıyı nefretle kınayarak sözlerime başlamak istiyorum.
Değerli milletvekilleri,
Türkiye’de demokrasi ve insan hakları kültürü gelişmediği gibi, kültür ve
tabiat varlıklarını koruma kültürü de yeterince gelişmemiştir. İnsana saygısı
olmayan yönetimlerin doğaya da saygısı olmaz. Aynı şekilde, doğaya ve başka
canlılara saygısı olmayanların insana da saygısı olmaz. Bir devlet, bir hükûmet
düşünün ki yurttaşlarını sırf demokratik bir hakkını kullanıyor diye sokak
ortasında katlediyor. Böyle bir hükûmetin icraatları arasındaki rant uğruna
ormanları yok etmek ve kültür varlıklarını sular altında bırakmak kimseyi herhâlde
şaşırtmıyor. 
AKP Hükûmetinin on iki yıllık
geçmiş icraatlarına baktığımızda, genel olarak doğayı hiçe sayan, ormanları
rant alanları olarak gören, barajsız nehri boşa akan su kabul eden bir Hükûmet
gözlerimizin önündedir. Çevrecilikten ağaç ve çiçek fidesi dikmeyi anlayan AKP
Hükûmetinin, doğa tahribatında, ekolojik dengelerin altüst edilmesine yol açan
politikaların hepsinde sorumluluğu vardır. Ne yazık ki Türkiye’de ormanları,
suları, doğayı ve genel olarak canlıların tüm yaşam alanlarını yok eden proje
ve uygulamalar hız kesmeden devam ediyor. Bu projeler yaşama geçirilirken,
ekonomiye yapacağı faydalar hesaba katılırken doğaya ve çevreye yapacağı
tahribatlar göz ardı ediliyor. 
Değerli milletvekilleri,
Türkiye’de önemli derecede bir yıkım ve talan olayı ülkenin suları üzerinde
gerçekleştirilmektedir. Hükûmet tarafından para kazanılan, kâr edilen bir meta
hâline getirilmek istenen ülke sularının yaşamsal bir varlık olduğu ve kamuya
ait olduğu âdeta unutulmak istenmektedir. Doğaya ve insana can veren akarsular,
yer altı suları Su Kullanım Hakkı Sözleşmesi’yle kırk dokuz yıllığına özel
teşebbüse kiraya verilmektedir veya peşkeş çekilmektedir. Kamu ve özel sektör
tarafından Türkiye genelinde yapılması planlanan 2 bine yakın HES projesi
bulunmaktadır. Bakınız -seçim bölgem olduğu için söylüyorum- sadece Murat Nehri
üzerinde “Bulut”, “Şimşek”, “Yıldırım”, “Yağmur” adlarında 4 ayrı HES projesi
bulunmaktadır. Bunların 3’ünün Tutak’ta, 1’inin Hamur’da yapılması planlanıyor.
Bunlardan Yağmur ve Bulut için arazi kamulaştırması bile yapılmış. 
Değerli milletvekilleri, keza
Eleşkirt’te de Şeryan Çayı ve Sarıcan Deresi üzerinde yapılması hedeflenen
HES’ler söz konusudur. Bu kadar kapsamlı ve yakıcı etkisi olan HES’ler, ne
yazık ki projelerin tamamlanması öngörülen 2023 yılında elektrik talebinin
sadece yüzde 5’ini karşılayabilecek bir kapasitedir. Yani ülkenin yüzde 5’lik
kapasitesini ancak 2023’te karşılayacak bu HES’lere bu kadar önem vermek,
doğrusu mantıkla çelişiyor. Bu durum ise çevreye verilen zarar düşünüldüğünde
çok ağır bir bedeli içermektedir. 
HES projeleri, ayrıca, AKP
Hükûmetinin uyguladığı Kürt coğrafyasını insansızlaştırma politikasının bir
amacı gereği “enerji kaynağı yaratma” adı altında stratejik bir silah olarak da
kullanılmaktadır. Kürt coğrafyasında tarım ve hayvancılık alanında yaşamsal
öneme sahip olan Dicle, Zap ve Munzur gibi akarsuların üzerinde kurulan HES
projeleri kuruldukları coğrafyayı insandan tamamen arındırmaktadır. 
En ufak nehirlerin önünü bile
setlerle kapatan AKP zihniyeti, aynı şekilde, güvenlik barajlarıyla da çizmiş
olduğu sınırları daha da derinleştiriyor. Şırnak sınırında 7, Hakkâri’de ise 4
tane barajın yapımına DSİ Genel Müdürlüğü tarafından 2008 yılında başlandı ve
hâlen devam ediyor. Şırnak’ın Irak federe Kürdistan sınırında Uludere, Hezil ve
Ortasu yani Roboski çaylarının üzerinde “güvenlik barajı” adı altında,
“Silopi”, “Şırnak”, “Uludere”, “Ballı”, “Kavşaktepe”, “Musatepe” ve “Çetintepe”
adıyla; Hakkâri’nin Çukurca ilçesi yakınlarında ise Güzelce Çayı üzerinde,
“Gölgeliyamaç” ve “Çocuktepe” adlarında 2; İran sınır kesiminde bulunan
Şemdinli ve Yüksekova ilçeleri arasında bulunan Bembo Çayı üzerinde ise
“Beyyurdu” ve “Aslandağ” adında 2 olmak üzere, toplam 11 tane güvenlik barajı
yapılıyor. 
Şırnak’tan başlayarak federal
Kürdistan sınırları boyunca Şemdinli ve Yüksekova’ya uzanarak oradan da İran
sınırına kadar yaklaşık 400 kilometre sınır boyunca, bölge güvenlik
barajlarıyla insansızlaştırılmıştır. Tıpkı Munzur Vadisi’nde olduğu gibi,
devlet, bir dönemler yakarak, yıkarak, silah zoruyla boşalttığı köyleri,
strateji değiştirerek insanın ortak kullanımında olan akarsuları kullanarak
boşaltmayı amaçlıyor. Elbette ki daha önceki yöntemlere karşı gösterdiği
direnişi bu halk, HES projeleriyle uygulanmak istenen insansızlaştırma projelerine
karşı da gösterecektir, bundan kimsenin kuşkusu olmamalıdır. Baraj yapımında
yaşanan artışın kısa vadede ve kısmen ülkenin sulama, içme suyu ve enerji
ihtiyaçlarının karşılanması noktasında katkı sağlayabileceği düşünülebilir.
Kısmen bu doğru kabul edilse dahi bu uygulamalar çevre, su, ekolojik denge,
biyoçeşitliliğe ve genel olarak insanın yaşam alanlarına karşı büyük bir yıkıma
sebebiyet verecektir. 
Bakın, doğal su alanları da yok
ediliyor. Çok sayıda göl, gölet yok oldu çünkü gölleri besleyen akarsular kâr
hırsına kurban edilerek önlerine bentler çekildi, Türkiye'nin birçok yerinde
göller kurumaya yüz tuttu. Van Gölü, Tuz Gölü, Burdur Gölü, Eğirdir Gölü,
Göller Bölgesi, kısaca tüm göllerin suyu çekilmektedir. Bunun nedeni, az önce
ifade ettiğimiz gibi, kelepçelenen akarsular ve iklim değişikliğidir. Keza, bu
göllerde yaşayan değişik canlılar da yok olmakla yüz yüzedir. Bu göllerde yaşam
bulan çok sayıda kuş türü artık bu göllere uğramamaktadır. Yine balık
çeşitliliğinde de azalma söz konusudur. Size yine seçim bölgemden bir örnek
vermek istiyorum. Doğubayazıt ve Taşlıçay ilçeleri arasında 2.250 rakımda
bulunan Balık Gölü’ne bilinçli ya da diyelim ki bilinçsiz bırakılan İsrail
sazanları nedeniyle, çok nadir rastlanan ve şifalı olduğu da belirtilen alabalıklar
yok olmaya yüz tutmuştur çünkü bu balık yani İsrail sazanları kendi türü
dışındaki diğer bütün balıklara düşmandır ve yok etmektedir. 
Yine binlerce yıllık kültür
mirası Hasankeyf’i su altında bırakıyorsunuz. Her biri doğa harikası Munzur
Vadisi’ni, Fırtına Vadisi'ni ve daha birçok yeri yok ediyorsunuz. Bunun vebali
çok ağırdır, bir kez daha hatırlatıyorum ve Hükûmeti uyarıyorum.
Değerli milletvekilleri, Türkiye
yüzde 80 oranında bir orman alanına sahip olabilme kapasitesine sahipken ne
yazık ki şu an ülke topraklarının ancak yüzde 27'si ormanla kaplıdır. Bir
ülkenin ormanlarının yeterli seviyede olabilmesi için o ülkenin yüzde 30'unun
ormanla kaplı olması gerekiyor. Mevcut ormanların ise yaklaşık yüzde 80'i
verimsiz ormanlardan oluşuyor. Her ne kadar Anayasa ve yasalarda orman
alanlarının korunması ve daraltılamayacağına ilişkin hükümler yer alsa da
"ancak" ile başlayan cümleler ile bu ilkeler sürekli aşındırılmıştır.
Yanan orman alanlarının ağaçlandırılacağı hususu yasada zorunlu kılınsa da 1985
yılından günümüze 250 bin hektar orman alanı yanmış ancak bu alanların sadece
yaklaşık 50 bin hektarı, diğer bir deyişle yaklaşık yüzde 20’si
ağaçlandırılarak geri kazanılmıştır. Anayasa’daki bu açık hükme rağmen askerî
operasyonlar sırasında son otuz yılda Hakkâri, Dersim ve Şırnak’ta kısaca Kürt
coğrafyasında bilinçli olarak ormanlar yakılmıştır. Sorulduğunda da “Sebebi
bilinmeyen nedenler.” şeklinde cevaplar gelmektedir. Sırf güvenlik gerekçesiyle
Kürt coğrafyasında yaklaşık 20 bin hektar orman yakıldı ve yok edildi. Otuz
yıldan fazla devam eden savaşta denenmeyen hiçbir yöntem kalmadı, sonuç
alınamayan bu yöntemlerle ülkenin en büyük zenginlikleri yok edildi. Sadece
doğal kaynakları değil, ayrıca mali kaynakları da heba edildi. Son otuz yılda
Türkiye savaşa 1,2 milyar dolar harcamış bilindiği gibi. Bu paralarla alınan
bombalar ve silahlarla dağlar taşlar, ormanlar dövüldü. Bu paranın sadece yüzde
10’u bile ağaçlandırmaya veya doğayı korumaya harcansaydı şimdi Türkiye’de
yaşanan çevre felaketlerinin hiçbirisi yaşanmaz olacaktı. En azından bizden
sonraki nesillere tertemiz, yemyeşil bir ülke bırakabilecektik.
Değerli milletvekilleri,
ormanların sermaye için yatırımlara tahsis edilmesinin sınırlarının
alabildiğince genişletilmesi dahi yeterli görülmemiş, 2/B Yasası’yla, talana
yasal kılıf uydurulmuştur. Hem gerekli önlemlerin alınmaması hem de kasıtlı
olarak çıkarılan orman yangınları ve orman talanı nedeniyle her geçen gün orman
vasfını kaybeden 473 bin hektarın üzerindeki arazi, yeniden ormanlaştırma
yerine 2/B kapsamında imara açılmıştır. Üstelik bunu yaparken orman köylüsü
mağdur edilmiş, büyük sermayedarlara ucuz fiyatlarla bu araziler peşkeş
edilmiştir. 2010 yılında üçüncü derece sit alanı ilan edilen Atatürk Orman
Çiftliği, hukuk ve yargı kararları da çiğnenerek ak saray için talan edildi. Ak
saray tartışmaları genellikle hep yapı maliyeti üzerinden sürdü ancak bu saray
ayrıca bir çevre felaketine de neden olmuştur. 10 bine yakın ağaç kesilmiştir
sadece bu yapı için. 300 bin metrekare üzerinde inşa edilmiş bu saray
Dolmabahçe Sarayı’yla kıyaslandığında bir anlam kazanıyor. Dolmabahçe Sarayı
örneğini özellikle veriyorum, zira ikisinin de yapılış mantığı ve amacı
aynıdır. Bilindiği üzere Dolmabahçe Sarayı’nın yapımı Sultan Abdülmecit
zamanına ve Osmanlının yıkılış tarihine denk düşmektedir, 1845-1855. Abdülmecit
de her geçen gün ağır ekonomik buhran altında iyice zayıflayan iktidarını ve
Osmanlıyı Batı’ya güçlü göstermek adına böyle bir saray inşa etmiştir. Sonuç
olarak, Dolmabahçe Sarayı’nın maliyeti Osmanlının sonunun gelmesini
hazırlamıştır. 5.320 kişinin hizmet verdiği sarayın yıllık masrafı 2 milyon
sterlini buluyordu o dönemde. Ak saray da AKP iktidarının yıkılışının
başlangıcı olur gibime geliyor çünkü ne halk ne de Allah bu derece israf yapanı
affetmez, cezasız bırakmaz.
MUSA ÇAM (İzmir) – İnşallah,
inşallah!
HALİL AKSOY (Devamla) – Bir
gecede Orta Doğu Teknik Üniversitesi ormanında binlerce ağaç kesilmedi mi?
İstanbul’un ormanlarını Kanal İstanbul, üçüncü havaalanı, üçüncü köprü ve daha
birçok projeyle yok etmek istiyorsunuz. Yine, kuzey ormanları tüm İstanbul’a
nefes aldıran bir ekosistem. Kuzey ormanlarında kesilen ağaçların taşınması
mümkün değil. Bu bir doğa katliamıdır. “Kuzey ormanlarında milyonlarca ağaç
kestik, yine milyonlarca ağaç dikeriz.” şeklindeki bir yaklaşım da doğru değil.
Dikilecek tek fidanın dahi kendi ekosistemini geliştirebilmesi için en az yirmi
otuz yıla ihtiyaç vardır. Kuzey ormanlarının katledilmesiyle birlikte yeni
yaşam olanaklarının açılması İstanbul’u hepten bitirecektir. Hükûmet trafik
sorununu gerekçe gösterse de bilimsel çalışmalar üçüncü köprünün İstanbul
trafiğine çok az bir katkı sunacağını ortaya koymaktadır. Trafiğe bu kadar
küçük bir etki için bu kadar büyük bir mali yatırım, çevrenin bu kadar ciddi
tahribatı hiçbir şeyle açıklanamaz, izah edilemez. Manisa Yırca köyünde 6 bin
zeytin ağacına kıyıldı biliyorsunuz hem de çevreyi ve doğayı tahrip eden termik
santral için. Zeytin ağacını keserek verdiğiniz zarar yetmiyormuş gibi,
kurulduğu bölgeyi âdeta kurutan, zehirleyen ve dolayısıyla yakınlardaki
zeytinlikleri de yok edecek termik santrale izin veriyorsunuz. Bir zeytin ağacı
kaç yılda yetişiyor? Zeytinin Ege için, Türkiye için ve Yırcalı köylüler için
ne anlama geldiğini biliyor musunuz? Sizi çevre ve doğa konusunda daha duyarlı
ve vicdanlı olmaya davet ediyorum. 
Değerli milletvekilleri, son on
yılda büyük bir şehir büyüklüğünde ormanlık arazi ve yine Marmara Denizi
büyüklüğünde yani yaklaşık 1 milyon 300 bin hektar sulak alan yok edildi.
Üçüncü havaalanı projesi için 2,5 milyon ağaç kesilecek, 70 göl ve gölet
kurutulacak. Bu göletlerin bazılarının bataklık olduğu yönündeki
değerlendirmeler de yanlıştır, pekâlâ bu bataklıklar ıslah edilebilir ve
ekosistem için farklı bir amaçla kullanılabilir. 
Binlerce yıldır çeşitli medeniyetlere
ev sahipliği yapmış Karadeniz coğrafyası ne yazık ki şimdilerde “Yeşil Yol”
denilen projeyle bitirilmek isteniyor. İnsanların denizle bağlantısını kesen
sahil yolu, taş ocakları, çarpık yapılaşma ve neredeyse her vadiye yapılan
HES’lerle yeterince yıpratılan doğa harikası Karadeniz bu kez de Yeşil Yol ile
katledilecek. Yapılması hedeflenen bu projeyle Ünye'den Yusufeli'ne kadar
yaklaşık 1.500 kilometre uzunluğunda ve ortalama 2 bin metre kotlarından
geçecek bir yol bu. Güzergâhı üzerinde doğal sit alanları, millî parklar var.
Yol, en başta doğanın kendini yenileme imkânı olmayacak kadar yüksek
rakımlardan planlanmış. Bu yüksekliklerde doğa kendini rehabilite edemez.
Biyolojik çeşitlilik bu yüksekliklerde son derece hassastır. En küçük değişimin
etkisi insan ömründen çok daha uzun süre bu alanlarda maalesef görülecektir. Bu
yüksekliklerde, habitatlarda parçalanmanın neden olacağı çevresel etkiler ise
ne yazık ki kimsenin umurunda bile değil. Bir ÇED süreci
bile yürütülmeden harita üzerine cetvelle çizdikleri bir yolu planlayan bu akıl
dışılığa karşı durmak mecburiyetindeyiz.
Keza Türkiye, gezegeni yok eden
karbon salınımını en hızla arttıran bir ülkedir. 2002-2012 yılları arasında
karbon salınımı yüzde 58 arttı. Kamu kuruluşu olan “Hamidiye Su” kırk iki
ülkeye ihraç ediliyor, İstanbul ise susuzluktan boğuluyor. Korunması gereken
ama özelleştirilen kıyılar inşaata açılıyor. Hasankeyf gibi binlerce yıllık
tarihî ve kültürel bir miras yok olma tehdidiyle karşı karşıya.
Bazı ülkelerin enerji üretimi
alanında, yenilenebilir ve doğaya zarar vermeyen güneş ve rüzgâr enerjisi
santralleri gibi alternatif enerji kaynakları neden tercih edilemiyor
anlayamıyoruz. Türkiye'de ise, rant ve kâr hırsı uğruna "enerji
üretimi" adı altında doğayı katleden termik santraller, HES'ler, barajlar
ve diğer uygulamalarda artış görülmektedir.
Çevreye zarar veren bu anlayıştan
vazgeçilmeli, insana ve doğaya bu anlamda Hükûmet yeni bir politik anlayışla
yaklaşmalıdır. Aksi takdirde Hükûmet tarafından uygulanmış ve uygulamakta olduğu
yanlış çevre politikaları, doğanın, havanın, suyun, ormanların, biyo
çeşitliliğin karşısındaki büyük tehlike arz etmeye devam edecektir.
Keza, yer altı su kaynakları
bilinçsizce kullanıldığı için yine büyük kuraklıklar söz konusudur. Aynı şekilde yer altı sıcak su kaynakları enerji alanında
yeteri kadar değerlendirilmemektedir.
Bakınız, yine seçim bölgem
Diyadin'den bir örnek vereyim: Yüksek derecede termal suları bulunan Diyadin'de
bu enerji hem ısınma hem seracılıkta hem de turizm alanında yüksek verimlilikle
kullanılabileceği hâlde, bu tür projelerle ilgili Bakanlık tarafından
geliştirilmiş bir proje henüz görülmemektedir. 
Değerli milletvekilleri, ekolojik
dengelerin bozulduğu, doğa ve canlı yaşamının tahrip edildiği, sermayenin kâr hırsının
anbean tükettiği, yaşam ve tarım alanlarının adım adım yok edildiği bir
ekosistemin içindeyiz.
On yıllardır insanlığın gündemine
oturmuş olan bu sorunlar, dünyanın bütünsel bir yaşam alanı olarak ciddi
tehlikelerle karşı karşıya olduğunu gösteriyor. Dünyadaki bu gelişmelerin ağır
yansımaları ülkemizde de yaşanıyor. Şu çok açık ki AKP Hükûmeti de bu tür
sorunları aşacak politikalar izlemekten de oldukça uzaktır. Gezi direnişinden
tutun da Erciş'e kadar, son olarak Yırca ve İkizdere Şimşirli köyünde görüldüğü
gibi su ve yaşam haklarını ve alanlarını savunan köylülere karşı şiddet
kullanılmasına kadar, Hükûmet, vatandaşlara ve çevre haklarına yapılan
saldırıların başında geliyor.
AKP iktidarı, hukuk ve mali
adalet ilkesini yok saydığı gibi, çevre adaleti ilkesini de yok saymaktadır.
Doğaya ve çevre haklarına karşı bu saldırının arka planında, sürdürülemez bir
kalkınma ideolojisi var. Ekolojik felaket projeleri demek olan üçüncü
havaalanı, üçüncü köprü ve Kanal İstanbul gibi çılgın projeler ve HES'ler,
güvenlik barajı gibi doğa düşmanı bir büyüme anlayışının lokomotifi olarak bizi
de artık kaygılandırıyor. Bu nedenle, Hükûmet, sermayenin değil, toplumun
ihtiyaçları üzerine planlanan enerji politikalarını esas almalı ve bu anlamda
çalışmalar yürütmelidir.
Suyun ticarileştirilmesi
karşısında suyun doğanın hakkı olduğunu söylemek, sermayenin doğaya
saldırılarına karşı canlı yaşamını ve çevre hakkını savunanların yanında
mücadele etmek demokratik zihniyete sahip tüm çevrelerin görevidir. Ekoloji
mücadelesi tüm canlılar için verilen bir mücadeledir, demokrasi mücadelesinden
koparılamaz.
Bu duygu ve düşüncelerle Genel
Kurulu saygıyla selamlıyorum. (HDP sıralarından alkışlar) 
BAŞKAN – Dördüncü konuşmacı
Sebahat Tuncel, İstanbul Milletvekili. 
Buyurun Sayın Tuncel. (HDP
sıralarından alkışlar) 
HDP GRUBU ADINA SEBAHAT TUNCEL
(İstanbul) – Sayın Başkan, değerli milletvekilleri; Türkiye Su Enstitüsü kurumu
üzerine partimizin görüşlerini belirtmek üzere söz almış bulunmaktayım.
Hepinizi saygıyla selamlıyorum. Sesimden dolayı da özür diliyorum şimdiden. 
Sevgili arkadaşlar, konuya
geçmeden önce birkaç konuya dair görüşlerimi ifade etmek istiyorum. 
Aslında Grup Başkan Vekilimiz de
ifade etti; bugün, Pakistan’ın Peşaver kentinde bir okul baskınında 100’den
fazla insan yaşamını yitirdi ve dün de Avustralya’nın Sidney kentinde bir
kafede insanlar rehin alındı. Hatırlarsanız biz iki yıldır bu kürsüde,
özellikle El Kaide’ye bağlı unsurların, IŞİD’in El Nusra’nın sadece Kürtler
açısından, Kürdistan açısından bir tehdit oluşturmadığını, başta Türkiye olmak
üzere bütün dünya açısından bir tehdit oluşturduğunu hep ifade etmiştik.
Türkiye’nin bu konudaki politikalarını da hep eleştirmiştik. Aslında bizim ne
kadar haklı olduğumuz bir kez daha ortaya çıktı. Bugün saldırganlar dünyanın
çeşitli yerlerinde insanların sivil insanların yaşam hakkını tehdit altına
almış durumda. Ben de bu saldırıları kınıyor, bu saldırılarda yaşamını
yitirenlere Allah’tan rahmet ve yaralananlara da acil şifalar diliyorum. 
Diğer bir konu sevgili
arkadaşlar, yine aslında Türkiye’nin politikasıyla çok alakalı ve Orta Doğu’da
Kürt sorununun özellikle dört parçada, İran, Irak, Suriye ve Türkiye
ülkelerinin politikaları nedeniyle Kürt halkının hep direnmek zorunda kaldığı
bir konuya ilişkin. açlık grevleri Türkiye’de de çok gündeme geldi.
Hatırlarsınız, biz milletvekilleri olarak da o dönemde açlık grevlerine destek
için burada da açlık grevleri yaptık. İnsan hakları savunucuları genelde açlık
grevlerini bir yöntem olarak çok kullanmazlar, insanın kendisine zarar
vermesini doğru bulmazlar ama artık insanın sesini duyuracağı başka bir alan
kalmadığında ne yazık ki tek çare kendi bedenini ölüme yatırmaktır. Bugün
İran’ın Urmiye Cezaevinde 29 Kürt siyasi tutsak açlık grevinin 27’nci gününde
ve bugün bu bütün dünyanın bu konuda duyarlı olması eğer duyarlı olmazsa bu
insanlar İran Hükûmeti idam etmeden kendilerini yaşamlarının tehlikeye
girdiğinin altını çizmek istiyoruz. Bu konuda sayın bakanlar aracılığıyla
aslında Hükûmete bir çağrımız var AKP Hükûmetinin İran’la ilişkilerinin ticari
ilişkilerinin siyasi ilişkilerinin iyi olduğunu biliyoruz yaşam hakkı kutsalsa
o zaman Hükûmetin bu konuda da adım atması gerekiyor mesele çok insani mesele
gerçekten İran’ın bu idam politikalarından vazgeçmesi; kadınları, siyasi
tutsakları ya da kendi politikalarına uymadı diye insanları katletmesinden
vazgeçmesi aynı zamanda Türkiye’nin ilişki kurduğu, Türkiye’nin siyasi ve
ticari ilişkiler kurduğu bir ülke açısından da önemlidir diye düşünüyoruz. Bu
konuda da Hükûmetin duyarlı olması ve idamların engellenmesi konusunda çaba
içerisinde olması gerekiyor. 
Diğer bir konu sevgili arkadaşlar
-Türkiye’yle alakalı bir durum- biliyorsunuz, bugün, Gezi direnişi nedeniyle,
İstanbul’da bir dava yürüyor: “Çarşı davası.” Çarşı davasının gündemi, darbe
yapmak. Gerçek anlamda, AKP Hükûmeti, nerede bir toplumsal muhalefet var,
nerede insanlar sokağa çıkıyor, bütün bunları kendisine “darbe” olarak
nitelendiriyor. Türkiye, gerçekten bir darbeyle karşı karşıya kaldığında kimse
inanmayacak çünkü darbe niteliği olmayan şeyleri darbeyle değerlendiren bir
noktada. Çarşı’nın yalnız olmadığını, bugün orada, mahkemede olan insanlar hep
ifade etti ama şunun altını bir kez daha çizmek istiyorum: Çarşı, aslında, bu
ülkede futbolun her zaman için bir milliyetçi dalga için kullanıldığı bir dönemde
ilk kez Çarşı taraftarları sokağa çıkarak ekolojik mücadelenin yanında oldular,
halkın yanında oldular, bu mücadeleyi sahiplendiler. O açıdan, Çarşı davası
şahsında, aslında toplumsal muhalefet yargılanıyor, orada insanların ekoloji
mücadelesi yargılanıyor. Buna karşı olduğumuzu bir kez daha ifade etmek
istiyorum. İstanbul Vekili olarak, Gezi direnişinin başından sonuna kadar hep
içinde yer almış birisi olarak da bunun altını çizmek istiyorum. Gerçekten, AKP
Hükûmetinin, toplumsal muhalefeti bastırma yaklaşımından, artık, bu
yöntemlerinden, yargıyı bir baskı aracı olarak kullanmasından vazgeçmesi
gerektiğinin; Türkiye’yi demokratikleştirmediğinin, aksine, giderek otoriter,
faşizan bir yönetim hâline getirdiğinin, bütün dünyanın da bu noktada Türkiye’yi
eleştirdiğinin altını çizmek isterim. 
Sevgili arkadaşlar, konuya
ilişkin sözlerimize gelirken, Türkiye Su Enstitüsü 2011 yılında kuruldu. Özel
bütçeli bir komisyon bu. Bu, önemli bir konu ama. Su her şeydir, yaşamın
kaynağının kendisidir. Bugün uluslararası gündemin üst sıralarında aslında su
yatıyor ve Türkiye’nin su politikasına baktığımızda, Türkiye’deki su
kaynaklarına, suya nasıl yaklaştığını bir kez daha görürüz. Uluslararası
gündemin üst sıralarında yer alan su konusuna dünya kamuoyunun ilgisinin giderek
arttığını herkes biliyor. Bunun başlıca nedenleri olarak, iktidar şöyle
tanımlıyor: Nüfus artışı, hızlı şehirleşme ve sanayileşmenin yol açtığı su
ihtiyacı ve iklim değişikliği olarak ifade ediyor. Önümüzdeki yirmi-yirmi beş
yıl içerisinde Orta Doğu’nun, sadece Orta Doğu değil, bütün dünyanın temel
gündemlerinden biri, sevgili arkadaşlar, su olacak, hatta petrolden de önemli
bir kaynak hâline gelecek.
Türkiye su kaynakları
politikasını oluştururken şöyle bir perspektifle bakıyor; “Ülkemizin ekonomik
ve sosyal kalkınmasını, su ve gıda güvenliği açısından öncelikleri, Avrupa
Birliğiyle yürütülen üyelik ve müzakere süreci, bölgesel gelişmeler ışığında
ele alıyoruz.” diye ifade ediyorlar. Yine, Türkiye’nin yenilenebilir, ucuz ve
çevre dostu olan hidroenerji potansiyelinden ve su kaynaklarımızın sağladığı
diğer ekonomik ve sosyal faydalardan verimli ve sürdürülebilir biçimde
yararlanması amacıyla gerekli projeler hayata geçirilecektir. Aslında AKP
Hükûmetinin bütün doğa tahribatının, yaşanan sorunların temel nedeni, ekolojik
perspektiften yoksun olmasının temel nedeni bu cümlede geçiyor. Çünkü AKP
Hükûmeti her şeye kalkınma, her şeye fayda-yarar olarak bakıyor. Kimin faydası,
kimin yararı? Halkın değil, insanların değil; bu fayda ve yarar sadece ve
sadece AKP iktidarının faydası anlamına geliyor.
Biliyorsunuz, bu su politikası
Türkiye’nin Avrupa Birliği ilerleme sürecinde de temel başlıklardan biri. O
konuda AKP Hükûmetinin hâlâ imzalamadığı ya da yükümlülüklerini yerine
getirmediği mevzuatlar var. Özellikle bu konuda, bunun başında Avrupa Birliği
Su Çerçeve Direktifi’ni -Avrupa Birliği toprakları üzerinde yüzey sularının,
kıyı sularının ve yer altı sularının kirlenmesinin önlenmesine dair yasayı-
imzalamamış durumda. Yine, sınıraşan sular, özellikle Fırat ve Dicle konusunda,
sınıraşan suların geleceği konusunda çekince koymuş durumda, bunu imzalamamış
durumda çünkü Avrupa Birliği sınıraşan suları da içeren su ve çerçeve
mevzuatının temelini Avrupa Birliği Su Çerçeve Direktifi, Sınıraşan Suyolları
ve Uluslararası Göllerin Korunması ve Kullanılması Sözleşmesi –bu “Helsinki
Sözleşmesi” olarak biliniyor- Sınıraşan Boyutta Çevresel Etki Değerlendirilmesi
Sözleşmesi –Espoo Sözleşmesi yani- ve Çevresel Konularda Bilgiye Erişim, Karar
Alma Sürecine Halkın Katılımı ve Yargıya Başvuru Sözleşmesi –Aarhus Sözleşmesi-
oluşturmaktadır ve AKP Hükûmeti aslında bunu imzalamamıştır. Dikkat ederseniz
burada yargıya başvurma, halkın katılımını sağlama çok temel ve esaslı bir
konudur. 
İki temel konu var: Bir, suların
kirlenmesini engellemek; ikincisi de bu konuda halkın katılımıyla birlikte
mahkeme süreçlerine itiraz etme süreçlerini işletmek. İktidar bunu tam müzakere
sağlandıktan sonra gerçekleştirebileceğini ifade etmiştir. Bu, ciddi anlamda
bir sorun. 
Sevgili arkadaşlar, endüstriyel
kullanımı sonucunda su ve su havzaları kirlenmekte. Aynı zamanda, üretimde
kullanılan suyun yer altı akiferlerinde ya da yüzey sularının aşırı çekilmesi
sonucunda yüzey birikintileri ve yer altı akiferleri de kurumaktadır. Bu, ciddi
anlamda kuraklığa neden oluyor.
Dereleri idare tarafından atık
kanal olarak kabul eden ve bu nedenle derelerine sanayi ve evsel atık su
deşarjı yapılmasına izin veren Türkiye, Küçükçekmece Lagünü, Trakya’daki sanayi
atıklarıyla kirlenen Ergene Nehri, Konya kent atık suyunun sularına
boşaltıldığı ve bu nedenle kirlenen Tuz Gölü, Kâğıthane Arıtma Tesisi atık su
ve çamurları, çevresindeki yerleşim ve sanayi atık sularıyla kirlenen Alibeyköy
Barajı kirletme saldırısıyla baş edemeyen sürdürülebilir kalkınma stratejisi ve
bu stratejiyi hayata geçirme yaklaşımı…
Dikkat ederseniz, aslında su
politikası sadece suyun kullanımı değil, her gün kendi yaşamımızı birebir
etkileyen noktalardan birisidir. 
AKP Hükûmeti dikkat ederseniz,
bütün politikalarını sevgili arkadaşlar, rant üzerine kurmuştur. Yani biz
doğadan daha çok nasıl rant elde edebiliriz, doğa kaynaklarını nasıl
kullanabiliriz? Bu konuda insan hakları, özgürlükler, çevre hakkı hiçbir zaman
dikkate alınmıyor, doğanın bir hak öznesi olarak ele alınması meselesi
kesinlikle yok. 
Bu Parlamentoda -iki dönemdir biz
de bu Parlamentodayız, kendi şahsım adına söylüyorum- çıkartılan yasalara
baktığınızda, bütün doğal kaynaklardan nasıl rant elde edebiliriz üzerinden… Şu
an Türkiye’de bir Su Yasa Tasarısı bekliyor, henüz çıkmadı. Bu yasa tasarısı da
aslında su kaynaklarını nasıl metalaştırabiliriz, nasıl ticarileştirebiliriz
meselesi üzerindedir. AKP Hükûmeti bütün uygulamalarında -bakın birkaç başlık
size ifade edeyim - yasa ve yönetmeliklerin hepsini buna göre değiştirdi. Kamu
kurumlarıyla ilgili yasalarda özellikle “…hizmetleri yapar veya yaptırır.” Bu
Yerel Yönetimler Yasası’nda, sevgili arkadaşlar, değiştirerek aslında kamunun
yapması gereken şeyi özel sektöre devretti. Böylece belediyelerin yetki alanı
içerisinde olan su kaynaklarını bile ticari bir alana açtı. Bu çok ciddi bir
sorun. Yani AKP Hükûmeti şimdi hangi ilde isterse, eğer kendi belediyesi de
varsa, kendi su politikası çerçevesinde oradaki suyu ya özel şirketin, özel
sermayenin denetimine sunacak ya da bir yerden alıp başka yere taşıyacak. Bu
çok ciddi bir sorun. 
Yine Elektrik Piyasasında Üretim
Faaliyetinde Bulunmak Üzere Su Kullanım Hakkı Anlaşması imzalandı. Bu da
sevgili arkadaşlar, bu yönetmelik kapsamında da su havzaları, suyun aktığı tüm
alanı; vadileri, kıyıları, yeraltı şirketlerinin kullanımına açtı. Yani aslında
insanın hakkı olan, 76 milyon insanın hakkı olan su kaynakları onlara
sorulmadan, onlara “Sizin ihtiyacınız var mı yok mu?” diye danışılmadan,
Hükûmet tarafından alınan kararlarla birlikte başka işler için kullanılıyor.
Yine Maden Yasası’nda
değişiklikler yapılarak maden aranacak alanlar için izin sınırları kaldırıldı.
Enerji Yasası’nda değişiklik yapılarak lisansı dağıtılan HES’lerin yerel imar
planlarına işletilmesi yasallaştırıldı. Yine Orman Kanunu’nda değişiklik
yapılarak HES yapımı ve maden aramaları için doğal alanların kamulaştırılması
ve üçüncü şahıslara devri kolaylaştırıldı. Köy Kanunu’nda yapılan
değişikliklerle meralar ortak alan olmaktan çıkartıldı, üçüncü şahıslara
devrinin önü açıldı. Tabiatı ve Biyolojik Çeşitliliği Koruma Yasa Tasarısı
hazırlanarak su havzalarını ve doğal alanları sit ve millî park alanı olmaktan
çıkarttı ve bütün bunları ranta açtı. 
Sevgili arkadaşlar, dikkat
ederseniz AKP Hükûmeti bütün bakanlıklarda kanunlar değiştirmiş ve bunların
hepsi daha çok sermayenin hizmetine, özel sektörün hizmetine; doğa hakkını
ihlal eden, insan hakkını ihlal eden, yaşam hakkını ihlal eden kararlar oldu.
Bakın, bugün derelerin hepsinde AKP Hükûmeti HES yapıyor. Hidroelektrik
santralleri Türkiye enerjisinin -Sayın Bakan burada- en fazla yüzde 10’unu
gideriyor sevgili arkadaşlar. Yüzde 10’luk bir şey için bütün derelerimizi,
bütün yaşam alanlarımızı elimizden aldınız ve sadece mesele oraya HES yapmak
değil, HES’ten sonra orası başka alanlara açılacak, bu çok net. Şimdi,
derelerin üzerine yapılan her HES’e ya da nehirlerin üzerine yapılan HES’lere
insanların karşı çıkmasının nedeni sadece oraya hidroelektrik santrali
yapıldığı için değil, bu nedenle insanlar yaşam alanından uzaklaşıyor,
canlılara zarar veriyor. Bu çok ciddi bir sorun. Yine, çevre nizam planlarıyla
su havzalarının doğal alanlarını kullanıma açma… 
Dikkat ederseniz, her şey -AKP
Hükûmetinin- bütün dünyada uygulanan neoliberal politikaların bir parçası
olarak Türkiye’ye olduğu gibi uygulanıyor. Buna insanlar itiraz ettiğinde de
bunlar darbeci oluyor, bunlar bölücü oluyor, bunlar zaten AKP Hükûmetini
devirmek istiyor. Oysa, insanlar yaşam alanlarında yaşamak istiyorlar,
yaşanabilir bir toplumda. AKP sürdürülebilir bir enerjiden bahsediyor. Onlar
için yaşam, sadece kendi iktidarlarının sürdürülebilir olmasıdır. Bakın, bu
konuda, acele el koyma yasasını ortaya çıkarttılar. “Acele kamulaştırma” diye
bir yasa burada… Gerçekten, şahıs arazilerine ve taşınmazlarına HES, termik
santral, nükleer santral, maden çıkarma ve işletme tesisi, kentsel dönüşüm,
enerji nakil hattı geçirmek için ve benzeri işlemler için “acele kamulaştırma”
adı altında 2942 sayılı Kanun’u geçirdiler. Peki size soruyorum, sevgili
milletvekili arkadaşlar: Bu kimin ihtiyacı? Halkın ihtiyacı mı, toplumun
ihtiyacı mı? Kim bundan faydalanıyor? AKP Hükûmeti. Bu ülkede en yoksulla en
zengin arasındaki fark -8,5 kat- azalmıyor, giderek artıyor. Bu ülkede
zenginler daha zengin, yoksullar daha yoksul oluyor. Üstelik, hukuksuzluklar da
devam ediyor. Bakın, AKP Hükûmeti bütün alanlara, bütün hukuksuzluğu, hukuku
kendine göre uygulayan… 
Şimdi, Cumhurbaşkanı, eski
Başbakan ne diyordu: “Üstünlerin hukuku değil, hukukun üstünlüğü.” Ama, şimdi,
AKP’nin hukuku. Ciddi anlamda sorun. Örneğin, Dersim Peri Suyu’nda,
Limak-Bilgin ortaklığı olan Darenhes Elektrik Anonim Şirketi tarafından Elâzığ
Karakoçan ilçesi Akkuş köyü-Pamuklu köyü sınırlarında yapılan Pembelik HES
Barajı mevzuata aykırı ve yasal izinleri olmaksızın devam ediyor. Bazı
konularda acele kamulaştırma yasası nedeniyle şeyler çözülmeden, yasal
altyapısı hazırlanmadan birçok yerde çalışmalar yürütülüyor; bu, çok ciddi
anlamda bir sorun. Yani, AKP Hükûmetinin su politikası, aslında kendisinin
Türkiye’yi nasıl yönettiğiyle de alakalı bir durum. Yarın burada Çevre
Komisyonu hakkında da konuşacağız. Aslında ekoloji meselesi sadece bir çevre
meselesi değildir, yaşamın kendisidir. Eğer su yoksa hayat da yok. O zaman,
siz, suyu alıp kendi çıkarınız için kullanamazsınız, kendi çıkarınız için başka
yerlere taşıyamazsınız, bu çok ciddi bir sorun ve buna karşı mücadele etmek
bizim tabii ki görevimiz. 
Sevgili arkadaşlar, yeni
yapılacak tasarıda, bakın, yüzeysel ve yer altı sularının sermaye tarafından
kullanımı; su havzalarının kamu özel ortaklığında yönetimi; suyun
metalaştırılması; su havzalarının şirketlere, kullanıcıya tahsisinin
yasallaştırılması; suyun ticarileştirilmesi; su havzalarının bütünleşik
kullanım yöntemleri; tahsislerde, satışta ve yöntemde tek yetkili kurum olarak
Orman ve Su İşleri Bakanlığının yetkilendirilmesi yasallaştırılmaya
çalışmaktadır. Yani, Hükûmet de aslında bütün bu alanları tek bir kalemde
toplayarak işi kolaylaştırmak istemektedir. Herhangi bir pürüz çıkmasın,
herhangi bir sorun çıkmasın, biz bu konuda istediğimiz şeyleri yapalım.
Suyun, su havzalarının kullanıma
açılması, sermaye birikimine sokulması, müdahale edilebilir olması -yani su
kaynaklarına- restorasyonu, ticarileştirilmesi, kuyu suları dâhil olmak üzere
bütün alanlarda bu kararın alınması ciddi bir sorun. Bu yasa tasarısı gelirken
biz tabii ki bu konudaki eleştirilerimizi her düzeyde ifade edeceğiz. Ama
burada bir şeyin altını çizmek istiyoruz: AKP Hükûmeti hangi perspektiften,
hangi bakış açısından yasa yapıyor? Bu ciddi bir sorun.
Biliyorsunuz sevgili arkadaşlar,
aslında -bütün- Dünya Su Forumu’nda, en son iklim konferansında bazı kararlar
alındı. Türkiye, 5’inci Dünya Su Forumu’na da ev sahipliği yaptı. 5’inci ve
6’ncı Dünya Su Forumu’nda bazı kararlar alındı. Biz, bu konuda özellikle
eleştirilerimizi, özellikle su hakkı platformlarının yaptığı itirazları hep
ifade ettik. Yani, bu, kapitalistlerin kendi ihtiyaçları doğrultusunda bütün
insanlığın hakkı olan su haklarını kullanmaları, başka alanlara taşımaları
ciddi bir sorun. Özellikle, sevgili arkadaşlar, sınıraşan sular açısından da
durum çok ciddi. Dicle ve Fırat’ın geleceği konusunda, biliyorsunuz, bu Hükûmet
yine 644 ve 648 sayılı Çevre ve Şehircilik Bakanlığı Teşkilat ve Görevlerini
Belirleyen Kanun Hükmünde Kararname’yle Dicle ve Fırat Havzası’nı sit alanı olmaktan
çıkardı. Bu çok ciddi bir sorun. Aslında Dicle ve Fırat sınıraşan sular olması
açısından, Orta Doğu halklarını, Orta Doğu’yu çok ilgilendiren bir konu ama AKP
Hükûmeti böylece Dicle ve Fırat’ın her tarafına işlem yapabilecek. O yüzden
Ilısu Barajı’na karşı çıkanlara karşı da bu Hükûmet çok sert tavır aldı. Şu an
“Hasankeyf’i taşıyabilir miyiz?” diye tartışıyor. Bu konuda çok ciddi sorunlar
var. Yine, bu konuda, su kaynaklarının yeterince olmaması ya da kendi
ihtiyaçları için kullanılması ciddi anlamda doğayı da tehdit altına alıyor.
Özellikle, UNESCO’nun dünya kültür mirası listesine aday olan Diyarbakır’ın
Hevsel Bahçeleri de, sevgili arkadaşlar, AKP Hükûmetinin saldırısı, bu
politikaların saldırısı altındadır. Çünkü, kendi su kaynaklarını başka alanlarda
kullandıkları için, su yetişmediği için o alanı talan etmek istemektedir.
Dikkat edin, AKP Hükûmetinin, yani daha doğrusu bütün iktidarların GAP projesi
vardı, şimdiye kadar hiç hayata geçmedi. Çünkü, AKP Hükûmeti de dâhil, herkes
kendi istediği gibi bu alanları kullandı ve halkın ihtiyacı olan işlere değil,
kendi çıkarları olan politikalar için enerjisini harcadı. 
Sevgili arkadaşlar, bitirirken
şunu ifade etmek istiyorum: “Su” dediğiniz şey herhangi bir şey değildir. Su,
bizim yaşam kaynağımızın kendisidir. Ticarileştirilemez, meta hâline
getirilemez, satılamaz ve bizim haklarımızı… Hele hele, insanların haberi
olmadan sular bir yerden bir yere taşınamaz, insanların haberleri olmadan sular
kirletilemez ve kirletiyorsa Hükûmet bunu temizlemekle sorumludur ve su
kaynaklarını hunharca kullanamaz. Bunun için ne gerekiyorsa biz Halkların
Demokratik Partisi olarak bu mücadeleyi devam ettireceğiz ve AKP Hükûmetini de
bu politikalarından vazgeçmeye; insan için, halk için, doğa için politika
geliştirmeye davet ediyoruz. 
Teşekkür ederim. (HDP
sıralarından alkışlar) 
BAŞKAN – Şahsı adına lehinde söz
isteyen Muzaffer Yurttaş, Manisa Milletvekili. 
Buyurun Sayın Yurttaş. (AK PARTİ
sıralarından alkışlar) 
MUZAFFER YURTTAŞ (Manisa) – Sayın
Başkan, değerli milletvekilleri; öncelikle, bütçenin hayırlı olmasını diliyorum
ve sizleri saygıyla selamlıyorum. 
Eskiden de bütçeler yapılır ama
bütçe daha üç ay geçmeden delik deşik olurdu. Daha önceki hükûmetler zamanında
da beş yıllık kalkınma planları yapılır ama ikinci yılda hükûmet planın altında
kalıp giderdi. Şimdi, AK PARTİ denk bütçe yapıyor, en büyük payı da eğitim ve
sağlığa ayırıyor. Cumhuriyetin 100’üncü yılı 2023’ü, İstanbul’un fethinin yıl
dönümü olan 2053’ü ve hatta Malazgirt Zaferi’nin yıl dönümü olan 2071 yılını
hedefleyerek yolumuza devam ediyoruz.
Orman ve Su İşleri Bakanlığının
yürüttüğü 1000 Günde 1000 Gölet Projesi’nden en fazla nasibini alan illerin
başında Manisa gelmektedir. Bu projeler bittiğinde Manisa daha fazla sulu
tarıma kavuşacak ve göller bölgesi hâline gelecektir. 52 gölet ve 3 sulama
barajı projemiz vardır. 25 gölet bu yıl tamamlanacak ve su tutmaya
başlayacaktır. Kırk yıldır türküsü çağrılan Ahmetli Kelebek Barajı’nın inşaatı
devam etmektedir. Geçtiğimiz hafta, Sayın Bakanımızdan Gürdük Barajı’nın
yatırıma alındığına dair müjdeyi de aldık. Gördes Barajı bitirilerek hem
sulamaya fayda sağlanmış hem de İzmir’in arsenikli sudan kurtulması yolunda
önemli bir adım atılmıştır. 
Baraj ve su deyince akla gelen
Sayın Bakanımız Veysel Eroğlu’na ve ekibine teşekkür ediyoruz.
Spil Dağı Projesi’nden bahsetmek
istiyorum. Spil Dağı, 1968 yılında Bakanlık oluru ile millî park ilan
edilmiştir. Ancak, AK PARTİ iktidarından önce millî park adına hiçbir şey
yapılmamıştır. 2011 yılında ilk defa Manisa’da bir bölge müdürlüğü kurulmuştur.
Yeni kurulan Doğa Koruma ve Millî Parklar 4. Bölge Müdürlüğü çalışmalarına
başlamış ve bugüne kadar 20 milyon Türk liralık altyapı hizmetleri yapılmıştır.
Spil Dağı Millî Parkı çalışmaları devam etmektedir.
Manisa lalesi Anemon, 78 çeşit
şifalı endemik bitki, mesirin de içinde bulunduğu kırk bir çeşit baharatın pek
çoğu Manisa’mızda, Spil Dağı’nda yetişmektedir. Yılkı atlarımız Spil Dağı’nda
görülmeye değer bir görüntüdür. Ayrıca, Spil Dağı Millî Parkı, tamamı planlı ve
projeli ender millî parkların başında yer almaktadır. Şu anda yıllık 200 bin
ziyaretçisi bulunmakta, bu proje tamamlandığında 500 bine çıkacaktır. Altyapı
bitirildiğinde sağlık oteli ve spor oteli burada inşa edilecektir
yap-işlet-devret modeliyle. 
Ziyaretçi merkezi ve araştırma
enstitüsü bitirilmiştir. Ayrıca, şehzade otağı çadırında ziyaretçilere ayran
ikramı ve bilgilendirme yapılmaktadır.
2.500 kişi kapasiteli atık su
arıtma tesisleri tamamlanmıştır. 
Burada gelen hastaların ve
sporcuların rahatlıkla yararlanabileceği helikopter pisti tamamlanmış ve
hizmete açılmıştır. 
Ayrıca 9.100 metre araç ve yaya
yolu tamamlanmış, 10 adet bin araçlık otopark bitirilmiştir. Burada altyapı
çalışmaları yine 100 bin metrekare alanda doğal kesme taşla, Bergama taşıyla
yol kaplaması tamamlanmıştır. 14 bin metre içme suyu şebekesi, 25 bin metre
yağmur suyu şebekesi, 10 bin metre telefon ve İnternet hattı, 16 bin metre yer
altı elektrik hattı, 7.600 metre kanalizasyon çalışmaları tamamlanmıştır. 
Yürüyüş yolları ve spor alanları
halkımızın hizmetindedir. 6 bin adet üç ya da dört yaşında fidan dikimi
sağlanmıştır, 6 bin fidan dikimini sağladık. Bu fidanlar ile bu çevreyle
geleceğin turizm merkezlerinden birisi Spil Dağı olacaktır.
32 adet piknik ünitesi halkımızın
hizmetindedir Spil Dağı’nda. Ayrıca, 42 adet kır evi yapımı yüzde 75
seviyesindedir ve yaz dönemine bitirilecektir. Yolların eski hâli ve yeni hâli
gözükmektedir.
Bunun yanında millî park
tamamlandığında festival alanı, Yörük ve Türkmen şenliklerini burada yapacağız.
Çadır kamp alanları, yamaç paraşütü, seyir terasları, tarihî çeşmeler ile
turistik ve sportif aktiviteleriyle kongreler, spor kampları yapılabilecek hâle
gelecektir. Spor kulüplerimizin gözde merkezlerinden birisi olacaktır.
Gediz Ovası gibi mümbit
topraklara, yerin altı kadar üstünün de değerli olduğu bir bölgenin
Bakanlığımız tarafından Gediz Eylem Planı burada uygulanmaktadır. 
Tarihimizden, kültürümüzden,
medeniyetimizden ve bu topraklardan aldığımız güçle, milletimizden aldığımız
dualarla, azimle geleceğe doğru yürümeye devam ediyoruz. Durmak yok, yola devam
diyoruz. Türkiye’yi karanlık güç odakları ve vesayet sevdalıları değil,
milletin sevdikleri yönetecektir. 
Bütçenin lehinde olduğumu
belirtiyor ve yüce Meclisi saygıyla selamlıyorum. (AK PARTİ sıralarından
alkışlar) 
MEHMET AKİF HAMZAÇEBİ (İstanbul)
– Sayın Başkan…
BAŞKAN – Buyurun Sayın Hamzaçebi.
MEHMET AKİF HAMZAÇEBİ (İstanbul)
– Efendim, tutanaklara geçmesi açısından bir konuyu ifade etmek istiyorum. 
Sayın konuşmacı konuşmasında
“Gördes Barajı’yla İzmir’i arsenikli sudan kurtardık.” dedi. Bu ifade tamamen
gerçek dışıdır. Bir, İzmir’in suyu arsenikli değildir. İki, Gördes Barajı
İzmir’in su ihtiyacının çok küçük bir yüzdesini karşılamaktadır. 
Sayın hatip arzu ediyor ise
arsenikli su kullanan ve Adalet ve Kalkınma Partili belediye başkanlarının
yönetiminde olan bazı belediyeleri kendisine ayrıca söyleyebilirim.
Teşekkür ederim. 
BAŞKAN – Teşekkür ediyorum.
Şimdi Hükûmet adına birinci
konuşmacı Gümrük ve Ticaret Bakanı Sayın Nurettin Canikli.
Buyurun Sayın Bakan.
Süreniz yirmi yedi dakikadır. (AK
PARTİ sıralarından alkışlar) 
GÜMRÜK VE TİCARET BAKANI NURETTİN
CANİKLİ (Giresun) – Sayın Başkan, değerli milletvekili arkadaşlarım; 2015 yılı
bütçe kanunu kapsamında Gümrük ve Ticaret Bakanlığının bütçesiyle ilgili sizleri
bilgilendirmek ve bu çerçevede bu vesileyle Bakanlığımız faaliyetleri ve
hedefleriyle ilgili sizlere bazı hususları arz etmek istiyorum. Bu vesileyle
hepinizi saygıyla selamlıyorum.
Değerli arkadaşlar, Gümrük ve
Ticaret Bakanlığı olarak iki tane temel hedefimiz söz konusu. Bir tanesi gümrük
işlemleriyle ilgili olarak gümrük işlemlerinin hızlandırılması, yani hem
ithalatta hem de ihracat işlemlerinde gümrük işlemlerinin çok daha hızlı, çok
daha etkili, verimli ve maliyeti azaltıcı bir tarzda hızlandırılması,
yapılabilir hâle getirilmesidir. İkincisi ise, gümrük işlemlerinin bir taraftan
hızlandırılması sağlanırken diğer taraftan da güvenli yapılmasını temin
etmektir. Biraz sonra bunlarla ne kastettiğimi tam olarak aktarmaya
çalışacağım. 
Bunlara geçmeden önce,
Bakanlığımızın işlem hacmi, kapasitesi hakkında bir fikir vermek üzere bazı
rakamları sizinle paylaşmak istiyorum: 2014 rakamları itibarıyla
gümrüklerimizden giriş-çıkış yapan araç sayısı 7 milyon 667 bin adettir.
Giriş-çıkış yolcu sayısı ise 104 milyon civarındadır. 
Bakanlığımızca tahsil edilen
vergilerin toplamı yaklaşık 68 milyar lira ki bu toplam vergi gelirlerinin
yüzde 23’üne tekabül etmektedir. 
İşlem gören ihracat beyanname
sayısı, yine 2014 Ocak-Kasım rakamları itibarıyla 3 milyon 34 bin ve ithalat
beyanname sayısı ise 2 milyon 178’dir.
Biraz önce ifade etmeye
çalıştığım en önemli amaçlarımızdan bir tanesi, bütün işlemlerin gümrüklerde
hızlandırılmasıdır. Yine, fikir vermesi itibarıyla, bu konuda, esasında 2003
yılından beri sonuç alıcı önemli çalışmalar yapılmış, adımlar atılmıştır. Örnek
olarak, AK PARTİ hükûmetlerinin iş başına geldiği 2002 yılı sonu itibarıyla ilk
bir dakikada gerçekleşen ihracat işlemlerinin oranı, toplam ihracat işleminin
yüzde 3’üne tekabül ederken bugün, 2014 itibarıyla bu oran yüzde 67’ye
çıkmıştır. Yani bir dakika içerisinde ihracat işlemlerinin toplamının yüzde
67’si sonuçlandırılmaktadır. Ortalama ihracat işlemi süresi ise, yine 2002
yılında on saatin üzerindeyken bugün bu süre iki saat kırk üç dakika olarak
gerçekleşmiştir.
Yine, son günlerde tartışılan
konulara da açıklık getirmesi açısından bazı rakamları paylaşmak istiyorum:
Gümrük işlemleri yapılırken girişte ve çıkışta üç çeşit hat oranı söz
konusudur. Bunlardan bir tanesi mavi, sarı ve kırmızı. Yani denetim derecesine
göre bunlar tasnif edilmektedir. Tahmin edilebileceği gibi kırmızı hattan
geçecek olan bir araç ya da eşya tam tespite tabi tutulmakta, bütün yönleriyle
denetlenmekte, sayılmakta, ölçülmekte ve tam tespit yapılmaktadır. Sarı, biraz
daha hızlı şekilde geçmekte, mavi daha da hızlı şekilde geçmektedir. 2014
Aralık başı itibarıyla ihracatımızın, ihracat işlemlerinin yüzde 7,1’i kırmızı
hattan geçmektedir. Yani zaman zaman da tartışmalara yol açan ve zaman aldığı
iddia edilen bu uygulamanın oranı ihracatta toplam yüzde 7,1’dir. Aynı oran
ithalat işlemlerindeyse yüzde 18,4’tür. Tabii, bunlar, ülkeler itibarıyla risk
faktörüne göre, mal gruplarına göre, eşya gruplarına göre değişebiliyor. Tabii,
amacımız daha da hızlandırmak bu işlemleri. 
Bu çerçevede, şu aralar en önemli
çalışmalarımızdan bir tanesi bir aracın Türkiye’ye girişi ve çıkışında 6 olan
kademe sayısının 1’e düşürülmesidir. Yani bir araç Türkiye’ye girerken girişte
bir kontrol yapılmakta, plakası okunmakta, sonra pasaport kontrolünden
geçirilmekte, sonra tartılmakta, tescil edilmekte, muayene edilmekte ve daha
sonra tekrar çıkarken kontrol edilmekte. Toplam 6 aşamalı bir denetim söz
konusu bir aracın ithalat aşamasında. Şimdi bunları teke düşürüyoruz. Projenin
ismi de zaten “Tek Kapı Projesi.” Sona geldik. Uygulamayı da, inşallah, Sarp ve
Kapıkule’den başlamak üzere hayata geçiriyoruz. Bununla gelen araç ya da çıkan
araç tek bir peronda duracak ve bütün işlemler tek kişi tarafından yapılacak.
Daha doğrusu, İçişleri Bakanlığıyla görüşmelerimiz devam ediyor. Eğer pasaport
kontrolü işleminin de gümrük memurları tarafından yapılması konusunda bir
mutabakat olursa o şekilde olacak. Yani tek kişi tarafından 6 işlem, tek
peronda, tek durakta ve tek kişi tarafından yapılacak. Ama eğer orada bir
mutabakat olmazsa yine tek durakta yapılacak fakat 2 kişi görev yapacak,
pasaport kontrolü İçişleri Bakanlığı elemanları tarafından gerçekleştirilecek.
Bu tamamlandığı takdirde, hem girişlerde hem de çıkışlarda işlemlerin çok daha
hızlı -tabii, tüm işlemler için geçerli, hem ithalat hem de ihracat işlemleri
için- bir şekilde yapılması imkân dâhiline girecek. İfade etmeye çalıştığım
gibi, yoğunluk itibarıyla Sarp Sınır Kapısı’ndan başlıyoruz, sonra Kapıkule,
Habur ve diğer kapılara bunları en hızlı şekilde yaygınlaştıracağız ve teşmil
edeceğiz. Bununla ilgili tüm altyapı çalışmaları tamamlandı, şu anda fiziki
çalışmalarla ilgili çalışmalarımız sürüyor. 
Yine, aynı çerçevede, yani
girişlerin ve çıkışların hızlandırılması çerçevesinde yeni kapılar açıyoruz.
Irak’a 3 tane kapı açıyoruz. Şu anda, biliyorsunuz, tek Habur Kapısı var
Irak’tan. Çok ayrıntıya girmeyeceğim, zamanı iyi değerlendirmek açısından.
Ayrıca, yine, diğer kapıları da bu amacı uygulayacak şekilde, ona imkân
sağlayacak şekilde yeniden revize ediyoruz yani tüm diğer kapılarımızı,
bazılarının yerlerini değiştiriyoruz.
Şimdi, yine, hızlandırma
çerçevesinde yürütülen bazı projeler var yani tek pencereden tutun,
yetkilendirilmiş yükümlüye kadar. Dediğim gibi, bunlarla çok zaman almak
istemiyorum. Yani burada risk değerlendirmesi yaparak, bu işlemleri yapanların
kategorize edilerek gümrük işlemlerinin uygulanması açısından bunların farklı
statüye tabi tutulması ve ona göre muamele edilmesi esasına dayanıyor. Yani
kredibil ise, geçmişteki işlemleri sorunsuz ise ya da başka bazı kriterler de
var, o gibi durumlarda bu insanlara, bu kişilere ayrıcalık sağlanıyor, öncelik
sağlanıyor. Tabii, bunu ihlal ettikleri takdirde tekrar eski uygulamaya
dönülebiliyor. 
Şimdi, yine, bu çerçevede önemli
düzenlemelerden bir tanesi şu: Bunun çalışmaları da selefim Hayati Yazıcı
Bakanımız döneminde başladı, konteyner ve liman takip sistemi. Şu anda
konteynerler takip edilemiyor limanlarda. Yani limana geldiği anda… Takip
derken, merkezden yani bir bilgisayardan, uzaktan bunlar takip edilemiyor.
Elbette nerede olduğu, nereye konuşlandırıldığı biliniyor ama bütün bunlar
manuel gerçekleştiriliyor. Tabii, bunların da çok ciddi zaman aldığı ve… Daha
etkin yöntemler varken bunların kullanılması da çok anlamlı değil. Bununla
ilgili de altyapı çalışmalarını tamamladık, şu anda ilk uygulamasına da yanlış
hatırlamıyorsam Mersin’de başladık, diğer bütün limanlara da teşmil edeceğiz.
Yani her konteynere bir kimlik veriliyor ve çip takılacak, bir hareket olduğu
anda anında izlenebilecek, nereden nereye gittiği merkezden, bilgisayardan,
dijital ortamdan izlenebilecek.
Güvenli gümrük işlemleri
çerçevesinde ise bir taraftan hızlandırırken, daha etkin, verimli hâle
getirirken diğer taraftan da elbette kayıp kaçağın da en aza indirilmesi
gerekiyor, “güvenli” derken bunu kastediyoruz. 
Bu konuya gelmişken ben -belki
zamanımız kalmaz- özellikle tartışma konusu olan, burada da gündeme getirilen
dâhilde işleme rejimi ile ilgili uygulamalarımızdan başlamak istiyorum bu
bölüme. 
Şimdi, biliyorsunuz, dâhilde
işleme rejimi uzun yıllardan beri ihracatı teşvik etmek amacıyla bir finansman
modeli olarak hayata geçirilmiş ve hâlen de etkili bir şekilde kullanılıyor. Bu
çerçevede, yani dâhilde işleme rejimi çerçevesinde, yılda yaklaşık 32 milyar
dolarlık ithalat yapılıyor. Yani ihraç edilecek ürünün bünyesinde kullanılmak
üzere yaklaşık Türkiye’de -en son rakamlar itibarıyla söylüyorum- 32-33 milyar
dolar civarında ithalat yapılıyor, bunun karşılığında da yapılan ihracat
miktarı 68 milyar dolar. Yani sisteme bakıldığında sistem başarılı bir sistem,
uzun yıllardan beri uygulanan bir sistem. Çünkü 32 milyar dolarlık, bu amaçla,
dâhilde işleme rejimi çerçevesinde yapılan ithalat var, bununla bağlantılı
ihracat toplamı da 68 milyar dolar. Önce bunun altının çizilmesi gerekiyor. Şunun
için önemli bu: Tabii, bir sıkıntı varsa, bir yanlışlık varsa elbette bunun
üzerine gidilecek, gitmemiz de gerekiyor ama sistemin genel olarak başarılı
olduğunu bir tarafa not etmek gerekiyor. 
Şimdi, bu sürekli tartışılıyor,
dâhilde işleme rejimi çerçevesinde bazı kıymetli ya da üzerinde yüksek gümrük
vergisi olan bazı malların bu amaçla ithal edildiği ama en azından bir kısmının
ihraç edilen malın bünyesinde kullanılmayıp içeride satıldığı şeklinde ve büyük
paralar kazanıldığı şeklinde her zaman, geçmişte de bu iddialar vardır.
Bunların elbette gerçeklik payı da söz konusudur. Bunu tespit etmek amacıyla,
yani Türkiye’de gerçekten bunun boyutu nedir, hep konuşuluyor ama bunun boyutu
nedir, en azından bilelim, fotoğrafı tam olarak çekelim, eğer yoğun bir sıkıntı
varsa ona göre sistemi tekrar sorgulayalım, tekrar masaya yatıralım ve eğer
makul seviyelerde -diyelim, tabii suistimalin makulü olmaz ama hani, şey
anlamında söylüyorum- uluslararası standartlara göre kabul edilebilecek
seviyelerde ise elbette onunla mücadeleyi sürdürelim. Ama ona göre sektörün de
bu kadar töhmet altında -ihracat sektörü tabii doğal olarak karşımızdaki- karşı
karşıya kalmasını ortadan kaldıralım. 
Bununla ilgili, Sayın Seçer
söyledi, Vahap Bey söyledi, ilk önce uygulamayı Mersin’den yaptık. Altı gün
boyunca, dâhilde işleme rejimi çerçevesinde ithal edilen tüm ürünlerden,
istisnasız hepsinden numune aldık ve bunları tahlile gönderdik. Sonuçta
yaklaşık 300’e yakın beyannameden 80’e yakınında problem çıktı. Bu da yaklaşık
30 firmaya tekabül ediyor. Sordunuz “Bu firmaların durumu ne?” diye. Şu anda
incelemede o firmalar. 
Burada şunu tespit ettik: İhraç
edeceği ürünün bünyesinde kullanmak üzere, şekerden tutun, kakaodan, tekstil
ürünlerinden kullanmak üzere ithal ettiği ve hepsinin ortak özelliği yüksek
oranda gümrük vergisine tabi ya da antidamping uygulamasına ve vergisine tabi
olan ürünler olması. Bu amaçla getiriliyor. Fakat bizim yaptığımız tespitlerde,
bunların bir kısmının da -tabii, büyük çoğunluğu kurallara uygun hareket
ediyor, ben çıkan sonuçlar itibarıyla söylüyorum- maalesef o ürünün bünyesinde
kullanılmayıp muhtemelen iç piyasada haksız kazanç sağlayacak şekilde
satıldığını tespit ettik. Bununla ilgili bu sonuçlar ortaya çıkınca bu
uygulamayı tüm Türkiye’ye teşmil ettik, tüm Türkiye’deki gümrüklerde başlattık.
Üç gün boyunca, yine, aynı şekilde, dâhilde işleme rejimi çerçevesinde ihraç
edilen tüm ürünlerin numunesini aldık, yaklaşık 400’den fazla numune aldık,
onları tahlile gönderdik. Onların sonuçları da geldi. Onların sonuçları,
yalnız, birincisinden daha az. Yani yanlış hatırlamıyorsam yine 300’den
yaklaşık 30 tane beyannamede sorun çıktı. Bu da 15 mükellefe tekabül ediyor.
Bir mükellefin birden fazla beyannamesi olabiliyor. Onları da incelemeye
gönderdik. Ayrıca, bu bilgilerden yola çıkarak buralarla bağlantılı firmalar,
keza onların iş yaptığı gümrük müşavirlerinin diğer firmaları, geniş bir
yelpaze oluşturduk ve dâhilde işleme rejimi çerçevesinde mal ithal eden ve
bunları ihraç eden ciddi bir yelpaze oluştuğu, sayı olduğu ortaya çıktı ve
bunların tamamını da incelemeye gönderdik. Şu anda bunların incelemeleri yoğun
olarak devam ediyor. 
Tabii, burada bazı şikâyetler
ortaya çıktı. O şikâyetleri yapanlar da haklıdır. Çünkü numune alınırken doğal
olarak bir miktar bir rahatsızlık veriliyor, kaçınılmaz olarak. Yani malı
indiriyorsunuz, numune alıyorsunuz, tahlile göndereceksiniz. O gibi durumlarda…
Ama şu anda, tahlil aşaması bitti, inceleme aşamasında ve bu şekilde sektörün
suistimal etme ihtimali bulunan şirketlerinin önemli bir bölümünü inceleme
kapsamına almış olduk yani oran vermek istemiyorum, oran veremiyorum ama
sanıyorum –yani bizim yaptığımız bu tespitlerden yola çıkarak söylüyorum, yoğun
çalışmalar gerçekleştirildi gerçekten- yüzde 90’ını yani -suistimal etme ihtimali
bulunan diyelim, işte, bağlantılar dedim ya- bütün bağlantılar yoluyla
suistimal ihtimali olanların tümünü incelemeye gönderdik. Dolayısıyla, bu
incelemelerden sonra inşallah sektörde olabilecek en az seviyeye ineceğini
tahmin ediyoruz, düşünüyoruz.
KAMER GENÇ (Tunceli) – Sizden
önce böyle bir inceleme var mıydı?
GÜMRÜK VE TİCARET BAKANI NURETTİN
CANİKLİ (Devamla) – Tabii, elbette var yani bakın, rakamlar var. Mesela şu anda
bulabilirsem eğer benden önceki yıllarda da dâhilde işleme rejimi çerçevesinde
yapılan kontroller ve ceza rakamları burada var ama bulabilirsem ben onu
sizinle paylaşayım, elbette var. Yani bizim yaptığımız, 2003’ten itibaren bu
konunun üzerine gidiliyor, onda problem yok ama tüm fotoğrafı tam olarak görmek
açısından öyle bir uygulama yaptık. Yani madem böyle bir şey var, tümüyle
üzerine gidelim, tüm boyutuyla görelim, ona göre gereğini yapalım düşüncesiyle
hareket ettik ve inşallah… Tabii, başka tedbirler de var, başka tedbirlerimiz
de var bununla bağlantılı. Çok ayrıntılara tabii… Zaman çok daralıyor. Onlarla
birlikte inşallah dâhilde işleme rejimi çerçevesinde, suistimalleri, ihlali
büyük oranda ortadan kaldıracağını tahmin ediyoruz.
Diğer önemli sıkıntılı alanlardan
bir tanesi de transit rejimi yani transit ticaret, Türkiye’de yapılan transit
ticaret. Yine, bu da çok iddialara konu olan bir husus. Yani bir ülkeden
Türkiye topraklarını kullanarak başka bir ülkeye geçerken bazı malların gümrük
işlemleri yapılmadan kayıt dışı olarak Türkiye’de bırakıldığı, Türkiye’de
satıldığı ve haksız kazanç elde edildiği şeklinde… Yine, buna yönelik olarak da
bir çalışma başlattık, buradaki çalışmamız daha katı bir çalışma. Transit
kapsamındaki tüm ticaretin, istisnasız tüm ticaretin giriş ve çıkışında tam
tespit uygulaması başlattık. Orada da biraz gürültü çıktı yani bu şekilde
–Kapıkule’den ya da başka bir yerden, nereden girerse girsin- Türkiye
topraklarını kullanarak başka bir ülkeye transit ticarette bu şekilde gelen
malı hem girişte tam tespite tabi tutuyoruz hem de çıkışta tam tespite tabi
tutuyoruz, ayrıca bunları ATS cihazıyla izliyoruz. Bu şekildeki sistem uzun
yıllardan beri yapılıyor, tam tespit uygulaması yeni ama ATS cihazıyla -yani
araç takip sistemi cihazıyla- takibi uzun zamandan beri, 4-5 yıldan beri
yapılıyor. Bu, petrol taşımalarında yüzde 100 yani petrolün transit
taşınmasında yüzde 100 oranında, bütün taşıyan araçlara ATS takılıyor ama
diğerlerinde yüzde 20. Onu da yüzde 100’e çıkarıyoruz. 6 bin tane ilave ATS
cihazının siparişleri verildi. Sistem şöyle işleyecek: Girerken ATS cihazını
takıyoruz. Belirlediğimiz güzergâhın dışından gidemeyecek, duramayacak. Durduğu
anda merkezden sinyal verecek ya da en ufak bir sapma olduğu takdirde
güzergâhtan, yine komuta merkezimizden takip ediliyor bunlar, sistem ikaz
verecek ve anında seyyar ekiplerimizi yönlendireceğiz. 
Bakın, birkaç gün önce bir olay
meydana geldi. Sigara yüklü bir tır –Kapıkule’den galiba yanlış
hatırlamıyorsam- Kapıkule’den girdi, ATS cihazı takıldı, Kocaeli’nin oralarda
bir yerde ATS cihazını söktü, attı. Tabii, aracı izleme şansımız kalmadı. Hemen
en yakın ekiplerimiz harekete geçti ve diğer sistemdeki bilgilerinden, aracın,
firmanın ve şoförün adresine yakın bir yerde kaçak sigarayı, bir tır sigarayı
boşaltırken yakaladık, tespit ettik. Bu anlamda bu sistem de etkili bir yöntem
yani bir taraftan hem girişte hem çıkışta tam tespit yaparken diğer tarafta da
bunların Türkiye içerisindeki seyri sırasında aktarmasını engellemek amacıyla
bu sistemi kullanıyoruz. Bunlar belirlediğimiz yerlerde durabilecekler,
konaklama yeri olarak. Onları da merkezden izlenecek şekilde kamera sistemiyle
donatıyoruz. Bu sistemi kabul eden akaryakıt, mola yerlerine izin vereceğiz.
Dolayısıyla, inşallah bu da tam olarak faaliyete geçtiğinde -dediğim gibi
siparişlerini falan verdik- transit ticarette de çok ciddi anlamda bir şey
yapacağız. 
Ayrıca, transit ticarete bir
tedbir olarak ki et olayı da -kırmızı et, kamuoyunda o şekilde bilinen- transit
ticaret kapsamında ama antrepo rejimine giriyor, ondan sonra antrepoda
değiştirilerek tekrar başka bir hesabı kapatmak için, iktisadi değeri olmayan
tavuk kırpıntısı olarak çıkartılıyor. Bunu engellemek amacıyla belli ürünlerin
-et dâhil- transitinde antrepo rejimine girmelerini yasakladık. Onunla ilgili
mevzuatımız yayımlandı, yürürlüğe girdi. Yani kırmızı et, beyaz et, şu anda
aklımda kaldığı kadarıyla tütün, sigara, bazı kuruyemişler… Orada çok fazla
sıkıntı var. Susamdan tutun ceviz içi, badem içi, onlar da antrepo rejimine
girmiyorlar, giremeyecekler yani malı Türkiye'den girdiği zaman durmaksızın
çıkacak. Biz takip edeceğiz çünkü antrepo rejimine girdiği zaman yine başka
sıkıntılar gündeme gelebiliyor. Bu da son zamanlarda eleştiri aldığımız
konulardan bir tanesi ama aldığımız karar doğru. Bunları, kademe kademe, risk
durumuna göre bazı ürünler için genişleteceğiz. Ayrıca, akaryakıtta da benzer
bir karar aldık. Akaryakıtta da, Türkiye'ye ithal edilecek olan akaryakıt ürünü
-ham petrol değil- antrepo rejimine tabi tutulmayacak, vergilendirilecek; önce
vergilendirilecek, sonra antrepo rejimine tabi tutulacak.
Yeri gelmişken, daha doğrusu,
onunla ilgili de çok radikal bir karar aldık, o da şu: Gemiyle gelen ve
denizden 5-6 kilometre açıktan boru hatlarıyla Türkiye'ye aktarılan, pompalanan
ve daha sonra ithal edilen petrolün ölçülmesinde ve vergilendirilmesinde sistemi
değiştirdik. Şu andaki sisteme göre, bunlar boru hatlarıyla içeride antrepoya,
tanka aktarılıyor, orada bir teminat alınıyor ama vergilendirilmesi daha sonra,
marker katılmasından sonra tankere verirken gerçekleştiriliyor. Ve o aşamada da
o kadar çok izlenmesi gereken alan oluşuyor ki, ben tam uygulamayı görmek
açısından, Mersin Limanı’nda, bir gemiden petrolün bu şekilde nakliyesinden son
aşamasına kadarki bütün işlemleri yerinde gördüm hatta altı yedi saate yakın
bir zaman harcadık ama şunu gördüm: Elbette birtakım mekanizmalar var ama o izi
kaybetme ihtimali çok kuvvetle muhtemel ya da bir başka ifadeyle, onu takip
etmek için ciddi anlamda tedbirler almak ve bedel ödemek gerekiyor, devlet
açısından söylüyorum. Onun yerine şöyle yaptık: Şimdi, kararı aldık, onlarla
ilgili Bakanlar Kurulu kararı yayımlandı vesaire. Gemi geldikten sonra petrol
boruyla pompalanıyor, tam karaya çıktığı yerde sayaçlar koyuyoruz. Sayaç,
bunlar tabii, büyük sayaçlar ve hata payı da binde 1’in altında olan sayaçlar,
ki yedekli çalışacağız ayrıca. Sayaç koyuyoruz, oradan geçen rakam üzerinden
vergilendirmeyi yapıyoruz tam karaya çıktığı anda.
HAYDAR AKAR (Kocaeli) –
Bakanlığınıza gelecek mi on-line?
GÜMRÜK VE TİCARET BAKANI NURETTİN
CANİKLİ (Devamla) – Tabii, tabii, hepsi. Tabii, bütün o bilgiler anında hem
merkeze hem bölge müdürünün odasına gelecek. Evet aynen öyle, doğru. Ben
ayrıntıya girmek istemiyorum tabii, çünkü teknolojik, son derece modern şeyler.

15 Şubata kadar süre verdik
firmalara, 15 Şubata kadar onu temin edecekler, edemeyenlere ithal izni
vermeyeceğiz. Tam karaya çıktığı yerde biz ithalatı yapacağız, ölçümü
yapacağız, vergiyi kesinleştireceğiz, ondan sonra ne yaparsa yapsın, biz
vergiyi aldıktan sonra hiç önemli değil. 
Ha, oradan yalnız, vergiyi bir ay
sonra alacağız. Nedeni şu: Eğer hemen alırsak şu anda piyasaya müdahale etmiş
oluruz ve bu da maliyetlerde 5 kuruşluk bir artışa yol açar, fiyatlara yansır
düşüncesiyle… Çünkü, şu anda akaryakıt ithal edildikten sonra Hazinenin
kasasına girişi tam yirmi sekiz buçuk gün sürüyor. Biz bir aylık süre
veriyoruz, tahakkuk ettiriyoruz ama, kesinleştiriyoruz, borçlandırıyoruz ama
ödeme süresini bir ay erteliyoruz. Neden? Piyasaya müdahale etmemek için yani
fiyat dengesini bozmamak için öyle bir karar verdik. Onun da uygulaması
-inşallah- şu anda başladı, çalışmalar başladı, tebliğlerimizi yayımladık, 15
Şubata kadar firmaların sayaçlarını getirip oraya koymaları gerekiyor,
yayımladık onunla ilgili tebliği de. Eğer, onu yaptıkları takdirde ithalat…
Yani, bu, orada artık sıfıra yakın -yine ihtiyatlı konuşmak lazım tabii- kaçak
anlamına gelir. 
Ha, şunu da söyleyeyim: Ayrıca,
TÜPRAŞ’a gelen, Ankara’ya gelen boru hattı, ham petrol boru hattının da
Ceyhan’dan çıktığı yere sayacı koyuyoruz, aynı noktaya, sıfır noktasına. Sıfır
noktasına koyuyoruz, orada vergilendiriyoruz. Aynı şekilde, orada da artık,
inşallah, kaçak, sıfıra yakın hâle gelecek. 
Transit ticaret kapsamında hem
tam tespit için hem de antrepo rejimine sokmadığımız ürünlerin listesini ben
tekrar paylaşayım: Tütün ve tütün mamulleri, çay, alkollü içki, et ve et
ürünleri, sigara, sigara filtresi, elektronik eşya, mısır, buğday, diğer
hububat, muz, ceviz ve badem. Bu uygulamayı da yeni başlattık, o da inşallah
çok ciddi anlamda bir şey sağlayacak. 
Bir de bu çerçevede aldığımız
önemli kararları uygulamaya da başlıyoruz yakında, şu anda hızla çalışmalar
devam ediyor. Tüm gümrükler, işlemin yapıldığı her alan, memurun oturduğu
odasından tutun bütün işlemlerin yapıldığı her yer, antrepoların etrafı, bütün
alanları sofistike, son derece kaliteli, yirmi dört saat merkezden
izleyebileceğimiz kamera sistemiyle donatıyoruz, zorunlu hâle getiriyoruz yani
memurların oturdukları alanlar dâhil olmak üzere. Orada biraz sendikaların
itirazı oldu “Özel hayat.” diye. Yani, tabii, memurun çalıştığı bir yerde özel
hayat olmaz. Yani o arkadaşlarımıza da, onlara da söyledik, lavabolar hariç her
taraf, Türkiye'nin her yeri. 
Bu teknoloji şu anda kolay,
mümkün ve ayrıca, merkezden onu elemanlarımız kumanda edebilecek,
yönlendirebilecek, istediği görüntüyü sağlayabilecek. Onunla 7/24 saat canlı
olarak hem merkezde olacak hem de müdürün, bölge müdürünün odasında olacak.
İnşallah, o şekilde meseleyi çözeceğiz.
Şimdi, antrepo rejimiyle ilgili
aldığımız bir önemli karar var yine gümrük işlemlerinde güvenlikli bir işlem
sağlamak üzere. O da, yetkilendirilmiş gümrük müşaviri uygulamasına son verdik.
Tabii, bu da önemli bir karardı, sistem açısından zor bir karardı. Yaklaşık 375
tane yetkilendirilmiş gümrük müşaviri var şu anda Türkiye’de. Bunlar açıkçası,
antrepolara giren malların girişinden ve çıkışından sorumlu olarak faaliyette
bulunuyorlar. 
Yalnız, burada teorik bir sıkıntı
var, sıkıntı şu: Bir antrepo rejimi uygulamasında dört tane taraf var; antrepo
işletmecisi, yetkilendirilmiş gümrük müşaviri, antrepoya malını getiren-götüren
kişi, koyan vatandaş yani ithalatçı, ihracatçı, her neyse ve bir de devlet.
Şimdi, iki imza gerekiyor mal girerken ve çıkarken çünkü antrepo,
millîleşmemiş, vergisi ödenmemiş malın geçici olarak depolandığı bir alan;
dolayısıyla, iyi muhafaza edilmesi gerekir. Giren, kaçak olarak çıkan her mal
kayıp demektir, birilerine rant demektir, devlet açısından kayıp demektir. İyi
korunması gerekiyor. Onun için, bir anahtar yetkilendirilmiş gümrük
müşavirinde, bir anahtar işletme sahibinde yani antrepo işletmecisinde ya da
mal girerken ve çıkarken ikisinin imzası aranıyor.
Burada çıkarların çatışması
gerekir, örtüşmemesi gerekir ki sistemden beklenen amaç gerçekleşsin. Fakat
buradaki teorik sıkıntı şu: Yetkilendirilmiş gümrük müşavirinin ücretini
işletmeci ödüyor.
VAHAP SEÇER (Mersin) – İhracatçı…
GÜMRÜK VE TİCARET BAKANI NURETTİN
CANİKLİ (Devamla) – Hayır, ihracatçı değil, hayır. 
VAHAP SEÇER (Mersin) – Antrepo
işletmecisi…
GÜMRÜK VE TİCARET BAKANI NURETTİN
CANİKLİ (Devamla) - Antrepo işletmecisi ödüyor. Bu sıkıntı. Hâlbuki iki imzanın
aynı… O zaman tek imza hâline geliyor. Böyle bir sıkıntı var.
Bir şey daha var; bu, zaman zaman
gündeme geliyor “Niye yeminli mali müşavirlik sistemi işliyor da bu işlemiyor?”
diye. Burada şöyle bir fark var: Devletin daha sonra inceleme yapacağı zaman
bazı fiilleri ortaya çıkarması hemen hemen imkânsız. Çünkü neden? Bakın, mal
geldi, sonra çıkarıldı, başka bir mal yurt dışına çıkarıldı, hesap kapandı. Bu,
ne kadar süre içerisinde oldu? Diyelim on gün içerisinde oldu. Artık geriye
yönelik olarak sizin delil elde etmeniz mümkün değil. Böyle bir durum var.
Yani, antrepo sisteminde mal çıktıktan sonra, içeriye sallandıktan, karşılığı
da değersiz olarak yurt dışına çıkarıldıktan sonra sonradan tespiti imkânsız, o
yüzden yeminli mali müşavirlik sisteminden farkı bu.
Tabii, çok konu var, zaman da
geçiyor. Tabii, bizim bir de ticaret kanadımız var. Ticaret kanadıyla da… 
Sayın Başkan, arkadaşlarımız,
süremiz, evet…
Şimdi, değerli arkadaşlar,
ticarette de, iç ticarette de özellikle tüketicinin korunması noktasında çok
önemli adımlar attık, çok ciddi çalışmalar yapıyoruz. Aşağı yukarı, ithal
edilenler başta olmak üzere, tekstilden tutun oyuncağa kadar her türlü ürünü
denetliyoruz ve bu sene -şu rakamlarla kapatayım- yaklaşık 800 bin ürünü
denetledik. Bunlardan 60 bin tanesi güvensiz çıktı. Sürekli olarak denetliyoruz
ve güvensizlik oranlarını düşürmeye çalışıyoruz, şu an itibarıyla yüzde 2 ile 8
arasında ürüne göre değişiyor. Ama bu yaptığımız çalışmalarla inşallah önümüzdeki
yıl içerisinde… 
(Mikrofon otomatik cihaz
tarafından kapatıldı)
GÜMRÜK VE TİCARET BAKANI NURETTİN
CANİKLİ (Devamla) - …yıl ortalarına kadar güvensizlik oranlarını daha da
aşağılara çekeceğimizi tahmin ediyorum. 
Evet, süremiz bitti.
Ben hepinize teşekkür ediyorum,
saygılar sunuyorum. (AK PARTİ sıralarından alkışlar)
BAŞKAN – Sayın Bakan, gelecek
bütçede de ticaretten bahsedersiniz önce. 
Şimdi Hükûmet adına ikinci
konuşmacı Enerji ve Tabii Kaynaklar Bakanı Sayın Taner Yıldız.
Buyurun Sayın Bakan. (AK PARTİ
sıralarından alkışlar)
ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkan, değerli milletvekili arkadaşlarım; 2015
yılı Enerji ve Tabii Kaynaklar Bakanlığı bütçemiz üzerinde yapılan iktidar ve
muhalefet partili milletvekili arkadaşlarımın konuşmaları için teşekkür
ediyorum. Mutlaka -bir öncekinde de söylediğim gibi- önerileri, tavsiyeleri,
eleştirileri olanlar oldu. Tabii, mutlaka ki bunların iyi niyetli olduğunu
kabul etmek zorundayız ama bunların içerisinde bazı eksiklerin olduğunu da
belirtmem lazım. Çünkü, bunların içerisinde belki gündemi yakinen takip
edemiyor olmaktan kaynaklanan sebepler olabilir veya farklı yaklaşımlardan,
farklı gerekçelerden dolayı olabilir. Yapılan konuşmaların, muhalefet partisinden
milletvekili arkadaşlarımın yaptığı konuşmaların başlıklar hâlinde kısa bir
özetini çıkarttım. Özet şunu söylüyor, tutanaklarda her bir milletvekili
arkadaşımızın yaptığı konuşma başlıklarından alıyorum: “HES’leri yapmayın.”
diyen arkadaşlar var, “HES’leri yapmayın.” Gerekçeleri var kendine has. Beş
dakika, on dakika, kendine tanınan süre içerisinde konuştular. Jeotermal
lisanslarından rahatsız olduğunu söyleyen arkadaşlarımız oldu, bu da güzel. Bu,
bugünkü konuşmalardan aldığımız alıntılar arkadaşlar. “Nükleer santrale karşıyız.”
diyen arkadaşlarımız oldu, bu da tamam. “Termik santral yapmayın. Bunun
getirdiği yan tesirler var. İklim değişiklikleri var, çevre var, kirleniyor.”
diyenler var, bunu da yazdık bir kenara. “Kömür üretmeyin.” diyen
arkadaşlarımız var, “Kömür üretmeyin.” “Şu, şu, şu gerekçelerden dolayı bu
oldu.” diyenler var, buna da kabul.
HASAN ÖREN (Manisa) – Kim dedi,
“Kömür üretmeyin.” diye kim söyledi?
ENERJİ VE TABİİ KAYNAKLAR BAKANI
TANER YILDIZ (Devamla) – Arkadaşlar, dikkatli bakarsanız tutanaklardan bunları
okuyarak çıkarttım. 
“İthal kömürü yapmayın, ithal
kömürle alakalı zaten başka ülkelerin boyunduruğu altında kalıyoruz.” diyenler
var, ona da tamam. “Bu tarzda maden çıkartmayın.” diyenler oldu. Haklı
gerekçelerle söyleyenler oldu, haksız gerekçelerle söyleyenler oldu, buna da
tamam. “Havaalanı yapmayın.” diyenler oldu, “Köprü yapmayın.” diyenler oldu
bugün itibarıyla. 
AHMET AYDIN (Adıyaman) – “HES
yapmayın.”
ENERJİ VE TABİİ KAYNAKLAR BAKANI
TANER YILDIZ (Devamla) – Mesela, “Özelleştirmeye karşıyız.” diyenler oldu. 
AHMET AYDIN (Adıyaman) – Çarşı
her şeye karşı. 
ENERJİ VE TABİİ KAYNAKLAR BAKANI
TANER YILDIZ (Devamla) Bakın, her bir gerekçesiyle beraber söylüyorum bunu;
haklılık, haksızlık üzerinde durmuyorum. Yalnız iki şey üzerinde konuşma
yapılmadı: Doğal gaz santrallerinin yapılmamasıyla alakalı konuşma yapılmadı.
Tutanaklara bakın. Doğal gaz santrallerinin eğer Türkiye Büyük Millet Meclisi
çatısı altında olmasaydık… Bir kısım bizim katıldığımız platformlar var, bir
kısım açık oturumlar var, bir kısım sivil toplum örgütleriyle beraber
yaptığımız çalışmalar var. Orada bazı lobilerin, mesela doğal gaz lobisinin bu
tür çalışmalarını görüyoruz ama Türkiye Büyük Millet Meclisi çatısı altında
bunun olmayacağını bildiğim için, şimdi, buna bir başka anlam giydirmemiz
lazım. 
Bir de güneşle alakalı
konuşmalarda, daha hızlı yapmamız lazım geldiğiyle alakalı, hatta kaplumbağa
hızıyla gittiğimiz söylendi. Arkadaşlar, panter hızıyla giden iki ülkeden örnek
vereceğim. Şimdi, eğer siz bunu doğru kurgulamazsanız, bununla alakalı
sonuçları yönetemez hâle gelirsiniz. Nedir onlar? Güneş santralleriyle alakalı,
değerli arkadaşlar, o rakamlarını verdiğiniz, 846 kilovatsaat/ışıma saati
verdiğiniz günde ve Türkiye’de yaklaşık 1.500 kilovatsaatler civarında olduğunu
dediğiniz rakamları karşılaştırdığımızda, örneğini verdiğiniz Almanya, 17
milyar euro bugün yıllık sübvansiyon rakamı veriyor. Ve o güneşten üretilen
elektriğin alınması karşılığında, değerli arkadaşlar, 28 euro sent fiyat
verdiler. Şu anda 28 euro sentten pariteleri çarparsak, herhâlde 45 dolar sente
gelir, 40-45 dolar sente gelir. Türkiye’deki 13,3 dolar sent verilen rakamın
tam 4 katı. Siz bırakın buna Türkiye’de 4 katını vermeyi, 2 katını verdiğinizde
yatırımlar 5 katına çıkar.
Ama en son Boğaziçi Club’ta
yaptığımız toplantıda, çarşamba günü yaptığımız İstanbul’daki uluslararası
toplantıda, uluslararası bir yatırımcı geldi, dedi ki “Siz 13,3 dolar sentten
vermişsiniz. Bu, aslında şu anki malzeme biliminin ilerlemesiyle beraber
gelinen çok iyi bir noktadır ama biz bu alım garantisini de istemiyor
olabiliriz.” Şimdi, ilk defa böyle bir teklifle karşı karşıya kalıyoruz. 20-22
dönümde 1 megavat yerine, şu anda 8 dönümde 1 megavatın üretildiği, “cell”
teknolojisinin ilerlediği, malzeme biliminin ilerlediği, fiyatların gerilediği
bir ortamda, şu anda bize diyorlar ki: “Acaba, biz 13,3 dolar senti vermeden,
alım garantisi vermeden bunu yapabilir miyiz?”
Şimdi, arkadaşlar, pahalı
verdiğiniz sübvansiyon rakamları, yenilenebilir enerji kaynakları da olsa
vatandaşa dönen pahalı rakamlardır. Şimdi, çok önemli bir tespit yapmışçasına
“Türkiye’de kamu yatırımları yapılmıyor, enerji sektörü yatırımları özel sektör
eliyle yapılıyor.” diyorsunuz. Bizim on iki yıl önce söylediğimiz ve hedef
olarak ortaya koyduğumuz ve bunun son kuruşuna kadar özel sektör eliyle
yapılmasını istediğimiz bir ortamdır ama “Burada kamunun dahli yok.” diye
tahfif etmeye, küçümseye çalışırsanız bu, size tersine şöyle olumsuz olarak
döner.
HAYDAR AKAR (Kocaeli) – Ama aynı
özel sektörün borcunu kabul etmiyorsunuz.
ENERJİ VE TABİİ KAYNAKLAR BAKANI
TANER YILDIZ (Devamla) – Mesela, Myanmar’da petrol vardır ama giden yatırımcı
yoktur. “Özel sektör, gelin, burada petrol çıkartın, rezervi bellidir.” denilen
yerler vardır ama giden yatırımcı yoktur. Yatırımcıya sebebini sorduğunuzda
size şunu söylerler: “Biz, istikrar istiyoruz. Biz, gittiğimiz ülkede siyasi
istikrar ve sürdürülebilir istikrar istiyoruz. Çünkü yaptığımız yatırımlar beş
yıllığına, on yıllığına yaptığımız yatırımlar ve ondan sonra da yirmi
yıllığına, otuz yıllığına, kırk yıllığına işleteceğimiz yatırımlar; nükleer
santral de altmış yıllığına işleteceğimiz yatırımlar. O yüzden, bize siz
istikrardan haber verin.”, “Paradan haber verin.” demiyorlar ilk önce bize.
Bütün bunların -iftihar ederek söylediğimiz- ve kamu bütçesinden enerji
sektörüne, adını anmadığımız hep payın aslında adalet gibi, sağlık gibi, eğitim
gibi sosyal sektörlere gittiğini ve kamunun en önemli parçalarından 3 temel
parçayı onardığını söylememiz lazım. Buna rağmen, bağlı, ilgili ve ilişkili bütün
kuruluşlarla beraber şu anda Enerji ve Tabii Kaynaklar Bakanlığının yaklaşık 6
milyar TL’lik bütçesini görüşüyoruz. Şimdi, arkadaşlar, bunları doğru yerlere
oturtmamız lazım ve doğru bilgilendirmemiz lazım.
Şimdi, biz, güneşte ne yapacağız?
Güneşte, 600 megavatlık ve 15 katı müracaatla 9 bin megavatlık müracaatın
ayıklamaları yapılıyor, EPDK’dan bir kısmı çıktı, bir kısmı çıkıyor, TEİAŞ’ta,
geliyor bunların bağlantı görüşleri ayıklanıyor ama “On iki-on üç yılda kendimi
amorti ederim.” diyen bundan üç yıl önceki yatırımcı şimdi “Altı ila sekiz
yılda ben güneşten kendimi amorti ederim.” diyor. 3 bin megavatlık blok hâlde
dünyanın en büyük, tekraren söylüyorum, dünyanın en büyük güneş santralinin
zeminini inşallah hep beraber oluşturmuş olacağız. Oradaki açılışa, inanıyorum
ki iktidar-muhalefet ortak paydada herkes katılacak çünkü güneşten yapacağız
ama güneşten yaptığımız kalem, sonuçta her birimizin istediği bir kalem olmuş
olacak. 
Değerli arkadaşlar, şu anda,
hakkında olumsuz konuşmadığınız doğal gaz santrallerinin hakkında biraz olumsuz
konuşayım müsaade ederseniz. Şu ana kadar yaptığımız doğal gaz santrallerinden
yeteri kadar doğal gaz santralı oluştu. Şu ana kadar lisans verdiklerimizden
doğal gaz santrali yapmak isteyenlerin önünü kapatmayacağız ve 2012 Haziran
ayından önce teşvik alanların teşviklerini kaldırmayacağız. Bu, bizim,
yatırımcıya verdiğimiz güvence açısından son derece önemli ancak yeni doğal gaz
santrallerinin yapılmasını teşvik etmiyoruz arkadaşlar çünkü biz ithal
ettiğimiz doğal gazın, özellikle verimli kullanmak kaydıyla, meskenlerde ve
sanayide kullanılmasını istiyoruz, elektrik üretimindeki payının yüzde 33’lere
kadar düşürülmesiyle alakalı hedefimizden şu anda vazgeçmiş değiliz. Bu
hedefimize devam edeceğiz ama kurak yıllardan dolayı eğer yağmurun ikame
edemediği, yerine getiremediği herhangi bir üretim santrali varsa onun da
yerine mutlaka elektriği üretmemiz lazım. 
Değerli arkadaşlar, bu söylemiş
olduğunuz bir işin nasıl yapılacağını değil, bir işin nasıl yapılmayacağını ve
hangi kaynaklardan yapılmayacağını tarif eden cümlelerinizi rakamlara tahvil
ettik, rakamlar şunu söylüyor: Eğer biz, on iki yıl önce ilk yaptığımız bütçe
konuşmasında bu konuşmaların ışığı altında hedeflerimizi böyle belirleseydik,
şu anda Türkiye'nin elektriğinin yüzde 28’i yoktu arkadaşlar, tesis
edilememişti ve gerekçemiz de yoktu. Gerekçemiz ancak “Bize tavsiye edilen
yönde davrandık ama yanlış yapmışız.”dan ibaret olacaktı. 
O yüzden, bakın, gelin, bundan on
yıl sonra –inşallah, ömrü vefa edenler, siyasette olanlar görecekler, dışarıdan
takip edenler bunu bilecekler- bu öngördüğümüz politikalarla beraber yalnızca
nükleer güç santralinin işletmeye alınmış olmasından dolayı doğal gazda 7,2
milyar dolarlık daha az doğal gaz ithal etmiş olan bir Türkiye'de yaşayacağız.
Biz, doğal gaz kaynaklarımızın hangi güzergâhlardan ne kadar fazla temin
edilmesi gerektiğiyle alakalı çalışmalarımızı bir yandan sürdürüyoruz, bir
yandan bunları yapacağız ama büyüyen Türkiye'nin, ortalama yüzde 5’in daha
üzerinde büyüyen bir Türkiye'nin, yüzde 8’in daha üzerinde büyüyen bir enerji
sektörüyle beraber gelişmesi lazım geldiğini biliyoruz ve şu ana kadar
yaptığımız rakamlar bunu gösteriyor, fiilî harcamalar bunu gösteriyor.
Değerli arkadaşlar, dünyada çok
ciddi bir enerji dengesizliği var. Bakın, ham petrol ve doğal gazın üretim
miktarlarına baktığımızda, dağılım miktarlarına baktığımızda, yalnızca OECD
ülkelerinin kapladığı alan, yani yüzde 18’lik nüfusun kapladığı alan petrolün
yüzde 50’sini kullanıyor, diğer bütün nüfus ise diğer yüzde 50’sini kullanıyor.
Afrika’ya bakın, Afrika’ya 3 dolar harcanıyor, her harcanan 3 dolardan 2’si
Afrika’nın dışına gidiyor ama 1 tanesi Afrika’da kalıyor. Biz, Türkiye'de
dünyadaki harcanan rakamların çok daha efektif olarak, çok daha verimli olarak
enerji sektörüne kazandırılmasıyla alakalı makro ölçekteki planlarımızı yaptık
ve onları uyguluyoruz.
Bakın, dünyada, dünyanın
gayrisafi yurt içi hasılasının yüzde 2’si, 2 trilyon doları harcanıyor, geçen
yıl fiilî harcama 1,6 trilyon dolardı. Türkiye’de harcanan para 6 milyar dolar,
gayrisafi yurt içi hasılasının daha azı harcanarak daha fazla oran elde
edilmeye çalışılıyor. 
Bütün bunların hepsine
baktığımızda, bizim uluslararası diplomasiyle beraber en son geldiğimiz nokta
mesela Sayın Putin’in ziyaretinde “Niçin yüzde 6 alındı, niçin yüzde 7 değil?”
dendi. Diyelim ki biz yüzde 7 alacağız ama bunun adı bir rakam olacak sonuçta.
O zaman, bana “Niçin yüzde 7 aldık, niçin yüzde 8 almadık?” diye sorarsanız
bunun matematiksel bir anlamının olmadığını görürsünüz. O yüzden, biz yüzde
6’nın kendimiz için yeterli olmadığını, bunun mutlaka şu veya bu gerekçeyle daha
fazla oranlarda alınması lazım geldiğini kendilerine ilettik; bir tur toplantı
yaptık, iki tur daha yapacağız, ondan sonra sonuçları tekrar kamuoyuyla paylaşacağız.
Değerli arkadaşlar, bugün burada
önemli bir noktayı da sizlerle paylaşmak isterim. Bakın, biz BOTAŞ olarak
yıl sonuna kadar 1,2 milyar dolarlık ödeme yapacağız Rusya’ya, Azerbaycan’a ve
İran’a. Bu yapacağımız ödemeleri, vatandaştan, sanayiciden TL olarak tahsil
ettiğimiz ödemeleri aslında dolar olarak ödüyoruz. Ve piyasadan dolar aldığımız
her bir gün piyasadan çekilen döviz anlamına geliyor. Ve bunun da çözümünü
Hazineyle oturduk, konuştuk. Merkez Bankasıyla beraber inşallah yarın önemli
bir çözüm noktasını da yine beraberce kamuoyuyla paylaşacağız. Yani bizim doğal
gazla alakalı ödemelerimizi zamanında yaptığımızı ama bunun iç piyasaya bir
eksi olarak dönmemesi lazım geldiğini bir kez daha vurgulamak isterim.
Değerli arkadaşlar, zaman zaman
söylüyorum, farklı gerekçelerle söylüyorum, Türkiye’de, yalnızca Türkiye’de
değil, dünyanın bütün liberal piyasalarında, özelleşen, serbestleşen
piyasalarında önemli bir nokta vardır “Yapılan her yatırım aslında vatandaştan,
sanayiciden tarife yoluyla tahsil edilen yatırımların finansmanında kullanılan
kalemlerdir.” denir. “Türkiye’de bunu vatandaş mı ödüyor, kamu mu ödüyor, özel
sektör mü ödüyor?” derseniz, faz farklarını bir kenara bırakırsanız, zaman
dilimlerinin farklarını bir kenara bırakırsanız, her birinin, aslında
vatandaşın finansmanıyla yapılan kalemler olduğunu görürsünüz. O yüzden, biz
bunları harcarken, bunların tasarrufu, bunların ihale edilmesiyle alakalı,
arkadaşlarımızın hassasiyetini bir kat daha görürsünüz. 
Ben, verilen arada 3 genel
müdürümüzle konuştum. Bakın -hakkınızda somut şeyler olmasa da- yolsuzluklar
yapılabiliyor, bir kısım usulsüzlükler yapılabiliyor, ne hissediyorsunuz,
bunlar karşısında kalbiniz kırılıyor mu, gönlünüz inciniyor mu dediğimde,
“Biraz yılgınlık çöküyor tarafımıza.” dediler. Şükürler olsun, ben banka
taksitimi öderken, evime aldığım eşyanın taksitini öderken kendimle alakalı bir
tereddüt zaten yaşamıyorum. Ama, bu cümleler ne kadar rahat kullanılabiliyor,
bunu burada görüyoruz. “Bunlar ne kadar seri kullanılabiliyor? Yani, bunların
vebalinin, günahının olduğuna yoksa inanılmıyor mu?” diye bana soruyor
arkadaşlar. 
HAYDAR AKAR (Kocaeli) – Bir de
vebalini onlar kendileri düşünse!
ENERJİ VE TABİİ KAYNAKLAR BAKANI
TANER YILDIZ (Devamla) – O yüzden, değerli arkadaşlar, bizlerin usulsüz
çalışanların, yolsuz çalışanların üzerine hangi hassasiyetle gitmemiz
gerekirse, doğru çalışanların, dürüst çalışanların korunmasıyla alakalı
göstereceğimiz hassasiyetin de ondan az olmaması lazım geldiğini bir kez daha
hatırlatmak isterim. Bu ülkede, bizler, dürüst insanları koruyup kollamanın ne
kadar önemli bir nokta olduğunu bilmemiz lazım.
HAYDAR AKAR (Kocaeli) – Siz
denetimi kaldırmadınız mı? Sayıştayın denetim taleplerini reddetmediniz mi? Bir
de gelmişsiniz orada şey söylüyorsunuz.
KAMER GENÇ (Tunceli) – Denetim
olmadan yolsuzluk nasıl çıkar ortaya?
ENERJİ VE TABİİ KAYNAKLAR BAKANI
TANER YILDIZ (Devamla) – Eğer bizler bunlara dikkat etmezsek, iktidar kültürüne
olan mesafemiz her geçen gün daha da uzaklaşır, daha da artar.
HAYDAR AKAR (Kocaeli) – Yazı
yazmış onlara denetim isteyemezsiniz diye.
BAŞKAN – Sayın Akar, lütfen…
HAYDAR AKAR (Kocaeli) – Yazı
yazmış onlara.
BAŞKAN – Sayın Akar…
ENERJİ VE TABİİ KAYNAKLAR BAKANI
TANER YILDIZ (Devamla) – O yüzden, değerli arkadaşlar, burada söylediğim her
cümlenin duyduğum, işittiğim her cümle gibi sizin tarafınızdan hoş karşılanması
gerekmiyor ama ben sabırla dinledim, mutlaka bunu söyleyenlerin de sabırla
dinleyeceğini umduğum bir konuşma yapmıyorum. 
HAYDAR AKAR (Kocaeli) – Sayın
Bakan, sorduğumuz soruların hiçbirine cevap vermiyorsunuz.
ENERJİ VE TABİİ KAYNAKLAR BAKANI
TANER YILDIZ (Devamla) – O yüzden, arkadaşlar, ben burada şunu söylemek
istiyorum: Bu bürokrasi yirmi beş yıllığına, otuz yıllığına gelen bir
bürokrasidir. Dürüst insanlara sahip çıkarsak bunun AK PARTİ’sinin, başka
partisinin olmadığını zamanla daha iyi anlarız ama bizim, dürüst insanlara
sahip çıkmanın önemli bir hazine, önemli bir kıymet olduğunu da bilmemiz lazım.
Bakın, Türkiye’de -kendilerinin-
TPAO’yla alakalı konulardan bahsediliyor, “Özelleştirilecek mi?” deniyor. Biz
şunu öneriyoruz: Yüzde 15’lik dilimler, yüzde 20’lik dilimler hâlinde öncelikle
halka açılabilen ve halka açıldıktan sonra hissesini blok satışlarla veya
uluslararası bir kısım satışlarla yüzde 49’lara kadar indirebilen bir TPAO’nun,
bir BOTAŞ yapısının olabileceğini öngörüyoruz. Bunların daha özerk, daha özel
şirketler tarafından yönetiliyor olması, aslında bu kadar miktarlık yatırımları
daha iyi yönetebileceğimiz anlamına da gelir.
HAYDAR AKAR (Kocaeli) – Sayın
Bakan, tek bir soru sordum: Soruşturmayı niye yasakladınız? Bir tek soruya
cevap verin ya!
ENERJİ VE TABİİ KAYNAKLAR BAKANI
TANER YILDIZ (Devamla) – Bakın, TPAO normalde uluslararası yurt dışı ve yurt
içi yatırımlar yapıyor ve uluslararası boru hatlarıyla beraber… Bir konuşmada
bundan yeteri kadar hisse almadığımız söyleniyor. Zannediyorum, herhâlde bunlar
yeterince takip edilmiyor olunabilir. Değerli arkadaşlar, bugün 45 milyar
dolarlık bir işin, dört yılda temin edilecek, tamamlanacak bir işin şu anda
TANAP’ta yüzde 30 hissesine ve Hazar’da da yüzde 19 hissesine çıktık. Üç yıl
önce, iki yıl önce bu hisseler yoktu. O yüzden, gelişen Türkiye’nin yine
büyüyen enerji sektörüyle beraber davranacağız ve bütün bunların her birisini
beraberce oluşturacağız.
Ortada bir gizem oluşturmaya
gerek yok. Ortada gücünü şeffaflıktan alan bir enerji sektörü oluşturmaya
çalışıyoruz ve bütün bunların her birisini de kamuoyuyla beraber paylaşıyoruz.
Değerli arkadaşlar, ben aranızdan
herhangi bir arkadaşın rüzgâr lisansıyla alakalı, güneş lisansıyla alakalı
aldığı lisanslardan bahsederek bir gizem oluşturmaya falan çalışmıyorum.
Herhangi bir müteşebbis gibi o da müracaatını yapmıştır.
HAYDAR AKAR (Kocaeli) – Her
konuşmanızda bunu yapıyorsunuz ya! Kim bunlar, bir söyleyin Allah aşkına ya!
ENERJİ VE TABİİ KAYNAKLAR BAKANI
TANER YILDIZ (Devamla) - O da herhangi bir şekliyle bir vatandaş gibi almış
olabilir diyorum. Bununla alakalı herhangi bir gizem oluşturuyor muyum,
herhangi bir sıkıntı oluşturuyor muyum? Alabilir bu. 
HAYDAR AKAR (Kocaeli) – Sayın
Bakan, tek bir soru sordum: Niye soruşturmaya izin vermiyorsunuz? Ona cevap
verin!
ENERJİ VE TABİİ KAYNAKLAR BAKANI
TANER YILDIZ (Devamla) - O yüzden, değerli arkadaşlar, bizim -her zaman
söylüyorum- yamuk insanların, olayı istismar eden insanların…
HAYDAR AKAR (Kocaeli) – Yapma
gözünü seveyim ya!
ENERJİ VE TABİİ KAYNAKLAR BAKANI
TANER YILDIZ (Devamla) - …yolsuzluk yapan insanların üzerine hangi gerekçeyle
gitmemiz gerekiyorsa dürüst çalışan insanları da o gerekçeyle korumamız
gerekiyor. 
KAMER GENÇ (Tunceli) – Ya, dürüst
çalışıp çalışmadığını nereden anlayacaksınız?
ENERJİ VE TABİİ KAYNAKLAR BAKANI
TANER YILDIZ (Devamla) – Biz, bu manada, herhangi bir çıkar ilişkisi, menfaat ilişkisi
olmayan arkadaşları… 
ÖZGÜR ÖZEL (Manisa) – Yargıdan
kaçırmakla olmaz bunlar. Gitsin, aklansın, gelsin!
ENERJİ VE TABİİ KAYNAKLAR BAKANI
TANER YILDIZ (Devamla) - Kusura bakmayın arkadaşlar, hiç kusura bakmayın,
menfaat ilişkisi olmayan arkadaşları önünüze atmayız. 
ÖZGÜR ÖZEL (Manisa) – O kararı
kim verecek ya? Sen mi vereceksin o kararı? 
ENERJİ VE TABİİ KAYNAKLAR BAKANI
TANER YILDIZ (Devamla) - O açıdan, biz bununla alakalı çalışmalarımıza devam
ediyoruz. 
ÖZGÜR ÖZEL (Manisa) – Mahkeme
verecek o kararı! Sen kimsin, karar veriyorsun!
ENERJİ VE TABİİ KAYNAKLAR BAKANI TANER
YILDIZ (Devamla) - Değerli arkadaşlar, yenilenebilir enerji kaynaklarıyla
alakalı…
ÖZGÜR ÖZEL (Manisa) - Gönder,
mahkemede aklansın, gelsin!
ENERJİ VE TABİİ KAYNAKLAR BAKANI
TANER YILDIZ (Devamla) - …yenilenebilir enerji kaynaklarıyla alakalı…
ÖZGÜR ÖZEL (Manisa) –Böyle bir
şey olur mu ya?
BAŞKAN – Sayın Özel…
ENERJİ VE TABİİ KAYNAKLAR BAKANI
TANER YILDIZ (Devamla) - …çalışmalarımıza devam edeceğiz…
ÖZGÜR ÖZEL (Manisa) - Menfaat
ilişkisi olmayan…
ENERJİ VE TABİİ KAYNAKLAR BAKANI
TANER YILDIZ (Devamla) - …bu çalışmalara devam edeceğiz, rüzgârı üretmeye devam
edeceğiz.
Bakın, bu konuşmalarda, tabii ki,
ben sizin, iki ay kadar önce bir pazar günü, Türkiye’de üretilen fiilî
elektriğin yüzde 10,5’unun rüzgârdan karşılandığını söylemenizi beklemiyorum ve
sırf bundan dolayı 600 milyon dolarlık daha az doğal gaz ithal ettiğimizi
söylemenizi, tabii, beklemiyorum. 2014 yılında yenilenebilir enerji
kaynaklarından elde ettiğimiz enerjinin ve kilovatsaatin doğal gazın
ithalatıyla alakalı her kalemi durdurduğunu, enerji verimliliği ve tasarrufuyla
alakalı yapılan her çalışmanın işlerimizi kolaylaştırdığını…
HAYDAR AKAR (Kocaeli) – Ya, doğal
gazı başkasının suçuymuş gibi anlatıyorsun Bakan, senin suçun ya! Türkiye’yi bu
hâle getirdin ya!
ENERJİ VE TABİİ KAYNAKLAR BAKANI
TANER YILDIZ (Devamla) - …ama doğal gazla alakalı…
HAYDAR AKAR (Kocaeli) – Başkası
yapmadı bunu, sen yaptın. Doğal gazı başımıza sen bela ettin.
ENERJİ VE TABİİ KAYNAKLAR BAKANI
TANER YILDIZ (Devamla) - …ithalata özendirici tedbirleri sunanlar varsa bununla
alakalı da yalnızca evlerde kullanacağımızı bir kez daha hatırlatmak istiyorum.
HAYDAR AKAR (Kocaeli) – Kimse
rüzgâr enerjisi ile güneş enerjisine karşı çıkmıyor.
ENERJİ VE TABİİ KAYNAKLAR BAKANI
TANER YILDIZ (Devamla) - Değerli arkadaşlar, bu sevindirici bir şey, rüzgâr
enerjisiyle alakalı, güneş enerjisiyle alakalı bir kısım yatırımların teşvik
ediliyor olması ve bunun ortak paydaya konuyor olması sevindirici bir şey.
İnşallah, hep beraber, iktidarıyla muhalefetiyle Konya Karapınar’daki güneşin
açılışında, örnek olabilecek bir yatırımı inşallah hep beraber karşılamış
oluruz.
Değerli arkadaşlar, dünyada işler
çok iyi gitmiyor. Bakın, bunu şunun için söylüyorum: Çevreyle alakalı, iklim
değişikliğiyle alakalı konularda dünyayı kirletenlerle temizleyenlerin aynı
kişiler, aynı ülkeler olmadığını söylemem lazım. Biz Türkiye olarak bir tavır
alıyoruz. O tavrı şöyle söylüyorum…
HAYDAR AKAR (Kocaeli) – Kim
sizden talep etti, onları söyleyin Sayın Bakan şu kürsüden. Her konuşmanızda
bunu yapıyorsunuz siz. Kim sizden talep ettiyse lütfen söyleyin onu. 
BAŞKAN – Sayın Akar, lütfen…
Sayın Bakan konuşacak tabii. 
AYKUT ERDOĞDU (İstanbul) – Sayın
Başkan, herkesi suçluyor, olmaz böyle bir şey. Kim yaptıysa söylesin lütfen,
biz bunu kaldıramayız. 
ENERJİ VE TABİİ KAYNAKLAR BAKANI
TANER YILDIZ (Devamla) – Değerli arkadaşlar, biz çevreyle alakalı konularda
şuna dikkat edeceğiz: Çevreyle alakalı konularda her zaman hassas olacağız,
enerji sektörüyle alakalı hassas olmaya devam edeceğiz. Değerli arkadaşlar,
eğer biz enerji sektörü olarak çevreyle alakalı konularda hassas olmazsak
başkası hassas olmaz. Bakın, kömürle alakalı konuda biz bir şey söylüyoruz.
Ultra süper kritik ve filtreye sahip ve akışkan yataklı kömür santrallerini
teşvik ediyoruz. Maliyetlerini sorduk, ne kadar fark ediyor diye sorduk. Onlar
dediler ki: “Yüzde 10, yüzde 12’ler civarında, yüzde 15’ler civarında fark
ediyor maliyetler.” Biz de dedik ki: O zaman, niçin yüzde 10-15 daha fazla
vermeyelim biz? Çevre için niye daha fazla vermeyelim arkadaşlar? Çevre için
yüzde 10-15 fazla verilmez mi, çevre için verilmez mi, buna değmez mi?
(AK PARTİ ve CHP sıralarından
karşılıklı laf atmalar)
HAYDAR AKAR (Kocaeli) – En büyük
yolsuzlukların yapıldığı bakanlık sizin Bakanlığınız. 
BAŞKAN – Sayın Akar…
ENERJİ VE TABİİ KAYNAKLAR BAKANI
TANER YILDIZ (Devamla) – Enerji sektörü olarak biz buna bu katkıda bulunsak
fena mı olur? O yüzden, bizler yatırımcılarımıza söylüyoruz, diyoruz ki:
Arkadaşlar, yapacaksanız kömür santrallerini böyle yapacaksınız, çevreye rağmen
değil, çevreyle beraber yapacaksınız. Eğer bu şekliyle yapmayan varsa lütfen
kenara çekilsin, yapanlar varsa beri gelsin. 
Şimdi, değerli arkadaşlar, bir
konudan daha bahsedeyim. Bizim, her birimizin, normalde yatırımlarla alakalı
konularda, vatandaşlıkla alakalı bütün konularda, mesela madencilikle alakalı
bir öngörümüz var, diyoruz ki: Herhangi bir ruhsat müracaatına müracaatta
bulunabilmek için herhangi bir parti ayrımı yapmak gerekmiyor, mesela
şartlarımızda bu yok.
AYKUT ERDOĞDU (İstanbul) -
Olmayacak bu, lüks değil ki.
ENERJİ VE TABİİ KAYNAKLAR BAKANI
TANER YILDIZ (Devamla) - Bir madene müracaat için herhangi bir partiye üye olma
şartımız yok, üye olabilir veya olmayabilir. 
ÖZGÜR ÖZEL (Manisa) – Bir de
olsaydı!
ENERJİ VE TABİİ KAYNAKLAR BAKANI
TANER YILDIZ (Devamla) – Yalnız memur olmama şartını koşuyoruz. Diyoruz ki:
Eğer memursanız bu maden ruhsatına müracaat edemezsiniz. Mali yeterlilikler
arıyoruz. Aradığımız mali yeterlilikler arasında, iktidar partisine üye olanlar
olabilir, muhalefet partisine üye olanlar olabilir ama bizim böyle bir eleğimiz
yok. O yüzden, biz yalnızca bir kriter açısından bakıyoruz. Aldığı yatırımı
tamamlayabilecek, Türkiye'ye katkı koyabilecek, Türkiye'nin menfaatleri,
çıkarları doğrultusunda uğraşabilecek yatırımcılar lazım bize. Varsa tanıdığınız
yatırımcılar, arkadaşlar, her zaman onları teşvik ederiz ve ülkenin menfaati
doğrultusunda onlarla beraber çalışırız. 
AYKUT ERDOĞDU (İstanbul) - Biz iş
takipçisi değiliz, tanıdığımız yatırımcı da yok.
ENERJİ VE TABİİ KAYNAKLAR BAKANI
TANER YILDIZ (Devamla) – Değerli arkadaşlar, ben Enerji ve Tabii Kaynaklar
bütçesine katkı koyan iktidar, muhalefet bütün arkadaşlara teşekkür ediyorum. 
Bu duygularla hepinizi saygıyla
selamlıyorum. (AK PARTİ sıralarından alkışlar)
BAŞKAN – Teşekkür ediyorum.
MEHMET AKİF HAMZAÇEBİ (İstanbul)
- Sayın Başkan…
BAŞKAN – Buyurun Sayın Hamzaçebi.
MEHMET AKİF HAMZAÇEBİ (İstanbul)
– Sayın Başkan, Sayın Bakan konuşmasında tüm muhalefeti kastederek, parti ismi
vermeyerek, bu bağlamda Cumhuriyet Halk Partisini de kastettiğini varsayıyorum…
İSMAİL TAMER (Kayseri) – Niye
sayıyorsunuz, nereden varsayıyorsunuz? İsminiz geçmedi.
MEHMET AKİF HAMZAÇEBİ (İstanbul)
– “Bizden, havaalanı yapılmasın talebi oldu. Köprü yapılmasın, kömür
çıkarılmasın, maden çıkarılmasın.” şeklinde muhalefetin öneri yaptığını
söyledi. 
YAHYA AKMAN (Şanlıurfa) -
Konuşmalardan alıntı yaptı ya, konuşmalardan alıntı yaptı.
MEHMET AKİF HAMZAÇEBİ (İstanbul)
- Bizim grubumuz tarafından böyle bir öneri yapılmamıştır. Yapılmadığı hâlde
bizi itham etmek suretiyle sataşmada bulunmuştur. Söz istiyorum efendim.
BAŞKAN – İsterseniz soralım mı
Cumhuriyet Halk Partisini mi kastediyor diye? Öyleyse söz vereyim Sayın
Hamzaçebi.
MEHMET AKİF HAMZAÇEBİ (İstanbul)
– Elbette Sayın Başkan.
ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkan, “bir kısım muhalefet” dedim, “tamamı”
demedim.
BAŞKAN - Cumhuriyet Halk
Partisinin…
ENERJİ VE TABİİ KAYNAKLAR BAKANI
TANER YILDIZ (Kayseri) – “Tamamı” deseydim teşekkür etmezdim. Ben teşekkür
ettim, tamamı olmadığı için teşekkür ettim.
AYKUT ERDOĞDU (İstanbul) - O
zaman üç partiye de cevap hakkı doğuyor. Bu suçlamadır ya.
BAŞKAN - Buyurun Sayın Hamzaçebi…
HAYDAR AKAR (Kocaeli) - Sayın
Başkan…
BAŞKAN - Sayın Akar, yok böyle
bir usulümüz, Sayın Bakan konuştu…
HAYDAR AKAR (Kocaeli) – Var, var.
BAŞKAN – Hayır, grup başkan
vekilinin haricinde…
ADNAN KESKİN (Denizli) – Bütün
milletvekillerini töhmet altında bıraktı.
HAYDAR AKAR (Kocaeli) –
Lobicilikle suçladı, doğal gaz lobisi adına faaliyet yapmakla suçladı burada
bizi.
ADNAN KESKİN (Denizli) –
Yakışıyor mu bir bakana böyle bir laf?
VII.- SATAŞMALARA İLİŞKİN KONUŞMALAR (Devam)
4.- İstanbul Milletvekili Mehmet Akif Hamzaçebi'nin,
Enerji ve Tabii Kaynaklar Bakanı Taner Yıldız’ın 656 ve 656’ya 1’inci Ek sıra
sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın altıncı tur görüşmelerinde Hükûmet adına yaptığı konuşması
sırasında Cumhuriyet Halk Partisine sataşması nedeniyle konuşması

MEHMET AKİF HAMZAÇEBİ (İstanbul)
– Sayın Başkan, değerli milletvekilleri; Sayın Bakanın konuşmasını üzüntüyle
karşıladım. Birincisi, Cumhuriyet Halk Partisi Grubundan “havaalanı yapmayın,
köprü yapmayın, maden çıkarmayın, kömür çıkarmayın” şeklinde bir öneriyi hiçbir
arkadaşım yapmamıştır. Diğer muhalefet partilerinden de ben böyle bir öneri
yapıldığını düşünmüyorum. 
İLYAS ŞEKER (Kocaeli) –
Yapılanlara engel olunuyor.
MEHMET AKİF HAMZAÇEBİ (Devamla) –
Sayın Bakan, eğer birisinin bir cümlesi var ise lütfen o cümleyi, gelin,
söyleyin, açıkça ifade edin. Böyle herkesi itham ederek siyaset yapamazsınız.
Böyle bir şey yok. 
Sonuçta maden kazalarında, maden
facialarında yüzlerce kardeşimiz öldü, yüzlerce insanımız öldü. Bu olaylar
nedeniyle bir tepki ifade edilmiştir ancak hiçbir zaman bir tepkiye Türkiye’nin
enerji politikası feda edilecek şekilde bir anlayış Cumhuriyet Halk Partisi
tarafından ortaya konulmamıştır. 
Güneş balçıkla sıvanmaz Sayın
Bakan, birçok şey söylediniz ama ben size birkaç rakam vermek istiyorum.
“Elektrik enerjisi üretiminde doğal gaza olan bağımlılığı azaltacağız.” dediniz.
Türkiye’nin elektrik enerjisi üretiminde doğal gazın payı 2002 yılında yüzde
40,6’dır.
İLYAS ŞEKER (Kocaeli) – Tüketim
ne kadardı doğal gazda?
MEHMET AKİF HAMZAÇEBİ (Devamla) –
Bakın, 2014 yılı sonunda bu rakamı siz yüzde 47,1’e çıkardınız. 
İLYAS ŞEKER (Kocaeli) – 2002’de
ne kadar doğal gaz tüketiliyordu?
MEHMET AKİF HAMZAÇEBİ (Devamla) –
Şimdi diyorsunuz ki: “Biz bunu azaltacağız.” Bu iddianızı gerçekçi bulmuyorum.
Onu da şu şekilde izah edeceğim size: Bir cümle daha söylediniz. “Biz bir
politika değişikliği yaptık. Kamu enerji yatırımı yapmayacak, özel sektör
yapacak.” Olabilir, bu bir siyasi tercihtir, saygı duyarım. Yeter ki enerji
yatırımı yapılsın. Ama öyle değil, 2002 yılında kamu-özel gayrisafi yurt içi
hasılanın yüzde 1,5’u kadar yatırım yaparken 2014 yılında bu yatırım yüzde
0,8’e düşmüş durumda. Kamu çekilmiş, o boşluğu özel sektör dolduramamış. 
Enerji darboğazını yaratan
bakansınız Sayın Bakan. 
Teşekkür ederim. (CHP
sıralarından alkışlar) 
BAŞKAN – Teşekkür ediyorum.
HAYDAR AKAR (Kocaeli) – Sayın
Başkan, Enerji Bakanlığı üzerinde ben de konuşma yaptım ama o konuşmada bir
lobi faaliyeti olarak doğal gazdan bahsetmediğimizi, bir lobicilik yaptığımızı,
doğal gaz firmaları adına lobicilik yaptığımızı ifade etti. 
Yine bir başka şey de rüzgâr enerjisi
lisanslarıyla ilgili…
ENERJİ VE TABİİ KAYNAKLAR BAKANI
TANER YILDIZ (Kayseri) – Arkadaşımız çok iyi konuştu. Arkadaşımız öyle demedi. 
BAŞKAN – Bir saniye Sayın Bakan.
HAYDAR AKAR (Kocaeli) – Geçen
seferki konuşmasında da bugün de aynı şeyi yapıyor, grubumuza bakarak, sanki
biz ondan lisans talep etmişiz gibi bütün arkadaşlarımızı ve bizi suçluyor.
Sataşmadan dolayı söz istiyorum efendim.
ENERJİ VE TABİİ KAYNAKLAR BAKANI
TANER YILDIZ (Kayseri) – Yok, öyle demedim.
BAŞKAN – Hayır, hayır, öyle bir
şey söz konusu değil. 
HAYDAR AKAR (Kocaeli) – Evet,
aynen böyle söylüyor Sayın Başkan.
BAŞKAN – Lütfen… Sayın Akar,
sözleşmeyi…
HAYDAR AKAR (Kocaeli) –
Tutanaklara bakın, öyle diyor.
BAŞKAN – Tutanakları getirteceğim
efendim.
HAYDAR AKAR (Kocaeli) – Hepimizi
suçluyor. Bütün arkadaşlarımızı suçluyor.
AYKUT ERDOĞDU (İstanbul) –
Hepimizi suçluyor. 
BAŞKAN – Hayır, söyledi efendim
ama Cumhuriyet Halk Partisini kastetmedi. 
Yani Sayın Bakanın nereye bakması
gerekir? Karşısındaki tüm parti… (CHP sıralarından gürültüler)
HAYDAR AKAR (Kocaeli) – O hâlde
Milliyetçi Hareket Partisini kastetti. HDP’yi mi kastetti, kimi kastetti?
BAŞKAN – Tutanakları
getirteceğim. Cumhuriyet Halk Partisinin…
HAYDAR AKAR (Kocaeli) – Sayın
Başkan, kimi kastetti? HDP’yi mi kastetti, MHP’yi mi kastetti, söylesin o zaman
Sayın Bakan.
BAŞKAN – Tutanakları getirteyim
ondan sonra söz vereceğim.
AYKUT ERDOĞDU (İstanbul) – Sayın
Başkan, tutanağı getirtmeye gerek yok. Bize “iş takipçisisiniz” diyor. Biz bunu
hakaret kabul ederiz.
BAŞKAN – Hayır efendim, sizi
söylemedi. Siz niye üzerinize alınıyorsunuz, anlamadım ki. (CHP sıralarından
gürültüler) 
MAHİR ÜNAL (Kahramanmaraş) –
Sayın Başkan, tutanaklara bakın.
HAYDAR AKAR (Kocaeli) – Çıkacak,
bu kürsüden, kimi itham ediyorsa söyleyecek. 
BAŞKAN – Sakin olun. Tutanakları
getirteceğim, okuyacağım, ona göre söz vereceğim.
AYKUT ERDOĞDU (İstanbul) – Biz
çantacı değiliz!
ADNAN KESKİN (Denizli) – Sayın
Başkan!
BAŞKAN – Vallahi hepiniz
konuşursanız olmaz. Tutanakları getirteceğim, inceleyeceğim, ona göre söz
vereceğim efendim.
ÖZGÜR ÖZEL (Manisa) – Önce
çıkacak kim olduğunu söyleyecek! 
HAYDAR AKAR (Kocaeli) – Sayın
Başkan, doğal gaz lobiciliği konusunda bizi suçladı. Ben konuşma yaptım. Bu
benim ağırıma gidiyor!
ÖZGÜR ÖZEL (Manisa) – Kimi
kastediyorsa söylesin!
BAŞKAN – Evet, Sayın Bakan,
kastettiğiniz birisi var mı? Kimi kastediyorsunuz? 
LÜTFÜ TÜRKAN (Kocaeli) – Sayın
Bakan, hangisi çantacı ben merak ettim.
MAHİR ÜNAL (Kahramanmaraş) –
Sayın Başkan! Sayın Başkan! 
BAŞKAN – Evet, buyurun.
Kimi kastediyorsunuz?
MAHİR ÜNAL (Kahramanmaraş) –
Sayın Divan!
ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkan…
BAŞKAN – Sayın Bakan, yerinizden
lütfen. Soru soruyoruz, sataşma nedeniyle söz vermiyoruz ki.
MAHİR ÜNAL (Kahramanmaraş) –
Sayın Başkan, tutanakları inceletmeden neden bu işlemi yapıyorsunuz?
BAŞKAN – Bakacağız tutanaklara.
AYKUT ERDOĞDU (İstanbul) – Tamam
söyleyin, biz de gereğini yapalım.
VI.- AÇIKLAMALAR (Devam)
5.- Enerji ve Tabii Kaynaklar Bakanı Taner Yıldız'ın,
656 ve 656’ya 1’inci Ek sıra sayılı Bütçe Kanunu Tasarısı ile 657 sıra sayılı
Kesin Hesap Kanunu Tasarısı’nın altıncı tur görüşmelerinde Hükûmet adına
yaptığı konuşmasındaki bazı ifadelerine ilişkin açıklaması

ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkanım, değerli arkadaşlarım; ben yaklaşık
30’a yakın milletvekili arkadaşımız söz aldığında, haklı haksız, gerekçeli
gerekçesiz her birisini sakince dinledim ve arada müdahil olmadan tek tek not
aldım ve konuşurken de hangisinin ne anlama geleceğini bilerek konuştum,
seçerek konuştum.
“Türkiye Büyük Millet Meclisinin
çatısı altında… Eğer ben sivil toplum örgütleri gibi dışarıda konuşsaydım, bir
kısım katıldığım toplantılardaki bazı konuşmalara şahit olduğum gibi yapsaydım,
doğal gaz lobisinin olduğuna kanaat getirirdim ama burası Türkiye Büyük Millet
Meclisi çatısı. O yüzden burada lobi yapmazlar.” dedim. Tutanakları açıp bakın.
Bunların hepsini ben bilerek… 
HAYDAR AKAR (Kocaeli) – Niye bunu
söyleme gereği duyuyorsun?
ENERJİ VE TABİİ KAYNAKLAR BAKANI
TANER YILDIZ (Kayseri) - Arkadaşlar, bilerek… Lütfen, konuşurken
karşınızdakinin zekâsına da biraz saygı gösterin.
AYKUT ERDOĞDU (İstanbul) – Siz de
gösterin.
ENERJİ VE TABİİ KAYNAKLAR BAKANI
TANER YILDIZ (Kayseri) – Bunların her birisini ben bilerek konuşuyorum. 
Şimdi, diğer o, dediğiniz, hassas
olduğunuz konuyla alakalı, gelin, benim size bir teklifim var. O arkadaşınızı
mahcup etmeyin. 
ADNAN KESKİN (Denizli) – Niye
söylediniz o zaman?
ENERJİ VE TABİİ KAYNAKLAR BAKANI
TANER YILDIZ (Kayseri) – Ben şunu söylüyorum: Bakın, ben konuşmamda, yine
tutanakları çıkartın, bakın…
ADNAN KESKİN (Denizli) – Niye
söyledin o zaman?
ENERJİ VE TABİİ KAYNAKLAR BAKANI
TANER YILDIZ (Kayseri) - Arkadaşlar, tutanakları çıkartıp bakın. 
Herhangi bir vatandaş gibi, bir
kişinin milletvekili olmasının lisans müracaatıyla alakalı kendisine mâni bir
hâl olmadığını, o yüzden bunu yapabileceğini ama ben bunu söyleyerek bir gizem
oluşturmadığımı söyledim. Yani siz, şimdi, bütün bunların her birisini bana
lütfen açıklattırmayın. 
KAMER GENÇ (Tunceli) – Açıkla
canım.
ENERJİ VE TABİİ KAYNAKLAR BAKANI
TANER YILDIZ (Kayseri) – Ve söylüyorum… Bakın, arkadaşlar…
KAMER GENÇ (Tunceli) – Açıkla.
ENERJİ VE TABİİ KAYNAKLAR BAKANI
TANER YILDIZ (Kayseri) – Yok. Bu ben bu kâğıdı size göndereyim, fotokopisini
göndereyim.
BAŞKAN – Teşekkür ederim Sayın
Bakan.
AYKUT ERDOĞDU (İstanbul) – Sayın
Bakan, kim ruhsat başvurusu yapmışsa 550 kişinin önünde çıkıp açıklayın. Bana
bu hakareti edemezsiniz. Ben de bu Mecliste milletvekiliyim.
BAŞKAN – Sayın milletvekili,
kimseye hakaret ettiği yok Sayın Bakanın, lütfen…
AHMET AYDIN (Adıyaman) – Böyle
şey olur mu yahu! 
AYKUT ERDOĞDU (İstanbul) – Ben
burada milletvekiliyim. 
AHMET AYDIN (Adıyaman) – Biz de
milletvekiliyiz.
AYKUT ERDOĞDU (İstanbul) – O
zaman isimlerini açıklasın 550 milletvekiline.
BAŞKAN – Oradaki, söylendiğindeki
kasıt kimseye hakaret veya suçlama değil. Lütfen…
AYKUT ERDOĞDU (İstanbul) – Sizin
yüzünüzden ben sokağa çıkamıyorum.
MAHİR ÜNAL (Kahramanmaraş) –
Senin ismin mi geçti? Sana kim ne dedi? 
AYKUT ERDOĞDU (İstanbul) – Ben
milletvekiliyim…
METİN KÜLÜNK (İstanbul) – Sokağa
çıkmaya yüzün yok o zaman.
BAŞKAN – Evet, şimdi, Hükûmet
adına üçüncü konuşmacı Orman ve Su İşleri Bakanı Sayın Veysel Eroğlu.
Buyurun Sayın Bakan. (AK PARTİ
sıralarından alkışlar)
AYKUT ERDOĞDU (İstanbul) – Ben
çıkarım, alnım açık.
BAŞKAN - Bir saniye Sayın Bakan…
(AK PARTİ ve CHP sıralarından gürültüler)
MEHMET AKİF HAMZAÇEBİ (İstanbul)
– Sayın Başkan…
BAŞKAN - Buyurun Sayın Hamzaçebi.
MEHMET AKİF HAMZAÇEBİ (İstanbul)
– Sayın Başkan, şimdi, bakın… 
(AK PARTİ ve CHP sıralarından
karşılıklı laf atmalar)
BAŞKAN - Sayın milletvekilleri,
birleşime beş dakika ara veriyorum.
Kapanma Saati: 19.17
DÖRDÜNCÜ OTURUM
Açılma Saati: 19.28 
BAŞKAN: Başkan Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
----0----
BAŞKAN – Sayın milletvekilleri,
Türkiye Büyük Millet Meclisinin 31’inci Birleşiminin Dördüncü Oturumunu
açıyorum.
Altıncı tur bütçe görüşmelerine
devam edeceğiz.
Komisyon ve Hükûmet yerinde.
Sayın Hamzaçebi, söz istemiştiniz.
Buyurun.
6.- İstanbul Milletvekili Mehmet Akif Hamzaçebi'nin,
Enerji ve Tabii Kaynaklar Bakanı Taner Yıldız’ın yaptığı açıklamasındaki bazı
ifadelerine ilişkin açıklaması

MEHMET AKİF HAMZAÇEBİ (İstanbul)
– Teşekkür ederim. 
Sayın Başkan, değerli
milletvekilleri; Enerji ve Tabii Kaynaklar Bakanı Sayın Taner Yıldız’ın
üslubunu, açıklamasını ben doğru bulmuyorum. Şimdi, Sayın Bakan diyor ki: “Bazı
milletvekilleri de yasalar çerçevesinde başvuru yapmıştır; yasalar
çerçevesinde, usulüne uygun olarak kendilerine de ruhsatlar verilmiştir.
Olabilir, bu gayet doğaldır.” Sayın Bakan, eğer bu gayet doğal bir işlem ise
Bakanlığınıza veya ilgili kurumlara, ilişkili kurumlara yasalar çerçevesinde
bir başvuru yapılmış ve yasalar çerçevesinde bu işlemler sonuçlandırılmışsa
bunun, doğrusu, Türkiye Büyük Millet Meclisi Genel Kurulunda gündeme getirilme
ihtiyacı nedir, bilemiyorum. Böyle bir ihtiyaç var mıdır, bilmiyorum. Bunu
ifade ettiğinize göre ve hatta “Elimde bir liste var, bunu size vereyim.”
dediğinize göre bu başvuruları listeleme ihtiyacı duymuşsunuz. Doğrusu, bunu da
yadırgıyorum. Hem bir yandan “Yasalar çerçevesinde işlem yapılmıştır, yasalar
çerçevesinde sonuçlandırılmıştır.” diyorsunuz hem de bir taraftan “Elimde bir
tablo var, liste var; bunu size göndereyim.” diyorsunuz. Ben çok sorunlu bir
ifade olarak görüyorum bunu. 
Eğer bir milletvekili -işi
olabilir- yasalar çerçevesinde bir iş yapıyorsa bunun kınanacak herhangi bir
yanını görmüyorum. Kınanacak olan, yasa dışı bir şey yapmış olmasıdır, yasa dışı
bir talepte bulunmuş olmasıdır. Yasa dışı bir talepte bulunulmuş ise Enerji
Bakanlığı ilgili kurumu esasen bunu zaten reddeder, geri çevirir, geri çevirmek
zorundadır. Öyle olduğu hâlde böyle ima yollu bir şeyler söylemeye çalışmanızı
ve bir grubu töhmet altında bırakmanızı yanlış buluyorum efendim. 
Teşekkür ederim.
BAŞKAN – Teşekkür ediyorum.
Şimdi söz sırası Hükûmet adına…
ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkanım…
BAŞKAN – Lütfen Sayın Bakan…
ENERJİ VE TABİİ KAYNAKLAR BAKANI
TANER YILDIZ (Kayseri) – Önemli bir şey olduğu için söylüyorum. Önemli, çok
kısa efendim.
BAŞKAN – Buyurun. 
7.- Enerji ve Tabii Kaynaklar Bakanı Taner Yıldız'ın,
İstanbul Milletvekili Mehmet Akif Hamzaçebi’nin yaptığı açıklamasındaki bazı
ifadelerine ilişkin açıklaması

ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkanım, değerli arkadaşlar; Sayın
Hamzaçebi’nin, tabii, üslubunu bu aralıkta değiştirmiş olmasını ben Meclis
adına da bir kazanç olarak görüyorum, şu açıdan: Önceden, hani, “Kimdir? Nedir?
kim yapmıştır? Mümkün değildir.”den hukuki sınırlar içerisine çekmek. Benim de
zaten söylediğim buydu. 
Ben şimdi bu listeyi size
göndereceğim arkadaşlar ama…
HASAN ÖREN (Manisa) – Yasal değil
mi? 
ENERJİ VE TABİİ KAYNAKLAR BAKANI
TANER YILDIZ (Kayseri) – Müsaade ederseniz…
HASAN ÖREN (Manisa) – Aldıkları
yasal değil mi, gayriyasal mı onlar?
ENERJİ VE TABİİ KAYNAKLAR BAKANI
TANER YILDIZ (Kayseri) – Müsaade ederseniz, yalnızca grup başkan vekillerine
göndereyim ben bu listeyi. Bu, kişilik haklarıyla da alakalı olduğu için bu
nezaketimi başka türlü anlamayın. 
Bir bakan, bir milletvekili…
Şimdi, Sayın Hamzaçebi, niçin bunu söyleme ihtiyacı hissettiğimi size
söyleyeyim: Siz, bir milletvekilini kastederek burada, bir bakanı kastederek
-benimle alakalı değil, oradaki tutanaklara bakın- bundan yıllar önceki
şirketinin devam edip etmediğini, ettiyse ilişkisinin olup olmadığını, olduysa
ne iş yaptığını, yaptıysa şu anda neler bulunduğunu, bir dizi soru sordu
arkadaş. Eğer hukukiyse, kanuniyse bunu öğretmenin herhâlde başka bir yolu
olmayacaktı. 
Şimdi ben size diyorum ki: Bu
arkadaşla alakalı olumsuz bir şey söyledim mi? Hayır. Ve diyorum ki: Bu,
müracaatını yapmış, lisansını almış, bir kısmını alamamış, bir kısmına
müracaatta devam etmiş. Bununla alakalı ben olumsuz bir şey söylemiyorken sizin
yaptığınız panik niçin? Yani niçin panik yapıyorsunuz?
HASAN ÖREN (Manisa) – Siz şaibeli
konuşuyorsunuz. 
ENERJİ VE TABİİ KAYNAKLAR BAKANI
TANER YILDIZ (Kayseri) – Hayır, çok açık ve net konuşuyorum. 
HASAN ÖREN (Manisa) – Siz yasal
yoldan alınmadığını söylüyorsunuz.
ENERJİ VE TABİİ KAYNAKLAR BAKANI
TANER YILDIZ (Kayseri) – Hasan Bey, özellikle çok açık ve net konuşuyorum. 
BAŞKAN – Teşekkür ediyorum Sayın
Bakan.
ENERJİ VE TABİİ KAYNAKLAR BAKANI
TANER YILDIZ (Kayseri) – Ben anlamaktan yana sıkıntısı olmayan birisi olduğum
gibi anlatmakta da pek sıkıntım olmaz. 
MEHMET AKİF HAMZAÇEBİ (İstanbul)
– Sayın Başkan…
BAŞKAN – Buyurun Sayın Hamzaçebi.
MEHMET AKİF HAMZAÇEBİ (İstanbul)
– Efendim, bir cümle ifade etmek istiyorum: Sayın Bakan ismimi vererek
“Hamzaçebi’deki bu üslup değişikliğini olumlu buluyorum.” dedi. “Kimdir,
nedir?” diye söylerken ben farklı bir üsluba geçmişim. Hayır, tutanaklara
bakalım, ben Bakanın elindeki listeyi merak ederek herhangi bir soru sormuş
değilim. Evet, “Kimdir?”, “Nedir?” soruları bu sıralardan kendisine yöneltildi
ama benim böyle bir sorum olduğunu ben hatırlamıyorum.
BAŞKAN – Evet, teşekkür ediyorum.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî Yönetim
Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı
BAŞKAN – Şimdi söz sırası Hükûmet
adına Orman ve Su İşleri Bakanı Sayın Veysel Eroğlu’na aittir.
Buyurun Sayın Eroğlu. (AK PARTİ
sıralarından alkışlar)
ORMAN VE SU İŞLERİ BAKANI VEYSEL
EROĞLU (Afyonkarahisar) – Sayın Başkanım, değerli vekiller; hepinizi saygıyla,
sevgiyle selamlıyorum.
Ben, tabii, Orman ve Su İşleri
Bakanlığının 2015 yılı bütçe tasarısını sunmak üzere huzurlarınızda
bulunuyorum. Bu bütçenin hayırlı olmasını, bereketli olmasını diliyorum.
Ayrıca, tabii, bütçe hazırlanırken, hakikaten, özellikle bütün Plan ve Bütçe
Komisyonu üyelerimiz, Maliye Bakanlığı, diğer bürokratlar büyük gayret sarf
ettiler. Onlara da peşinen teşekkürü borç biliyorum. 
Bunun dışında, bizden önce
konuşan çok değerli milletvekillerimiz var. Onlar da, tabii, bazı tenkit ve
tavsiyelerde bulundular. Tabii, onlara da ayrıca teşekkür ediyorum. Yani
tenkit, tavsiye veya teklif olmadan gelişme olmuyor. Biz bunları da dikkate
alacağız elbette. Sizlere, milletimize daha güzel hizmet vermenin gayreti
içinde olacağız.
Değerli milletvekillerim,
özellikle şunu ifade etmek istiyorum: Orman ve Su İşleri Bakanlığı, bildiğiniz
gibi, ormancılık faaliyetleri, su kaynaklarının yönetilmesi, barajlar,
göletler, içme suyu temini, dere ıslahları, sulama tesislerinin inşası,
meteorolojik faaliyetler, tabiatın ve biyolojik çeşitliliğin korunması gibi
konularda çalışmalar yapıyor. Şu anda 69.345 elemanımız var, personel. Sizlere
sunulan bütçe de 13 milyar 119 bin 588 TL. Yani bu bütün bir Bakanlık ve bağlı
kuruluşların bütçesi. Özellikle ülkemizin en önemli yatırımcı bakanlıklarından
birisiyiz. Esasen bizim de sloganımız “Orman ve su varsa hayat var.”
Dolayısıyla, bu düsturla gece gündüz çalışıyoruz ve aziz milletimize şevk ve
heyecanla hizmet vermenin gayreti içindeyiz. Maksadımız, baki kalan şu kubbede
hoş bir sadâ bırakmaktır, başka bir niyetimiz yoktur. Tabii, televizyonlarının
başında bizleri dinleyen herkesi de saygıyla, sevgiyle selamlıyorum. 
Değerli Başkan, saygıdeğer
milletvekillerim; özellikle ormanlarla ilgili kısa bir bilgi arz etmek
istiyorum sizlere. Tabii, orman varlığımız 2003 yılında 20,8 milyon hektarken
geçen yıl sonunda 21,7 milyon hektara yükseldi. Yani, hakikaten, dünyada orman
alanları daralırken ülkemiz özellikle orman varlığını hem alan olarak hem de
odun serveti olarak artıran nadir ülkelerden birisi. Bu maksatla son on yılda 9
bin hektar yani 9 milyon dekar ormanlık alan artırılmış, ayrıca on iki yılda 3
milyon 796 bin 442 hektar alanda ağaçlandırma, orman ıslahı ve erozyon
çalışması yapmışız, ayrıca 2003 yılından bu yana da 3 milyar 250 milyon adet
fidanı toprakla buluşturduk. Gerçekten bu çok önemli, bu sayede orman
varlığımız artıyor. Bakın, orman varlığımız bundan on iki yıl önce 1,2 milyar
metreküpken geçen yıl sonu itibarıyla 1,5 milyar metreküpe yükselmiştir.
Dolayısıyla, ben orman teşkilatımızı gönülden kutluyorum, gerçekten fedakârca
çalışıyorlar. 
Ormanlarımız aynı zamanda
ülkemizin kalkınmasında lokomotif bir sektör. Mesela biz geçen sene odun
üretimini 19 milyon metreküpe yükselttik, bu gerçekten önemli. Ayrıca, fidan
üretimini geçen sene 401 milyon adete yükselttik. Özellikle şunu vurgulamak
istiyorum: Hiçbir ayrım yapmadan biz herkesi kucaklıyoruz. Belediyeler fidan
talep ettiği zaman, proje getirdiği zaman ücretsiz bir şekilde fidanlarımızı
belediyelerimize, muhtarlıklara, sivil toplum kuruluşlarına teslim ediyoruz
çünkü Türkiye’nin her tarafını yeşillendirmemiz gerekir diye düşünüyoruz hatta
Türkiye’yi bir fidan üretim ve ihracat üssü yapmak istiyoruz. Bu yüzden
Sakarya’da Sapanca Gölü kenarında bir fidan ve süs bitkileri borsası kurduk.
Alakadar olan iş adamları varsa özellikle burada dikkatlerini çekmek istiyorum.
Ayrıca, şunu da özellikle vurgulamak istiyorum: Ormanlar milletimizin malı.
Dolayısıyla, bilhassa şehir ormanları kuruyoruz ki vatandaşımız çoluğuyla
çocuğuyla tatil günlerinde bu alanlarda rahatça nefes alsın, hoşça vakitler
geçirsin diye. Bu yüzden 123 adet şehir ormanı kurduk. Bunların çok büyük
faydası oldu. 
Ayrıca, orman teşkilatı sadece
ağaç dikmek, fidan üretmek, dikmek veya odun üretmek maksadıyla çalışma
yapmıyor. Şimdi, biz 2011 yılında kanun hükmünde kararnameyle, Orman Kanunu
çerçevesinde, orman teşkilatını sadece ormanlık alanlarda iş gören bir teşkilat
olmaktan çıkardık. Artık orman teşkilatı Türkiye’nin her tarafına, 778 bin
kilometrekarenin her tarafına hizmet eder hâle geldi. 
Bakın, ilk defa biz bal ormanları
kurduk ve eylem planı hazırladık. Yani biz mutlaka büyük düşünüyoruz ve plan
yapıyoruz. Kim, neyi, ne zaman, nasıl yapacak bunu da belirliyoruz. Şu ana
kadar 220 adet bal ormanı kuruldu ve bu sayede… Bunun ne faydası oldu? Bunun
faydası şu oldu: Türkiye, bundan on iki yıl önce bal üretiminde dünyada 6’ncı
sıradayken, Allah’a şükür, şu anda 2’nci sıraya yükseldi. Ben yakında
Türkiye’nin, bu şekilde teşvik edilirse, desteklenirse, dünyada 1’inci sıraya
yükseleceğine inanıyorum. Ayrıca, gelir getirici. Bilhassa orman köylülerine
destek maksadıyla gelir getirici türlerle ilgili büyük eylem planları
hazırladık. Misal olarak ceviz. 
Şimdi, biz 2012-2016 yılları
arasında –gösteriyorum, eylem planları var, nerede, ne kadar dikileceği il il
belli- 13 bin hektar alanda 5 milyon adet aşılı ceviz fidanını toprakla
buluşturacağız. Burada şöyle bir uygulama yaptığımızı bütün milletimize arz
etmek istiyorum. Değerli vekillerim, özellikle tabii, köyler yakınındaki bozuk
ormanlık alanlara veya ağaçlandırılması uygun olan alanlara, köyde kaç hane
varsa bunu parselliyoruz, sonra aşılı ceviz, badem, fıstık çamı, orada ne
gerekiyorsa, dikiyoruz. Herkesin huzurunda, özellikle kaymakam, muhtar, orman
işletme müdürünün huzurunda kura çekiyoruz, parsel parsel dağıtıyoruz. Bakımı,
bütün masrafları üç yıl orman teşkilatına ait ama geliri vatandaşa ait oluyor.
Bunu da son derece şeffaf bir şekilde yapıyoruz. Sadece cevizde değil, şimdi
bademde de uygulamaya başladık. 19 bin hektar alanda 8 milyon badem fidanı
dikiyoruz. Sadece bunlar mı? Bakın, yabanıl meyveler eylem planı, kestaneyle
ilgili Bursa’da büyük bir eylem planı başlattık hatta saleple alakalı. Trüf
ormanları, bunu biliyorsunuz, trüf mantarları son derece gelir getiriyor,
bunların gelirini orman köylülerine bırakıyoruz. Hatta sakız ağaçları
dikiyoruz. Dut eylem planı hazırladık. Sedir ormanlarının rehabilitasyonu eylem
planı var. Keçiboynuzu -harnup- eylem planı ve neticede, fıstık çamı eylem
planları, her köye bir orman eylem planı. Bakın, bunların hepsinin bir planı
var. Bozuk meşe alanları rehabilitasyon eylem planı, ardıç vesaire, meşe, geniş
yapraklı meyveli türlere ait tohum bahçelerinin tesisi eylem planı, baltalık ormanlarının
koruya dönüştürülmesiyle alakalı çalışmalar, bir de sanayiye malzeme, kereste
ve odun temini için endüstriyel ağaçlandırma çalışmaları eylem planı olmak
üzere, bu şekilde 20’den fazla eylem planı hazırladık, bunları takip ediyoruz.
Her yıl sonunda mutlaka takip ediliyor ve hatta başarılı olan bölge müdürlerine
gerekli takdirnameyi veriyoruz.
Bunun dışında, şunu da özetle
vurgulamamda fayda var: Orman köylüleri bizim artık hısmımız. Ben orman
teşkilatına şunu söyledim: Orman köylüsü bizim hasmımız değil hısmımız, bu
yüzden onlara her türlü desteği veriyoruz. Bakın, son on yılda yaklaşık 10
milyar TL bir destek vermişiz. Ayrıca, bu sene ORKÖY kapsamında, bilhassa 2/B
gelirlerinden 97 milyon TL doğrudan destek sağlayacağız.
Bir de, kısaca, sizlere orman
yangınlarıyla alakalı bilgi arz etmek istiyorum. 
Efendim, orman yangınları
konusunda Türkiye gerçekten çok büyük başarıya imza atıyor. Bakın, bu sene
yanan alanları rakamlarla söylüyorum, 3.103 hektar alan yanmış ve 2.137
yangında yangın başına düşen yanan alan 1,45 hektar yani bu, hakikaten son otuz
yedi yıldan bu yana en düşük seviye. Bunu neye borçluyuz? Bunu iki şeye
borçluyuz: Bir, orman teşkilatımızın fedakârane çalışmaları; iki, bir de çok
kısa sürede müdahale ediyoruz. Yani, müdahale süresini geçmişte kırk beş
dakikadan şu anda on yedi dakikaya indirdik, on beş dakikaya indirmek için
çalışmalar yapılıyor. Yani, yangını büyümeden söndürdüğünüz zaman çok kısa
zamanda yangını söndürmüş oluyorsunuz, alan çok düşük… Yani, bunu diğer
ülkelerle mukayese ettiğimiz zaman, Avrupa’da orman yangınlarında -bunu gururla
ifade ediyorum, hepinizin gurur duymasını söylüyorum- Türkiye gerçekten bir
numara mücadelede. Hatta, biz Antalya’da orman yangınlarıyla mücadele tesisleri
kurduk, yurt dışındaki meslektaşları da burada eğitiyoruz. Bu, gerçekten
Türkiye’nin gurur duyacağı bir husus. 
Bunun dışında, çölleşme ve
erozyonla mücadele için 3 tane büyük eylem planı hazırladık; Erozyonla Mücadele
Eylem Planı, ayrıca Yukarı Havza Sel Kontrolü Eylem Planı… Erozyonla mücadele
ülkemiz için çok önemli, bunun eylem planı var ve arzu eden milletvekillerimize
bunun kitapçığını gönderebiliriz. Ama, Yukarı Havza Sel Kontrolü Eylem Planı
ise tamamen Çölleşme ve Erozyonla Mücadele Genel Müdürlüğü, Orman Genel
Müdürlüğü ve Devlet Su İşleriyle müştereken yürütülen bir çalışmadır. Çünkü,
seli yukarı havzada yani derelerin üst kısımlarında kontrol etmek gerekiyor.
Orayı eğer teraslarsak, yeşillendirirsek, ağaçlandırırsak, meraları ıslah
edersek, gerekli dereler üzerinde tersip bentlerini inşa edersek taşkınları
önlemiş oluruz, böyle bir eylem planı hazırladık. Ayrıca, barajların etrafına
yeşil kuşak ağaçlandırması yapma kararı aldık, bu da çok hızlı bir şekilde
yürüyor.
Maden Sahası Eylem Planları
vesaire.
Efendim, bir diğer vazifemiz de,
biliyorsunuz, doğa koruma ve millî parkları geliştirmek, biyolojik çeşitliliği
korumak. Bakın, 33 tane olan millî park sayısını 39’a, 17 olan tabiat parkı
sayısını 201’e çıkardık. 
Ayrıca bir de, sadece deniz
turizmi değil, aynı zamanda doğa yani tabiat turizmini geliştirmek için 81 ilde
bir tabiat turizmi, doğa turizmi master planı hazırladık. Bunu zaten
milletvekillerimiz, valilerimiz biliyor. 
Biyolojik çeşitliliği koruyoruz.
Hatta biz 2007 yılında “Nuh’un Gemisi Ulusal Biyolojik Çeşitlilik Veritabanı”
hizmeti almıştık. Şu ana kadar endemik türde 518.642 tane veriyi, dünyada
olmayan endemik türleri buraya işliyoruz.
Tabii, millî parklar, gerek
Uludağ Millî Parkı… Şimdi, Sakarya Meydan Muharebesi’yle alakalı bir millî park
hazırlıkları başladı. Çünkü buradaki mücadeleyi, istiklal mücadelemizi gelecek
nesillere aktarmak için mutlaka Sakarya’da bir millî park tesis edeceğiz
inşallah.
Ayrıca, İstiklal Tanıtım
Merkezi’ni de Afyonkarahisar’da, Başkomutan Millî Parkı’nın içinde kuruyoruz. 
Bir de Sarıkamış Harekâtı’nın
gelecek nesillere aktarılması için Sarıkamış Kafkas Cephesi Tanıtım Merkezi’yle
ilgili çalışmalar tamamlandı. Burayı sadece görsel olarak değil, aynı zamanda
içinde bir araştırma merkezi olan güzel bir tesis olarak hazırlamak istiyoruz.
Bu konuyu tarihçilerimize özellikle duyurmak istiyorum. Hakikaten, bunun, bu
konunun da tarihî açıdan ele alınması gerekir diye düşünüyorum.
Sokak hayvanlarına sahip
çıkıyoruz.
Özellikle, biliyorsunuz, DSİ
dışında bir de Bakanlık bünyesinde “Su Yönetimi Genel Müdürlüğü” adıyla bir
genel müdürlük kurduk. Yani Su Yönetimi Genel Müdürlüğünün taşra teşkilatı yok
ama bu genelde havza esasında planlama yapıyor. Mesela Ergene’den bahsedeyim:
Ergene havzasının planlamasını bu birim yürütüyor. Ergene havzasında çalışmalar
çok hızlı devam ediyor. Şu anda 15 farklı paket var, 15 farklı paket. Sizlere
kitapçık dağıtıldı “Trakya Gelişim Bölgesi” adıyla. Bu kitapçığın içinde
Ergene’de yaptığımız çalışmalar var. Özellikle burada ne yapıyoruz? Dere
yataklarını ıslah ediyoruz, hemen hemen hepsi bitti. Ayrıca erozyon kontrolü,
ağaçlandırma derelerde rüsubatlar olmasın diye, bunu gerçekleştiriyoruz. Taşkın
erken uyarı sistemini kuruyoruz. Yer altı kullanımının kontrol altına alınması.
Buradaki bütün baraj, göletlerin tamamının inşasını planlıyoruz. Bir de
belediyelerin yapması gereken atık su ileri biyolojik arıtma tesislerini,
DSİ’nin kanununda bir değişiklik yaptık, ana kolektörlerle atık su ileri
biyolojik arıtma tesislerini onlar yapıyor. Şu anda 12 tane atık su ileri
biyolojik arıtma tesisinin inşaatı yapılacak. Küçükler, büyük ilçeler ve
Kırklareli gibi il merkezleri DSİ tarafından yapılıyor. Bu çerçevede özellikle
3 tane tamamlandı. Kırklareli Vize, Pınarhisar atık su ileri biyolojik arıtma
tesisleri tamamlandı. 6 tanesi de şu anda tamamlama safhasında, bu yıl sonunda
bitecek. 3 tanesi de inşaat safhasında. Böylece, tam 12 tane ileri biyolojik
arıtma tesisini Ergene için tamamen kurmuş olacağız. Zaten Ergene’de bu
tesisler işletmeye alındıkça, dereler ıslah edildikçe Ergene’deki kalite de
iyileşmeye başladı. Mesela, kimyasal oksijen ihtiyacının Ergene Nehri’nde üçte
1, dörtte 1 indiğini gördük, bu da gerçekten memnuniyet verici. Ayrıca, ıslah
organize saniyeleriyle alakalı kanun çıkarıldı, ben yüce Meclise teşekkür
ediyorum, bu sayede orada ıslah organize sanayi bölgeleri kuruldu. Müşterek
arıtma tesislerinin inşaatları da başladı. İnşallah, iki yıl içinde onlar da
tamamlanacak. Dolayısıyla, Ergene’yi kesinlikle kurtaracağız, buradan bunun
sözünü veriyoruz. Hatta bu konuda ben önümüzdeki hafta, ayın 23’ünde bizzat
Edirne’ye gitmek suretiyle, hatta buradan milletvekillerimizi de davet
ediyorum, ilgili milletvekillerimizi, Edirne, Kırklareli, Tekirdağ, ayın
23’ünde DSİ’de bu konuda sizlerin tenkit ve tavsiyelerinizi almak üzere orada bir
toplantı yapacağız, sizleri de şimdiden davet ediyoruz efendim. 
HASAN ÖREN (Manisa) – Nereye,
Gediz’e mi?
MEHMET HİLAL KAPLAN (Kocaeli) –
Edirne’ye beraber gidelim Sayın Bakanım.
ORMAN VE SU İŞLERİ BAKANI VEYSEL
EROĞLU (Devamla) - Şimdi, DSİ’yle de alakalı kısa bir bilgi arz etmek
istiyorum. Aslında DSİ o kadar büyük yatırımlar yapıyor ki bunları tabii değil
yirmi dakikaya, on dakikaya yani saatlere sığdırmak mümkün değil ama ben sadece
özet söylüyorum. DSİ şu ana kadar, 2003 yılından bu yana 2.361 tane tesisi
–büyük tesis bunlar- hazırlamış, aziz milletimizin istifadesine sunmuş.
Bunların 278 adedi baraj, 245 adedi gölet ama yıl sonunda biteceklerle 795’e
çıkacak gölet sayısı, 288 adet sulama tesisi, büyük sulamalar, 77 adet içme
suyu temin tesisi illerin, 4 tane ileri biyolojik atık su arıtma tesisi -bunlar
bitti, diğer 8 tanesi yıl sonunda bitecek- ve 1.421 adet dere ıslahı gibi
tesislerle, gerçekten, DSİ verdiğimiz ödeneği yüzde 100 kullanan bir kurum. Bu
bakımdan, Orman gibi bütün DSİ çalışanlarına ve Bakanlığımızın mensuplarına
teşekkür ediyorum. Zaten biz her yıl aşağı yukarı 500-600 tane tesis açıyorduk.
Bu sene, bir müjde vermek istiyorum, büyük su işleri olarak 71 tane büyük tesis
DSİ’de, ayrıca 797 tane de küçük su işleri -dere ıslahı, gölet, gölet sulaması-
olmak üzere bu sene DSİ 868 adet tesisi tamamlayacak. Gerçekten çok önemli. 
Peki, bunların içinde, tabii ki
Başbakanımızın açtıkları büyük tesisler. 114 tesisi biz Balıkesir’de geçtiğimiz
ayın sonunda açmıştık ama daha önce de her yıl mutlaka büyük tesisleri açtık.
İşte, 110 tesis 2010 yılında, 111 tesis 2012’de, bu şekilde büyük tesisler
açıyoruz ve bu sayede büyük barajları biz inşa ettik. Bakın, Türkiye’nin en
yüksek barajı iki yıl öncesine kadar Ermenek Barajı’ydı, 218 metre yükseklikte.

SAKİNE ÖZ (Manisa) – Yeşilkavak
Barajı var mı Sayın Bakan?
ORMAN VE SU İŞLERİ BAKANI VEYSEL
EROĞLU (Devamla) – Daha sonra Çine Barajı, Manyas, Alaköprü Barajı, Dalaman
Akköprü Barajı gibi büyük barajlar, Deriner Barajı… Şimdi, birinciliği Deriner
Barajı aldı, Allah’a şükür, şu anda en yüksek baraj Deriner Barajı. Şimdiyse
Yusufeli Barajı’nı inşa ediyoruz, 270 metre yükseklikte. Sınıfında dünyanın
3’üncü yüksek barajı olacak. 
Değerli milletvekillerim, şunu
arz etmek istiyorum: Hakikaten, artık en yüksek barajları kendi mühendisimiz,
yerli kaynak ve kendi müteahhitlerimizle yapar hâle geldik. Bu, gerçekten bizim
gurur duyacağımız bir husustur, bunu özellikle vurgulamak istiyorum. 
Bunun dışında, sulama
faaliyetlerinde… Biz, geçen yılı ve bu yılı sulama hamle yılı ilan ettik. Şu
ana kadar 59 milyon hektara yükseltebildik ama bu yeterli değil. Ben
arkadaşlara dedim ki “Bu sene yani 2015 yılında ödeneğin büyük kısmını sulamaya
ayıralım çünkü barajlar büyük ölçüde bitti.” Sulamalarda inşallah destan
yazacağız, bunun sözünü veriyoruz.
MAHMUT TANAL (İstanbul) – Sulama
paraları çok yüksek Sayın Bakan.
ORMAN VE SU İŞLERİ BAKANI VEYSEL
EROĞLU (Devamla) – Nitekim, 1000 Günde 1000 Gölet’in -bir tanesi Kıbrıs’ta,
1001 tane göletin- 795 tanesi yıl sonunda bitiyor ama haziran ayına kadar,
sulama mevsimine kadar tamamı da bitmiş olacak. Bunun ne faydası var? 3,5
milyar TL’ye mal oldu ama bunun yıllık getirisi 1,7 milyar TL. Yani, yaklaşık
iki buçuk üç yılda kendisini amorti eden çok önemli bir tesis. O bakımdan, buna
devam edeceğiz yani bu sene bitecek 1001 gölet ve sulaması ama önümüzdeki
yıllarda da devam edeceğiz. Yani, iki yüz yetmiş küsur taneden fazla barajı
bitirdik, 1001 tane gölet ve inşallah sulanmadık yer bırakmayacağız, bunu
sizlere ifade etmek istiyorum.
Hidroelektrik enerjiyi de 26
milyar kilovatsaatten aldık, 82,5 milyar kilovatsaate yükselttik. Bakın, burada
şunu özetle vurgulamak istiyorum: Hidroelektrik santrallerde firma, özel sektör
herhangi bir şekilde suyu kullanmıyor, suyu kullanma hakkı yok, sadece suyun gücünden
istifade ederek oradan türbini çevirip enerji üretiyor. Yani, 1 gram suyu
satması, başka maksatla kullanması mümkün değil. Hidroelektrik enerji bütün
dünyada teşvik edilen yenilenebilir bir enerjidir, onu da özetle vurgulamak
istiyorum.
Bunun dışında içme suyu… Bakın,
içme suyu meselesi… Biz, baktığımız zaman, bu sene özellikle… Eğer, daha önce,
2007 yılında biz büyük bir eylem planı hazırlamış olmasaydık 76 tane şehir
susuz kalıyordu ama Allah’a şükür, biz, 76 tane şehrimizin su meselesini uzun vadeli
olarak kökünden çözdük. Geçenlerde 1 tane daha tesis açtık, 77 tane tesis, 77
büyük yerleşim alanı, şehir; bunlar da İstanbul’dan tutunuz da İzmir’e kadar. 
Mesela, İzmir’den bahsedildi.
“Gördes’ten alınan suyun kıymetiharbiyesi yoktur.” diye bir ifadede bulunuldu.
Efendim, Gördes’ten İzmir’imize yılda 59 milyon metreküp su veriyoruz. 2 metre
çapında ve aşağı yukarı 106,5 kilometre uzunluğundaki hattı tamamen biz yaptık.
Çünkü belediye başkanı ve İZSU Genel Müdürü geldiklerinde bize…
MAHMUT TANAL (İstanbul) – Sayın
Bakanım, bu Şanlıurfa’nın Hilvan ilçesinin içme suyu yok hâlen, onu ne
yapacağız?
ORMAN VE SU İŞLERİ BAKANI VEYSEL
EROĞLU (Devamla) – Onu da yapacağız, biliyorsun, Hilvan’da yapacağız.
MAHMUT TANAL (İstanbul) – Ama
milletvekili olarak dönemim bitti benim, bu içme suyu yok hâlâ.
ORMAN VE SU İŞLERİ BAKANI VEYSEL
EROĞLU (Devamla) – Onlar kolay, bizim için çocuk oyuncağı, onu da yaparız sayın
vekilim.
ALİ SARIBAŞ (Çanakkale) – Sayın
Bakanım, çamları dikmeyi unutmayın.
ORMAN VE SU İŞLERİ BAKANI VEYSEL
EROĞLU (Devamla) – Şimdi, netice itibarıyla, orada şu anda 1 milyon kişinin
içme suyu temin ediliyor, bir.
Ayrıca, Çağlayan Barajı ve diğer
barajları da yapacağız. Dolayısıyla, orada, aşağı yukarı 2 milyon insana
yetecek. Hattı ona göre yaptık, 2 metre çapında, gelecekteki ihtiyacı
karşılamak için yaptık, onu da özetle vurgulamak istiyorum. 
Ankara’da Gerede Sistemi devreye
alınacak, Melen Sistemi devreye alındı, İstanbul’u kurtardık. Mesela, Yalova
susuz kalacaktı, biz Yalova susuz kalmasın diye yıldırım hızıyla, çok kısa
zamanda, dört ayda bir Kurtköy derivasyonuyla bir dereyi Yalova’daki Gökçe
Barajı’na bağladık. Çünkü, orada vatandaşımız var, kimseyi susuz bırakmak
istemiyoruz.
MAHMUT TANAL (İstanbul) –
Hilvanlılar susuz.
ORMAN VE SU İŞLERİ BAKANI VEYSEL
EROĞLU (Devamla) – Taşkın koruma tesisleri, 1.421 tane taşkın koruma tesisi
inşa edildi.
Sayın vekillerim, tabii ki, GAP,
KOP, DAP ve TRAGEP’le ilgili burada çok detaylı açıklama yapmak istiyordum ama
şunu özetle vurgulamak istiyorum: GAP, çok hızlı ilerliyor. KOP, hakikaten
beklenenden fazla ilerliyor şu anda.
MAHMUT TANAL (İstanbul) – Sayın
Bakanım, Allah’tan korkun, bu “GAP” dediğiniz Sayın Süleyman Demirel döneminden
itibaren hâlâ yüzde 20, yüzde 20, yüzde 20, olur mu böyle bir şey ya? 
ORMAN VE SU İŞLERİ BAKANI VEYSEL
EROĞLU (Devamla) – Mesela, GAP’ta aşağı yukarı 500 bin hektar alanı suladık ama
mühim olan şu: Barajlar hazır, ana sistem, ana kanallar, dağıtım kanalları
hemen hemen bitti.
OSMAN AŞKIN BAK (İstanbul) –
Hocam, 2 bin tane baraj yap, bin tane az!
ORMAN VE SU İŞLERİ BAKANI VEYSEL
EROĞLU (Devamla) – Bakın, şebeke yapmak çok daha kolay, zor kısmını aştık.
Bakın, sadece, Şanlıurfa’daki Atatürk Barajı’ndan Mardin’e giden ana kanal 221
kilometre. İçinden ne akıyor biliyor musunuz? 200 metreküp saniye. 200 metreküp
saniye, Kızılırmak Nehri’nin mayıs ayındaki debisi. 
MAHMUT TANAL (İstanbul) – Ben
orada su göremiyorum. Siz nerede görüyorsunuz? Gidip kontrol edelim o zaman. 
ORMAN VE SU İŞLERİ BAKANI VEYSEL
EROĞLU (Devamla) - Tabii, kontrol edelim, hayhay. 
Ayrıca, sadece şunu ifade edeyim
sayın vekilim: 
MAHMUT TANAL (İstanbul) – Sayın
Bakanım, bakın, Hilvan ilçesinin içme suyu yok; ilçe, köy değil.
ORMAN VE SU İŞLERİ BAKANI VEYSEL
EROĞLU (Devamla) - Mesela, Suruç bir destandır. Bakın, Suruç’a şu anda suyu
götürdük Allah’a şükür. Orada, bakın, 7 metre çapında dünyanın sayılı ve en
hızlı biten tünelini biz inşa ettik, 17.174 metre uzunluğunda. (AK PARTİ
sıralarından “Bravo” sesleri, alkışlar) 
Diyarbakır, Dicle, Kralkızı,
Konya Ovası Projesi’ne… 
MAHMUT TANAL (İstanbul) – Sizinle
birlikte korumasız olarak Hilvan’a gitsek dolaşabilir misiniz?
Dolaşamayacaksınız. 
ORMAN VE SU İŞLERİ BAKANI VEYSEL
EROĞLU (Devamla) – Müsaade edin, vaktim sınırlı bakın. 
Efendim şöyle: Konya Ovası’ndaki
yüz yıllık rüyayı, Mavi Tüneli bitiren biziz, 17.034 metre yüksekliğinde. (AK
PARTİ sıralarından “Bravo” sesleri, alkışlar) 
Bunlar anlatmakla bitmez ama
bunların, KOP kitabı var, Çoruh havzası, Trakya kitapları var, vekillerimize
göndereceğim. Tabii, Trakya kitabını gönderdiğim için onunla ilgili bir
açıklama yapmak istemiyorum ama 23’ünde bekliyorum. Trakya’yla ilgili, büyük
projeyle ilgili açıklama yapacağım. Sizler de davetlisiniz değerli vekiller.
(AK PARTİ sıralarından alkışlar) 
Efendim, meteorolojiyle ilgili de
gerçekten güzel çalışmalar yapıldı. Şu ana kadar, meteorolojide 1.278 tane
otomatik meteoroloji istasyonu kurduk. Artık meteorolojide çağı aştık, muasır
medeniyetin üstüne çıktık. (AK PARTİ sıralarından alkışlar) 
Ben, hepinize, bütün
vekillerimize çok teşekkür ediyorum. 
Tenkit ve tavsiyeleriniz burada
kayda alınacak. 
Hepinize saygılar sunuyorum. (AK
PARTİ sıralarından alkışlar) 
BAŞKAN – Teşekkür ediyorum Sayın
Bakan. 
MEHMET AKİF HAMZAÇEBİ (İstanbul)
– Sayın Başkan… 
BAŞKAN – Buyurun Sayın Hamzaçebi.

MEHMET AKİF HAMZAÇEBİ (İstanbul)
– Sayın Başkan, 60’ıncı maddeye göre söz istiyorum efendim. 
BAŞKAN – Buyurun. 
VI.- AÇIKLAMALAR (Devam)
8.- İstanbul Milletvekili Mehmet Akif Hamzaçebi'nin,
tekraren, Enerji ve Tabii Kaynaklar Bakanı Taner Yıldız’ın yaptığı açıklamasındaki
bazı ifadelerine ilişkin açıklaması

MEHMET AKİF HAMZAÇEBİ (İstanbul)
– Sayın Başkan, değerli milletvekilleri; Enerji ve Tabiî Kaynaklar Bakanı Sayın
Taner Yıldız biraz önce “Elimde bir tablo var.” dediği tabloyu bizlere
gönderdi. Tablodaki bilgilere göre, bir milletvekilinin hissedarı olduğu
şirketlerle ilgili olarak kendilerinde, Enerji Bakanlığında veya ilgili
kuruluşlarında 6 adet lisans başvurusu vardır, bunlar henüz başvuru
aşamasındadır.
İkinci olarak da, bir şirkete
2012 yılında lisans verilmiştir. Ben, Sayın Taner Yıldız’dan şunu rica
ediyorum: Özellikle, Adalet ve Kalkınma Partisi Grubuna mensup
milletvekillerinin benzer talepleri, yani onların hissedarı olduğu şirketlerin
yasalar çerçevesinde yine benzer talepleri olmuş mudur? Hangi şirketlerdir
bunlar? Bu konuda da bize bilgi verirse memnun olurum.
Teşekkür ederim.
BAŞKAN – Peki, anlaşıldı,
soru-cevap kısmında verir, öyle zannediyorum.
Şimdi, şahsı adına…
YUSUF HALAÇOĞLU (Kayseri) – Sayın
Başkan…
BAŞKAN – Buyurun Sayın Halaçoğlu.
YUSUF HALAÇOĞLU (Kayseri) – Sayın
Başkanım, tutanakları inceledik. Sayın Enerji Bakanımız muhalefet partilerinin
milletvekilleri genellemesiyle bir konuşma yapmış, yani “ana muhalefet partisi”
dememiş. Dolayısıyla, biz muhalefet partilerini de içine kapsayan, “Nükleer
santrale karşıyız.”, “Termik santral yapmayın.”, “Çevre kirlenmesi…” gibi
birtakım suçlamalarla karşı karşıya kaldığımız için sataşmadan söz istiyoruz.
SEBAHAT TUNCEL (İstanbul) – Sayın
Başkan, bu konuda biz de söz istiyoruz.
BAŞKAN – Buyurun Sayın Halaçoğlu.
YUSUF HALAÇOĞLU (Kayseri) – Sayın
Işık konuşacak Sayın Başkan.
VII.- SATAŞMALARA İLİŞKİN KONUŞMALAR (Devam)
5.- Kütahya Milletvekili Alim Işık'ın, Enerji ve Tabii
Kaynaklar Bakanı Taner Yıldız’ın 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması

ALİM IŞIK (Kütahya) – Teşekkür
ediyorum Sayın Başkan.
Öncelikle, Sayın Bakanın bu Genel
Kuruldaki tüm milletvekillerini itham altında bırakacak söylemlerinden dolayı
kendisine bu konuşmayı yakıştıramadığımı ifade etmek istiyorum.
Listeden bahsettiniz, bir
milletvekilinin başvurularını gönderdiniz. Liste, bu milletvekilinin grubu
içerisinde aynı konuya muhatap olan kişilerin adlarının yer aldığı bir
dokümandır. Onu da paylaşırsanız sevinirim.
İkincisi, tabii, muhalefet
partisi milletvekillerinden “Kömür üretmeyin.”, “Termik santral yapmayın.”,
“Nükleer santrale karşıyız.”, “Jeotermal lisanslarından rahatsızız.”, ayrıca
“Bu tarzda maden çıkartmayın.”, “Havaalanı yapmayın.”, “Köprü yapmayın.”,
“‘Özelleştirmeye karşıyız.’ diyenler oldu.” gibi genelleyen bir konuşmanız var.

Değerli Bakan, şunu ifade etmek
istiyorum: Burada kömür çıkartılmasını istemeyen bir milletvekili yok. Ama
“Kömürü adam gibi çıkarın, Türkiye’yi ithal kömür cenneti yapmayın.
Çıkardığınız kanunlarla yer altı maden işletmelerinin tamamının kapatılmasına
yol açacak düzenlemeleri yeniden getirin, hangisi sıkıntılıysa burada bunu
çözelim.” diyen milletvekilleri var, bunlardan birisi benim. Benim ilimde son
bir ayda 2 bine yakın maden işçisi gelen ek yükler nedeniyle şu anda işsiz
kaldı, işletmeler kapandı. Türkiye genelinde 10 binin üzerinde işçi maden
işletmelerinin kapanmasından dolayı işsiz durumda. “Artan yükleri Hükûmet
olarak karşılayacağız.” diye önerge verdiğinizi söylüyorsunuz torba yasa
görüşmelerinde ama böyle bir önerge gelmedi. 
Lütfen yapacağınız konuşmalarda
muhalefet partisi milletvekillerinin en az Adalet ve Kalkınma Partisi
Grubundaki milletvekilleri kadar bu memleketin enerji problemini bildiğini siz
de bilin.
Teşekkür ediyorum. (MHP ve CHP
sıralarından alkışlar)
BAŞKAN – Teşekkür ediyorum.
SEBAHAT TUNCEL (İstanbul) – Sayın
Başkan…
BAŞKAN - Buyurun Sayın Tuncel.
SEBAHAT TUNCEL (İstanbul) –
Benzer konuda… Aynı zamanda, aslında Sayın Bakan bizim grubumuzu itham etmiş
durumda. 
Sataşmadan söz istiyorum.
BAŞKAN – Buyurun Sayın Tuncel.
6.- İstanbul Milletvekili Sebahat Tuncel'in, Enerji ve
Tabii Kaynaklar Bakanı Taner Yıldız’ın 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması

SEBAHAT TUNCEL (İstanbul) –
Teşekkür ederim Sayın Başkan.
Değerli milletvekilleri, aslında,
Sayın Bakanın hedefinde olan grup Halkların Demokratik Partisi. Çünkü üçüncü
havaalanı, üçüncü köprü projelerine tam da karşı olan, bunun İstanbul’un ihtiyacı
olmadığını, İstanbul’daki sorunları çözmediğini, daha da ağırlaştıracağını
ifade edenler bizleriz.
Diğer bir konu, biz bu ülkede
enerji politikalarına hangi perspektiften, nereden bakıldığıyla alakalı bir
değerlendirme yapıyoruz. Her şeye, AKP’nin ürettiği her şeye karşıyız meselesi
değil. Nereden üretiliyor, hangi perspektiften üretiliyor? Evet, kömür
çıkartıyorsunuz ama 301 madenciyi madene gömerek çıkartıyorsunuz. Evet, siz
enerji politikaları yapıyorsunuz, su politikaları açısından da benzer, bütün
insanlığın, 76 milyonun hakkı olanı birkaç grubun ya da kendi yandaşlarınızın
çıkarına kullanmak için değerlendiriyorsunuz. Buna itiraz etmek bizim tabii ki
hakkımız. 
Dolayısıyla, bu daha önce de bu
kürsüden söylendi “Muhalefet aslında bizim halka hizmet etmemizi istemiyor.”
diye. Bu tamamen yalan ve yanlış bir yönlendirmedir, toplumu yanlış
bilgilendirmedir. Biz, topluma doğru hizmet edilsin, toplumun kaynakları,
hepimizin olan kaynakları doğru değerlendirilsin istiyoruz. Mesela, biz nükleer
santrallere karşıyız. Nükleer santraller bu ülkenin ihtiyacı değil diyoruz.
Nükleer santrallerin çok büyük zararları var, topluma yönelik çok büyük
zararları var. Pekâlâ enerji ihtiyacımızı daha çok kâr, daha çok kâr diye
gidermek zorunda değiliz. İhtiyacımız ne kadarsa o kadar enerji üretelim, niye
bu kadar çok enerji üretiyoruz? Bu kadar çok enerji için doğayı niye
tüketiyoruz? Dolayısıyla, bizim perspektifimiz, eleştirilerimiz, topluma hizmet
edilmesin, enerji ya da su kaynakları doğru değerlendirilmesin falan değil,
bizim eleştirilerimiz iktidarın bu politikalara hangi perspektiften
yaklaştığıyla alakalı. Sizin politikalarınızın hiçbiri bu ülkede sorunları
çözecek noktada değil, sadece rant elde etmek, doğayı talana açmak, kentsel
ranta açmaktır. Bütün bunlara karşı olmaya da her zaman devam edeceğiz, bu
kürsüde bu hakkımızı kullanacağız. (HDP ve CHP sıralarından alkışlar)
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî Yönetim
Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı
BAŞKAN – Evet, şimdi, şahsı adına
aleyhinde söz isteyen Kemal Aktaş, Van Milletvekili.
Buyurun Sayın Aktaş. (HDP
sıralarından alkışlar)
KEMAL AKTAŞ (Van) – Teşekkür
ederim Başkan.
Enerji ve Tabii Kaynaklar
Bakanlığının 2015 yılı bütçesi aleyhinde şahsım adına söz almış bulunmaktayım.
Hepinizi saygıyla selamlıyorum.
Sayın Başkan, değerli
milletvekilleri; yapılan araştırmalar termik santraller ve HES barajlarının
yapımının doğa ve insan yaşamında büyük tahribatlara yol açtığını
göstermektedir. Dere ve akarsuların akışının barajlar yoluyla engellenmesi
akarsu yatağındaki doğal yaşamı olumsuz etkilemektedir. Beraberinde su yatağı
boyunca yapılan tarım ve hayvancılık faaliyetleri de büyük zararlar
görmektedir. Bazı projeler nedeniyle yüzlerce yıldır insanların yaşamını
sürdürdüğü köyler ve ilçelerin sular altında kaldığına tanıklık ettik. 2 binden
çok HES ve binlerce barajla Türkiye’nin Avrupa’nın en çok HES ve baraj inşaatı
yapan ülkesi olduğu biliniyor. HES ve baraj yapımlarında doğanın korunmasıyla
ilgili hiçbir esas dikkate alınmadığı için pek çok akarsu ve sulak alan
kuruyor. Türkiye’de kaybedilen sulak alan miktarı Marmara Denizi’nden daha
büyük bir alan kaplıyor. Doğal yaşamın yanı sıra binlerce yıllık tarihî ve
kültürel mirasın da sulara gömüldüğünü belirtmek gerekiyor. Örneğin Hasankeyf
ve Zeugma kentlerinin sular altında kalması, Munzur ve Peri Suyu Vadisi doğal
dokusunun talanı, Karadeniz’in doğasını tahrip eden HES barajları Hükûmetin
enerji politikasının karşımıza çıkardığı telafisi güç zararların sadece
birkaçını oluşturmaktadır.
Sayın Başkan, değerli
milletvekilleri; çözüm süreci Hükûmet tarafından âdeta Kürt illerini ve bölge
coğrafyasını askerî üs hâline getirme fırsatı olarak değerlendirilmektedir.
Bölge illerinde hız verilen kalekol yapımlarına paralel olarak inşa edilen HES
projeleriyle kalekol yapılamayan stratejik yerler su altında bırakılmaktadır.
Barajlarda elde edilmesi düşünülen elektrik miktarına bakıldığında asıl amacın
enerji üretimi olmadığı ortaya çıkmaktadır. Şırnak, Bingöl, Bitlis, Siirt ve
Diyarbakır başta olmak üzere bölgenin hemen her yerinde baraj ve HES
projelerine bu amaçla hız verilmiş durumdadır. Hükûmet bu projelerde o kadar
ısrarcıdır ki mahkemelerin vermiş olduğu durum ve iptal kararları dahi ne yazık
ki Hükûmeti durduramamaktadır. Örneğin, Dersim’de çalışmaları süren HES’ler ve
Hasankeyf’te devam edilen Ilısu Barajı’yla ilgili mahkemelerin durdurma
kararlarına rağmen çalışmalar devam ettirilmektedir.
Sayın Başkan, değerli
milletvekilleri; tarihî ve doğal güzellikleriyle bilinen, kendi seçim bölgem
olan Van coğrafyası da HES’lerle tahrip ediliyor. Van ilimizde 11 tane HES
projesi hayata geçiriliyor. Van’ın Muradiye ilçesinde bilinen turistik Muradiye
Şelalesi’nin alt ve üst kısmında 2 tane HES projesi mevcuttur. Dünyada sadece
Van Gölü’nde yaşayabilen inci kefali balığının üreme döneminde göç ettiği
güzergâh bu projeyle kapatılmaktadır. Muradiye Belediyesinin konuyla ilgili
başvurusuyla devam eden proje mahkemece ruhsat yokluğu nedeniyle mühürlenmiş
ancak yapımcı firma mühürleri kırarak inşaatı devam ettirmektedir.
Yine, Van’ın Bahçesaray ilçesinde
Serekani mevkisinde bir kayalıktan çıkan ve yapılan analizlerde dünyadaki içimi
en yumuşak su olarak tespit edilen kaynak suyun çıkış noktasında bir HES
yapılmak isteniyor. Yapılacak olan bu HES ile turistlerin kilometrelerce uzak
yerlerden görmek için geldiği Müküs Çayı ve kaynağındaki doğallık yok olacak. 
Çatak ilçemizde bulunan Kanispi
Şelalesi’nin su yatağında da bir HES yapılmak isteniyor. Van ilimizin Erciş
ilçesinde de 3 tane HES projesinin ihaleleri yapılmış olup, kısa süre sonra da
çalışmalara başlanması öngörülmektedir. Bu projelerle yapılması düşünülen
barajlar Zilan Deresi ve Zilan Ovası’nı da içine almaktadır. 
Bilindiği gibi, Zilan Deresi,
1930 yılında yaşanan Zilan katliamında yaşamını yitiren on binlerce yurttaşın
kemiklerinin bulunduğu bir bölgedir. Bu bölgede yaşanan katliamların
araştırılması ve yaşamını yitirenlerin anısına bölgeye bir anıtın dikilmesi
yönünde ciddi talepler varken Hükûmetin katliamın izlerini de yok edecek
şekilde baraj projelerini hayata geçirmesi kabul edilemez. 
Sonuç olarak, doğa ve çevre dostu
güneş enerjisi, rüzgâr ve jeotermal enerjisi türleriyle ilgili çalışmalar
yapılmalıdır. Bu konuda hazırlanmış projenin hayata geçirilmesi için bütçeden
pay ayrılmalıdır. Gelecekte ihtiyaç duyulacak enerji ihtiyacına uygun bir
şekilde şimdiden enerji yatırımları bu alana kaydırılmalıdır. 
Genel Kurula saygılarımı
sunuyorum. 
Bakanın, nasıl yapılması
gerektiği konusundaki çözümlerin cevabını da en son paragrafta bulduğunu
düşünüyorum.
Tekrar saygılar sunuyorum. (HDP
sıralarından alkışlar) 
MEHMET AKİF HAMZAÇEBİ (İstanbul)
– Sayın Başkan, 60’ncı maddeye göre bir söz talebim daha var efendim. 
BAŞKAN – Buyurun. 
MEHMET AKİF HAMZAÇEBİ (İstanbul)
– Teşekkür ederim Sayın Başkan. 
Değerli milletvekilleri, biraz
önce bir üçüncü havalimanı tartışması oldu. Üçüncü havalimanıyla ilgili
Cumhuriyet Halk Partisi Grubu olarak bazı konuları çok kısaca ifade etmek
istiyorum ancak söz hakkımı İstanbul Milletvekilimiz Sayın Aykut Erdoğdu’ya
devrediyorum. Sayın Erdoğdu şimdi kısa bir açıklama yapacak. 
VI.- AÇIKLAMALAR (Devam)
9.- İstanbul Milletvekili Aykut Erdoğdu'nun, Enerji ve
Tabii Kaynaklar Bakanı Taner Yıldız’ın 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması

AYKUT ERDOĞDU (İstanbul) – Sayın
Başkan, hem Sayın Bakanın sözleri hem de sayın HDP temsilcisinin sözlerinden
bizim pozisyonumuzu karıştırır bir durum çıktı. Öncelikle şunu söyleyelim: Biz
hiçbir yatırıma karşı değiliz yeter ki doğa katletmesin yeter ki insanı
sömürmesin ve bu şekilde yatırım yapılabilmesinin de mümkün olduğuna
inanıyoruz. 
Üçüncü havalimanıyla ilgili
pozisyonumuz şudur: Birincisi, yerine karşıyız çünkü İstanbul’un akciğerleri
yok ediliyor ve iktidar partisinin büyükşehir belediyesinin dediği üzere çok
büyük ihtiyaç varsa yerinin, kendi belediyelerinin belirlediği şekilde,
Silivri’de olması gerektiğine inanıyoruz. Bu kadar büyük kaynağın ihalesinin
daha şeffaf olması gerektiğine inanıyoruz ve avan projeyle değil, kesin
projeyle çıkılması gerektiğine ve kaynaklarımızın zayi edilmemesi gerektiğine
inanıyoruz. Bunu açıklamak gerekiyordu çünkü İstanbul için çok önemli bir
proje, pozisyonumuzu diğer partiler açısından değil, kendi partimiz açısından
belirtmek istedik. 
Teşekkür ediyoruz. 
BAŞKAN – Teşekkür ediyorum. 


IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı
BAŞKAN – Sayın milletvekilleri,
altıncı turdaki konuşmalar tamamlanmıştı. Şimdi soru-cevap işlemi yapılacaktır.

Sayın Dibek, buyurun. 
TURGUT DİBEK (Kırklareli) –
Teşekkür ediyorum Sayın Başkanım. 
Sorum Sayın Yıldız’a. Sayın
Yıldız, üçüncü nükleer santralle ilgili olarak basında daha önce 10 yer
seçildiğine dair haberler çıkmıştı. Bizler de takip ettik, sizin de
açıklamalarınız olmuştu. Şimdi, bu 10 yerle ilgili çalışmalar devam ediyor mu,
onu öğrenmek istiyorum. Bu nükleer santral için fizibilite yapan firmalara
hangi alanlar gösterilmiştir yani bu sayı hâlâ 10 mudur yoksa 4, 5, 6’lara mı
düşmüştür? Bu gösterilen alanlar içerisinde benim seçim bölgem olan
Kırklareli’ne bağlı İğneada beldesi var mıdır? İğneada beldesiyle ilgili olarak
verilmiş olan bir karar var mıdır? Üçüncü nükleer santralle ilgili verilmiş bir
karar var mıdır? 
Diğer olay da şu: Istrancalar
doğa harikası bir yer fakat bu Istranca bölgesiyle ilgili olarak -Sayın Bakana
da ilettim- çok sayıda taş ocağı ve maden ruhsatı talebi geliyor. 1/25.000,
1/100.000’lik planlar ve doğa turizmini koruyan master planında burası koruma
bölgesi ama bu taleplere evet diyorsunuz. Pendik’te de…
(Mikrofon otomatik cihaz
tarafından kapatıldı)
BAŞKAN – Teşekkür ediyorum.
Sayın Doğru…
REŞAT DOĞRU (Tokat) – Teşekkür
ederim Sayın Başkan.
Sayın bakanlara soruyorum: İran,
İsrail gibi bazı komşularımızda son zamanlarda nükleer bomba çalışmaları
mevcuttur. Komşular nükleer güç olma yolunda yoğun şekilde çalışıyorlar.
Türkiye olarak nükleer enerji ve uranyum kaynaklarına ihtiyacımız nedir? Bu
konularda ülke olarak ne durumdayız?
İkinci sorum: Tokat ilinde
Meteoroloji Bölge Müdürlüğü 2001 yılında kurulmuştu. AKP iktidarında bölge
müdürlüğü iptal edildi. Meteorolojide her geçen gün yeni gelişmeler oluyor.
Meteoroloji Bölge Müdürlüğünü tekrar Tokat’a kazandırmayı düşünüyor musunuz?
Üçüncü sorum: Dünyada petrol
fiyatlarının düşmesiyle beraber benzin indirimleri yapılıyor. Elektrik
fiyatlarında da indirime geçmeyi düşünüyor musunuz?
Diğer bir sorum: Elektrik enerjisi
elde edilen rüzgârgüllerinin ekolojik dengeyi etkilediği ve bozduğu noktasında
çevre örgütlerinde ciddi manada söylemler gelişmektedir. Bu konuda
Bakanlığınızın bir çalışması var mıdır?
Diğer sorum: Kelkit ve Yeşilırmak
vadilerinde onlarca HES yapılmış olup su miktarı çok azalmıştır…
(Mikrofon otomatik cihaz
tarafından kapatıldı)
BAŞKAN – Sayın Işık…
ALİM IŞIK (Kütahya) – Teşekkür
ediyorum Sayın Başkan.
Sayın Eroğlu’na soruyorum:
Mevsimlik orman işçilerine süre uzatılması veya kadro verilmesi konusunda bir
çalışmanız var mı?
Sayın Canikli’ye soruyorum:
Gümrük antrepolarında -son dönemde basına da yansıyan açıklamalarınızdan bazı
konularda bilgi edindik- hâlen kaçak durumda hangi mallar, ne miktarda kaçak
bulunmaktadır? 
Ayrıca, yetkilendirilmiş gümrük
müşavirlerinin yetkisi sona erdirildi Bakanlığınız genelgesiyle. Bu durumdan ne
kadar kişi etkilendi? Bunların problemi nasıl çözülecek?
Sayın Yıldız’a soruyorum: Hâlen
2012/15 sayılı Başbakanlık Genelgesi’ne takılan kaç maden ruhsatı
bulunmaktadır? Neden bu ruhsatlar verilmemektedir? 
İkinci sorum: 2014 yılında ithal
kömür için ne kadar döviz harcanmıştır? 
Son sorum: 30 Mart seçimleri
öncesinde TÜRGEV’e bağışlanması sözü verilen Kütahya’daki Seyitömer Termik
Sitesinde 209 lojman, 50 dönüm arazi için başvuru ne aşamadadır?
BAŞKAN – Sayın Öz…
ALİ ÖZ (Mersin) – Teşekkür
ediyorum Sayın Başkanım.
Orman ve Su İşleri Bakanına
sormak istiyorum: Sayın Bakanım, 2002 yılından bu yana Mersin bölgesinde
yapılan her seçimde Mersin’de, Mersin Yenişehir Erçel Barajı’yla alakalı
söylemleriniz olur. “Mersin Yenişehir Erçel Barajı. Bunu kesin yapacağız,
önümüzdeki bir yılda bitireceğiz, iki yılda bitireceğiz; söz, namus sözü.”
deyip vatandaşı aldatıyorsunuz ama bugüne kadar orada yapılmış herhangi bir
çalışmanız yok. Şu anda da iptal edilme aşamasında olduğu söyleniyor. Yapacak
mısınız, yapmayacak mısınız? Buna bir cevap vermenizi istiyorum. 
Bir de geçenlerde Orman Genel
Müdürlüğünde 80 orman mühendisi alımıyla alakalı bir mülakat ve yazılı sınav
yapıldı. Burada KPSS’ye göre 3’üncü sırada olan arkadaş devre dışı kaldı. 80
kişiden ilk 47’yi alıp diğerlerini tamamen devre dışı bıraktınız, 11 tane ile
de atama yapmayarak boşluk bıraktınız. Yani 80 orman mühendisini istihdam
edecek seviyede yetenekli, başarılı orman mühendislerinin bu okulda…
(Mikrofon otomatik cihaz
tarafından kapatıldı) 
BAŞKAN – Sayın Çınar…
EMİN ÇINAR (Kastamonu) – Teşekkür
ederim Sayın Başkan. 
Sorum Orman ve Su İşleri
Bakanına. Kastamonu için hayati önem taşıyan içme suyu ve tarımsal sulama
sağlayacak olan Kınık Barajı Projesi ne aşamadadır? Bu barajı yapmayı düşünüyor
musunuz? 2015 yılı yatırım programına alacak mısınız? Bugüne kadar projenin
tamamlanmamasının sebebi nedir? Yine Araç ilçemizde yapılması planlanan Andıraz
Barajı’nın projesi ne aşamadadır? Proje ne zaman tamamlanacaktır?
Bir diğer sorum Enerji Bakanına.
Kastamonu Bozkurt ilçesi Bayramgazi köyünde yapılan hidroelektrik santralini
besleyen su 27 kilometre uzaklıktaki Şeyhoğlu Mahallesi’ndeki su yatağından
sağlanmaktadır. Bu mesafede döşenen boru hattında henüz enerji üretimi
başlamamasına rağmen patlamalar ve toprak kaymaları meydana gelmiştir. Bölge
heyelana müsait bir bölgedir. Bölge insanımız huzursuz ve tedirgindir. Bölgede
yeterli çalışma ve inceleme yapılmış mıdır? Altyapı çalışmalarını kim
yapmıştır? Denetimler yeterince yapılmış mıdır?
BAŞKAN – Sayın Erdoğan…
MEHMET ERDOĞAN (Muğla) – Teşekkür
ediyorum Sayın Başkan.
Sayın Orman Bakanı, 2/B kanununu
orman köylülerinin sorunlarını çözmek için çıkardığınızı söylüyorsunuz ancak
belirlediğiniz yüksek rayiçlerle bu sorunun çözülmesini bırakın, mevcut
sorunları daha da büyütüyorsunuz. Örneğin Gökbel köyünde, BAĞ-KUR primini dahi
ödeyemeyen insanların yaşadığı yerde arazilerin dönümüne 150 bin TL rayiç bedel
belirlemişsiniz. Maksadınız bu insanların sorunlarını çözmek mi yoksa yüksek
rayiç bedelleri belirleyerek bu insanları yerinden yurdundan edip oraları
boşaltarak birilerine tahsis etmek mi?
Ayrıca “Bal ormanlarını
kuruyoruz.” diyorsunuz. Ancak Muğla’da arıcılık için önemli olan birçok bölgede
düz kesim yapmaktasınız. Bu da yöre arıcılığını olumsuz etkilemektedir. Bundan
sonra bu kesimleri daha planlı bir şekilde yapmayı düşünüyor musunuz?
Sayın Enerji ve Tabii Kaynaklar
Bakanı, Muğla’da yeni termik santraller kurulacağına dair bilgiler var. Bu doğru
mudur? Varsa, kaç tane yeni termik santral kurulması planlanmaktadır? Şu anda 3
tane termik santralin bile Gökova Körfezi’ni yeteri kadar kirlettiği bir
ortamda mevcut 3 termik santrali iyileştirerek ömrünü uzatmak yerine yeni yeni
santraller kurarak Muğla’nın tarımını, turizmini…
(Mikrofon otomatik cihaz
tarafından kapatıldı)
BAŞKAN – Sayın Havutça…
NAMIK HAVUTÇA (Balıkesir) –
Teşekkür ederim Sayın Başkan.
Sayın Enerji Bakanı, Erdek
Körfezi’nde şu anda bir doğal gaz çevrim santrali var. İkincisi de şu anda
bitmek üzere. Erdek Körfezi’nin bu doğal gaz çevrim santrallerinin bıraktığı
soğutma suyunun onun ekolojik dengesini ne kadar bozduğunu incelediniz mi ve
burada daha fazla santral yapmayı düşünüyor musunuz?
Sayın Orman Bakanı, Gönen
Çayı’nın kirliliğini size defalarca sordum. Gönen Çayı, Gönen merkezinden
itibaren Marmara Denizi’ne -ki Türkiye'nin en büyük balık kuluçka alanıdır
orası- aşağıya kadar olan bölümde zehirli pirinç haberleri yapılıyor haksız bir
şekilde, orada. Neden? Gönen Çayı çünkü çok kirli olarak akıyor, şehir
merkezinin kanalizasyonu, oradaki deri fabrikaları arıtmalarını, süt tozu
fabrikaları arıtmalarını çalıştırmıyor. Defalarca bunu size ifade ettik. Siz
“Eylem planı var.” diyorsunuz, plan yapıyorsunuz ama eylem yapmıyorsunuz Sayın Bakan.
BAŞKAN – Sayın Kaplan…
MEHMET HİLAL KAPLAN (Kocaeli) –
Teşekkür ediyorum Sayın Başkan.
Birinci sorum Enerji Bakanımıza:
Sayın Bakan, petrol fiyatları son altı ayda yüzde 40 oranında düşmüş olmasına
rağmen pompaya yansıması yüzde 8-9 gibi. Neyle açıklamayı düşünüyorsunuz?
Yardımcı olursanız sevinirim.
İkinci sorum Orman ve Su İşleri
Bakanına: Sayın Bakanım, daha önce size sordum, dedim ki: “Gebze’de Gaziler
Dağı’nda sizin yaptırdığınız bir lojman, 4 bloklu bir lojman var. Burada
250-300 tane yirmi-yirmi beş yıllık çam ağacı kesildi. Bununla ilgili bir işlem
yaptınız mı?” Bana soru önergemde verdiğiniz yanıtta “Burada çam ağacı
kesilmedi.” diyor. Ben size resimleri şuradan vereceğim. Bu ormanlık alanda kaç
tane ağacın kesildiğini resimleriyle belgeledim, burada. Bunu size vereceğim.
Böyle bir soruyu geçiştirmeyi neyle açıklamayı düşünüyorsunuz?
İkinci bir sorum: HES’lerle
ilgili ağaç kesildiğinde…
(Mikrofon otomatik cihaz
tarafından kapatıldı) 
BAŞKAN – Sayın Yılmaz…
SEYFETTİN YILMAZ (Adana) –
Teşekkür ediyorum Sayın Başkan.
Sayın Orman Bakanı, şu anda kaçak
sarayın bulunduğu alan Orman Genel Müdürlüğünün tapulu malıydı. Bunu hukukun
arkasından dolanarak birtakım hukuksuz işlemlerle Başbakanlık yapılmak üzere
devrettiniz ve bununla ilgili TOKİ’yle bir protokol imzaladınız. Bu protokolde
yanılmıyorsam 400 trilyon civarında bu yerlerle ilgili TOKİ yatırım yapacaktı.
Bunun içerisinde idare binası ve lojmanlar vardı, sosyal tesisler vardı. Şimdi
idare binasına başlandı. Lojmanlar ne oldu? Lojmanlardan vaz mı geçildi, onun
yerine başka şeyler mi yaptırıyorsunuz?
Orman Genel Müdürlüğünün
faaliyette bulunduğu -burayı boşaltınca, işte, Balgat’ta, Yüzüncü Yıl’ın orada-
kiralık yerlere aylık ne kadar kira veriyorsunuz? Kimlerden bu yerleri
kiraladınız?
Biraz önceki konuşmanızda orman
köylerine “10 milyar” gibi yardımda bulunduğunuzu söylediniz. Bana 10 tane köy
ismi sayabilir misiniz kalkındırdığınız?
(Mikrofon otomatik cihaz
tarafından kapatıldı) 
BAŞKAN – Son soru Sayın
Uzunırmak…
ALİ UZUNIRMAK (Aydın) – Teşekkür
ediyorum Sayın Başkan.
Gümrük ve Ticaret Bakanımıza
sorum: 640 sayılı Bakanlar Kurulu Kararı’yla Gümrük ve Ticaret Bakanlığı
yeniden kurulmuş ve gümrük müdürü ve muhafaza müdürleri kadroları iptal
edilerek araştırmacı kadrosuna atanmışlar. Bilahare bu araştırmacılardan bir
kısmı gümrük müdürü ve kaçak istihbarat müdürü olarak yeniden atanmışlar ve
hâlen görev yapmaktadırlar. Müdürlük kadrolarını sınavla kazandıkları hâlde
herhangi bir neden gösterilmeden kadroları verilmeyen kaç gümrük müdürü ve
muhafaza müdürü vardır? Hâlen görev yapmaktayken araştırmacı olarak üç yıldır
hiçbir görev verilmeyen bu kişilerin sınavla kazandıkları asli kadrolarına
atamalarını yaparak bu haksızlığı ve mağduriyeti kaldırmayı düşünüyor musunuz?
Kaldı ki bu yıl rotasyon süresi dolan araştırmacıların bir kısmının…
(Mikrofon otomatik cihaz
tarafından kapatıldı) 
BAŞKAN – Evet, teşekkür ediyorum.
Sayın bakanlar, buyurun.
GÜMRÜK VE TİCARET BAKANI NURETTİN
CANİKLİ (Giresun) – Teşekkür ederim Sayın Başkanım.
Öncelikle, konuşmacı sayın milletvekillerimizin
soruları vardı, onlardan başlamak istiyorum.
Sayın Alaattin Yüksel özel bir
soru sormuştu, 1998 yılında kurulan Çözüm isimli firmayla ilgili olarak
“Kamudan ya da özelden bir firması; çalıştığı, iş yaptığı firma var mı?” diye.
Hayır, hiç yok. Ne kamuda var ne de özel herhangi bir firmadan iş almış. Bir
denetim, danışmanlık, hiçbir şey söz konusu değil. Önce onu belirteyim.
Ayrıca, Sayın Seçer’in
antrepolarda yeni, götürü teminat sisteminin kaldırıldığı ve yüzde 100 teminata
geçildiği şeklinde bir şeyi oldu. O şekilde değil. Doğru, götürü sistemini
kaldırdık ancak onun yerine normal antrepolarda 100 bin euro artı antrepoya
giren malın vergisinin yüzde 10’u kadar teminat verilecek. Bazı mallarda yüzde
25, kritik mallarda; onları da ilan ettik. Onlar da transit ticarette riskli
gördüğümüz mallara ilişkin olarak şey yapacaklar.
Yine, perakende ticaretin
düzenlenmesiyle ilgili bir konu gündeme geldi. Yani muhalefete mensup
gruplarımız da eğer kabul ederlerse, uygun görürlerse Genel Kurul görüşmelerini
Meclis kapanmadan, cuma günü bütçe görüşmelerinden sonra görüşebiliriz. Yani
biz o konuda… Hem bu bir çağrıdır aynı zamanda. Onu ayrıca gruplarla
görüşeceğiz, kabul edilirse o şekilde görüşeceğiz.
Sayın Işık “Kaç YGM var?” dedi.
375 YGM var şu anda, yetkilendirilmiş gümrük müşaviri. Onlar zaten gümrük
müşaviri unvanına sahip Sayın Işık, yani o görevlerini yapabilirler, onda
herhangi bir şey yok. Şu anda sayımlar devam ediyor, devir teslimler; yıl
sonuna kadar tamamlanmış olacak yani YGM’lerden bizim Bakanlığımıza devrolacak.
Şu anda tüm antrepolarda sayım yapılıyor, yıl sonunda ancak sonuçları elde
edebiliriz.
Sayın Uzunırmak’ın sorusu: Tabii,
bu bilgiler yanımda yok şu anda, sayıları sordunuz. Araştırmacılardan kaç
tanesi kaldı, kaç tanesi atandı; onu isterseniz yazıyla ben…
ALİ UZUNIRMAK (Aydın) – Ama bu
haksızlığı giderin Sayın Bakanım. Bu haksızlığı bir giderin yani sayı önemli
olduğu gibi, böyle bir, kadrosunu imtihanla almış birinin elinden kadrosu
alınıp araştırmacı yapılıp… Bu haksızlığı giderin.
GÜMRÜK VE TİCARET BAKANI NURETTİN
CANİKLİ (Giresun) – Tamam.
Teşekkür ederim Sayın Başkan.
BAŞKAN – Sayın Yıldız, buyurun.
ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkan, değerli arkadaşlar; ben de çok kısa kısa
sorulara cevap vermeye gayret edeceğim.
Üçüncü santralle alakalı herhangi
bir tespit edilmiş ve netleştirilmiş bir yer bulunmamakla beraber üçüncü
santralin kurulmasıyla alakalı da bir hedefimiz şu anda bulunmamaktadır. Bir ve
ikinci santraller bitirildikten sonra, o zamana kadar yerli mühendisliğin ve
yerli kaynakların ön planda bulunduğu bir yapı düşünüyoruz. 
İğneada’yla alakalı da herhangi
bir karar verilmiş durumda değildir ve herhangi bir işaret de söz konusu
değildir. 
Istranca’yla alakalı, taş ocağı
konusunda eğer o bölgede ihtiyaç yoksa -ben buradan açıkça kamuoyuyla da paylaşarak
söylüyorum- kısıtlı alanlar kısmına alalım, yasaklanabilecek alanlar kısmına
alalım ve yasaklayalım, yani eğer orada malzeme eksikliği tedarikiyle alakalı
bir sıkıntı yoksa. Bunu siz bize söyleyin, biz ona göre karar alabiliriz. 
İsrail-İran’la alakalı, nükleer
bomba ve nükleer teknolojiyle alakalı konu. Değerli arkadaşlar, nükleer
teknoloji çok farklı bir şey. Biz nükleer teknolojiye sahip olmaya çalışıyoruz
ve bununla alakalı bütün eğitim çalışmalarında gerek Rusya’da gerekse İstanbul
Teknik Üniversitesi ve Hacettepe’de yurt dışı, Japonya’yla beraber devam
ettiriyoruz. Ama bizim nükleer bomba gibi bir hedefimiz yok, nükleer bomba
yapmak gibi bir hedefimiz de yok, biz bunun ancak barışçıl amaçlarla
kullanılmasını istiyoruz. 
“Petrol fiyatları düşüyor,
elektrik fiyatları düşmüyor mu?” Tabii ki petrol ürünlerinden, doğal gaz
ürünlerinden olan elektrik fiyatları bundan etkilenir, ancak petrol fiyatına
bağlı doğal gaz formüllerinde henüz istediğimiz rakam oluşmuş değil. Altı aylık
faz farklarıyla ve periyotlarıyla beraber geliyor ve bizim şu anda aldığımız
fiyattan daha aşağı sattığımız bir doğal gaz fiyatı var ve 6 milyar TL’lik de
Gümrük Bakanlığına, Hazineye ve Maliyeye BOTAŞ’ın ödemeleri var. Bunları
yaptıktan sonra bunları değerlendireceğiz. 
“RES’ler ekolojik dengeyi bozuyor
mu?” Hayır, kesinlikle ekolojik dengeyi bozmuyorlar. Bununla alakalı birçok
bilimsel çalışma var. Bunlar çerçevesinde bunları rahatlıkla açıklayabiliriz. 
Muğla’da yeni termik santralle
alakalı, Gökova’da yeni santral kurmak istiyor muyuz? Arkadaşlar, yeni
ünitelerin kurulacak olması yeni santral anlamına gelmiyor. Oradaki bizatihi
rehabilite edilecek santraller var, üniteler var, bizatihi yerinde kurulacak
olanlar var. Erdek Körfezi’ndeki doğal gaz santralindeki deniz suyu
soğutmasıyla alakalı, değerli arkadaşlar, müsterih olun. Çevre Bakanlığımızın
ÇED’i verirken dahi şart koştuğu kısımlardan, maddelerden bir tanesi. Biz de o
konuda müsamaha göstermek istemiyoruz. Ama şunu çok açık söyleyeyim: Biz
gerçekten çevreyle beraber bunları yapmak istiyoruz.
Pompaj fiyatlarının yüzde 8
düştüğü gerçeği yansıtmamaktadır. Değerli arkadaşlar, petrol fiyatlarının, ham
petrolün düştüğü oranda benzin ve motorin oranları düşmemektedir, dünyada,
Akdeniz havzasında böyledir. Net olarak söyleyeyim: 9 kez düştü benzin son altı
ayda, 81 kuruş; motorin de 7 kez, toplam 71 kuruş. 55 litrelik bir otomobilde
depo 280 TL’ye dolarken benzinde, şu anda 236 TL’ye doluyor. Fiilî olarak gidip
doldurduk. Motorin de 246 TL’ye dolarken şu anda 207 TL’ye doluyor. Bütün
bunlarla alakalı indirim oranları, değerli arkadaşlar, vergi hariç, normalde
yüzde 44,4 uluslararası benzin fiyatları düşmüşken, dolar kuru paritesinden
dolayı Türkiye’de yüzde 41. Motorinde yüzde 36,8 düşmüşken dolar kurundaki
pariteden dolayı yüzde 32,7 civarında düşmüştür. O açıdan, benzin pompa
fiyatlarında yüzde 16,1; motorin fiyatlarında da yüzde 15,5 olarak
gerçekleşmiştir. 
Ben Sayın Veysel Hocama sözü
bırakmak açısından sorulara burada ara veriyorum.
BAŞKAN – Buyurun Sayın Bakanım.
ORMAN VE SU İŞLERİ BAKANI VEYSEL
EROĞLU (Afyonkarahisar) – Evet, teşekkür ediyorum.
Şimdi, tabii, Tokat’la ilgili:
Meteoroloji bölge müdürlüklerini azalttık çünkü meteoroloji… Artık rasatlar
elle yapılmıyor, otomatik meteoroloji ölçüm istasyonu kurduk. O bakımdan
sayılar azaldı. Zaten Tokat’ta da meteoroloji işletme müdürlüğümüz var,
ölçümler de otomatik olarak yapılıyor.
Mevsimlik işçilerle ilgili bir
soru soruldu. Tabii, mevsimlik işçilere doğrudan kadro vermek bizim elimizde
değil, kanun meselesi. Ama şöyle: Biliyorsunuz, şu anda kadrolu işçi alımları
var. Zaten mevsimlik işçilerden de arzu edenler buraya müracaat edebiliyor. 
Sayın Öz Mersin’in Yenişehir
Erçel Barajı’ndan bahsetti. Efendim, bu Erçel Barajı’yla ilgili çalışmalar
tamamlandı ama ÇED safhası var, ÇED raporu tamamlanırsa bunu yapabiliriz. 
“80 orman mühendisinden 11’i
atanmadı.” deniyor. Tabii, bunlar başarı sağlayamamış, dolayısıyla, bazı
illerde –ki benim ilimde de var- bunlar için yeniden ilana çıkıldı, alacağız.
Kırık Barajı’yla alakalı olarak,
aslında Kırık Barajı’yla ilgili projeler bitti, Kastamonu Milletvekilimiz
sormuştu ancak burada bir yol meselesi var. Yani yol da dikkate alınırsa
fizibil olur mu olmaz mı diye Kalkınma Bakanlığıyla alakalı görüşmeler devam
ediyor ama benim şahsi kanaatim Kırık Barajı’nın Kastamonu’nun hem içme suyu
ihtiyacı hem de sulama ihtiyacı için mutlaka yatırım programına alınması. Bu
konuda ısrar ediyoruz, inşallah Kalkınma Bakanlığıyla görüşerek çözebiliriz. 
Tabii, Andıraz Barajı’yla alakalı
da şöyle bir husus var: Orada özel sektörün yaptığı bir HES var, bununla ilgili
bir çalışma yapılıyor. Bir değerlendirme yapıldıktan sonra karar verilecek, onu
özetle vurgulamak istiyorum.
Alim Işık’ın mevsimlik işçilerle
ilgili sorusunu cevapladık. 
Seyfettin Yılmaz’ın OGM
yerleşkeleriyle alakalı sorusu vardı. Efendim, biliyorsunuz, Seyfettin Bey de
bilir, bugün Cumhurbaşkanlığı sarayının bulunduğu yer bizim Orman Genel
Müdürlüğünün tapulu mülkü ve buradaki binalar tamamen eski, iptidai, depreme
dayanıksızdı. Onlar yıkıldı, onun yerine Başbakanlık TOKİ tarafından bize çok
muhteşem bir bina yapılıyor bir kere, bir. İki: Şap Enstitüsü alındı, ayrıca
biz de orada lojmanlardaki elemanları mağdur etmedik, TOKİ’den yeteri kadar
lojman aldık. 
(Mikrofon otomatik cihaz
tarafından kapatıldı)
ORMAN VE SU İŞLERİ BAKANI VEYSEL
EROĞLU (Afyonkarahisar) – Müsaade ederseniz… 
Mehmet Bey, 2/B rayiçlerini biz
belirlemiyoruz, biliyorsunuz 2/B’yle ilgili hakikaten çok güzel bir kanun
çıktı, hatta burada ittifakla çıktı. Dolayısıyla, 2/B Kanunu rayiçlerini Maliye
Bakanlığının bürokratları belirliyor. Biliyorsunuz bununla ilgili her türlü
kolaylık da gösterildi. 
“Muğla’da bal ormanları.”
Biliyorsunuz Muğla’da balcıları destekliyoruz. Hatta beni de çağırdılar ve
orada Muğla’daki çam kesimi ise bir angajman programı çerçevesinde yapılıyor
yani onlara mâni olacak şekilde çalışma yapmıyoruz.
Gönen Çayı kirliliğiyle alakalı,
efendim, bununla ilgili hakikaten birtakım çalışmalar yaptık ama denetim
yetkisi şu anda Çevre ve Şehircilik Bakanlığında ama sayın vekilim, onu da,
Gönen Çayı’nı takip edeyim.
Bunun dışında, Sayın Kaplan, bana
gelen bilgiyi ben size aktardım ama sizdeki resimleri de alayım, ben gereği
neyse onu yerine getiririm yani eğer bir yanlış bilgi verilmişse onu mutlaka
dikkate alacağız.
Diğer sorulara yazılı cevap
vereceğim.
BAŞKAN – Teşekkür ediyorum Sayın
Bakan.
Sayın Canikli buyurun, sizin bir
cevap verme talebiniz var galiba.
GÜMRÜK VE TİCARET BAKANI NURETTİN
CANİKLİ (Giresun) – Teşekkür ederim Sayın Başkanım.
Sayın Işık’ın kaçak eşya
ambarlarında ne kadar eşya olduğuna dair bir sorusu vardı. Ekim sonu itibarıyla
kaçak eşya ambarlarında 42 milyon değerinde 1.605 araç, 617 bin TL değerinde 93
ton çay, 13 milyon değerinde 2,7 milyon paket sigara, 10 milyon değerinde 255
bin şişe alkollü içki, 1 milyar 161 milyon TL değerinde diğer olmak üzere
toplam 1 milyar 226 milyon lira değerinde eşya ve araç bulunmaktadır.
Teşekkür ederim Sayın Başkanım.
BAŞKAN – Teşekkür ediyorum.
Sayın Özbolat, bir açıklama
talebiniz var galiba yerinizden.
Buyurun.
VI.- AÇIKLAMALAR (Devam)
10.- Kahramanmaraş Milletvekili Durdu Özbolat'ın,
Enerji ve Tabii Kaynaklar Bakanı Taner Yıldız’ın yaptığı açıklamasındaki bazı
ifadelerine ilişkin açıklaması

DURDU ÖZBOLAT (Kahramanmaraş) –
Sayın Başkan, değerli milletvekilleri; hepinizi saygıyla selamlıyorum. 
Bugün EPDK bütçesi üzerinde
konuşmamı yaptıktan sonra Meclisten ayrıldım. Ben ayrıldıktan sonra Sayın
Bakan, konuşmasında enerjiyle ilgili süreci anlatırken bir laf atma sonucu cevap
vermiş. 
Sayın Başkanım, ben iki dönemdir
milletvekiliyim ve kürsüyü bugüne kadar kaç kere kullandıysam hiç kimse benim
sözümü kesmedi, ben de bugüne kadar hiç kimsenin sözünü kesmedim. Seviyeli
olmaya çok dikkat eden bir siyasetçiyim. Siyaset çok zor bir iş. Ben otuz yedi
yıldır siyasetin içindeyim ve siyasette hiç kimseye belden aşağı vurmadım
bugüne kadar. Ayrıca, ailemin, benim ve dostlarımın utanacağı hiçbir şey de
yapmadım. 
1995 yılından beri ticaretin
içerisindeyim, rüzgâr ve güneş enerjisi konusunda da gerçekten ihtisas sahibi
birisiyim ama bugüne kadar benim bir tane bürokrattan, bir tane siyasetçiden ya
da bakandan özel bir isteğim olmamıştır, talebim de olmamıştır. Teknik
bilgilerimizle biz ticaret yapıyoruz; namuslu ticaret, haysiyetli ticaret
yaptım. Bugüne kadar hiçbir kamu kurumundan özel bir ihale almadım. Enerji,
medya, turizm, eğitim başta olmak üzere, ticaret yaptım ama ticaretimle
siyaseti birbirine karıştırmamaya özen gösterdim. Sayın Bakanın yaptığı
açıklamayı gördükten sonra, bu açıklamayı da bir görev sayıyorum.
Değerli arkadaşlar, rüzgâr
enerjisi için bugüne kadar Türkiye'de 80 bin megavata yakın başvuru
yapılmıştır, 5 bine yakın müteşebbisin de bu işe müracaatı olmuştur. Güneşte
500 başvuru, 9 bin megavat kurulu güçte talep açılmıştır. Benim, güneş
enerjisiyle ilgili sadece 23 megavatlık bir lisansım var, bunda 1 gram bile
eksik, 1 gram bile özel bir tasarruf olmamıştır, güneş lisansı da yok.
Ticareti sadece iktidar
yandaşları yapar diye düşünülüyorsa, bu sıradakiler bilsinler ki, evet, ticaret
namuslu yapıldığı sürece herkes yapar, hepimiz yapabiliriz. Töhmet altında
bırakmak, insanların onuruyla, haysiyetiyle oynamak bu salonda bulunan hiç
kimseye yakışmaz.
BAŞKAN – Sayın Bakanın hiç öyle
bir sözü olmadı Sayın Özbolat.
DURDU ÖZBOLAT (Kahramanmaraş) –
Sayın Başkanım, ben hayatım boyunca…
ALİM IŞIK (Kütahya) – Sayın
Başkan, bir kişinin listesini buraya getirmek hakarettir. 
BAŞKAN – Hayır, açıklama getirme
anlamında… Niye itiraz ediyorsun Hocam? 
HASAN ÖREN (Manisa) – Neyi
açıklayacaksın? Niye açıklama ihtiyacı hissettin? 
ALİM IŞIK (Kütahya) – Olmaz böyle
şey, olmaz. 
DURDU ÖZBOLAT (Kahramanmaraş) –
Sayın Başkanım…
BAŞKAN – Savunma değil efendim. 
DURDU ÖZBOLAT (Kahramanmaraş) –
Sayın Başkanım, hayatım boyunca…
ALİM IŞIK (Kütahya) – Bir kişinin
listesini getirmek, onu deşifre etmek, olmaz ama! 
ALİ ÖZ (Mersin) – Liste getirdi,
adamın adı var. 
BAŞKAN – Müdahale etme hakkınız
yok oradan Sayın Işık. 
ALİM IŞIK (Kütahya) – Olmaz ama. 
DURDU ÖZBOLAT (Kahramanmaraş) –
Sayın Başkanım, eğer ticaret…
LÜTFÜ TÜRKKAN (Kocaeli) –
AKP’lilerin listesini de getirsenize!
ALİM IŞIK (Kütahya) – Herkesi
getirecek, herkesi getirecek. 
BAŞKAN – Sayın Işık, müdahale
etme hakkınız yok, oturun. 
LÜTFÜ TÜRKKAN (Kocaeli) – Var,
var, nasıl yok ya? 
ALİM IŞIK (Kütahya) – Böyle bir
şey mi olur? 
DURDU ÖZBOLAT (Kahramanmaraş) –
Sayın Başkanım…
ALİM IŞIK (Kütahya) – Bir kişinin
ticari sırrını getirmek olmaz. 
BAŞKAN – Sayın Özbolat burada
yoktu, açıklama getirme anlamında söyledim Sayın Işık. 
ALİM IŞIK (Kütahya) – Destek
çıkmayın, yanlış olduğunu siz de kabul edin. 
BAŞKAN – Ben kime destek çıkıp
çıkmayacağımı kendim bilirim, destek de çıkmadım, onu çok net bir şekilde ifade
ediyorum. 
ALİM IŞIK (Kütahya) – Bir kişinin
ticari sırrını buraya gelip belgeyle gösteremezsiniz. 
DURDU ÖZBOLAT (Kahramanmaraş) –
Sayın Başkanım…
BAŞKAN – Buyurun Sayın Özbolat. 
LÜTFÜ TÜRKKAN (Kocaeli) –
AKP’lilerin bulunduğu listeyi de getirsin. 
DURDU ÖZBOLAT (Kahramanmaraş) –
Sayın Başkanım, benim mahcup olacağım hiçbir şey burada olmamıştır, olmaz da. 
AHMET YENİ (Samsun) – Sayın
Başkan, daha ne kadar konuşacak? 
DURDU ÖZBOLAT (Kahramanmaraş) –
Ben yaşamım boyunca uzun yıllar cezaevlerinde yatmış birsiyim, ben siyasi
nedenlerle bedel ödeyenlerden birisiyim. Ben fişlendiğimi biliyorum, çok fişlendim
ama ticaretten de fişlendiğimizi burada gördüm, şirketlerimizin ismini
dağıtarak bir töhmet altında bırakmak alçaklıktır. (CHP ve MHP sıralarından
alkışlar) 
BAŞKAN – Teşekkür ediyorum Sayın
Özbolat. 
AHMET AYDIN (Adıyaman) – Sayın
Başkanım, bakın, bir açıklama yetkisi verdiniz. Bir konuyla ilgili açıklama
yaparken bir başkasına hakaret etme hakkı yoktur. Sözlerini düzeltsin lütfen. 
BAŞKAN – Buyurun Sayın Bakan. 
11.- Enerji ve Tabii Kaynaklar Bakanı Taner Yıldız'ın,
Kahramanmaraş Milletvekili Durdu Özbolat’ın yaptığı açıklamasındaki bazı
ifadelerine ilişkin açıklaması

ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkan, değerli arkadaşlar; Sayın Özbolat’ın
sözlerinin benimle alakalı olmadığını düşünerek cümlelerimi kuracağım. 
Onun hukukuna en fazla nezaket
gösteren, o listeyi benden isteyenlerden daha fazla nezaket gösteren benim. 
Sayın Özbolat, burada değildiniz,
bakın…
SAKİNE ÖZ (Manisa) – İsmini
vererek mi? 
ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Özbolat, burada değildiniz. Benden açıklamam
istendi, ben açıklamadım; grup başkan vekilleri istediler, vermedim, ondan
sonra “Acaba bu liste yok mu?” dediler, ondan sonra verdim. Ben bunu söylerken
de…
DURDU ÖZBOLAT (Kahramanmaraş) –
Sayın Bakan…
LÜTFÜ TÜRKKAN (Kocaeli) –
AKP’lilerin listesini de getirin.
ENERJİ VE TABİİ KAYNAKLAR BAKANI
TANER YILDIZ (Kayseri) – Lütfen dinleyin. 
Bunu söylerken de…
ALİM IŞIK (Kütahya) – O listeyi
buraya getirirken zaten amacınızı belli ettiniz.
ENERJİ VE TABİİ KAYNAKLAR BAKANI
TANER YILDIZ (Kayseri) – Sakin olun arkadaşlar ya, sakin olun. 
ALİM IŞIK (Kütahya) – Olmaz, bir
milletvekilini burada deşifre edemezsin. 
ENERJİ VE TABİİ KAYNAKLAR BAKANI
TANER YILDIZ (Kayseri) – Niye panik yapıyorsunuz, sakin olun. 
ALİM IŞIK (Kütahya) – Olmaz. 
ENERJİ VE TABİİ KAYNAKLAR BAKANI
TANER YILDIZ (Kayseri) – Değerli arkadaşlar, bakın, burada, ben Genel Kurulda
hitap ederken bunun bir suç olmadığını…
DURDU ÖZBOLAT (Kahramanmaraş) –
Sayın Bakan, burada AKP’lilerin, bütün herkesin listesini açıklayın o zaman.
BAŞKAN – Sayın Özbolat, lütfen
oturun.
ENERJİ VE TABİİ KAYNAKLAR BAKANI
TANER YILDIZ (Kayseri) – Aynen, aynen.
Siz yoktunuz Sayın Özbolat. Bunun
bir suç olmadığını ama böyle bir müracaatın olma ihtimalini niye sıkıntıyla
karşılıyorsunuz?
DURDU ÖZBOLAT (Kahramanmaraş) –
Sayın Bakan, talimatı verin, yarın bütün bunların hepsini iptal etsin. Ticaret
yapmayalım o zaman.
ENERJİ VE TABİİ KAYNAKLAR BAKANI
TANER YILDIZ (Kayseri) – Yok, hayır. Sizin hukuken hakkınız. Onu söyledik, grup
başkan vekilleri de söyledi. Niye öyle diyorsunuz o zaman?
BAŞKAN – Evet, teşekkür ediyorum.
HAYDAR AKAR (Kocaeli) – Böyle
sallıyorsunuz.
ENERJİ VE TABİİ KAYNAKLAR BAKANI
TANER YILDIZ (Kayseri) – Siz, olmadığını iddia ediyorsunuz, sıkıntı orada.
(Mikrofon otomatik cihaz
tarafından kapatıldı) 
HAYDAR AKAR (Kocaeli) – Neyin
olmadığı?
ENERJİ VE TABİİ KAYNAKLAR BAKANI
TANER YILDIZ (Kayseri) – Sıkıntı sizin iddianızda. (CHP ve MHP sıralarından
gürültüler)
BAŞKAN – Sayın Bakan, teşekkür
ediyorum.
HİLMİ BİLGİN (Sivas) – Haydar,
sen “Açıkla.” demedin mi ya?
HAYDAR AKAR (Kocaeli) – Ne
diyecektim? Sallarken böyle, “Açıkla.” dedim. AKP’yi mi sallıyordu böyle? (AK
PARTİ sıralarından gürültüler)
YUSUF HALAÇOĞLU (Kayseri) – Sayın
Başkan…
Buyurun Sayın Halaçoğlu.
YUSUF HALAÇOĞLU (Kayseri) – Sayın
Başkan, listeyi isteyenlerden bir tanesi benim. Dolayısıyla, bu konuda açıklama
yapmak istiyorum.
BAŞKAN – Anlamadım Sayın
Halaçoğlu.
YUSUF HALAÇOĞLU (Kayseri) –
Listeyi isteyenlerden bir tanesi ben oldum. Dolayısıyla bu konuda açıklama
yapmak istiyorum, hangi sebeple istediğimi.
BAŞKAN – Buyurun.
12.- Kayseri Milletvekili Yusuf Halaçoğlu'nun, Enerji
ve Tabii Kaynaklar Bakanı Taner Yıldız’ın yaptığı açıklamasındaki bazı
ifadelerine ilişkin açıklaması

YUSUF HALAÇOĞLU (Kayseri) –
Teşekkür ederim Sayın Başkan.
Şimdi, Sayın Bakan bir listeden
bahsetti ve “Bu listenin bir şekilde Mecliste okunmuş olması, herhâlde durup
dururken okunmuş olması yani bahsedilmiş olması, durup dururken bahsedilecek
bir şey değil. Herhâlde bunun içerisinde birtakım konular vardır.” diye ben
merak ettim ve bu listeyi de kaldırıp söylediği için Sayın Bakandan istedim ama
“liste” denilen şeyde bir kişinin adı çıktı. “Liste” dediğiniz zaman birden
fazla kişinin ismi olan bir kâğıttan söz edilir. Bir kişiyse buna liste denmez zaten
kelime olarak.
Şimdi burada, Türkiye Büyük
Millet Meclisinde birçok arkadaşımızın iş yaptığını hepimiz biliyoruz. Şimdi bu
insanların tümü gayrikanuni iş yapıyor ise o zaman herkes afişe edilsin ama söz
konusu liste bize verildiğinde gayrikanuni herhangi bir iş görmedik.
Dolayısıyla, burada bunun konu edilmesi, bir sefer, her şeyden önce yanlış
olmuştur. Dolayısıyla, isteyenleri suçlu olarak görmek son derece yanlıştır.
Eğer listeden bahsediyorsanız o zaman o listenin ne olduğunu, ne için istenmiş
olduğunu da merak etmemiz gayet tabiidir. Dolayısıyla, bizi suçlamak yerine
Sayın Bakanın önce bu listeden bahsetmemesi gerekirdi. 
BAŞKAN – Teşekkür ediyorum. 
Şimdi sırasıyla altıncı turda yer
alan bütçelerin bölümlerine geçilmesi hususunu ve bölümlerini ayrı ayrı okutup
oylarınıza sunacağım…
13.- İstanbul Milletvekili Mehmet Akif Hamzaçebi'nin,
tekraren, Enerji ve Tabii Kaynaklar Bakanı Taner Yıldız’ın yaptığı
açıklamasındaki bazı ifadelerine ilişkin açıklaması

MEHMET AKİF HAMZAÇEBİ (İstanbul)
- Sayın Başkan, efendim, oylamaya geçmeden bir konuyu Sayın Bakanın ve Genel
Kurulun dikkatine sunmak istiyorum. 
Sayın Bakan bir tablo göndermek
suretiyle bir açıklama yaptı. O tabloya konu olan arkadaşımız Kahramanmaraş
Milletvekili Sayın Durdu Özbolat da gerekli açıklamayı yaptı. Ancak ben bir
talepte bulunmuştum, aynı talebi Sayın Özbolat da ifade etti: Adalet ve
Kalkınma Partisi Grubuna mensup arkadaşlarımızın benzer bir talebi olmuş mudur,
sonuçlanmış mıdır? Bu konuda bir talepte bulundum, Sayın Bakan bir açıklama yapmadı.
Sayın Bakan yani bir şey söyleyin, şu an elinizde bilgi yoksa bunu verme sözünü
verebilirsiniz, şu an o bilgiyi bürokratlarınızdan alıp bize verebilirsiniz. Bu
konuda sizden açıklama bekliyorum.
BAŞKAN – Teşekkür ediyorum.
Buyurun Sayın Bakan.
14.- Enerji ve Tabii Kaynaklar Bakanı Taner Yıldız'ın,
tekraren, İstanbul Milletvekili Mehmet Akif Hamzaçebi’nin yaptığı
açıklamasındaki bazı ifadelerine ilişkin açıklaması

ENERJİ VE TABİİ KAYNAKLAR BAKANI
TANER YILDIZ (Kayseri) – Sayın Başkan, değerli arkadaşlar, Sayın Hamzaçebi;
2.200 tane sözlü ve yazılı soru önergesine süresi içerisinde cevap vermiş bir
Bakanlığız biz, bunun altını bu hassasiyetle özellikle çizerek söylüyorum.
Şimdiye kadar Bakanlığımız döneminde bir adet cevaplanmamış soru yoktur. O sorduğunuz
soru da cevaplanacak, ben arkadaşlarıma söyledim. Arkadaşlar dediler ki:
“Direkt isim olmayabilir, hisse içerisinde olabilirse, 2 bin küsur tane lisans
arasından bunlara bakalım ve sıhhatli bir bilgi verelim.” Bununla alakalı bu
bilgi sizin tarafınıza gelecek. Bununla alakalı herhangi bir sıkıntı yok.
Şimdi, değerli arkadaşlar…
MUSA ÇAM (İzmir) – Burada
açıklayın, burada! Burada açıklayın Sayın Bakan! 
ENERJİ VE TABİİ KAYNAKLAR BAKANI
TANER YILDIZ (Kayseri) – Evet, ben burada açıklarım. 
MUSA ÇAM (İzmir) – Burada
açıklamanız gerekiyor, burada.
ENERJİ VE TABİİ KAYNAKLAR BAKANI
TANER YILDIZ (Kayseri) - Arkadaşlar, geldiğinde burada açıklarım yine. Tamam,
yazılı da göndereyim, burada da açıklayayım. 
BAŞKAN – Teşekkür ediyorum.
MUSA ÇAM (İzmir) – Burada açıklayın,
burada!
ENERJİ VE TABİİ KAYNAKLAR BAKANI
TANER YILDIZ (Kayseri) – Burada da açıklayayım, tamam diyorum işte. 
Şimdi, arkadaşlar, bakın, önemli
bir şey söyleyeceğim. Tutanaklara bakın, ben bu işin gayrihukuki olduğunu falan
söylemedim. Tam tersi, hukuk içerisinde kaldığını söyledim ama şimdi kalkıp da
“Bu yok öyle değildi, böyleydi, ben öyle demek istemedim.” öyle yok. Her şey
çok açık ve net. Bunun, bir milletvekilinin müracaat etmesinin, bizim
şartlarımız arasında “Müracaat edemez.” diye bir şart olmadığını da söyledim.
Ben bu kadar açık söylüyorum bunu. 
SAKİNE ÖZ (Manisa) – O zaman niye
burada böyle…
HAYDAR AKAR (Kocaeli) – Niye
burada açıkladınız?
ENERJİ VE TABİİ KAYNAKLAR BAKANI
TANER YILDIZ (Kayseri) – O zaman söyleyeyim, müsaade edin onu da anlatayım ne
için olduğunu. 
BAŞKAN – Evet Sayın Bakanım,
teşekkür ediyorum. 
DURDU ÖZBOLAT (Kahramanmaraş) –
Sayın Bakan, ben sadece benim müracaatımı…
BAŞKAN – Konu anlaşıldı Sayın
Özbolat, lütfen…
DURDU ÖZBOLAT (Kahramanmaraş) –
Benim fişlendiğim ortaya çıkmıştır. 
BAŞKAN – Sayın Özbolat, lütfen,
rica ediyorum. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî
Yönetim Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı
BAŞKAN – Şimdi, sırasıyla altıncı
turda yer alan bütçelerin bölümlerine geçilmesi hususunu ve bölümlerini ayrı
ayrı okutup oylarınıza sunacağım. 

Gümrük ve Ticaret Bakanlığı 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Bölümleri okutuyorum:
31) GÜMRÜK VE TİCARET BAKANLIĞI
1) Gümrük ve Ticaret Bakanlığı 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 623.971.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 80.905.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 59.571.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 764.447.000
BAŞKAN – Kabul edenler...
Etmeyenler... Kabul edilmiştir.
Gümrük ve Ticaret Bakanlığı 2015
yılı merkezî yönetim bütçesinin bölümleri kabul edilmiştir.
Gümrük ve Ticaret Bakanlığı 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Gümrük ve Ticaret Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 646.905.117,00
Bütçe Gideri 599.305.149,34
İptal Edilen Ödenek 47.599.967,66
BAŞKAN – (A) cetvelini kabul
edenler... Etmeyenler... Kabul edilmiştir.
Gümrük ve Ticaret Bakanlığı 2013
yılı merkezî yönetim kesin hesabının bölümleri kabul edilmiştir.
Rekabet Kurumu 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Bölümleri
okutuyorum:
42.07) REKABET KURUMU
1) Rekabet Kurumu 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 35.021.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 30.479.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 65.500.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.206.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 64.294.000
BAŞKAN – Kabul edenler…
Etmeyenler… Kabul edilmiştir.
 TOPLAM 65.500.000
BAŞKAN – Kabul edenler...
Etmeyenler... Kabul edilmiştir.
Rekabet Kurumu 2015 yılı merkezî
yönetim bütçesinin bölümleri kabul edilmiştir.
Rekabet Kurumu 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
2) Rekabet Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:

(A)
CETVELİ






(TL)



Toplam Ödenek 57.400.000,00
Bütçe Gideri 39.631.954,84
İptal Edilen Ödenek 17.768.045,16
BAŞKAN – (A) Cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe Geliri
Tahmini 57.400.000,00
Tahsilat 53.775.525,25
Ret ve İadeler 497.670,57
Net Tahsilat 53.277.854,68
BAŞKAN – Kabul edenler…
Etmeyenler… Kabul edilmiştir.
Rekabet Kurumu 2013 yılı merkezî
yönetim kesin hesabının bölümleri kabul edilmiştir.
Enerji ve Tabii Kaynaklar
Bakanlığı 2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri okutuyorum:
20) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 423.741.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 37.000
BAŞKAN – Kabul edenler...
Etmeyenler... Kabul edilmiştir.
 03 Kamu
Düzeni ve Güvenlik Hizmetleri 2.791.000
BAŞKAN – Kabul edenler...
Etmeyenler... Kabul edilmiştir.
 04 Ekonomik
İşler ve Hizmetler 191.793.000
BAŞKAN – Kabul edenler...
Etmeyenler... Kabul edilmiştir.
 06 İskân
ve Toplum Refahı Hizmetleri 1.271.661.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 1.890.023.000
BAŞKAN – Kabul edenler...
Etmeyenler... Kabul edilmiştir.
Enerji ve Tabii Kaynaklar
Bakanlığı 2015 yılı merkezî yönetim bütçesinin bölümleri kabul edilmiştir
Enerji ve Tabii Kaynaklar
Bakanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Enerji ve Tabii Kaynaklar Bakanlığı 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 1.096.890.650,00
Bütçe Gideri 746.427.210,77
İptal Edilen Ödenek 350.463.439,23

III.- YOKLAMA

(CHP sıralarından bir grup milletvekili ayağa kalktı)
MEHMET AKİF HAMZAÇEBİ (İstanbul)
– Yoklama talebimiz var Sayın Başkan.
BAŞKAN – Oylamaya geçmeden önce
yoklama talebi var, yerine getireceğim.
Sayın Demiröz, Sayın Susam, Sayın
Hamzaçebi, Sayın Kaplan, Sayın Özbolat, Sayın Aksünger, Sayın Sarıbaş, Sayın
Çam, Sayın Eyidoğan, Sayın Acar, Sayın Akar, Sayın Özel, Sayın Moroğlu, Sayın
Köktürk, Sayın Havutça, Sayın Özkan, Sayın Öz, Sayın Köprülü, Sayın Düzgün,
Sayın Tayan.
Beş dakika süre veriyorum.
(Elektronik cihazla yoklama
yapıldı)
BAŞKAN – Sayın milletvekilleri,
toplantı yeter sayısı bulunamamıştır.
Birleşime yarım saat ara
veriyorum.
Kapanma Saati:
21.01
BEŞİNCİ OTURUM
Açılma Saati: 21.33
BAŞKAN: Başkan Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
----0----
BAŞKAN – Sayın milletvekilleri,
Türkiye Büyük Millet Meclisinin 31’inci Birleşiminin Beşinci Oturumunu
açıyorum.

III.- YOKLAMA
BAŞKAN – Enerji ve Tabii
Kaynaklar Bakanlığı 2013 yılı kesin hesabının genel toplamlarının oylanmasından
önce istem üzerine yapılan yoklamada toplantı yeter sayısı bulunamamıştı.
Şimdi yoklama işlemini
tekrarlayacağım.
Yoklama için beş dakika süre
veriyorum.
(Elektronik cihazla yoklama
yapıldı)
BAŞKAN – Sayın milletvekilleri,
toplantı yeter sayısı vardır.
Altıncı tur bütçe görüşmelerine
devam edeceğiz.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2015 Yılı Merkezî
Yönetim Bütçesi
2) Gümrük ve Ticaret Bakanlığı 2013 Yılı Merkezî
Yönetim Kesin Hesabı
B) REKABET KURUMU (Devam)
1) Rekabet Kurumu 2015 Yılı Merkezî Yönetim Bütçesi
2) Rekabet Kurumu 2013 Yılı Merkezî Yönetim Kesin
Hesabı
C) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2015 Yılı
Merkezî Yönetim Bütçesi
2) Enerji ve Tabii Kaynaklar Bakanlığı 2013 Yılı
Merkezî Yönetim Kesin Hesabı
Ç) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2015 Yılı Merkezî
Yönetim Bütçesi
2) Enerji Piyasası Düzenleme Kurumu 2013 Yılı Merkezî
Yönetim Kesin Hesabı
D) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2015 Yılı Merkezî
Yönetim Bütçesi
2) Ulusal Bor Araştırma Enstitüsü 2013 Yılı Merkezî
Yönetim Kesin Hesabı
E) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2015 Yılı Merkezî
Yönetim Bütçesi
2) Türkiye Atom Enerjisi Kurumu 2013 Yılı Merkezî
Yönetim Kesin Hesabı
F) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2015 Yılı
Merkezî Yönetim Bütçesi
2) Maden Tetkik ve Arama Genel Müdürlüğü 2013 Yılı
Merkezî Yönetim Kesin Hesabı
G) ORMAN VE SU İŞLERİ BAKANLIĞI (Devam)
1) Orman ve Su İşleri Bakanlığı 2015 Yılı Merkezî
Yönetim Bütçesi
2) Orman ve Su İşleri Bakanlığı 2013 Yılı Merkezî
Yönetim Kesin Hesabı
Ğ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2015 Yılı Merkezî Yönetim
Bütçesi
2) Orman Genel Müdürlüğü 2013 Yılı Merkezî Yönetim
Kesin Hesabı
H) DEVLET SU İŞLERİ GENEL MÜDÜRLÜĞÜ (Devam)
1) Devlet Su İşleri Genel Müdürlüğü 2015 Yılı Merkezî
Yönetim Bütçesi
2) Devlet Su İşleri Genel Müdürlüğü 2013 Yılı Merkezî
Yönetim Kesin Hesabı
I) METEOROLOJİ GENEL MÜDÜRLÜĞÜ (Devam)
1) Meteoroloji Genel Müdürlüğü 2015 Yılı Merkezî
Yönetim Bütçesi
2) Meteoroloji Genel Müdürlüğü 2013 Yılı Merkezî Yönetim
Kesin Hesabı
İ) TÜRKİYE SU ENSTİTÜSÜ (Devam)
1) Türkiye Su Enstitüsü 2015 Yılı Merkezî Yönetim
Bütçesi
2) Türkiye Su Enstitüsü 2013 Yılı Merkezî Yönetim Kesin
Hesabı
BAŞKAN – Komisyon ve Hükûmet
yerinde.
(A) cetvelini kabul edenler...
Etmeyenler... Kabul edilmiştir.
Enerji ve Tabii Kaynaklar
Bakanlığı 2013 yılı merkezî yönetim kesin hesabının bölümleri kabul edilmiştir.

Enerji Piyasası Düzenleme Kurumu
2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir. 
Bölümleri okutuyorum:
42.05) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 12.501.000
BAŞKAN – Kabul edenler… Etmeyenler…
Kabul edilmiştir.
 02 Savunma
Hizmetleri 100.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 2.000.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 233.535.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 248.136.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 187.001.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 62.635.000
BAŞKAN – Kabul edenler…
Etmeyenler… Kabul edilmiştir.
 09 Ret
ve İadeler -1.500.000
BAŞKAN – Kabul edenler…
Etmeyenler… Kabul edilmiştir.
 TOPLAM 248.136.000
BAŞKAN – Kabul edenler...
Etmeyenler... Kabul edilmiştir.
Enerji Piyasası Düzenleme Kurumu
2015 yılı merkezî yönetim bütçesinin bölümleri kabul edilmiştir.
Enerji Piyasası Düzenleme Kurumu
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Enerji Piyasası Düzenleme Kurumu 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 188.160.000,00
Bütçe Gideri 148.688.737,94
İptal Edilen Ödenek 39.471.262,06
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe Geliri
Tahmini 137.290.000,00
Tahsilat 196.591.758,14
Ret ve İadeler 1.343.862,30
Net Tahsilat  195.247.895,84
BAŞKAN – (B) cetvelini kabul
edenler… Etmeyenler… Kabul edilmiştir.
Enerji Piyasası Düzenleme Kurumu
2013 yılı merkezî yönetim kesin hesabının bölümleri kabul edilmiştir.
Ulusal Bor Araştırma Enstitüsü
2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.26) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 04 Ekonomik
İşler ve Hizmetler 11.603.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 11.603.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 04 Alınan Bağış ve
Yardımlar ile Özel Gelirler 7.603.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 4.000.000
BAŞKAN – Kabul edenler…
Etmeyenler… Kabul edilmiştir.
 TOPLAM 11.603.000
BAŞKAN – Kabul edenler...
Etmeyenler... Kabul edilmiştir.
Ulusal Bor Araştırma Enstitüsü
2015 yılı merkezî yönetim bütçesinin bölümleri kabul edilmiştir.
Ulusal Bor Araştırma Enstitüsü
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.

2) Ulusal Bor Araştırma Enstitüsü 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 11.424.830,00
Bütçe Gideri 9.626.692,82
İptal Edilen Ödenek 1.798.137,18
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe Geliri
Tahmini 10.782.000,00
Net Tahsilat 11.153.337,24
BAŞKAN – (B) cetvelini kabul
edenler… Etmeyenler… Kabul edilmiştir.
Ulusal Bor Araştırma Enstitüsü
2013 yılı merkezî yönetim kesin hesabının bölümleri kabul edilmiştir.
Türkiye Atom Enerjisi Kurumu 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
40.27) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 10.910.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 2.024.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 123.941.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 136.875.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 15.808.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 120.725.000
BAŞKAN – Kabul edenler… Etmeyenler…
Kabul edilmiştir.
 05 Diğer
Gelirler 342.000
BAŞKAN – Kabul edenler…
Etmeyenler… Kabul edilmiştir.
 TOPLAM 136.875.000
BAŞKAN – Kabul edenler...
Etmeyenler... Kabul edilmiştir.
Türkiye Atom Enerjisi Kurumu 2015
yılı merkezî yönetim bütçesinin bölümleri kabul edilmiştir.
Türkiye Atom Enerjisi Kurumu 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türkiye Atom Enerjisi Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 131.639.251,60
Bütçe Gideri 98.687.827,08
İptal Edilen Ödenek 32.951.424,52
Ertesi Yıla Devredilen Ödenek 4.849.113,93
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe Geliri
Tahmini 121.513.000,00
Tahsilat 110.665.153,17
Ret ve İadeler 424.191,97
Net Tahsilat 110.240.961,20
BAŞKAN – (B) cetvelini kabul
edenler… Etmeyenler… Kabul edilmiştir.
Türkiye Atom Enerjisi Kurumu 2013
yılı merkezî yönetim kesin hesabının bölümleri kabul edilmiştir.
Maden Tetkik ve Arama Genel
Müdürlüğü 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.40) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 66.667.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 16.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 1.800.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 333.988.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 402.471.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ






Açıklama


(TL)



 03 Teşebbüs
ve Mülkiyet Gelirleri 30.148.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 272.471.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 99.852.000
BAŞKAN – Kabul edenler…
Etmeyenler… Kabul edilmiştir.
 TOPLAM 402.471.000
BAŞKAN – Kabul edenler...
Etmeyenler... Kabul edilmiştir.
Maden Tetkik ve Arama Genel
Müdürlüğü 2015 yılı merkezî yönetim bütçesinin bölümleri kabul edilmiştir.
Maden Tetkik ve Arama Genel
Müdürlüğü 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Maden Tetkik ve Arama Genel Müdürlüğü 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 365.844.518,34
Bütçe Gideri 293.169.526,83
İptal Edilen Ödenek 72.674.991,51
Ertesi Yıla Devredilen Ödenek 3.095.360,51
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe Geliri
Tahmini 335.080.000,00
Tahsilat 416.573.202,74
Ret ve İadeler 101.909.382,55
Net Tahsilat 314.663.820,19
BAŞKAN – (B) cetvelini kabul
edenler… Etmeyenler… Kabul edilmiştir.
Maden Tetkik ve Arama Genel
Müdürlüğü 2013 yılı merkezî yönetim kesin hesabının bölümleri kabul edilmiştir.
Orman ve Su İşleri Bakanlığı 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Bölümleri okutuyorum:
33) ORMAN VE SU İŞLERİ BAKANLIĞI
1) Orman ve Su İşleri Bakanlığı 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 11.231.790.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 453.000
BAŞKAN – Kabul edenler...
Etmeyenler... Kabul edilmiştir.
 03 Kamu
Düzeni ve Güvenlik Hizmetleri 2.105.000
BAŞKAN – Kabul edenler...
Etmeyenler... Kabul edilmiştir.
 04 Ekonomik
İşler ve Hizmetler 313.049.000
BAŞKAN – Kabul edenler...
Etmeyenler... Kabul edilmiştir.
 05 Çevre
Koruma Hizmetleri 164.668.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 11.712.065.000
BAŞKAN – Kabul edenler...
Etmeyenler... Kabul edilmiştir.
Orman ve Su İşleri Bakanlığı 2015
yılı merkezî yönetim bütçesinin bölümleri kabul edilmiştir.
Orman ve Su İşleri Bakanlığı 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Orman ve Su İşleri Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 10.608.700.000,00
Bütçe Gideri 9.299.266.819,61
İptal Edilen Ödenek 1.309.433.180,39
BAŞKAN – (A) cetvelini kabul
edenler... Etmeyenler... Kabul edilmiştir.
Orman ve Su işleri Bakanlığı 2013
yılı merkezî yönetim kesin hesabının bölümleri kabul edilmiştir.
Orman Genel Müdürlüğü 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
40.17) ORMAN GENEL MÜDÜRLÜĞÜ
1) Orman Genel Müdürlüğü 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 11.255.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 321.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 2.556.054.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 2.567.630.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 526.310.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 1.641.630.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 398.670.000
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 20.000
BAŞKAN – Kabul edenler…
Etmeyenler… Kabul edilmiştir.
 TOPLAM 2.566.630.000
BAŞKAN – Kabul edenler...
Etmeyenler... Kabul edilmiştir.
Orman Genel Müdürlüğü 2015 yılı
merkezî yönetim bütçesinin bölümleri kabul edilmiştir.
Orman Genel Müdürlüğü 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Orman Genel Müdürlüğü 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 2.107.999.901,01
Bütçe Gideri 1.986.623.034,87
İptal Edilen Ödenek 119.442.411,41
Ertesi Yıla Devredilen Ödenek 1.934.454,73
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(A) CETVELİ






(TL)



Bütçe Geliri
Tahmini 1.987.874.000,00
Tahsilat 2.092.194.184,52
Ret ve İadeler 2.288.399,56
Net Tahsilat 2.089.905.784,96
BAŞKAN – (B) cetvelini kabul
edenler… Etmeyenler… Kabul edilmiştir.
Orman Genel Müdürlüğü 2013 yılı
merkezî yönetim kesin hesabının bölümleri kabul edilmiştir.
Devlet Su İşleri Genel Müdürlüğü
2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.57) DEVLET SU İŞLERİ GENEL MÜDÜRLÜĞÜ
1) Devlet Su İşleri Genel Müdürlüğü 2015 Yılı Merkezî Yönetim Bütçesi



Kodu


Açıklama


(TL)



 01 Genel
Kamu Hizmetleri 57.564.500
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 629.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 33.187.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 8.833.656.500
BAŞKAN – Kabul edenler…
Etmeyenler… Kabul edilmiştir.
 05 Çevre
Koruma Hizmetleri 40.378.000
BAŞKAN – Kabul edenler…
Etmeyenler… Kabul edilmiştir.
 06 İskân
ve Toplum Refahı Hizmetleri 829.842.000
BAŞKAN – Kabul edenler…
Etmeyenler… Kabul edilmiştir.
 07 Sağlık
Hizmetleri 815.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 9.796.072.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 113.750.000
BAŞKAN – Kabul edenler… Etmeyenler…
Kabul edilmiştir.
 04 Alınan
Bağış ve Yardımlar ile Özel Gelirler 9.553.072.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 117.900.000
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 11.350.000
BAŞKAN – Kabul edenler…
Etmeyenler… Kabul edilmiştir.
 TOPLAM 9.796.072.000
BAŞKAN – Kabul edenler...
Etmeyenler... Kabul edilmiştir.
Devlet Su İşleri Genel Müdürlüğü
2015 yılı merkezî yönetim bütçesinin bölümleri kabul edilmiştir.
Devlet Su İşleri Genel Müdürlüğü
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Devlet Su İşleri Genel Müdürlüğü 2013 Yılı Merkezî Yönetim Kesin
Hesabı
BAŞKAN – (A) cetvelinin genel toplamını
okutuyorum:
(A)
CETVELİ






(TL)



Toplam Ödenek 9.904.537.675,58
Bütçe Gideri 9.508.208.791,72
Ödenek Üstü Gider 2.346,95
İptal Edilen Ödenek 394.756.725,82
Ertesi Yıla Devredilen Ödenek 288.533.229,99
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum: 
(B)
CETVELİ






(TL)



Bütçe Geliri
Tahmini 8.873.363.000,00
Tahsilat 9.031.938.456,65
Ret ve İadeler 8.405.756,12
Net Tahsilat 9.023.532.700,53
BAŞKAN – (B) cetvelini kabul
edenler… Etmeyenler… Kabul edilmiştir.
Devlet Su İşleri Genel Müdürlüğü
2013 yılı merkezî yönetim kesin hesabının bölümleri kabul edilmiştir.
Meteoroloji Genel Müdürlüğü 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
33.75) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 234.931.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 3.300.000
BAŞKAN – Kabul edenler…
Etmeyenler… Kabul edilmiştir.
 07 Sağlık
Hizmetleri 192.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 238.423.000
BAŞKAN – Kabul edenler... Etmeyenler...
Kabul edilmiştir.
Meteoroloji Genel Müdürlüğü 2015
yılı merkezî yönetim bütçesi kabul edilmiştir.
Meteoroloji Genel Müdürlüğü 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Meteoroloji Genel Müdürlüğü 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 205.816.513,24
Bütçe Gideri 163.481.256,18
İptal Edilen Ödenek 42.335.257,06
Ertesi Yıla Devredilen Ödenek 19.720.607,25
BAŞKAN – (A) cetvelini kabul
edenler… Etmeyenler… Kabul edilmiştir.
Meteoroloji Genel Müdürlüğü 2013
yılı merkezî yönetim kesin hesabı kabul edilmiştir.
Türkiye Su Enstitüsü 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.58) TÜRKİYE SU ENSTİTÜSÜ
1) Türkiye Su Enstitüsü 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 39.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 4.132.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 4.171.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 100.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 4.071.000
BAŞKAN – Kabul edenler…
Etmeyenler… Kabul edilmiştir.
 TOPLAM 4.171.000
BAŞKAN – Kabul edenler...
Etmeyenler... Kabul edilmiştir.
Türkiye Su Enstitüsü 2015 yılı
merkezî yönetim bütçesinin bölümleri kabul edilmiştir.
Türkiye Su Enstitüsü 2013 yılı
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Türkiye Su Enstitüsü 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 3.202.001,00
Bütçe Gideri 1.857.682,09
İptal Edilen Ödenek 1.344.318,91
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B)
CETVELİ






(TL)



Bütçe Geliri
Tahmini 3.202.000,00
Net Tahsilat 1.519.764,86
BAŞKAN – (B) cetvelini kabul
edenler… Etmeyenler… Kabul edilmiştir.
Türkiye Su Enstitüsü 2013 yılı merkezî yönetim kesin hesabı kabul
edilmiştir.
Sayın milletvekilleri, böylece
altıncı turda yer alan kuruluşların bütçeleri ve kesin hesapları kabul
edilmiştir. Hayırlı olmalarını temenni ediyorum.
Sayın milletvekilleri, altıncı
tur görüşmeleri tamamlanmıştır.
Programa göre, kuruluşların bütçe
ve kesin hesaplarını sırasıyla görüşmek için 17 Aralık 2014 Çarşamba günü saat
11.00’de toplanmak üzere birleşimi kapatıyorum.
Kapanma Saati: 21.59







(*) 656 ve 656’ya 1’inci Ek ve 657 S. Sayılı
Basmayazılar ve Ödenek Cetvelleri 10/12/2014 tarihli 25’inci Birleşim
Tutanağı’na eklidir.





