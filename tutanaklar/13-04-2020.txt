



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 84’üncü
Birleşim
 13
Nisan 2020 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Emine Gülizar Emecan’ın,
İstanbul ilinde yapımı devam eden sahra hastanelerine ilişkin gündem dışı konuşması

V.- AÇIKLAMALAR
1.- Mersin Milletvekili Hacı Özkan’ın, kısa çalışma
ödeneğinden yararlanamayan veya ücretsiz izne çıkarılan vatandaşlara üç ay
süresince aylık 1.170 lira maaş desteği sağlanacağına, finansman programlarıyla
işçilerin, işverenin ve esnafın yanında olunduğuna ilişkin açıklaması
2.- Kocaeli Milletvekili İlyas Şeker’in, Hükûmetin
coronavirüs salgınıyla mücadeleye devam ettiğine, “Salgın küresel, mücadele yerel.” diyerek vatandaşlara ve sağlık
çalışanlarına destek olan başta Kocaeli Büyükşehir Belediye Başkanı olmak üzere
Gebze, Darıca, Çayırova, Dilovası, Körfez, Derince, Karamürsel, Gölcük,
Başiskele, Kartepe ve Kandıra İlçe Belediye Başkanlarına teşekkür ettiğine
ilişkin açıklaması
3.- Osmaniye Milletvekili Mücahit Durmuşoğlu’nun,
coronavirüs salgınıyla yeni bir döneme girildiğine ve geleceğe yön verecek
projelere önem verildiğine ilişkin
açıklaması
4.- İzmir Milletvekili Serpil Kemalbay Pekgözegü’nün,
PTT çalışanlarının iş güvenliği önlemleri alınarak ve ücretli izin verilerek
“Evde kal.” kuralına uymalarının sağlanabilmesi gerektiğine ilişkin açıklaması
5.- Mersin Milletvekili Baki Şimşek’in, küçük esnafa,
gündelik yevmiyeyle çalışanlara ve yeşil kartlılara biner liralık sosyal yardım
yapılmasını talep ettiğine, Mersin ili başta olmak üzere turfanda sebze meyve
ihracatını yönetebilecek bir programın uygulanmasını talep ettiğine ilişkin
açıklaması
6.- İstanbul Milletvekili Mustafa Demir’in, Atatürk
Havalimanı ve Sancaktepe’de yapılan kalıcı yoğun bakım ünitelerinden oluşan
hastanelerin gelecekte oluşacak yoğun bakım ihtiyaçlarını karşılayacağına ve
kamu kaynaklarının verimli kullanılmasını sağlayacağına ilişkin açıklaması
7.- İstanbul Milletvekili Sibel Özdemir’in, 27’nci
Yasama Döneminde tali komisyonlara havale edilen kanun tekliflerinden sadece
ikisi için esas komisyona görüş bildirildiğine, sağlık alanında şiddetin
önlenmesine ilişkin yasa teklifinin ihtisas komisyonunda görüşülmeden
yasalaşacak olmasının Meclisin yasama niteliği açısından sorun olduğuna ilişkin
açıklaması 
8.- Mersin Milletvekili Olcay Kılavuz’un, 13 Nisan
Alper Tunga Uytun’u şehit edilişinin 41’inci yıl dönümünde rahmetle andığına,
uzaktan eğitime geçilmesi nedeniyle ailelerinin yanına dönen öğrencilerin
mağduriyetinin giderilmesi gerektiğine ilişkin açıklaması 
9.- Mersin Milletvekili Ali Cumhur Taşkın’ın, 31 Mart
Vakası’nın 111’inci yıl dönümüne ilişkin açıklaması
10.- Düzce Milletvekili Ümit Yılmaz’ın, küçük esnafın
coronavirüs salgını nedeniyle oluşan mağduriyetinin giderilmesi gerektiğine
ilişkin açıklaması
11.- Kocaeli Milletvekili Ömer Faruk Gergerlioğlu’nun,
Adalet Bakanının cezaevlerinde coronavirüs pandemisi kaynaklı 17 vaka ve 3 ölüm
olduğunu açıkladığına, cezaevlerinin boşaltılarak yaşam hakkına saygı duyulması
gerektiğine ilişkin açıklaması
12.- Afyonkarahisar Milletvekili Burcu Köksal’ın, küçük
esnafın coranavirüs salgını nedeniyle oluşan mağduriyetinin giderilmesi
gerektiğine ilişkin açıklaması
13.- Erzurum Milletvekili İbrahim Aydemir’in, en
onulmaz küresel kriz ortamında dahi işine yoğunlaşmanın, başarıya yönelmenin AK
PARTİ’nin yönetim tarzı olduğuna ilişkin açıklaması
14.- Van Milletvekili Muazzez Orhan Işık’ın, Covid-19
salgını nedeniyle cezaevlerinin risk altında olduğuna, Meclisin cezaevleri ölüm
evi olmadan gerekeni yapması gerektiğine ilişkin açıklaması
15.- Kütahya Milletvekili Ali Fazıl Kasap’ın, fabrika
ve madenlerde sosyal mesafe kuralına uyulamadığına, ücretsiz olması gereken maskelerin
valilikler tarafından Sanayi Odası mensuplarına bedeli karşılığı verildiğine,
kırk beş günde hastane yapılabilen bir ülkede neden on iki yıldır Kütahya iline
eğitim ve araştırma hastanesi ile şehir hastanesi yapılamadığını öğrenmek
istediğine ilişkin açıklaması
16.- İzmir Milletvekili Dursun Müsavat Dervişoğlu’nun,
İçişleri Bakanı Süleyman Soylu’nun coronavirüs salgını nedeniyle ilan edilen
sokağa çıkma yasağının zamanlamasıyla ilgili hata yaptığını ve kaosun
oluşacağını öngöremediğini kabul ederek istifa ettiğine, hatayı ve
başarısızlığı kabullenmenin olgunluk gerektirdiğine ve aynı olgunluğu Hazine ve
Maliye Bakanı ile Tarım ve Orman Bakanından da beklediklerine, virüs salgınıyla
mücadelede veteriner hekimlerin görev almak istediklerine ilişkin açıklaması
17.- Siirt Milletvekili Meral Danış Beştaş’ın, istifa
eden İçişleri Bakanı Süleyman Soylu’nun istifasının Cumhurbaşkanı tarafından
kabul edilmemesiyle bir yönetim kriziyle karşı karşıya kalındığına, coronavirüs salgını nedeniyle vaka sayısının hızla yükseldiğine
ve ölenlere rahmet dilediklerine, sokağa çıkma yasaklarının sadece hafta
sonlarında olmasının gerçek bir önlem niteliğinde sayılmayacağına, Bilim Kurulunun
coronavirüs salgını süresince hangi tavsiye kararlarını aldığını Parlamentonun
ve halkın bilmeye hakkı olduğuna, 11 Marttan itibaren karantina uygulanmamasının
bedelinin ağır ödendiğine ve krizi yönetemeyen bir iktidar mantığıyla karşı
karşıya bulunulduğuna, üç aylık yasağa takılmamak için işten çıkarmalara hız
verildiğine ve İnşaat İşçileri Sendikasının İstanbul ilindeki şantiyelerin
durumuna yönelik rapora ilişkin açıklaması



18.- Sakarya Milletvekili Engin Özkoç’un, coranavirüs
salgını sebebiyle insanların en az iki hafta evde tutulması gerektiğini ifade
ettiklerine, iki günlük sokağa çıkma yasağının Türkiye’nin yönetilemediğini
gözler önüne serdiğine, Bilim Kurulu üyesinin “Bugünkü karar sonrası sokağa
taşan insanların etkilerini maalesef birkaç hafta sonra acı şekilde
yaşayacağız. Gelen görüntüler çok vahim. Gerçekten çok üzgünüm."
açıklamasında bulunduğuna, maskelerin dağıtımının düzgün şekilde
yapılamamasının bile krizin yönetilemediğini gösterdiğine ilişkin açıklaması
19.- Çankırı Milletvekili Muhammet Emin Akbaşoğlu’nun,
coronavirüs salgınına yönelik tedbirler kapsamında uygulanan sokağa çıkma
yasağının sona erdiğine, Bilim Kurulunun tavsiyeleri doğrultusunda gerekli
tedbirlerin alınmasına devam edileceğine ve millete kararlara uyma konusunda
gösterdiği hassassiyetten ötürü teşekkür ettiğine, yoğun bakım ünitelerinden
oluşan hastanelerin İstanbul ilinde kalıcı olarak hizmet vermek üzere kırk beş
günde tamamlanacağına, sokağa çıkma yasağıyla yaşanan karışıklıklar üzerine
istifa eden Süleyman Soylu’nun İçişleri
Bakanlığı görevini bugüne kadar başarıyla yerine getirmiş olması nedeniyle
Cumhurbaşkanı tarafından istifasının kabul edilmediğine, Covid-19’la mücadele
kapsamında Ekonomik İstikrar Kalkanı Paketi’nin uygulamaya konulduğuna, üç ay
süreyle işten çıkarmaların yasaklanacağına, kısa çalışma ödeneğinden
yararlanamayan veya ücretsiz izne çıkarılan vatandaşlara üç ay süresince 1.170
lira maaş desteği sağlanacağına ve devletin her alanda milletin yanında
olduğuna ilişkin açıklaması
20.- Siirt Milletvekili Meral Danış Beştaş’ın, virüs
tespit edilen 79 cezaevi personelinin hangi cezaevlerinde olduğunu, personele
bulaşan virüsün mahpuslara bulaşmamasının garantisinin olup olmadığını ve 3
kişinin hangi cezaevlerinde öldüğünü öğrenmek istediğine ilişkin açıklaması
21.- Siirt Milletvekili Meral Danış Beştaş’ın, Çankırı Milletvekili Muhammet Emin Akbaşoğlu’nun
yerinden sarf ettiği bazı ifadelerine ilişkin açıklaması
22.- Çankırı Milletvekili Muhammet Emin Akbaşoğlu’nun, Siirt Milletvekili Meral Danış Beştaş’ın yaptığı
açıklamasındaki bazı ifadelerine ilişkin açıklaması
23.- Siirt Milletvekili Meral Danış Beştaş’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması 
24.- Sakarya Milletvekili Engin Özkoç’un, Tekirdağ
Milletvekili Mustafa Yel’in CHP grup
önerisi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
25.- İstanbul Milletvekili Hakkı Saruhan Oluç’un,
Çankırı Milletvekili Muhammet Emin Akbaşoğlu’nun yerinden sarf ettiği bazı
ifadelerine ilişkin açıklaması
26.- Gaziantep Milletvekili Mahmut Toğrul’un, vatandaşa
bir taraftan “Evde kal.” denilirken bir taraftan da elektrik ve doğal gaz
borcunun tahsil edilmeye çalışılmasının coronavirüs salgınıyla mücadele
kapsamına ne kadar girdiğini ve çalışmayanlardan bu paranın nasıl tahsil
edileceğini öğrenmek istediğine, Gaziantep
İl Pandemi Kurulunda Eczacı Odası ve Tabip Odasının yer almadığına ilişkin
açıklaması
27.- Çankırı Milletvekili Muhammet Emin Akbaşoğlu’nun, Gaziantep Milletvekili Mahmut Toğrul’un yaptığı
açıklamasındaki bazı ifadelerine ilişkin açıklaması
28.- Siirt Milletvekili Meral Danış Beştaş’ın, Meclisin
erkek Meclisi olmadığına ve eril dili, erkek egemen yaklaşımı kabul etmediklerine,
sinkaflı sözleri telaffuz eden vekilin Parlamentodan özür dilemesi gerektiğine ilişkin açıklaması
29.- Sakarya Milletvekili Engin Özkoç’un, corona virüsü
nedeniyle vefat eden İstanbul ili Ataşehir Belediye Meclis Üyesi Uğurcan
Demir’e Allah’tan rahmet dilediğine ilişkin açıklaması
30.- Çankırı Milletvekili Muhammet Emin Akbaşoğlu’nun,
corona virüsü nedeniyle vefat eden İstanbul ili Ataşehir Belediye Meclis Üyesi
Uğurcan Demir’e ve vefat eden vatandaşlara Allah’tan rahmet dilediğine, Kahramanmaraş
Milletvekili Ali Öztunç’un görüşülmekte olan 207 sıra sayılı Kanun Teklifi’nin
60’ıncı maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
31.- Siirt Milletvekili Meral Danış Beştaş’ın, Isparta
Milletvekili Recep Özel’in yerinden sarf ettiği bazı ifadelerine,
cezaevlerinde ücret karşılığı verilmesi nedeniyle tutuklu ve hükümlülerin maske
kullanamadığına ilişkin açıklaması
32.- Çankırı Milletvekili Muhammet Emin Akbaşoğlu’nun,
İstanbul Milletvekili Turan Aydoğan’ın görüşülmekte olan 207 sıra sayılı Kanun
Teklifi’nin 69’uncu maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması

VI.- ÖNERİLER 
A) Siyasi Parti Grubu Önerileri 
1.- İYİ PARTİ Grubunun, Aksaray Milletvekili Ayhan Erel
ve 21 milletvekili tarafından, tarım sektöründeki sorunların araştırılarak
alınması gerekli önlemlerin belirlenmesi amacıyla 7/11/2019 tarihinde Türkiye
Büyük Millet Meclisi Başkanlığına verilmiş olan (10/2075) esas numaralı Meclis
Araştırması Önergesi’nin ön görüşmelerinin, Genel Kurulun 13 Nisan 2020
Pazartesi günkü birleşiminde yapılmasına ilişkin önerisi 
2.- HDP Grubunun, Mersin Milletvekili Rıdvan Turan ve
arkadaşları tarafından, corona virüsün pandemi ilan edilmesiyle gıda
ürünlerinde kıtlık yaşanmaması, mevsimlik tarım işçilerinin hijyenik ve güvenli
koşullar altında çalışmalarının sağlanması amacıyla 11/4/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 13 Nisan 2020 Pazartesi günkü birleşiminde
yapılmasına ilişkin önerisi 
3.- CHP Grubunun, Grup Başkan Vekili Sakarya
Milletvekili Engin Özkoç ile Ankara Milletvekili Murat Emir tarafından,
Covid-19 salgınının bundan sonraki süreçte ülkemizdeki etkilerinin neler
olabileceğinin, vaka sayılarını azaltmaya yönelik alınabilecek tüm tedbirlerin
belirlenmesi amacıyla 13/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 13 Nisan 2020 Pazartesi günkü birleşiminde yapılmasına ilişkin
önerisi

VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207)

VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in,
coronavirüs salgınının yaşandığı süreçte karşılıklı hoşgörü içerisinde her
türlü kaba ve yaralayıcı sözlerden sarfınazar edilerek Genel Kurul
çalışmalarının sürdürülmesi gerektiğine ilişkin konuşması 
2.- Oturum Başkanı TBMM Başkan Vekili Süreyya Sadi
Bilgiç’in, Başkanlık Divanı olarak Genel Kurul görüşmeleri esnasında
gerçekleşmeyen eylemler için herhangi bir yaptırımın söz konusu olmadığına,
cinsiyete bağlı olmaksızın her türlü yaralayıcı söze karşı olduğuna ilişkin
konuşması 



IX.- OYLAMALAR
1.- (S. Sayısı: 207) Adalet ve Kalkınma Partisi Grup
Başkanvekili Denizli Milletvekili Cahit Özkan, Milliyetçi Hareket Partisi Grup
Başkanvekili Sakarya Milletvekili Muhammed Levent Bülbül ve Afyonkarahisar
Milletvekili Ali Özkaya ile 57 Milletvekilinin Ceza ve Güvenlik Tedbirlerinin
İnfazı Hakkında Kanun ile Bazı Kanunlarda Değişiklik Yapılmasına Dair Kanun
Teklifi’nin oylaması

X.- YAZILI SORULAR VE CEVAPLARI
1.-  İzmir Milletvekili Bedri Serter'in, Bakanlığın 9
Mart 2020 tarihinde açıkladığı Çeşme Projesi kapsamında kamulaştırılan arazilere
ve projenin su ihtiyacına ilişkin sorusu ve Tarım ve Orman Bakanı Bekir
Pakdemirli’nin cevabı (7/26725)
2.-  Kocaeli Milletvekili Tahsin Tarhan'ın,
Dilderesi'nin ıslah çalışmalarına ilişkin sorusu ve Tarım ve Orman Bakanı Bekir
Pakdemirli’nin cevabı (7/26866)
3.-  Aydın Milletvekili Aydın Adnan Sezgin'in, pamuk
üreticilerine yönelik destek ödemeleri yapılmamasına ilişkin sorusu ve Tarım ve
Orman Bakanı Bekir Pakdemirli’nin cevabı (7/26867)
4.-  Uşak Milletvekili Özkan Yalım'ın, Çiftçi Kayıt
Sistemine kaydolması zorunlu olan haşhaş üreticilerinin sistemdeki aksaklıktan
dolayı yaşadıkları mağduriyete ilişkin sorusu ve Tarım ve Orman Bakanı Bekir
Pakdemirli’nin cevabı (7/26870)


13 Nisan 2020 Pazartesi
BİRİNCİ OTURUM
Açılma Saati: 14.02
BAŞKAN: Başkan Vekili Süreyya Sadi BİLGİÇ
KÂTİP
ÜYELER: Bayram ÖZÇELİK (Burdur), Enez KAPLAN (Tekirdağ)
-----0-----
BAŞKAN
– Türkiye Büyük Millet Meclisinin 84’üncü Birleşimini açıyorum. (x)
Toplantı
yeter sayısı vardır, görüşmelere başlıyoruz.
Gündeme
geçmeden önce, İstanbul’da yapımı devam eden sahra hastaneleri hakkında söz
isteyen İstanbul Milletvekili Emine Gülizar Emecan’a gündem dışı söz vereceğim.

Buyurun
Sayın Emecan. (CHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Emine Gülizar Emecan’ın,
İstanbul ilinde yapımı devam eden sahra hastanelerine ilişkin gündem dışı
konuşması
EMİNE
GÜLİZAR EMECAN (İstanbul) – Teşekkür ederim.
Sayın
Başkan, değerli vekiller; öncelikle hepinizi saygıyla selamlıyorum.
Evet,
aralık ayından bu yana dünya küresel bir salgınla ve bir pandemiyle mücadele
etmekte; tabii, Türkiye de bundan nasibini almakta. Daha Türkiye’de ilk vaka
görülmeden, biz de Cumhuriyet Halk Partisi olarak çalışmalarımızı erkenden
başlattık. Böyle bir salgın Türkiye’ye geldiği zaman, başta sağlık olmak üzere,
ekonomisi ve sosyal sorunları açısından getireceği sıkıntıların boyutları nedir
ve bu sorunlarla en iyi nasıl baş edilebilir diye yoğun bir çalışma başlattık
ve çalışmalarımızı tamamladık. Hızlı bir şekilde, pandemiden en çok etkilenecek
kesimleri, alınması gereken önlemleri belirledik ve öneri paketimizi hem
iktidar partisiyle hem diğer partilerle hem de kamuoyuyla paylaştık.
Bütün
önerilerimizi tabii ki burada sıralamam mümkün değil değerli arkadaşlar ancak
bu önerilerimizden bir tanesi de İstanbul’un iki yakasında sahra hastaneleri
kurulmasıydı. Belediye Başkanımız Ekrem İmamoğlu 27 Mart tarihinde ve
sonrasında da bu ihtiyacı defalarca tekrarladı ve bu çağrıyı sürekli yaptı;
hemen dönüştürülebilecek, altyapısı hazır yerler önerdi. Ancak, iki hafta
geçtikten sonra yani 6 Nisan tarihinde Cumhurbaşkanı bir açıklama yaptı. Ne
dedi? “İstanbul’da, 1 tanesi Atatürk Havalimanı’nda, 1 tanesi de Sancaktepe’de
olmak üzere, kırk beş gün içerisinde, 2 tane sahra hastanesi kurulacak ve bu
hastaneler daha sonra da kullanılmaya devam edilecek.” dedi. 
Şimdi,
sahra hastanesi nedir? Onun bir tanımına bakalım isterseniz. Sahra hastaneleri,
sel, deprem, salgın hastalık gibi durumlarda felaket mağdurlarına güvenli
sağlık hizmetleri sunmak için, önceden belirlenmiş güvenli bölgelerde,
hastalığın tedavisini sürdürmek amacıyla afetlerden sonra kurulan geçici
hastanelerdir. Tanım, bakın “geçici” yani sonra kaldırılabilir. Salgın bu kadar
hızlı yayılırken, on-on beş gün içerisinde sahra hastaneleri kurulabilecekken
kırk beş günde kalıcı hastane kurmak sahra hastanesi mantığına da aykırıdır
değerli arkadaşlar. Sonra, bir baktık ki, Atatürk Havalimanı’nda yapılacak olan
hastane inşaat çalışmaları başka bir yerde başlamış; havalimanın hemen yanında,
konutların hemen dibinde, Bakırköy ilçesi Florya Mahallesi’nde başlamış.
Bakırköy benim ilçem, evim de çok yakın bu inşaatın yapıldığı yere. Tabii ki,
komşularımız, orada yaşayan vatandaşlar, muhtarlarımız yoğun bir şekilde
telefon yağmuruna tuttular bizi. O süreçte, Bakırköy Belediye Başkanımız da
kendisine haber dahi verilmediğini söyledi; İBB Başkanımız Ekrem İmamoğlu, aynı
şekilde. Bu arazinin yerinin yanlış olduğu, toplu ulaşıma uzak olduğu,
özellikle, Sancaktepe’de yapılan hastanenin de ulaşımla ilgili çok büyük bir
sorunu olduğunu burada vurgulamak istiyorum; daha metro inşaatı başlamamış,
gerçekten, halkın çok kolay ulaşabileceği bir nokta değil, sorunlar var.
Yine,
bu yerin yerleşim yerlerine çok yakın olduğu konusunda biz tüm uyarılarımızı
yaptık. Sonra, bir baktık ki hafriyat çalışmaları başlamış, bir baktık ki yer
değiştirmiş, havalimanı arazisi içine alınmış tekrar. İlk alanda hafriyat
yapılmışken şimdi ikinci alanda inşaat çalışmaları devam ediyor. Şu anda orada
hummalı bir çalışma var. Hafriyat kamyonları vızır vızır işliyor, sahil yolunu
toz duman götürüyor, arabaların görüş alanı berbat -inşallah oralarda bu
nedenle kazalar olmaz- yani tam bir rezalet.
Hadi,
yeri değiştirdiniz, iyi, güzel, yeri değiştirdiniz de havalimanın içerisinde
çok daha hazır alanlar olduğunu, hangarlar olduğunu; yine o bölgede Yenikapı
Etkinlik Alanı olduğunu; yine, Florya’da fuar alanı olduğunu -altyapıları
uygun, hızlı bir şekilde değiştirilebilecek- defalarca söyledik. Yok, ama
olmuyor yani biz “Seç, beğen, al.” diyoruz ama siz “İlle de inşaat yapacağız,
ille de inşaat.” diyorsunuz. Nasıl yapılıyor, kim yapıyor? Sağlık Bakanı Sayın
Koca, söz konusu hastanelerin devlet imkânlarıyla yaptırılacağını açıklamıştı.
Proje, ihalesiz bir şekilde, yine yandaş bir müteahhide verildi. Hangi firma?
Rönesans İnşaat. Rönesans İnşaat kim? Beştepe kaçak saray müteahhidi. Son
yılların en hızlı zenginleşen, KÖİ projelerinin vazgeçilmez firması. “Hangi
bedelle veriyorsunuz?” diye soruyoruz ve “Bu dönemde bile bu yandaş
korumacılığını nasıl yapıyorsunuz?” diye de merak ediyoruz.
İnsanlar
ölüyor değerli arkadaşlar, doktorlarımız, sağlık çalışanlarımız ölümüne
mücadele veriyor. Bakın, sağlık nedeniyle milyonlarca insan işsiz kaldı, yüz
binlerce esnaf kepenk kapattı; tablo kötü.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
EMİNE
GÜLİZAR EMECAN (Devamla) – Tamamlıyorum Sayın Başkanım.
Mevcut
işsizlerin yarısı kadar yeni işsiz bekliyoruz. Hazırladığınız pakette,
istihdama yönelik desteklerde hep kayıtlı çalışanlar var, kayıtsız çalışanlar
yok; hâlbuki, şu anda, tarım dışı 4 milyona yakın kayıtsız çalışan perişan
durumda. Bunun dışında, bugün kazandığını bugün tüketen gündelikçiler, kira
geliriyle kendi geçimini sağlayanlar…
Biz
birçok öneride bulunduk. Size diyoruz ki: İsraftan vazgeçin, devletin
kaynaklarını har vurup savurmayın, bu insanlara iki üç ay destek verin, kira
desteği verin, ücret desteği verin. “Nerede güçlü devlet?” diye soruyorum.
Hiçbir koordinasyon, hiçbir planlama yok. Kalıcı hastane yapılması şart mıydı?
Akıl mantık gerçekten almıyor bunu. Yani siz pandemiyle mücadele etmiyor,
pandemi sürecini yine Cumhurbaşkanının dediği gibi fırsata çeviriyor, “İlle de
inşaat.” diyorsunuz. Yazıklar olsun böyle mücadeleye diyorum ve bu süreçte
hayatını kaybeden tüm vatandaşlarımıza da Allah’tan rahmet diliyorum.
Teşekkür
ederim. (CHP sıralarından alkışlar)
BAŞKAN
– Sayın milletvekilleri, şimdi sisteme giren ilk 15 milletvekiline yerlerinden
birer dakika süreyle söz vereceğim.
Sayın
Özkan…
V.- AÇIKLAMALAR
1.- Mersin Milletvekili Hacı Özkan’ın, kısa çalışma
ödeneğinden yararlanamayan veya ücretsiz izne çıkarılan vatandaşlara üç ay
süresince aylık 1.170 lira maaş desteği sağlanacağına, finansman programlarıyla
işçilerin, işverenin ve esnafın yanında olunduğuna ilişkin açıklaması
HACI
ÖZKAN (Mersin) – Teşekkürler Sayın Başkan.
Hazine
ve Maliye Bakanımız Sayın Berat Albayrak tarafından açıklandığı gibi, üç ay
boyunca işten çıkarmaların önüne geçmeyi yasayla güvence altına alıyoruz. Kısa
çalışma ödeneğinden yararlanamayan veya bu süreçte ücretsiz izine çıkarılan
vatandaşlarımıza aylık 1.700 lira maaş desteği sağlayacağız. Kısa çalışma
ödeneğinin yanı sıra 25 bin liralık destek finansmanıyla, bireysel destek paketiyle
işe devam finansmanı programlarımızla işçimizin, işverenimizin, esnafımızın
yanındayız. Aziz milletimiz için devletimizin tüm imkânlarını seferber ediyoruz
çünkü bizim büyük ve güçlü Türkiye idealimiz var. Hep birlikte, her zamankinden
daha çok kenetlenerek, daha çok çalışarak bu süreçten daha güçlü çıkacağımıza
inanıyor, Genel Kurulu saygıyla selamlıyorum.
BAŞKAN
– Sayın Şeker.
2.- Kocaeli Milletvekili İlyas Şeker’in, Hükûmetin
coronavirüs salgınıyla mücadeleye devam ettiğine, “Salgın küresel, mücadele yerel.” diyerek vatandaşlara ve sağlık
çalışanlarına destek olan başta Kocaeli Büyükşehir Belediye Başkanı olmak üzere
Gebze, Darıca, Çayırova, Dilovası, Körfez, Derince, Karamürsel, Gölcük,
Başiskele, Kartepe ve Kandıra İlçe Belediye Başkanlarına teşekkür ettiğine
ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, Hükûmetimiz coronavirüsle mücadeleye tüm gücüyle devam ediyor.
Devletimiz vatandaşımıza, çalışana, işverene karşılıksız ve uygun şartlarda destek
veriyor. “Salgın küresel, mücadele yerel.“ diyerek, şov ve reklam yapmadan,
kendi bütçesiyle hizmet etmeye çalışan seçim bölgem Kocaeli’de, başta
Büyükşehir Belediyemiz olmak üzere, Gebze, Darıca, Çayırova, Dilovası, Körfez,
Derince, Karamürsel, Gölcük, Başiskele, Kartepe ve Kandıra İlçe Belediye
Başkanlarımıza ve ekiplerine, yaptıkları bu özverili çalışmalarından dolayı
teşekkür ediyorum.
“Evde
kal.” çağrısına uyup “Hayat eve sığar.” diyerek evde kalıp sağlık
çalışanlarımıza yardımcı olan vatandaşlarımıza ve “Biz Bize Yeteriz Türkiyem”
diyerek Millî Dayanışma Kampanyası’na destek olan herkese teşekkür ediyorum.
Büyüksün
Türkiye’m diyor, Genel Kurulu saygıyla selamlıyorum.
BAŞKAN
– Sayın Durmuşoğlu.
3.- Osmaniye Milletvekili Mücahit Durmuşoğlu’nun, coronavirüs
salgınıyla yeni bir döneme girildiğine ve geleceğe yön verecek projelere önem
verildiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Coronavirüs
salgınıyla birlikte küresel ekonomik, siyasi ve sosyal düzende köklü değişiklikler
yaşanması muhtemel yeni bir döneme giriyoruz. Cumhurbaşkanımız Sayın Recep
Tayyip Erdoğan’ın da dediği gibi artık hiçbir şeyin eskisi gibi gitmeyeceği,
gidemeyeceği açıkça ortadadır. Bu çerçevede, geleceğe yön verecek projelerimize
de önem vererek salgın sonrası daha güçlü bir Türkiye için çalışıyoruz.
Cari
açığa darbe vuracak ve enerjide dışa bağımlığı sonlandıracak olan Doğu
Akdeniz’de petrol arama çalışmalarımız 3 sondaj, 2 sismik araştırma gemimizle
devam ediyor; diğer yandan da yetmiş yıllık stratejik nükleer hayalimiz gerçeğe
dönüşüyor, Akkuyu NGS inşaatı, çekirdeği üstünde yükseliyor.
İnşallah
bu son süreçten daha büyük bir Türkiye olarak çıkıp hedeflerimiz doğrultusunda
ilerlemeye devam edeceğiz diyor, Genel Kurulu saygıyla selamlıyorum.
BAŞKAN
– Sayın Kemalbay.
4.- İzmir Milletvekili Serpil Kemalbay Pekgözegü’nün,
PTT çalışanlarının iş güvenliği önlemleri alınarak ve ücretli izin verilerek
“Evde kal.” kuralına uymalarının sağlanabilmesi gerektiğine ilişkin açıklaması
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan.
PTT
işçileri coronavirüse karşı korunmuyor ve önlem alınmasını istiyorlar. PTT
çalışanlarının sendikası olan HABER-SEN, coronavirüs salgınına karşı 11
maddelik taleplerini sıraladı. Özellikle, PTT merkezlerinde ve şubelerde
yığılmalara dikkat çekti. Zorunlu hizmetler dışında PTT kargo işlemlerinin
durdurulması isteniyor, acil olmayan gönderilerin kabul edilmemesi gerekiyor.
PTT işçileri de “evde kal.” kuralına iş güvenliği sağlanarak ve ücretli izin
verilerek uymalıdır. Gönderiler “iş yerine teslim” olarak kabul edilmelidir.
Dağıtım esnasında virüs yaygınlaştırılıyor, bunun önüne geçilmelidir. PTT
işçileri coronavirüse karşı korunmalıdır, diyoruz. Çalışanların iş güvenliği
önlemleri, zorunlu çalışanların iş güvenliği önlemleri de alınmalıdır.
BAŞKAN
– Sayın Şimşek…
5.- Mersin Milletvekili Baki Şimşek’in, küçük esnafa,
gündelik yevmiyeyle çalışanlara ve yeşil kartlılara biner liralık sosyal yardım
yapılmasını talep ettiğine, Mersin ili başta olmak üzere turfanda sebze meyve
ihracatını yönetebilecek bir programın uygulanmasını talep ettiğine ilişkin
açıklaması
BAKİ ŞİMŞEK (Mersin) – Teşekkür ediyorum Sayın Başkan.
Sayın
Başkan, yaklaşık 650 bin küçük esnafımız -kasap, manav, bakkal, berber,
kaportacı gibi- coronavirüs sebebiyle iş yerlerini kapatmak durumunda
kalmışlardır. Hükûmetimiz Aile, Çalışma ve Sosyal Hizmetler Bakanlığı
aracılığıyla özellikle sosyal yardım alan ailelere biner liralık yardım yaptı.
Bu yardım için teşekkür ediyoruz. Ben bu 650 bin küçük esnafımızın tamamına,
özellikle gündelik yevmiyeyle çalışanlara, yeşil kartlıların tamamına da burada
bir ayrım yapılmaksızın -şu anda, 4 milyon civarında, yardım alan ailelere
biner lira veriliyor ama yeşil kartlıların sayısı daha fazla- bu yardımların
yapılmasını talep ediyorum. 
Bir
de özellikle seçim bölgem olan Mersin, Antalya, Adana gibi yerlerde şu anda
turfanda sebze meyve ihracatı başlamıştır. Bununla ilgili, Tarım ve Orman
Bakanlığının süreci aktif olarak yönetebilecek bir program uygulamasını…
Örneğin limonla ilgili; bir ihracat durduruluyor, bir ön izne bağlanıyor, bir
tekrar serbest bırakılıyor… 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Bu sürecin hızlandırılmasını talep ediyor, saygılar
sunuyorum.
BAŞKAN
– Sayın Demir…
6.- İstanbul Milletvekili Mustafa Demir’in, Atatürk
Havalimanı ve Sancaktepe’de yapılan kalıcı yoğun bakım ünitelerinden oluşan
hastanelerin gelecekte oluşacak yoğun bakım ihtiyaçlarını karşılayacağına ve
kamu kaynaklarının verimli kullanılmasını sağlayacağına ilişkin açıklaması
MUSTAFA
DEMİR (İstanbul) – Teşekkürler Sayın Başkanım.
Muhalefet
sözcüleri ve İstanbul Büyükşehir Belediye Başkanı, İstanbul CNR, TÜYAP fuar
merkezleri, dolgu alanları ve kapalı spor salonlarına geçici yoğun bakım
hastanesi düzenlenmesi konusunu talep ettiler. Buna karşın Atatürk Havalimanı
ve Sancaktepe’de kalıcı 2 bin yataklı yoğun bakım ünitesi yapılmaktadır.
Pandemide hizmete girecek olması açısından bu konjonktürel projedir ancak
pandemi dışında İstanbullularımızın zaman zaman ihtiyaç duyduğu yoğun bakımın
karşılanması açısından vizyoner bir projedir. Kalıcı olmasıyla gelecekte
oluşacak yoğun bakım ihtiyacını karşılamak, kamu kaynaklarının verimli
kullanılması açısından da değerli bir projedir. Muhalefetin sığ yaklaşımına
karşın AK PARTİ konjonktürel, vizyoner, değerli bir proje yapmaktadır. Emeği
geçen herkese teşekkür ediyorum.
BAŞKAN
– Sayın Özdemir…
7.- İstanbul Milletvekili Sibel Özdemir’in, 27’nci
Yasama Döneminde tali komisyonlara havale edilen kanun tekliflerinden sadece
ikisi için esas komisyona görüş bildirildiğine, sağlık alanında şiddetin
önlenmesine ilişkin yasa teklifinin ihtisas komisyonunda görüşülmeden
yasalaşacak olmasının Meclisin yasama niteliği açısından sorun olduğuna ilişkin
açıklaması 
SİBEL
ÖZDEMİR (İstanbul) – Teşekkür ederim Sayın Başkan.
Dün
Grup Başkan Vekilimiz tarafından da Genel Kurulda gündeme getirilen, Meclis
Başkanlığına sunduğum soru önergeme verilen cevapta, 27’nci Dönemde 11 Mart
2020 tarihe kadar tali komisyonlara havale edilen 1.984 kanun teklifinin sadece
2 tanesi için Tarım, Orman ve Köyişleri Komisyonu tarafından ilgili esas
komisyona görüş bildirilmiştir. 
Salgın
hastalıkla mücadele ettiğimiz şu günlerde sağlıkta şiddetle ilgili geç kalmış
bir teklif, tali komisyon olarak havale edilen Sağlık Komisyonu üyeleri
tarafından görüşülmeden sadece esas komisyon olarak Adalet Komisyonunda
görüşülecektir. Sağlık alanıyla ilgili bu önemli yasa teklifinin sağlıkçılar
tarafından, sağlıkla ilgili ihtisas komisyonunda görüşülmeden yasalaşacak
olması Meclisin yasama niteliği açısından büyük bir sorundur. 
Yeni
dönemde gelenek hâline getirilen torba yasa geleneğiyle ihtisaslaşmanın yok
sayıldığı, nitelikli yasa yapma sürecinden hızla uzaklaştırıldığımız bir…
(Mikrofon
otomatik cihaz tarafından kapatıldı) 
BAŞKAN
– Sayın Kılavuz…
8.- Mersin Milletvekili Olcay Kılavuz’un, 13 Nisan
Alper Tunga Uytun’u şehit edilişinin 41’inci yıl dönümünde rahmetle andığına,
uzaktan eğitime geçilmesi nedeniyle ailelerinin yanına dönen öğrencilerin
mağduriyetinin giderilmesi gerektiğine ilişkin açıklaması 
OLCAY
KILAVUZ (Mersin) – Teşekkür ediyorum Sayın Başkan.
13
Nisan 1979’da, cuma namazı çıkışı, vatan, millet, din, devlet düşmanları
tarafından kalleşçe şehit edilen şehidimiz Alper Tunga Uytun ağabeyi ve bütün
şehitlerimizi rahmetle, minnetle anarak manevi huzurlarında saygıyla
eğiliyorum. 
Öğrencievlerinde
kalıp üniversitelerinin uzaktan eğitime geçmesi sebebiyle ailelerinin yanına
dönen öğrencilerimiz kira ödemeye devam etmektedirler. İstikbalimizin teminatı
olan öğrencilerimizin mağdur olmasını engelleyelim, onlara sahip çıkalım.
Hükûmetimizin öğrencievleriyle ilgili bir çalışma yapmasını temenni ediyor,
Genel Kurulu saygıyla selamlıyorum.
BAŞKAN
– Sayın Taşkın…
9.- Mersin Milletvekili Ali Cumhur Taşkın’ın, 31 Mart
Vakası’nın 111’inci yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Miladi
takvime göre 13 Nisan 1909’da gerçekleşen ve tarihe Sultan Abdülhamit’in
tahttan indirilmesi olarak geçen 31 Mart Vakası’nın bugün 111’inci yıl dönümü.
Osmanlı İmparatorluğu’nun son dönemlerinde meydana gelen çalkantılı siyasi
olayların şüphesiz en önemlilerinden biri, bazı tarihçilere göre bir isyan,
bazı tarihçilere göre de tertip olan 31 Mart Vakası’dır. Sultan Abdülhamit, bu
olaylar sonrasında, 27 Nisan 1909’da tahttan indirildi. Abdülhamit’in tahttan
indirilip sürgüne gönderilmesinin ardından yönetimi ellerine geçirenlerin
attığı yanlış adımlarla 4 milyon kilometrekare büyüklüğündeki bir imparatorluk
çöktü. Sultan Abdülhamit, tahtına mal olmasına rağmen, “Kardeş kanı
dökülmesin.” diye bu olaylara müdahale etmemiştir. Otuz üç yıl Osmanlı
Devleti’ni ayakta tutarak âdeta yeniden ihya eden cennetmekân Sultan Abdülhamit
Han’ı bu vesileyle rahmetle yâd ediyor, Genel Kurulu saygıyla selamlıyorum.
BAŞKAN
- Sayın Yılmaz.
10.- Düzce Milletvekili Ümit Yılmaz’ın, küçük esnafın
coronavirüs salgını nedeniyle oluşan mağduriyetinin giderilmesi gerektiğine
ilişkin açıklaması
ÜMİT
YILMAZ (Düzce) – Teşekkür ederim Sayın Başkan. 
Coronavirüs
salgını döneminde birçok küçük esnafımız dükkânını kapattı veya kapatma
durumuna geldi. Bu esnaflarımızın evlerine ekmek götürebilmesi için bir an önce
yardım yapılmalıdır. Ayrıca, bu esnaflarımızın kredi kartı, kredi taksitleri
gibi ödemeleri faizsiz olarak ertelenmelidir. Esnafımızın Kredi
Kooperatiflerinin haricinde aldıkları krediler faizsiz olarak ertelenmelidir.
Bankalar, esnaflarımıza üç ay erteleme sağlayabileceklerini ancak faizlerini
işleteceklerini söylemektedirler. Bu üç aylık faizi hesapladıklarında, yeniden
kredi çekseler daha hesaplıya geleceği görülmektedir. Bir an önce küçük
esnafımızın sessiz çığlığı duyulmalıdır diyorum, hepinizi saygıyla
selamlıyorum.
BAŞKAN
- Sayın Gergerlioğlu.
11.- Kocaeli Milletvekili Ömer Faruk Gergerlioğlu’nun,
Adalet Bakanının cezaevlerinde coronavirüs pandemisi kaynaklı 17 vaka ve 3 ölüm
olduğunu açıkladığına, cezaevlerinin boşaltılarak yaşam hakkına saygı duyulması
gerektiğine ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan. 
En
az yirmi gündür Türkiye cezaevlerinde coronavirüs vakaları ve ölümlerinin
olduğunu söylüyoruz ama Adalet Bakanlığı doğru bir açıklama yapmıyor. En
sonunda, bugün, Bakan az evvel bir açıklama yaptı; 17 vaka, 3 ölü olduğunu
söyledi. Bu, skandal bir durumdur çünkü günlerdir bu rakamları açıklamamakta
ısrar eden bir bakan var karşımızda ve şu anda bu vakaların açık cezaevinde
olduğunu söylüyor ama 79 cezaevi personelinde de müspet olduğu ortaya çıkmış,
belli ki kapalı cezaevlerinde de vakalar var. Bir an evvel, acilen cezaevleri
boşaltılmalı, yaşam hakkına saygı duyulmalıdır. Bundan sonra olacak bütün
ölümlerin sorumlusu Adalet Bakanlığı ve iktidardır. Şu ana kadar biz bu
ölümleri hep söyledik, partimiz olarak tüm isimleri açıkladık ve inanılmaz bir
şekilde açıkladığımız bu isimlerde…
(Mikrofon
otomatik cihaz tarafından kapatıldı) 
BAŞKAN
- Sayın Köksal.
12.- Afyonkarahisar Milletvekili Burcu Köksal’ın, küçük
esnafın coranavirüs salgını nedeniyle oluşan mağduriyetinin giderilmesi
gerektiğine ilişkin açıklaması
BURCU
KÖKSAL (Afyonkarahisar) - Sayın Başkan, günlerdir vatandaşın mağduriyetini
buradan anlatmaya çalışıyoruz. Bakın, binlerce esnaftan birinin
Afyonkarahisarlı otuz yıllık berber Ahmet Kaplan’ın bir haber sitesine
söyledikleri: “Televizyonlarda, sosyal medyada diyorlar ki: ‘Biz günlük evinin
ihtiyacını kazanan yani elinden emekli bu küçük esnafımıza yardım ediyoruz.
Bana ve odamıza bağlı hiçbir arkadaşımıza böyle bir yardım ulaşmadı şu ana
kadar. Oda Başkanımıza telefon açtım ve sordum, bana verdiği cevap aynen şu:
‘Gerekli yerlere başvurduk, haklısın. Esnafımızın hepsi de zor durumdadır. Bir
an önce yetkililerin bu meseleye müdahale etmesi lazım.’ Hani bin lira
vereceklerdi? Hani paket yardımı yapacaklardı? Sosyal Yardımlaşma Müdürü Yaman
Bey’i aradım, dedi ki: ‘Bize gelen talimata göre arkadaşlar değerlendirme
yapıyor, kaydını oraya yaptır.’ ‘Peki.’ deyip kaydımı yaptırdım, bekledim, daha
sonra tekrar aradım; değerlendirme neticesinde ihtiyacımın olmadığı kanısına
varılmış olacak ki bana tekrar dönüş olmadı. Yani devlet yetkilileri ayırdıkları
bütçeyi ve topladıkları onca yardımı kime ve kimlere verecek, merak ediyorum.” 
BAŞKAN
– Sayın Aydemir…
13.- Erzurum Milletvekili İbrahim Aydemir’in, en
onulmaz küresel kriz ortamında dahi işine yoğunlaşmanın, başarıya yönelmenin AK
PARTİ’nin yönetim tarzı olduğuna ilişkin açıklaması
İBRAHİM
AYDEMİR (Erzurum) – Başkanım “mangalda kül bırakmamak” işgüzarlar için
kullanılan bir deyim, laf üreterek hayat sürenlere söylenir. Eline en sıradan,
en basit işi verseniz yüzüne gözüne bulaştırır; buna rağmen, yaklaşımları,
eleştirmek, kırıp dökmek üzerine oturmuştur. Amiyane tarifleri “boş beleş”tir.
Ruhlarını fotoğraflamak mümkün olsa tek yumurta ikizi kadar birbirlerine
benzediklerini görürüz. Oysa iş ehlî olanlar “Çok bilenler konuşmaz, çok
konuşanlar bilmez.” tespitine teslimdirler. Bunun hayata yansıyan somut hâli,
on sekiz yıllık AK PARTİ yönetim tarzıdır; her şart altında vazifesini yapan
anlayış, en onulmaz küresel kriz ortamında dahi işine yoğunlaşmak, başarıya
yönelmek gibi. Son somut örnek, istatistiki bir bilgi: Sanayi üretimi yıllık
yüzde 7,5 arttı. Bunun içindir ki o muhteşem aforizma kabul gördü, “Onlar
konuşur, AK PARTİ yapar.” Cenab-ı Hak kolaylaştırsın. (AK PARTİ sıralarından
alkışlar) 
BAŞKAN
– Sayın Orhan Işık. 
14.- Van Milletvekili Muazzez Orhan Işık’ın, Covid-19
salgını nedeniyle cezaevlerinin risk altında olduğuna, Meclisin cezaevleri ölüm
evi olmadan gerekeni yapması gerektiğine ilişkin açıklaması
MUAZZEZ
ORHAN IŞIK (Van) – Teşekkürler Başkan. 
Van
yüksek güvenlikli cezaevinden gelen bir faksı paylaşmak istiyorum: Corona
salgınının tüm dünyada hızla yayıldığını, dünya genelinde tedbirlerin yeterli
olmadığını gözlemlediklerini belirterek “Ben bir buçuk yıldır Van yüksek
güvenlikli cezaevinde tutukluyum. Hepatit B kronik hastasıyım. Her yerde ‘Evde
kal.’ ‘Kişisel hijyen…’ çağrıları yapılıyor. Bilim Kurulu ve Sağlık
Bakanlığının özellikle kronik hastalıklarla ilgili sık sık uyarı açıklamaları
var. Covid-19 salgınından dolayı burada düzenli tedavi mümkün olmamaktadır,
risk altındayım. Bu konuda sizlerin gerekli duyarlılığı göstermenizi temenni
ediyorum.” Evet, bizler de günlerdir cezaevindeki riski dile getiriyoruz. Bir
kez daha söylüyoruz: “1 değil, 1.333 hasta tutsak var ve bunlar risk
altındalar, bu yüzden infazda eşitlik.” diyoruz. Cezaevleri ölümevi olmadan
Meclis gerekeni yapmalıdır. Düşmanlıktan vazgeçin artık, Covid ayırmıyor. Bu
ayrımcı tutumuyla cezaevlerinde yaşanacak tüm ölümlerden iktidar sorumlu
olacaktır.
BAŞKAN
– Sayın Kasap…
15.- Kütahya Milletvekili Ali Fazıl Kasap’ın, fabrika ve
madenlerde sosyal mesafe kuralına uyulamadığına, ücretsiz olması gereken
maskelerin valilikler tarafından Sanayi Odası mensuplarına bedeli karşılığı
verildiğine, kırk beş günde hastane yapılabilen bir ülkede neden on iki yıldır
Kütahya iline eğitim ve araştırma hastanesi ile şehir hastanesi yapılamadığını
öğrenmek istediğine ilişkin açıklaması
ALİ
FAZIL KASAP (Kütahya) – Teşekkürler Sayın Başkan.
Sosyal
mesafeyi deldiniz, izolasyon facia; fabrika ve madenlerde işçiler dip dibe
çalışıyor, yemekhanelerde beraberler, maskeleri yok; sağlık personeline dahi
verilmeyen koruyucu ekipmanlar -maske, gözlük, önlük- İsrail’e, İngiltere’ye
gönderildi. Maske bir becerisizlik, bir faciaydı; valilikler, şu anda, Sanayi
Odası mensuplarına ücretli maske satıyorlar; hani ücretsizdi? ICD kodunda
kasıtlı girişler var, sağlıkta şiddeti arttıracaksınız. Ayrıca, kırk beş günde
hastane yapılabilen bir ülkede, on iki yıldır Kütahya’ya eğitim araştırma
hastanesi, şehir hastanesi neden yapılamadı? Demek ki bir beceriksizlik var ortada.
Sadece konuşuyorsunuz, yapılan hiçbir şey yok.
Teşekkürler.
BAŞKAN
– Şimdi, Sayın Grup Başkan Vekillerinin söz taleplerini karşılayacağım. Yine,
Sayın Grup Başkan Vekillerinden de ricam, lütfen kısa tutmaları.
Sayın
Dervişoğlu…
16.- İzmir Milletvekili Dursun Müsavat Dervişoğlu’nun,
İçişleri Bakanı Süleyman Soylu’nun coronavirüs salgını nedeniyle ilan edilen
sokağa çıkma yasağının zamanlamasıyla ilgili hata yaptığını ve kaosun
oluşacağını öngöremediğini kabul ederek istifa ettiğine, hatayı ve başarısızlığı
kabullenmenin olgunluk gerektirdiğine ve aynı olgunluğu Hazine ve Maliye Bakanı
ile Tarım ve Orman Bakanından da beklediklerine, virüs salgınıyla mücadelede
veteriner hekimlerin görev almak istediklerine ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ederim Sayın Başkanım.
Genel
Kurulu saygılarımla selamlıyorum.
Cuma
akşamı ilan edilen sokağa çıkma yasağının plansız yapıldığını, oluşacak panik
havasının öngörülemediğini ve bunun tam bir iş bilmezlik olduğunu İYİ PARTİ
olarak farklı mecralardan birçok kez ifade etmiştik. Bunun üzerine dün İçişleri
Bakanı Sayın Süleyman Soylu, bir gazeteye verdiği röportajda, kendisi hata
yaptığını ve bu kaosun oluşacağını öngöremediğini kabul ederek sorumluluğu
üstüne almıştır ve nihayetinde akşam saatlerinde istifa etmiştir. Genel
Başkanımızın dile getirmiş olduğu üzere, hatayı ve başarısızlığı kabullenmek,
sorumluluğu üstlenmek bir olgunluk gerektirir. Aynı olgunluğu,
başarısızlıklarıyla birer marka hâline gelmiş Sayın Hazine ve Maliye
Bakanından, Tarım Bakanından da bekliyoruz. Plansızlık ve öngörüsüzlük yüzünden
30 büyükşehirde ve Zonguldak’ta yüzbinlerce insan sokaklara dökülüp maskesiz
bir şekilde, fiziki mesafeye uymaksızın, iç içe, uzun kuyruklar oluşturarak
virüsün kolayca yayılmasına neden teşkil edebilecek bir hataya düşürülmüştür.
Bir aydır kendini evinde izole eden vatandaşlarımızın aldığı tüm tedbirler ve
sağlık çalışanlarımızın fedakârca verdiği tüm emekler bir gecede heba
edilmiştir. Sayın Soylu yapılan bu vahim plansızlığı kabul edip görevden ayrılırken
Sayın Cumhurbaşkanı Erdoğan cuma gecesi yaşananları normal karşılamış olacak ki
İçişleri Bakanını görevine iade etmiştir. Komplo teorilerine itibar eden bir
bakış açısına sahip olmadığımı yüce Meclis çatısı altında görev yapan bütün
milletvekillerimiz bilir ama spekülasyonlara baktığımızda, parti içi
çatışmalardan kaynaklı birtakım paylaşımların yapıldığı ve birtakım komploların
kurulduğu gözlemlenmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
DURSUN
MÜSAVAT DERVİŞOĞLU (İzmir) – İktidar partisi kendi içindeki kavga, çatışma ve
rekabeti bir tarafa bırakarak milletin dertlerine eğilmeyi öğrenmelidir.
Yapılan hatanın, uygulanan yanlışın -sanki hiçbir şey olmamış gibi- üstüne
yatılmıştır. Cuma gecesi sokağa çıkarak yüz binlerce vatandaşımıza yayılan ve
yayılması muhtemel olan bu virüsün müsebbipleri işte tam da bu sorumsuzluk
anlayışının temsilcileridir.
Virüs
salgınıyla mücadelede veteriner hekimler de görev beklediklerini her fırsatta
dile getirmektedirler. Covid-19 virüsüyle mücadelede veterinerlerin ve
virologların göreve çağrılması gerekmektedir. Veterinerler ve virologlar
gönüllü olarak aşı ve ilaç çalışmalarında etkin rol almak istiyorlar; üstelik,
aşı üretilebilecek kapasitede laboratuvarları olduğunu da ifade ediyorlar.
Ayrıca, veteriner hekimler yıllardır coronavirüs ailesine mensup virüslerle
mücadele etmektedirler. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
DURSUN
MÜSAVAT DERVİŞOĞLU (İzmir) – “Covid-19” dediğimiz bu coronavirüs, hayvan
kökenli bir hastalıktır yani hayvanlardan insanlara geçen bir virüs olduğu için
veteriner hekimlerin de tecrübeli oldukları uzmanlık alanıdır. Sürecin
içerisine daha fazla dâhil edilirlerse farklı sonuçlar alınabilmesi muhtemeldir.
Almanya’da,
teşhis noktasında ve aşı, ilaç çalışmalarında, veteriner hekimlerin bilgileri
dikkate alınarak faydalanılmaktadır. Burada, Sağlık Bakanlığımıza, durumu
değerlendirmesi için çağrıda bulunuyor, Genel Kurulu saygılarımla selamlıyorum
efendim.
Teşekkür
ederim.
BAŞKAN
– Sayın Beştaş…
17.- Siirt Milletvekili Meral Danış Beştaş’ın, istifa
eden İçişleri Bakanı Süleyman Soylu’nun istifasının Cumhurbaşkanı tarafından
kabul edilmemesiyle bir yönetim kriziyle karşı karşıya kalındığına, coronavirüs
salgını nedeniyle vaka sayısının hızla yükseldiğine ve ölenlere rahmet
dilediklerine, sokağa çıkma yasaklarının sadece hafta sonlarında olmasının
gerçek bir önlem niteliğinde sayılmayacağına, Bilim Kurulunun coronavirüs
salgını süresince hangi tavsiye kararlarını aldığını Parlamentonun ve halkın
bilmeye hakkı olduğuna, 11 Marttan itibaren karantina uygulanmamasının
bedelinin ağır ödendiğine ve krizi yönetemeyen bir iktidar mantığıyla karşı
karşıya bulunulduğuna, üç aylık yasağa takılmamak için işten çıkarmalara hız
verildiğine ve İnşaat İşçileri Sendikasının İstanbul ilindeki şantiyelerin
durumuna yönelik rapora ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Evet,
dün gece bir yönetim kriziyle karşı karşıya kaldık. İçişleri Bakanı önce istifa
etti, sonra Cumhurbaşkanlığı makamından yapılan açıklamayla istifanın kabul
edilmediği açıklandı. Günlerdir, burada, bir yönetememe hâlinin olduğunu
defaaten ifade ettik. 10 Nisan Cuma günü ilan edilen yöntemsiz, üslupsuz ve
halkın sağlığını tehlikeye atan sokağa çıkma yasağının yarattığı panik hâlin ve
bulaşının ne aşamada olduğunu, dün akşam da aslında bir kez daha görmüş olduk.
Doğrusu, İçişleri Bakanı, istifası beklenmeden görevden alınmalıydı zaten. Dün
sabah Eş Başkanımız Sayın Mithat Sancar, bu yönlü istifa çağrısını da yapmıştı.
Ancak garip bir çelişki var ortada: Soylu, cuma gecesi ilan edilen sokağa çıkma
yasağı kararının Cumhurbaşkanının talimatlarıyla alındığını önce ifade etti
fakat istifa mektubunda kendisini sorumlu tutmaya çalıştı. Karşılıklı
birbirlerini aklama çabası olduğunu, temize çekme çabası olduğunu çok net bir
şekilde görüyoruz. Bu istifa bile bir siyasi ranta çevrilmeye çalışılıyor ama
bütün halk bunu görüyor, yaşanılan siyasal iflas daha fazla gizlenemeyecektir. 
Sayın
Başkan, tabii ki en önemli gündemimizin başında corona salgını var. Can kaybı
sayısı her geçen gün artıyor. Dün 97 kişi, maalesef, hayatını kaybetti. Biz,
ölenlerin ailelerine baş sağlığı diliyoruz, kendilerine rahmet diliyoruz ve bu
vaka sayısının çok hızlı bir şekilde yükseldiğini önemle, tekrar tekrar
hatırlatıyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
MERAL
DANIŞ BEŞTAŞ (Siirt) – Bütün veriler, bu vakaların daha da hızlanacağı
yönündedir. 
Şimdi,
bu vesileyle üretim meselesine de değinmek isteriz. Üretim durmasın diye bu,
sokağa çıkma yasaklarının sadece hafta sonlarında olması kesinlikle gerçek bir
önlem niteliğinde değildir. Sırf sermayedarların fabrikaları batmasın diye
emekçilerin çalıştırılması da kabul edilemezdir. 
Özellikle
Bilim Kurulunun 11 Marttan bu yana hangi tavsiye kararları aldığını ve Hükûmete
ilettiğini kamuoyunun, Parlamentonun, halkın bilmeye hakkı vardır; millî
güvenlik kararları gibi neden gizleniyor? Bu konuda şeffaflık olmalıdır. Bilim
Kurulu çıkıp açıklamalıdır, “Şu şu şu kararları aldık.” diye siyasi otoriteye
ilettiklerini de ve hangilerinin uygulanmadığını da herkesin bilmeye hakkı
vardır. Eğer Bilim Kurulu kararları uygulanmayacaksa o zaman bu Kurul neden
kuruldu? 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
MERAL
DANIŞ BEŞTAŞ (Siirt) – Salgının yayılması önlenemiyor, vaka sayıları artıyor.
Bunun tek sorumlusu Bilim Kurulunun kararlarını zamanında uygulamayan siyasal
iktidardır. 
Cumhurbaşkanı
“Peyderpey önlem alıyoruz.” diyor. Bütün dünya peyderpey mi önlem aldı? Virüs,
peyderpey yayılmıyor, hızla yayılıyor ama iktidarın ekonomik çıkarları toplum
sağlığının üzerinde tutularak, önlemler peyderpey alınarak halk sağlığı ciddi
bir tehlikeye atılıyor. 11 Marttan itibaren karantina uygulanmamasının bedelini
bugün hepimiz, birlikte çok ağır ödüyoruz. Hastalık her yere yayılmış durumda;
hâlen palyatif, perakende önlemlerle bu süreç yönetilemez. Krizi yönetemeyen,
yönetiyormuş gibi yapan, durumu idare etmeye çalışan bir iktidar mantığıyla
karşı karşıyayız. 
Evet,
son olarak şunu söylemek isterim: Emekçilerin, işçilerin yaşadığı şartlar,
yaşadığı sorunlar çok vahim bir boyutta.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
MERAL
DANIŞ BEŞTAŞ (Siirt) – Tamamlayacağım Başkan.
İşten
çıkarmaların üç ay yasaklanmasıyla ilgili düzenleme Meclise gelmeden, daha
yasallaşmadan, bunu fırsat bilen işverenlerin işten çıkarmalara hız verdiğine
dair haberler hızla kamuoyuna yansıyor. Yasa çıkana kadarki geçen süreci
fırsata çevirmek isteyen işverenler var. İşverenler de tıpkı iktidar gibi
fırsatçılık yapıyor ve bunun önlenmesi gerekiyor. Mega şantiyelerde çok büyük
hak gaspları var. Emaar şantiyesi, Okmeydanı Eğitim ve Araştırma Hastanesi
şantiyesi, Zeytinburnu Güzelyalı şantiyesi, Taksim AKM şantiyesi, Çamlıca
Televizyon Kulesi şantiyesi, Piyalepaşa şantiyesi, Koray Kasaba şantiyesi,
Galataport şantiyesi, Torunlar Hilton Otel şantiyesi, üçüncü havalimanı
şantiyesi, Atlas Üniversitesi şantiyesi örnek olarak verebileceklerimden.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
MERAL
DANIŞ BEŞTAŞ (Siirt) – Evet, İnşaat İşçileri Sendikası, coronavirüs salgını
sürecinde İstanbul’da bulunan şantiyelerin durumuna ilişkin bir rapor
yayınladı. Bu raporda 10 bin işçinin işinden olduğunu, şantiyelerde toplu yaşam
koşullarının salgın riskini artırdığını vurguladı ve hak gasplarını şu şekilde
sıraladı: Haklı fesih hakkını kullanmak isteyen işçilere “Tüm haklarımı aldım.”
yazılı kağıtları imzalamaya zorlamak, işten kaçınma hakkını kullanan işçileri
ücrete dahil tüm haklarını gasbederek işten çıkarmak, işçilere “Coronavirüs
kaparsam sorumluluk bana aittir.” ibareli kağıt imzalatmaya zorlamak, işten
çıkartılan işçilerin tüm haklarını -ihbar, kıdem, yıllık izin, AGİ ve ücrete
dâhil olmak üzere- gasp etmek, işten çıkmak isteyen işçilere “Ücretini
veremem.” diye tehdit ederek çalışmaya zorlamak, yeni işe girişlerde ücretlerin
aşağıya çekilerek düşürülmesi, ücretini ödemediği işçilere şiddet uygulama,
gurbetçi işçileri işten atarak memleketlerine dönüşlerini sağlayamayarak
sokakta kalmalarına sebep olma…
(Mikrofon
otomatik cihaz tarafından kapatıldı)
BAŞKAN
– Lütfen tamamlayın.
MERAL
DANIŞ BEŞTAŞ (Siirt) – …işten çıkartılan gurbetçi işçilere herhangi bir test ve
karantina şartlarını sağlamadan memleketlerine gönderme gelmektedir.
Sayın
Başkan, değerli milletvekilleri; şu anda işçiler, emekçiler çalışmaya devam
ederek ya da çalışma garantileri olmadan işten atılma tehdidiyle gerçek bir
yaşam tehlikesi altında yaşıyorlar. Bu önlemlerin alınmaması hâlinde maalesef
vaka sayımız ve vefat sayımız artacaktır. Bu yönüyle önlem alma noktasında
hepimizin üzerine düşen büyük sorumluluklar var. Bunu paylaşmak istiyorum.
Teşekkür
ediyorum.
BAŞKAN
– Teşekkür ediyorum.
Sayın
Özkoç…
18.- Sakarya Milletvekili Engin Özkoç’un, coranavirüs
salgını sebebiyle insanların en az iki hafta evde tutulması gerektiğini ifade
ettiklerine, iki günlük sokağa çıkma yasağının Türkiye’nin yönetilemediğini gözler
önüne serdiğine, Bilim Kurulu üyesinin “Bugünkü karar sonrası sokağa taşan
insanların etkilerini maalesef birkaç hafta sonra acı şekilde yaşayacağız.
Gelen görüntüler çok vahim. Gerçekten çok üzgünüm." açıklamasında
bulunduğuna, maskelerin dağıtımının düzgün şekilde yapılamamasının bile krizin
yönetilemediğini gösterdiğine ilişkin açıklaması
ENGİN
ÖZKOÇ (Sakarya) – Teşekkür ederim Sayın Başkan.
Sayın
Başkan, değerli milletvekili arkadaşlarım; hepinizi saygıyla selamlıyorum. 
Türkiye,
çok zor bir hafta sonu geçirdi. Cumhuriyet Halk Partisi olarak biz
insanlarımızın evde tutulması, üstelik de bunun en az iki hafta, üç hafta kadar
sürmesi gerektiğiyle ilgili çeşitli defalar da beyanlarda bulunduk. Ancak iki
günlük evde kalma süreci yani sokağa çıkma yasağı öyle bir hâl aldı ki
Türkiye’nin ne kadar yönetilemediğini bir kez daha gözler önüne serdi. İçişleri
Bakanlığı “9 Nisanda sokağa çıkma yasağı genelgesi yazıldı." dedi,
İçişleri Bakanlığı tekrar düzeltme yaptı, “Tarihini sehven yanlış yazdık.”
diyerek 10 Nisanda, 9 Nisanda söylediğini çürüttü. Soylu, 10 Nisanda ulusal
kanallarda “Cumhurbaşkanı emri verdi, biz kararı uyguladık." dedi. 11
Nisanda da Muharrem Sarıkaya’ya konuştu, şöyle dedi: “Tecrübe önümüzde. Erken
saatte açıklasaydık bazı ülkelerde gördüğümüz, izlediğimiz gibi marketlere akın
olsaydı daha mı iyi olacaktı?” Bu, hangi marketlerde, hangi ülkelerde oldu?
Sayın Soylu’nun bunu açıklaması gerekiyor. “Böyle bir ortam çok daha mı iyi
olurdu yoksa daha mı kötü olurdu?” diye sormuş. Bence bundan daha kötüsü
olmazdı. Daha sonra demiş ki Muharrem Sarıkaya’ya: “Bunu tespit edebiliyoruz,
250 bin kadar insan hareketi görüldü, o da kısa sürdü.” Biz 2 insanın yan yana
gelmemesi için mücadele verirken, 65 yaş üstü ve 20 yaş altı insanlarımızın
sokağa çıkmasını engellemeye çalışırken ve onları evde tutmaya çalışırken 250
bin kişinin yan yana gelmesini makul bir şeymiş gibi söylemesini büyük bir
şaşkınlıkla karşıladım.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
ENGİN
ÖZKOÇ (Sakarya) – Daha sonra Bilim Kurulu üyesi şöyle bir açıklama yaptı:
“Bugünkü karar sonrası sokağa taşan insanların etkilerini maalesef birkaç hafta
sonra acı şekilde yaşayacağız. Gelen görüntüler çok vahim. Gerçekten çok
üzgünüm." dedi.
Dünyanın
neresinde olursa olsun, bu emri veren de bu emri uygulayan da bunun siyasi
sorumluluğunu almalı ve gereğini yapmalıdır. Oynanan siyasi tiyatronun ne
olduğunun üzerinde fazla durmayacağız ama Türkiye’de krizin yönetilemediği
aşikârdır. Türkiye’de bir maskenin dahi düzgün bir şekilde dağıtılamadığının
örnekleri gözümüzün önünde. İlk önce Bakan açıklama yapıyor “Devlet maske
satacak.” diyor, daha sonra bu maskeleri belediyelerimizin -özellikle
Cumhuriyet Halk Partili belediyeler- hem üretip hem de dağıttığını görünce bu
sefer, Bakan tekrar açıklama yapıyor “Bedava dağıtacağız.” diyor.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
ENGİN
ÖZKOÇ (Sakarya) – “PTT dağıtacak.” dediler “Bekçi dağıtacak.” dediler “Eczane
dağıtacak.” dediler ancak hâlâ sağlıklı dağıtım gerçekleşmiyor ama biz bu arada
şov yapmaya devam ediyoruz. İngiltere’ye maske gönderiyoruz, tulum gönderiyoruz
üstelik de sağlık çalışanlarımız “Hâlâ bizim ihtiyacımız var.” derken. 
Tüm
bunlar düşünüldüğünde görüyoruz ki bu kriz yönetilmiyor, ülke yine savruluyor.
Bu ülkede bunun sorumlusu olan kişilerse birbirleriyle ilgili siyasi şov yapma
peşinde. Ya insanlarımızın canlarıyla ve ülkemizin geleceğiyle ilgili gerekli
tedbirleri alacağız ya da bu siyasi komediyi oynayanlar, bir an önce, bu ülkede
bu görevlerini bırakacaklar. Gerçekten sorumlu olanlar, gerçekten ülkeyi
düşünenler görevinin başına geçecek.
Teşekkür
ederim.
BAŞKAN
– Sayın Akbaşoğlu…
19.- Çankırı Milletvekili Muhammet Emin Akbaşoğlu’nun,
coronavirüs salgınına yönelik tedbirler kapsamında uygulanan sokağa çıkma
yasağının sona erdiğine, Bilim Kurulunun tavsiyeleri doğrultusunda gerekli
tedbirlerin alınmasına devam edileceğine ve millete kararlara uyma konusunda
gösterdiği hassassiyetten ötürü teşekkür ettiğine, yoğun bakım ünitelerinden
oluşan hastanelerin İstanbul ilinde kalıcı olarak hizmet vermek üzere kırk beş
günde tamamlanacağına, sokağa çıkma yasağıyla yaşanan karışıklıklar üzerine
istifa eden Süleyman Soylu’nun İçişleri
Bakanlığı görevini bugüne kadar başarıyla yerine getirmiş olması nedeniyle
Cumhurbaşkanı tarafından istifasının kabul edilmediğine, Covid-19’la mücadele
kapsamında Ekonomik İstikrar Kalkanı Paketi’nin uygulamaya konulduğuna, üç ay
süreyle işten çıkarmaların yasaklanacağına, kısa çalışma ödeneğinden
yararlanamayan veya ücretsiz izne çıkarılan vatandaşlara üç ay süresince 1.170
lira maaş desteği sağlanacağına ve devletin her alanda milletin yanında
olduğuna ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, coronavirüs tedbirleri kapsamında hafta sonu uygulanan sokağa
çıkma yasağı dün gece 24.00 itibarıyla sona erdi. Hükûmetimiz, Bilim Kurulunun
da tavsiyeleri doğrultusunda bu zamana kadar gerekli tüm tedbirleri ortak
akılla aldı, bundan sonra da almaya devam edecektir. Bu süre zarfında alınan
kararlara hassasiyetle uyan aziz milletimize gönülden teşekkür ediyorum. 
Tüm
dünyayla birlikte bizleri etkileyen bu coronavirüsle ilgili hep birlikte
mücadele ederek inşallah birlikte başaracağımızı tekrar bu vesileyle söylemek
isterim.
Bu
kapsamda, her biri yoğun bakım odasına dönüştürülebilecek 2 bin yataklı
hastane, İstanbul’da kalıcı bir şekilde hizmet vermek üzere kırk beş günlük
süre içerisinde tamamlanmak suretiyle aziz milletimizin hizmetine girecektir. 
Bu
vesileyle, tekrar, başta Sağlık Bakanımız olmak üzere, bütün Sağlık Bakanlığı
çalışanlarımıza, Bilim Kurulu üyelerimize, bütün sağlık ordumuza, sağlık
mensuplarımıza, güvenlik mensuplarımıza, bütün kamu kurum ve kuruluşlarımızda
hakikaten canla başla çalışan bütün kamu görevlilerimize, gönüllü insanlarımıza
ve aziz milletimize tekrar tebrik ve teşekkürlerimi buradan ifade etmek
istiyorum.
Değerli
milletvekilleri, malumunuz, İçişleri Bakanımız Sayın Süleyman Soylu, dün, bir
gazetede yayınlanan açıklamalarına istinaden, bu sokağa çıkma yasağında çok
kısa süreli de olsa yaşanan karışıklıklar için özür dileyerek bunun ardından
istifa etme yönünde bir karar aldığını açıklamak suretiyle bu kararını
kamuoyuyla paylaşmış, akabinde, Sayın Cumhurbaşkanımız bu konuyla ilgili,
görevini bugüne kadar başarıyla yerine getirmiş Sayın Süleyman Soylu’nun
istifasını kabul etmemek suretiyle devamı yönünde bir karar vermiştir. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
Buyurun.

MUHAMMET
EMİN AKBAŞOĞLU (Çankırı) – Değerli milletvekilleri, Türkiye İstatistik Kurumu
tarafından yapılan açıklamalara baktığımızda, şubat ayı sanayi üretimi yıllık
yüzde 7,5 artmak suretiyle, bu konuda yeni AR-GE çalışmalarıyla, hakikaten,
Türkiye'ye muazzam derecede bir katma değer sunulduğu da görülmektedir.
Türkiye, bir taraftan solunum cihazı üretirken, birçok önemli çalışmalara imza
atarken, hakikaten, bu konuda herhangi bir tedarik zincirinin de aksamaması
noktasında büyük bir çalışma içerisindedir. 
(Mikrofon
otomatik cihaz tarafından kapatıldı) 
BAŞKAN – Tamamlayın sözlerinizi lütfen. 
MUHAMMET
EMİN AKBAŞOĞLU (Çankırı) – Aynı şekilde, Maliye Bakanımızın Ekonomik İstikrar
Kalkanı Paketi kapsamında açıklamış olduğu ve bugüne kadar 4,5 milyon ailemize
1’er milyon lira verilmesiyle ilgili çalışmaların yanında, yeni gelecek birtakım paketlerle ilgili de
üç ay boyunca işten çıkarmaların önüne geçmeyi yasayla güvence altına
alacağımızı, işleri durağan ya da azalan işletmelerimizde çalışan
vatandaşlarımız için kısa çalışma ödeneğimiz devrede olmak suretiyle bu
insanlarımıza hakikaten kısa çalışma ödeneğinden yararlanamayan ve bu sürede
ücretsiz izne çıkan insanlarımızla, işçilerimizle ilgili aylık 1.170 lira maaş
desteği vereceğimizi de ifade etmek isterim. 
(Mikrofon otomatik cihaz tarafından kapatıldı) 
BAŞKAN – Buyurun, devam edin.
MUHAMMET EMİN AKBAŞOĞLU (Çankırı) - Her alanda bütün
bakanlıklarımız, Tarım Bakanımız da çiftçilerimizle ilgili paketler açıklamak
suretiyle, ekilmeyecek bir karış yer kalmayacağını ifade etmek suretiyle,
hakikaten bütün birimlerimizle devletimiz milletimizin yanındadır, milletimizin
emrindedir. Türkiye güçlü yönetim modeliyle tüm dünyaya da örnek olmak
suretiyle hakikaten inşallah devlet millet kaynaşmasıyla hep birlikte bu süreçleri
aşacağız diyor, yüce Meclisi saygıyla selamlıyorum.
BAŞKAN – Sayın Beştaş, ikinci tura mı geçeceğiz?
MERAL DANIŞ BEŞTAŞ (Siirt) – Sayın Başkan, yok, yeni bir bilgi var
da o yüzden…
BAŞKAN – Peki, buyurun.
20.- Siirt Milletvekili Meral Danış Beştaş’ın, virüs
tespit edilen 79 cezaevi personelinin hangi cezaevlerinde olduğunu, personele
bulaşan virüsün mahpuslara bulaşmamasının garantisinin olup olmadığını ve 3
kişinin hangi cezaevlerinde öldüğünü öğrenmek istediğine ilişkin açıklaması
MERAL DANIŞ BEŞTAŞ (Siirt) – Yani normalde biliyorum usulü ama
kusura bakmayın, teşekkür ediyorum. 
Şimdi, Sayın Adalet Bakanı yeni bir açıklama yapmış, şimdi elime
ulaştı ve açıklamada 3 mahpusun coronavirüsten öldüğünü ifade etmiş ve açık
cezaevinde bulunan 17 mahpusta da virüs tespit edildiğini yine açıklamış ve
bunların tümünün açık cezaevlerinde olduğunu söylemiş, 79 cezaevi personelinde
de yine virüs tespit edildiğini söylemiş. Şimdi biz…
BAŞKAN – Saat on ikide yaptı bu açıklamayı, evet.
MERAL DANIŞ BEŞTAŞ (Siirt) – On üç. 
BAŞKAN – On üç mü?
MERAL DANIŞ BEŞTAŞ (Siirt) – Evet. 
Ben şunu söylemek istiyorum: Bir haftadır, hatta daha öncesinden
ısrarla söylediğimiz bütün pozitif testler doğru değildir denildi. Hatta bizim
Kocaeli Milletvekilimiz Sayın Gergerlioğlu hakkında bunu açıkladığı için
soruşturma bile başlatıldı. Mehmet Yeter’in kapalı cezaevinde vefat ettiği
kesin savcılık kayıtlarıyla. Yine, İsmet Nice vefat etti yani bu 3’ün içinde
değil bizim anladığımız kadarıyla. Sormak
istediğimiz soru şu: Bu beyanların burada iktidar grubu tarafından
yalanlandığını hepimiz yaşadık. Adalet Bakanının açıklamasından sonra bu, çok,
çok, çok vahim bir durumdur. 
(Mikrofon
otomatik cihaz tarafından kapatıldı) 
BAŞKAN
– Buyurun.
MERAL
DANIŞ BEŞTAŞ (Siirt) – 79 cezaevi personeli hangi cezaevlerindedir? Bu
personele virüs bulaşmışsa mahpuslara bulaşmamasının garantisi nedir? Bu 3 kişi
hangi cezaevlerinde ölmüştür? Şu anda bize gelen başvurulardan Maraş Türkoğlu
Cezaevinin doktorunda virüs tespit edildiği bilgisi var. Yine Paşakapısı Cezaevinde
sağlık çalışanlarına virüs bulaştığı bilgisi var. Biz bu sorularımızın
ivedilikle yanıtlanmasını ve bu riskin katiyen göze alınmaması gerektiğini
önemle, önemle ifade etmek istiyoruz. 
BAŞKAN
– Gündeme geçiyoruz. 
Başkanlığın
Genel Kurulu sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım: 
VI.- ÖNERİLER 
A) Siyasi Parti Grubu Önerileri 
1.- İYİ PARTİ Grubunun, Aksaray Milletvekili Ayhan Erel
ve 21 milletvekili tarafından, tarım sektöründeki sorunların araştırılarak
alınması gerekli önlemlerin belirlenmesi amacıyla 7/11/2019 tarihinde Türkiye
Büyük Millet Meclisi Başkanlığına verilmiş olan (10/2075) esas numaralı Meclis
Araştırması Önergesi’nin ön görüşmelerinin, Genel Kurulun 13 Nisan 2020
Pazartesi günkü birleşiminde yapılmasına ilişkin önerisi 
13/4/2020
Türkiye Büyük Millet Meclisi Başkanlığına
Danışma
Kurulu 13/4/2020 Pazartesi günü (bugün) toplanamadığından, Grubumuzun aşağıdaki
önerisinin, İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu
 İzmir
 Grup
Başkan Vekili
Öneri:
Aksaray
Milletvekili Ayhan Erel ve 21 milletvekili tarafından, ülkemizde tarım
sektörünün büyümesi ve gelişmesi için etkili ve sürekli çözüm önerilerinin
sunulması, ülkemizin tarımda söz sahibi olması, rekabet edebilir düzeye
erişebilmesi, tarımda üretim planlamasının faaliyete geçmesi amacıyla 7/11/2019
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin diğer önergelerin önüne alınarak görüşmelerin 13/4/2020
Pazartesi günkü birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Ayhan Erel,
buyurun. (İYİ PARTİ sıralarından alkışlar) 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; ülkemizde tarım sektörünün büyümesi ve gelişmesi, etkili ve
sürekli çözüm önerilerinin sunulması, ülkemizin tarımda söz sahibi olması,
rekabet edilebilir düzeye erişebilmesi için tarımda üretim planlamasının
faaliyete geçmesi amacıyla partim İYİ PARTİ olarak vermiş olduğumuz önergemiz
hakkında söz almış bulunmaktayım. Hepinizi saygıyla selamlıyorum.
Değerli
milletvekilleri, Türkiye dünyanın en bereketli topraklarına sahip, tarımda
kendi kendine yeten nadir ülkelerden biri olmasına rağmen tarım sektörü,
yürütülen yanlış politikalar sonucunda bitme noktasına gelmiştir. Virüsle
mücadelede geçirdiğimiz bu zor günlerde çiftçilerimiz her şeye rağmen, tüm
zorluklara rağmen göstermiş oldukları üstün fedakârlıkla üretmeye devam ediyor,
devam etmek istiyor. Ancak üretimde girdi maliyetleri her geçen gün artıyor;
gübre, tohum, mazot, elektrik, su, ilaç maliyetlerindeki artışın önüne
geçilemiyor. Küçük ölçekli tarım işletmeleri ayakta kalmaya zorlanıyor, bunun
yanında bir de arz talep konusu asla dikkate alınmıyor yani tarım sektörünün en
önemli sorunu olan üretim planlaması yapılmıyor. Türkiye’de ulusal tarım master
planımız yok, makro planımız yok, bölgesel planımız yok, yerel planımız yok,
mikro planımız yok; zaten bu planları yapacak Devlet Planlama Teşkilatı da yok.
Peki,
“üretim planlaması” ne demek? Sınırlı kaynakların belirli bir amaç
doğrultusunda, hangi yönde ve nasıl kullanılacağını sonuçlarıyla birlikte
göstermek demek. Planlama, verimliliği artırdığı gibi, kısıtlı olan etmenlerin
ekonomik kullanımına imkân sağlar. Planlama yardımıyla tarımsal üretimde çiftçi
hangi ürünleri, nasıl ve ne miktarda üreteceğine karar verebilir. Tarım Bakanlığı
tarafından üretim planlaması yapılmadığı için çiftçimiz kendi isteğine göre
ürün ekerek, o yıl hangi ürünün fiyatı yüksekse o ürünü ekerek kendince bir
üretim yapmaya çalışıyor. Bu da bazı ürünlerin üretim fazlasına sebep olurken
bazı ürünlerde de yetersizliğe neden oluyor.
Türkiye’de
bilgiye erişmek, bilgileri derleyip toparlamak oldukça kolay. Türkiye’nin
nüfusu belli, tarım alanları belli, tarımda sulanabilir olan alanları belli, bu
tarım alanlarında iklim ve toprak şartlarına göre yetişecek bitkileri belli.
Buna rağmen niçin bir planlama yapılmıyor, anlamış değilim. Herhâlde
neoliberalizm ekonomisi Türkiye’nin tarımını öldürmek adına bu planlamaya
müsaade etmiyor. Örneğin 2000’li yılların başlarında, Türkiye, bakliyat
üretiminde kendi kendine yeten, dünyanın önemli ihracatçısı konumuna sahipken
üretim planlaması yapılmamasından dolayı dışa bağımlı hâle geldi. İç Anadolu
Bölgesinde çiftçiler, nohut ithal ediliyor, fiyatlar cazip diyerek fazla nohut
ekmeye başlıyor. Bu arada nohut ekerken buğdaydan vazgeçiyor, üretim
fazlasından dolayı nohut fiyatları düşüyor, çiftçimiz zarar ediyor. Çiftçi her
zaman istediğini maalesef kazanamıyor. 
Değerli
milletvekilleri, ülkemizde tarımsal üretim planlaması yapılırsa bitkisel ve
hayvansal üretimde arz noksanı ya da fazlasının önüne geçilecek, tarımsal
üretimde üretim potansiyeli olduğu hâlde piyasa bilgisizliği ve üreticilerin
yanlış ve tutarsız tercihleriyle yeterli miktarda üretilemeyen ürünlerin
kıtlığıyla karşılaşılarak ithalata başvurulmayacak. Böylelikle her bölgenin
kendi bilgi birikimi ve içsel özelliklerine göre en iyi olduğu ürün ülkenin
talep miktarına göre üretilmeye başlanacak. Dışarıdan ithal edilen ürünlerin
içeride üretilmesi planlanacak. Tarımsal ürün talebinde bulunan diğer
bölgelerin tüketici tercihlerine göre üretim yapılması sağlanacak. 
Türkiye’de
tarımsal üretim planlamasının olmamasından dolayı ortaya çıkan olumsuzluğa
pamuktan örnek verecek olursak, pamuk, tekstil sanayimize sağladığı katma
değerin yanında, yağ sanayisine ve kâğıt sanayisine de hammadde sağlayan bir
ürün. Ülkemizde yaklaşık 5,2 milyon dekar alanda 2-2,5 milyon ton kütlü pamuk
üretiminin yapıldığı ancak üretimin tüketimi karşılama oranının yıllara göre
yüzde 50-60’larda kaldığı, aradaki farkın ithalatla kapandığı bildiriliyor.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Eren.
AYHAN
EREN (Devamla) – Eldeki verilere göre 2008
ile 2018 tarihleri arasında yaklaşık 15 milyar dolar dövizimizi pamuk ithalatı
için harcamışız. Böylelikle bu paranın ülkemiz çiftçisi yerine, yabancı
ülkelerin çiftçilerine kaynak olarak aktarıldığı ortaya çıkmaktadır.
Türkiye’nin toprakları, Türkiye’nin iklimi gerçekten her türlü tarımsal üretime
müsaittir. Ancak, planlı programlı bir üretim yapılmadığı için bugün Türkiye,
sembolik de olsa samandan bademe, buğdaydan pirince kadar tüm tarım ürünlerini
dışarıdan almak zorunda kalmıştır. Bunun tek sebebi, Türkiye’de tarımda üretim
planlaması yapılmamasıdır. Tarım Bakanlığı bir an önce Türkiye’de tarımda
üretim planlaması yaparak bu sorunların üstesinden gelmelidir diyorum, hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Sayın Murat Çepni. 
HDP
GRUBU ADINA MURAT ÇEPNİ (İzmir) – Teşekkürler Başkan.
Genel
Kurul, değerli halkımız; öncelikle inşaat işçisi, DEV-YAPI-İŞ Sendikası
Temsilcisi Hasan Oğuz kardeşimizi kalp krizi sonucu kaldırıldığı hastanede
Covid-19 nedeniyle kaybettik. Ailesi ve işçi sınıfına başsağlığı diliyor, anısı
önünde saygıyla eğiliyorum. 
Covid-19,
yok olan ormanlar, zehirlenen gıdalarımız, yok edilen yaban hayatının sonucunda
açığa çıkan bir virüs ve bugün virüsle mücadele ederken de tarımın ve gıdanın
ne kadar kritik ve stratejik bir öneme sahip olduğunu bir kez daha görmüş
oluyoruz. Türkiye’de tarımın yok edildiği politikalarla uzunca zamandır
mücadele ediyoruz ve Türkiye’de tarım alanları maalesef inşaat şirketlerinin,
inşaatın ve enerji şirketlerinin işgali altında. Buna en somut bilinen
örneklerden Ege’yi, Aydın’ı verebiliriz. Yine, buna en somut örnekler olarak
Karadeniz’i, örneğin Samsun-Çarşamba’yı verebiliriz. AKP, maalesef, orada tarım
alanlarını, tarımı geliştirmek, küçük çiftçi üretimini geliştirmek yerine, çok
daha kısa sürede çok daha hızlı para kazanmanın yolunu seçerek bu tarım alanlarını
inşaat şirketlerine peşkeş çekiyor. On
sekiz yılda 35 milyon dönüm arazi ekilemiyor hâlde ve Türkiye ithalatçı
pozisyonuna düşmüş durumda.
Yine,
tarım politikasında en belirleyici sıkıntılardan bir tanesi de tohum
politikası. Burada da hibrit tohum politikası, yerli tohumu, yerel tohumu
ortadan kaldırmış ve küçük üreticiyi endüstriyel tarıma, tarım şirketlerine
mahkûm etmiş durumda.
Evet,
tüm dünyada tarım üretiminin yüzde 85’i küçük çiftçi üreticisinden elde
ediliyor yani küçük çiftçiyi, küçük üreticiyi koruyamadığınızda,
korumadığınızda tarımı doğal olarak emperyalist tarım şirketlerine bağlamış
olursunuz, tarım politikasını, tohum politikasıyla bir biçimde emperyalist
şirketlere bağlamış olursunuz. Burada tabii ki planlama çok kritik bir öneme sahip.
Hangi zamanda ne kadar ürünün nasıl ekileceğinin belirlenmesi, kuşkusuz bir
tarım planlamasına bağlı. Burada, köylünün bu planlamayı rahatça yapabilmesi
için kuşkusuz gelirinin yeterli olması lazım. Çiftçi, bugün ürettiğini satamaz
hâlde, sattığından geçinemez hâlde ve çoğunlukla da üretimden vazgeçer durumda,
dolayısıyla küçük çiftçi tarımı bugün yok olma riskiyle karşı karşıya. 
Evet,
açlık, AKP’nin betonlarıyla giderilemeyecek bir mesele. Dolayısıyla bir ülkenin
aynı zamanda bağımsızlığının da temel kriterlerinden bir tanesi, tarımın, yerli
tarımın, küçük çiftçi tarımının geliştirilmiş olmasından geçer. Dolayısıyla,
ekolojik yıkımın da getirdiği bir sonuç; ormanların, tarım alanlarının yok
edilmesi aynı zamanda ekolojik yıkım, ekolojik kriz ve …
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MURAT
ÇEPNİ (Devamla) - …tarımın içinde bulunduğu bu problemlerin topluca çözümü,
AKP’nin inşaattan, ranttan yana değil, tarımdan ve ekolojiden yana bir politika
üretmesinden geçiyor.
Teşekkür
ederim. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Tufan Köse.(CHP sıralarından
alkışlar)
CHP
GRUBU ADINA TUFAN KÖSE (Çorum) – Teşekkür ediyorum Sayın Başkan.
Değerli
milletvekilleri, Millet İttifakı çatısı altında ülkemizin aydınlık geleceği
için birlikte siyaset yapmaktan onur duyduğumuz, mücadele etmekten onur
duyduğumuz İYİ PARTİ, bugün, tarımda da planlama olmaksızın köylünün, çiftçinin
kalkınamayacağını da izah eden bir grup önerisi vermiş. Ben kendilerine bu anlamda
teşekkür ediyorum.
Plan
mı pilav mı? “Bize plan lazım değil, pilav lazım.” diyen bir siyasetçinin bu
sözlerinin üzerinden altmış küsur sene geçmiş, biz hâlâ pilavı bulamıyoruz. O
günlerde dünyada, tarımda kendi kendine yeten ender ülkelerden biriyken bugün,
buğdaydan arpaya, soyadan, mısırdan mercimeğe kadar her şeyi ithal eden bir
ülke hâline gelmişiz. Eserinizle gurur duyuyorsanız vallahi bir şey diyemiyorum
sizlere. 
Değerli
arkadaşlarım, 2006’da Cumhuriyet Halk Partisinin de kurumsal olarak destek
verdiği bir Tarım Kanunu çıktı ittifakla. Bu Tarım Kanunu’na göre –Sayın Genel Başkan
da zaman zaman bunu söyler- çiftçiye, gayrisafi millî hasılanın yani ülkede
üretilen bütün değerlerin, ne üretiliyorsa, 1 milyarsa 1 milyar, 1 katrilyonsa
1 katrilyonun yüzde 1’i tarım sektörünü desteklemek üzere çiftçiye verilecekti.
Verildi mi? Bakın, aşağı yukarı on dört yıl geçmiş, on dört yıl içerisinde her
yıl yarıdan az oranda, bu oranın yarısından daha az verildiği için bugün
çiftçinin devletten 170 milyar lira alacağı var.
Tabii
“Çok para veriyoruz.” diyor iktidar “Veriyoruz, mutlu edemiyoruz.” diyor.
Çiftçiye bakıyorsunuz, hakikaten mutlu değil. Bunu şöyle de örnekleyebiliriz
arkadaşlar: Bakın, Gazi Mustafa Kemal “Çiftçi milletin efendisidir, köylü
milletin efendisidir.” diyen bir anlayışı temsil ediyordu. Sizin hangi anlayışı
temsil ettiğinizi söylemeye bile gerek duymuyorum. Asgari ücretle kent
merkezinde çalışması, genç kızlarımızın o erkekle, damat adayıyla evlenmesi
için yeterli. Genç kızlarımız köye gelin gitmiyorlar 3 katı, 4 katı, 5 katı da
geliri olsa yani köyde 50-100 hayvanının olmasındansa kent merkezinde asgari
ücretle çalışması damat adayı olarak şansını artırıyor; bunu hepiniz
biliyorsunuz. Demek ki tarım ülkemizde yeterince itibar ve değer görmüyor. 
Şimdi,
2002’de geldiğinizde çiftçinin bankalara olan borcu 1 milyar liraydı, bugün
neredeyse tarlası ipoteksiz bir çiftçi kalmadı, borç 130 milyara çıkmış, 130
kat artmış. 
Şimdi,
cumhuriyet tarihinde ilk defa -ben de küçük bir çiftlikte süt üreticisiyim, bu
arada onu da söyleyeyim- 1 litre sütle 1 kilogram yem alabiliyorsunuz, 1 litre
sütle… Yani bu değişebilir, oran 1,5 olabilir; 1,75 olabilir ama 1’e 1 olan
oran 2’ye çıkmış yani 1 litre süt satıyorsunuz, yarım kilo yem alabiliyorsunuz.
Bu çok kötü bir oran, kötü bir durum. Hemen şöyle söyleyeyim: Mesela, benim de
100 başlık bir süt çiftliğim vardı -kapatıyoruz şu anda, çok azalttık hayvan
sayısını; 3 ortağız, ortaklarımızdan birisi veteriner- para kazanmıyor, zarar
ediyor ama her ay 8 bin lira katma değer vergisi ödüyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
TUFAN
KÖSE (Devamla) - Sebebi ne? İşte, bazı girdilerin -örnek olsun- yemin katma
değer vergisi sıfır, sütün katma değer vergisi yüzde 8. Yani buna da bir çözüm
getirilmeli. Her ay zarar eden çiftlik 7-8 bin liralık elektrik tüketiyor.
Şimdi, yemin bütün ham maddesi dışarıdan geldiği için, dolara ve dövize bağlı
olduğu için bu kaçınılmaz bir durum. 
Hemen
planlamaya geleyim. Tarım sayımımız yok, planlama yapamıyoruz. Tarımsal, kırsal
veriler hem TÜİK bazında hem kamu kurumları bazında yeterli değil, yani
birbiriyle uyumlu değil, mütenasip değil. Arazi kullanım planlaması yok,
tarımsal üretim planlaması yok. Bakın, bunu hafife almayın, büyük ovalarda bile
böyle bir planlama yok. O nedenle, ne yaparsanız yapın, bu kısır döngüyü
düzeltmek mümkün değil; en kısa sürede planlamaya geçmek ve tarımın ve kırsal
kesimin planlamasının acilen yapılması gerekiyor. 
Hepinizi
saygıyla selamlıyorum. (CHP ve İYİ PARTİ sıralarından alkışlar)
BAŞKAN
– Adalet ve Kalkınma Partisi Grubu adına Sayın Fatma Aksal. (AK PARTİ
sıralarından alkışlar)
AK
PARTİ GRUBU ADINA FATMA AKSAL (Edirne) – Teşekkür ediyorum Sayın Başkan. 
Sayın
Başkan, değerli milletvekilleri; İYİ PARTİ grup önerisi hakkında söz almış
bulunmaktayım. Hepinizi saygıyla selamlıyorum. 
Sürdürülebilir
üretimi, yeterli ve güvenilir gıdaya erişimi, kırsal kalkınmayı ve rekabet
edilebilirliği sağlamak amacıyla tarımı stratejik bir sektör olarak ele alan AK
PARTİ, iktidara geldiği günden beri, tarımda millî ve küresel çözümler üretmeye
devam etmektedir. On yedi yıllık iktidarımızda, güçlü tarım ve orman
altyapısını oluşturabilmek için elimizden gelen çabayı sarf ettik. Bu kapsamda,
tarım hasılamızı yüzde 645 artırarak 48 milyar dolara çıkardık, 408 milyar
lirayla tarımsal destek verdik, 565 baraj inşa ettik; 6,6 milyon hektar araziyi
sulamaya açtık; 4,5 milyar fidanı toprakla buluşturduk, tohumluk üretimimizi 8
kat artırdık, tohumluk ihracatımızı 10 kat artırdık. Ayrıca, 18 milyar dolarlık
tarımsal ihracatımız ve 5,3 milyar dolarlık dış ticaret fazlamızla, tarımda net
ihracatçı konumuna geldik. 3’üncü Tarım Orman Şûrası’nda aldığımız kararları
hayata geçirerek tarımsal altyapımızı daha da güçlendirdik.
2023
yılına kadar, 2 milyon hektar tarım alanını daha suyla buluşturmayı ve on yıl
içerisinde toplulaştırmaya elverişli toplam 14 milyon hektar tarım arazisini
toplulaştırmaya açmayı planlıyoruz. İnşallah 2023 yılına kadar, nüfusumuz kadar
küçükbaş hayvan varlığına sahip olacağız. 
Geçtiğimiz
bu zorlu süreçte, Tarım ve Orman il müdürlerimiz, çiftçilerimizin işlerini
kolaylaştırmak, bu süreçte üretimi aksattırmamak adına her türlü desteği
vermektedirler. Bu yıl içerisinde 10,4 milyar liralık destekleme ödemesini
çiftçilerimizin hesabına yatırdık. 
Verimli
toprakları, sulanabilir ovalarıyla seçim bölgem Edirne, ülkemiz tarımsal
üretimine ciddi katkı sağlamaktadır. 2019 yılında toplam üretimin; çeltikin
yüzde 43’ü, yağlık ayçiçeğinin yüzde 12,8’i, kanolanın da yüzde 11,2’si
Edirne’mizde üretilmiştir.
Kıymetli
çiftçilerimiz, üreticilerimiz; siz ekmeye, dikmeye, üretmeye devam edin,
ürününüz tarlada, serada kalmayacak diyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Mersin Milletvekili Rıdvan Turan ve
arkadaşları tarafından, corona virüsün pandemi ilan edilmesiyle gıda
ürünlerinde kıtlık yaşanmaması, mevsimlik tarım işçilerinin hijyenik ve güvenli
koşullar altında çalışmalarının sağlanması amacıyla 11/4/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 13 Nisan 2020 Pazartesi günkü birleşiminde
yapılmasına ilişkin önerisi 
13/4/2020
Türkiye Büyük Millet Meclisi Başkanlığına
Danışma
Kurulu 13/4/2020 Pazartesi günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Meral Danış Beştaş
 Siirt
 Grup
Başkan Vekili
Öneri:
11
Nisan 2020 tarihinde Mersin Milletvekili Rıdvan Turan ve arkadaşları tarafından
6335 sıra numaralı coronavirüsün pandemi ilan edilmesiyle gıda ürünlerinde
kıtlık yaşanmaması, mevsimlik tarım işçilerinin hijyenik ve güvenli koşullar
altında çalışmalarının sağlanması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 13/4/2020 Pazartesi günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Sayın Ömer Öcalan. 
Buyurun.
(HDP sıralarından alkışlar) 
HDP
GRUBU ADINA ÖMER ÖCALAN (Şanlıurfa) – Değerli arkadaşlar, merhabalar. Genel
Kurulu selamlıyorum. 
Aslında
ülkemiz tarımsal üretim açısından kendine yetebilirlik noktasındadır. Maalesef
son yıllarda, tarım alanındaki ithalat politikalarından kaynaklı, artık çiftçi
üretmiyor. Ülkenin de bu noktada tarıma dönük aktif bir politikasının
olmadığını da biz biliyoruz ama özellikle bu son dönemde Çin’de çıkan Covid-19
salgın hastalığı maalesef tarım alanında da etkisini gösterecektir. 
Artık
biz bahar aylarındayız. Bu noktada, mevsimlik tarım işçileri de bu üretimde en
büyük rolü oynayan, en büyük emeği veren kesimdir. Bizim mevsimlik tarım
işçilerine dönük belli başlı politikalarımızın olması gerekiyor. Eğer bu
noktada mevsimlik tarım işçilerinin sağlığı, güvenliği her açıdan sağlanmazsa
ilerleyen dönemlerde büyük bir kıtlıkla da karşı karşıya kalırız. 
Değerli
arkadaşlar, biz, mevsimlik tarım işçilerinin durumunu biliyoruz. Mevsimlik
tarım işçileri, genelde kendi şehirlerinden çıkıp tarımın etkili olduğu yerlere
giderler, orada en kötü koşullarda, en zor şartlarda çalışırlar. Orada şu an
bahsettiğimiz fiziksel mesafeyi nasıl ayarlayacaklar, ulaşımlarını nasıl
sağlayacaklar? Bu noktada eğer bu Meclis görev ve sorumluluk almazsa, yarın
herhangi bir büyük hastalık, bu Covid-19 mevsimlik tarım işçilerini etkilerse
büyük bir kıtlıkla da karşı karşıya geliriz. Biz, mevsimlik işçilerin çadırda
yaşadığını çok iyi biliyoruz. Burada, çadırda aynı aileden 10-15 kişi yaşıyor,
fiziksel mesafeyi nasıl ayarlayacaklar? Bakınız, burada AFAD’ın ve Kızılayın
devreye girmesi gerekiyor. Bu insanların konaklamasının nasıl yapılacağını,
bulunduğu şehirden tarım üretimine nasıl katkılar sunacağını, ulaşımını
sağlaması gerekiyor. Zaten son dönemlerde, tıka basa dolu dolmuşlarla,
otobüslerle tarım alanına gidiyorlar. Bu, tıka basa gidilen bir noktada
fiziksel mesafeyi nasıl ayarlayıp yüzlerce kilometre uzaktaki tarım alanına
gidecekler?
Bakınız,
bu tarım işçilerinin birçok sorunu vardır. Hepsi sigortasız çalışmaktadırlar
arkadaşlar. Çalışma süreleri on iki saat ile on dört saat arasındadır. Orada,
çalışma süresi çiftçinin ya da patronun vicdanına kalmıştır. Zaten, biz
biliyoruz, bu arazi alanında ne mutfak ne tuvalet ne banyo gibi temel ihtiyaç
alanlarını karşılayacak fiziksel şartlar da yoktur. Elektrik, içme suyu,
kullanım suyu zaten yoktur. Birçok alanda sıkıntılar yaşanıyor.
Toplumun
en büyük emekçileri olan mevsimlik tarım işçileri maalesef zor şartlarda
yaşıyorlar. Bakınız, Siirt’ten Trabzon’a fındık işçiliği için giden Hızna Kansu
ne diyor? Diyor ki: “Erkekler bizden 2 kat daha fazla ücret alıyor. Aynı işi
yapmamıza rağmen kadınlara 75 TL, erkeklere 120 TL, kimi yerlerde ise erkeklere
150 TL yevmiye veriliyor. Aynı işi yapıyoruz ama aynı ücreti alamıyoruz, bu
haksızlık değil midir?” Biz biliyoruz, kadınlar ve çocuklar mevsimlik tarım
işçileri içinde en zorlanan kesimlerdir. Çocuklar eğitimden, sağlıktan mahrum
bir şekilde tam bu aylarda; mart, nisan ve mayıs aylarında kendi şehirlerini
bırakıp gitmektedirler. Hükûmetin bu noktada bir politika geliştirmesi
gerekiyor ama biz bakıyoruz, toptan bir tarımsal sorun var, üretime dönük sorun
var çünkü iktidar kendi çevresini, kendi baronlarını zenginleştirmek için
sınırsız ithalat yetkisini kimi kesimlere vermiş. Sahada üretim yok, sahada
çalışana, tarım işçilerine ve çiftçilere destek yok. Kimi rakamlar söyleniyor
burada, milyon TL’lerden, milyar TL’lerden, katkılardan, desteklerden
bahsediliyor ama sahaya gidin, bakın, DEDAŞ gibi bir enerji şirketinin çiftçilerin
ümüğüne nasıl yapıştığını, sizin buradan verdiğiniz desteklemelerin üzerine
nasıl ipotek koyduğunu biz çok iyi biliyoruz. 
(Mikrofon
otomatik cihaz kapatıldı)
BAŞKAN
– Tamamlayın sözlerinizi.
ÖMER
ÖCALAN (Devamla) – Bir de şu duruma da değinmekte yarar var: Değerli
arkadaşlar, çok iyi biliyoruz, mevsimlik tarım işçilerinin yüzde 80’i kürdistan
bölgesinden Türkiye tarafına tarım işçisi olarak gitmektedirler, orada 90’Iı
yıllarda köyleri yakılıp yıkılan, göç etmek zorunda kalan insanlar en zor
şartlarda yaşamaktadırlar. Bizim bu insanların durumunu iyileştirmemiz
gerekiyor, bir tarım politikası geliştirmemiz gerekiyor. Bakınız, Covid-19
salgın hastalığında en büyük risk grubunda olan insanlar bunlardır. Eğer biz
mevsimlik tarım işçilerinin şartlarını düzeltmezsek orada, bir salgın durumunda
bu ülkenin temel tüketim maddelerini de üretemezler, büyük bir gıda sorunu
yaşanır, büyük bir kıtlık yaşanır. Bu noktada, önergemize desteklerinizi
istiyoruz.
Hepinize
başarılar diliyoruz. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın Başkanım, biraz evvel konuşan hatip bir
nitelendirmede bulundu, bir bölge nitelendirmesi. Türkiye Cumhuriyeti devleti
üniter bir yapıya sahip, 81 vilayetiyle, bu bahsettiği şekilde bir bölgenin
içinde barındırılmadığı bir devlettir. 
MEHMET
RUŞTU TİRYAKİ (Batman) – Binali Yıldırım’a, Cumhurbaşkanına söz yok.
MUHAMMET
EMİN AKBAŞOĞLU (Çankırı) – Dolayısıyla bu ibarenin doğru olmadığını beyan etmek
için, tutanaklara geçirmek için ifade ettim.
Teşekkür
ederim.
NURAN
İMİR (Şırnak) – Tarihe de mi başkaldırıyorsunuz? 
MEHMET
RUŞTU TİRYAKİ (Batman) – Cumhurbaşkanı söyleyince serbest, Ömer Öcalan
söyleyince yasak, öyle mi?
BAŞKAN
– Sayın Beştaş…
V.- AÇIKLAMALAR (Devam)
21.- Siirt Milletvekili Meral Danış Beştaş’ın, Çankırı Milletvekili Muhammet Emin Akbaşoğlu’nun
yerinden sarf ettiği bazı ifadelerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Adını
söylemediği bölge Kürdistan bölgesi. Bu kavramı, bu bölgeyi, bu coğrafyayı,
Kürdistan federal bölgesini, Irak’ta bulunan Kürdistan federal hükûmetini
defalarca konuştuk. İstediğiniz kadar aksini söyleyin.
Binali
Yıldırım, Recep Tayyip Erdoğan söyleyince Kürdistan diye bir bölge var, ülke
var, Kürt halkı var, her şey var bu konuda; biz söyleyince yok. Tabii ki biz
onları referans da almıyoruz. 
İstediğiniz
kadar söyleyin aksini, Kürdistan diye zaten bir federal hükûmet var, Kürdistan
bölgesi var; buralarda Kürt halkı yaşar. Kürt halkının da bir dili var, Kürtçe
“…”(x)
Yani 4 ayrı lehçesi de var. Şu anda Türkiye’de de kürdistan coğrafyası,
bölgesi, Kürt illeri diye nitelendirdiğimiz bir bölge var.
(Mikrofon
otomatik cihaz tarafından kapatıldı)
ARSLAN
KABUKCUOĞLU (Eskişehir) – Türkiye’de öyle bir bölge yok.
BAŞKAN
– Buyurun.
MERAL
DANIŞ BEŞTAŞ (Siirt) – Yani bu “Diliniz yoktur.” demek “Güneş yoktur.” demek
gibi. Ne bileyim yani, böyle çok absürt geliyor açıkçası. Bu tartışmaları
geride bırakalım. Yani ne biz geri adım atarız ne de bu yok olur yani Kürdistan
bir anda uçuşmaz, Kürtler de uçuşmaz, yok olmaz yani. Bundan vazgeçin.
CANAN
KALSIN (İstanbul) – Vatanın birliği ve bütünlüğü üzerine yemin ettiğinizi
unutmayın. 
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu, buyurun.
22.- Çankırı Milletvekili Muhammet Emin Akbaşoğlu’nun, Siirt Milletvekili Meral Danış Beştaş’ın yaptığı
açıklamasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Söylediğimiz
çok açık ve nettir. Buradan başka noktalara götürmeye, Kürt vatandaşlarımızla,
Kürt kökenli vatandaşlarımızla ilgili birtakım siyasi mesajlar vermeye gerek
yok.
NURAN
İMİR (Şırnak) – Biz Kürt kökenli değiliz, Kürt’üz, Kürt!
MUHAMMED EMİN AKBAŞOĞLU (Çankırı) – Türkiye Cumhuriyeti devletinde üniter bir yapı vardır,
81 vilayet vardır. Kürt kökenli vatandaşımız, Arap kökenli vatandaşımız, farklı
kökenli vatandaşlarımız, 81 vilayetimizde 83 milyon insanımız kardeşiz,
aynıyız, eşitiz, hiçbir problem söz konusu değildir. 
MUAZZEZ
ORHAN IŞIK (Van) – Biz Kürt’üz, kökenli değiliz.
NURAN
İMİR (Şırnak) – Kes sesini, kes sesini!
MUHAMMED
EMİN AKBAŞOĞLU (Çankırı) – Böyle bir coğrafi bölge nitelendirmesi söz konusu
değildir, bu nitelendirmenin Anayasa’ya aykırılık teşkil ettiğini teknik olarak
ifade etmek için söz aldım.
Teşekkür
ederim.
MERAL
DANIŞ BEŞTAŞ (Siirt) – Sayın Başkan… 
BAŞKAN
– Buyurun Sayın Beştaş.
Ben
de niye sakin gidiyoruz diye merak ediyordum.
Buyurun.

23.- Siirt Milletvekili Meral Danış Beştaş’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması 
MERAL DANIŞ BEŞTAŞ (Siirt) – Evet Sayın Başkan. Doğrusu, itiraz gelmeseydi gayet
farklı bir seyirde gidiyorduk. 
Bir
kere, ben bir Kürt kadını olarak, kökenli değilim; bunu daha önce de söyledim.
Siz nasıl Türk’seniz ben de Kürt’üm. Böyle, köken yapıştırmayalım birbirimize.
Biz kimseye Türk kökenli, Laz kökenli, Çerkez kökenli demiyoruz. Biz nasıl
doğduysak… Yani ailemizi kendimiz seçmiyoruz, siz de seçmiyorsunuz. Bize
“kökenli” demekten vazgeçin; bu birincisi. 
İkincisi:
Kardeşliği değil, eşitliği savunalım. Anayasal olarak, Türkiye’de yaşayan 82
milyon yurttaşın aynı haklarda, aynı özgürlüklerde bir arada -altını çizerek
söylüyorum, bir arada- yaşamını savunan bir partiyiz. (AK PARTİ sıralarından
gürültüler)
(Mikrofon
otomatik cihaz tarafından kapatıldı)
BAŞKAN
– Arkadaşlar, müsaade eder misiniz… Grup Başkan Vekili konuşuyor, lütfen…
Katılmak zorunda değilsiniz fikirlerine. 
Buyurun.

MERAL
DANIŞ BEŞTAŞ (Siirt) – Biz, ne Türk’ün ne Kürt’ün ne Laz’ın ne Arap’ın ne
Çerkez’in ne başka bir etnik kimliğin, dilin, kültürün diğerine üstünlüğünü
kabul etmiyoruz; hepsinin eşit şartlarda, bir arada, aynı ülkede, üniter yapı
içinde yaşamını savunuyoruz biz. 
BAŞKAN
– Anlaşılmıştır Sayın Beştaş, teşekkür ediyorum.
MERAL
DANIŞ BEŞTAŞ (Siirt) – Bizim bu ülkeyi bölmek gibi bir iddiamız yok. Biz
“bölge” derken, orası bir ülkedir, ayrı bir yönetimi var, ayrı sınırları var
demedik. Siz HDP’nin programına bakarsanız zaten, buradaki grubumuzdan da
görüldüğü üzere, Türkiye’de herkesin bir arada yaşayabileceği bir sistem
öneriyoruz, demokratik bir sistem.
BAŞKAN
– Teşekkür ediyorum.
MUHAMMET
EMİN AKBAŞOĞLU (Çankırı) – Bu konuyla ilgili açıklamaları yaptık.
Teşekkür
ederim.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Mersin Milletvekili Rıdvan Turan ve
arkadaşları tarafından, corona virüsün pandemi ilan edilmesiyle gıda
ürünlerinde kıtlık yaşanmaması, mevsimlik tarım işçilerinin hijyenik ve güvenli
koşullar altında çalışmalarının sağlanması amacıyla 11/4/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 13 Nisan 2020 Pazartesi günkü birleşiminde
yapılmasına ilişkin önerisi (Devam)
BAŞKAN
– İYİ PARTİ Grubu adına Sayın Fahrettin Yokuş konuşacak. (İYİ PARTİ
sıralarından alkışlar)
İYİ
PARTİ GRUBU ADINA FAHRETTİN YOKUŞ (Konya) - Sayın Başkan, değerli
milletvekilleri; hepinizi saygıyla selamlıyorum.
Malum,
küresel bir salgınla bütün dünya yüz yüze. Coronavirüs maalesef dünyayı bir
manada sarmakla kalmadı, insan hayatının ne kadar önemli olduğunu bir kere daha
bizlere gösterdi. Bunun yanında, tarımın, gıdanın ne kadar stratejik bir önemi
haiz olduğunu gördük ve bu bağlamda, gerçekten, ülkemizi yönetenler, Sayın
Cumhurbaşkanımız başta olmak üzere, bu hususta güzel açıklamalar yaptılar.
Sayın Cumhurbaşkanı “Ekilmedik bir karış toprağımız kalmayacak.” dediler, Tarım
ve Orman Bakanımız ise “Hazine arazilerini tarıma açacağız.” dediler. Gerçekten
bunları takdirle karşılıyoruz ve diyoruz ki: İnşallah ülkemizde bunlar hayata
geçer. Çünkü hepimiz biliyoruz, şu ana kadar iktidar partisinin Türkiye’deki
tarım politikalarının ne kadar eksikliklerle dolu olduğunu hep beraber yaşadık.
Özellikle 2006 yılından itibaren çiftçimiz, hayvancılıkla uğraşanlarımız,
kanuni hakları olan gayrisafi yurt içi hasılanın yüzde 1’ini maalesef
alamadılar. Bütün bunlara baktığımız zaman çiftçilerimizin artık şu
sorunlarının sonlandırılması gerektiğini düşünüyoruz: Altı ay süreyle,
çiftçilik ve hayvancılıkla uğraşanların borçları ertelensin. Daha önemlisi,
icralar tekrar, yeniden yapılandırılsın. Yerli ve millî tarım üretimine
geçilsin, yeni üretim çiftlikleri oluşturulsun. Ayrıca üretim planlamaları yeniden
yapılsın. Bütün bunların yanında çiftçimize alım güvencesi verilsin. Eğer bu
sağlanabilirse gerçekten yeni dönemde, yeni süreçte Batı standartlarına ulaşmış
oluruz çünkü birçok gelişmiş ülke artık tarımda alım güvencesine geçmiştir.
Bunun yanında, özellikle, Sayın Tarım Bakanının sadece 21 ili kapsayan tohum
desteğinin ise tüm illere yansıtılması gerektiğini düşünüyor, bu tip yanlış
uygulamalardan vazgeçilmesini diliyor, hepinizi saygıyla selamlıyorum. (İYİ
PARTİ sıralarından alkışlar)
BAŞKAN
– Cumhuriyet Halk Partisi Grubu adına Sayın Abdurrahman Tutdere. (CHP
sıralarından alkışlar)
CHP
GRUBU ADINA ABDURRAHMAN TUTDERE (Adıyaman) – Sayın Başkan, değerli
milletvekilleri; HDP’nin grup önerisi üzerinde söz almış bulunmaktayım. Genel
Kurulu saygıyla selamlıyorum.
Değerli
milletvekilleri, başta Genel Başkanımız Sayın Kemal Kılıçdaroğlu olmak üzere,
bütün Cumhuriyet Halk Partisi milletvekilleri, hem bu kürsüde hem de bütün
platformlarda hep şunu dedik: Üretim dedik,
tarım dedik. Tarım ve üretim olmazsa ülkemizin sonu karanlık olur, insanlarımız
açlıkla karşı karşıya kalır dedik. Ancak bütün bu söylemlerimize rağmen
iktidarınız bugüne kadar bu söylemlerimize kulak asmadı. Sizler tutturdunuz,
“ithalat” dediniz. Ancak coronavirüs salgını başladıktan sonra Sayın Cumhurbaşkanı,
geçen günkü halka sesleniş konuşmasında aynen şunu dedi: “Çiftçilerimiz
ekilmemiş tek karış toprak bırakmayacaktır.” Tarım Bakanı “Hazine arazilerini
tarıma açacağız.” dedi. Evet, coronanın etkisiyle de olsa Hükûmetinizin bu
aşamaya gelmiş olması sevindirici. Ancak şunu da ifade etmeden geçemeyeceğim:
Tarım Bakanı “Hazine arazilerini tarıma açalım.” derken, şu anda, iktidarınız
döneminde 35 milyon dekar tarım arazisinin çiftçiler tarafından terk edildiğini
de görmek gerekir. Siz önce, bu terk edilen tarım arazilerinin tekrar çiftçiler
tarafından ekilebilmesi için gerekli koşulları mutlaka sağlamalısınız. Tarım
girdilerini mutlaka düşürmelisiniz. Çiftçiye gerekli her türlü desteği mutlaka
sağlamalısınız. Her şeyden önce, ithalata dayalı tarım anlayışından
vazgeçmelisiniz. 
Değerli
arkadaşlar, 2019 yılında ülkemiz buğday ve ayçiçeği ithalatında dünya 1’incisi
olmuştur. Gerçekten, sadece bu kalem bile hepimiz için çok büyük bir ayıp.
Değerli
arkadaşlar, yine iktidarınız döneminde 500 bin çiftçi şu anda topraktan elini
çekmiş, üretimden elini çekmiş durumda. Tabii, şu an grup önerisi tarım
işçileriyle ilgili. Tarım işçilerinin sorunları ülkemizin kanayan yarası. Bu
aralar ülke olarak coronavirüs salgınıyla mücadele ediyoruz. 2015 yılında
Meclis tarafından kurulan bir araştırma komisyonunun hazırlamış olduğu rapora
göre, 2015 verilerine göre Türkiye’de yaklaşık 3 milyon tarım işçisi var. O
sayı öyle tahmin ediyorum ki şu aralar 4 milyon civarındadır. Coronavirüs
mücadelesinde en etkili yöntemin sosyal izolasyon olduğu gerçeği göz önünde
bulundurulduğunda, bu 4 milyon hareketli nüfusun Türkiye’yi, gerçekten, virüs
salgınının yayılması noktasında ne kadar ciddi bir tehlikeyle karşı karşıya
getireceği gerçeğinin hepimizin aklında olması gerekiyor.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ABDURRAHMAN
TUTDERE (Devamla) – Değerli milletvekilleri, tarım işçileri, aslında, tarım
ürünlerinin ekim ve hasat dönemlerine göre, ülke içerisinde bölgeden bölgeye
bir göçü de beraberinde getiriyor. Tarım işçileri, Akdeniz’den İç Anadolu’ya,
İç Anadolu’dan da Karadeniz’e geçerek bölgeye has ürünlerin ekilmesinde,
hasadın toplanmasında büyük bir emek veriyorlar ve bu süreçte çok sağlıksız
koşullarda yaşıyorlar; çadırlarda yaşıyorlar, herhangi bir altyapısı olmayan,
temiz suyu olmayan koşullarda yaşıyorlar. Dolayısıyla bu 4 milyon kişilik
nüfusun coronavirüs ortamında sağlıklarının korunması için ciddi bir tedbire
ihtiyaç vardır. Biz Meclis olarak, 90 bin tutuklu, toplamda 300 bin hükümlü
için bir haftadır çalışıyoruz. Ancak 4 milyon tarım işçisinin sorunlarıyla
ilgili mutlaka çalışma yapmak zorundayız. Aksi takdirde, göç hâlinde olan,
hareket hâlinde olan bu insanların bu salgına karşı korunması zor olacaktır.
Teşekkür
ediyorum. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Yunus Kılıç konuşacak.
Buyurun.
(AK PARTİ sıralarından alkışlar)
AK
PARTİ GRUBU ADINA YUNUS KILIÇ (Kars) – Sayın Başkan, saygıdeğer
milletvekilleri; tabii, pandemi, kapsamından da anlaşılacağı üzere, bütün
dünyada bütün ülkeleri ve insanları etkileyebilecek sıkıntılı bir süreç.
Elbette tarım kesiminin de bundan etkilenmemesi söz konusu değil. 
Arkadaşlar,
tabii, mevsimlik işçiler ülkemizin kadim bir örfü, âdeti, geleneği veya bir
mecburiyeti. Altında çeşitli sosyal ve ekonomik sıkıntılar var elbette ama bu,
dünyada, sadece Türkiye'de olan, hatta sadece yurt içerisinde olan değil,
ülkeler arasında yapılan bir mecburi seyahat, mecburi bir çalışma alanı
diyelim. 
AK
PARTİ döneminde, hatırlarsanız -bu Covid’le alakalı olmadan- 2017’de bir
genelge yayınladı Başbakanlık; mevsimlik işçilerin nasıl gideceği, ne şekilde
barınacağı, sağlıklarıyla nasıl ilgilenileceği, çocukların eğitimlerinden
psikolojilerine kadar nasıl eğitim verileceği, AFAD’ın ne yapacağı, kolluk
kuvvetlerinin ne yapacağı, Millî Eğitim Bakanlığının eğitimi nasıl yapacağıyla
alakalı oldukça kapsamlı, geniş bir genelge yayınladı. Şimdi, zaten son iki-iki
buçuk yıldır bu genelgeye uygun bir şekilde valiliklerde oluşturulmuş olan komisyonlar
aracılığıyla, yavaş yavaş belli başlı bir düzene sokulmak üzereydi. Yeterli
midir? Elbette değildir ama her geçen gün daha iyileştiğini, izleyerek ve
görerek takip etmekteyiz. 
Bu
yıla özel, Covid’e özel ilave tedbirler… Onunla ilgili de yine, İçişleri
Bakanlığı, 3 Mart tarihli bir genelge yayınladı. Bu Covid sürecinde, mevsimlik
tarım işçilerinin bu seyahatlerinin, 2007’deki genelgeye ilâve olarak, nasıl
yapılacağıyla alakalı ilave tedbirler içeriyor. Burada yapılan en önemli şey
şu: Eskiden mevsimlik tarım işçileri kendi imkânlarıyla, araçlarıyla ve kendi
kararlarıyla ilden ile giderlerdi; kendileri araştırırlardı, çalışacakları
yerleri belirlerlerdi ve kalır, çalışır, dönerlerdi. Şimdi böyle olmayacak;
daha disiplinli, daha kontrollü olarak ve hastalığı kendilerine ve çevreye
bulaştırmamaları açısından şöyle olacak: Öncelikle, genelge gereğince, çıkış
illerindeki valilikler bu talepleri tespit edecek, gitmek istedikleri illere,
varış illerine bildirecek; o varış illerinde bu talepler onaylandıktan sonra,
hangi araçla, ne kadar kişiyi, nereden alıp nereye götürecekleri tamamen
açıklanmış bir şekilde takip edilecek; yola çıkmadan önce Sağlık Bakanlığının
ekipleri gelecek, her türlü önlemi alacak, dezenfeksiyonu yapacak ve anlatacak.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Kılıç.
YUNUS
KILIÇ (Devamla) – Teşekkürler Sayın Başkanım.
Çevreye
de çok bulaştırmadan, belli güzergâhlardan gidilecek, gittikleri yerlerde
valiliklerin komisyonları ve özellikle tarım il müdürlerinin aktif olacağı
komisyonlar tarafından karşılanacak, barınma alanlarına ulaştırılacak, orada
sağlık takipleri yapılacak, mesafe, izolasyon kontrolleri yapıldıktan sonra,
çalışma sürelerini tamamladıktan sonra tekrar aynı disiplin içerisinde çıkış
illerine geri getirilecekler. İçişleri Bakanlığı, takibi bizzat Bakanlık
tarafından yapılan bu konuda ciddi bir genelge yayınladı ve ülke içerisindeki
bu göçleri takip eden büyük bir organizasyon var aynı zamanda, Mevsimlik Gezici
Tarım İşçileri İzleme Kurulu var. Her yıl, ihtiyaçlara göre de bu Kurul bu
ihtiyaçları yeniden belirliyor ve bu genelgeye uygun hareketler sağlanıyor.
Gıda
tedarikiyle alakalı da bir iki cümle söylemek isterim. Elbette, gıda
tedarikiyle alakalı milletvekillerimizin telaşı normal. Bütün dünyada böyle bir
sıkıntı yaşanırken Türkiye’nin bundan etkilenmemesi düşünülebilir mi? Hayır.
(Mikrofon
otomatik cihaz tarafından kapatıldı)
YUNUS
KILIÇ (Devamla) – Sayın Başkanım, çok önemli, hemen bitiriyorum. 
BAŞKAN
– Çok önemli?
YUNUS
KILIÇ (Devamla) – Evet.
BAŞKAN
– Buyurun o zaman.
YUNUS
KILIÇ (Devamla) – Ama şöyle güzel bir müjde vereyim: Dünyada bu yıl bütün bu
kötü giden havaya ve senaryoya rağmen iyi bir şey var; dünyada yağışlar iyi,
kıtlık görünmüyor, kuraklık görünmüyor ve dünyada bir gıda bolluğu var.
Dolayısıyla Türkiye’nin ihracatında, ithal edeceği ürünlerde, tedarik
zincirinde bir problemin yaşanmayacağı açık. Bütün bunlara rağmen, Türkiye’de
de bu yıl yağmurların yüzde 5 daha az olmasına rağmen, beklenen rekoltelerin
iyi olduğu gözüküyor. Aynı zamanda, Avrupa’da, şu anda yaşanan sıkıntıdan
dolayı Türk ürünlerine olan talep artmış ve bazı ürünlerde ihracatımızın yüzde
45 seviyelerinde arttığını bilmenizi isterim. 
Bütün
bunlara ilave olarak, insanımız bundan kaygı duymasın diye Sayın
Cumhurbaşkanımızın şöyle bir talimatı var Tarım Bakanlığına: “Bütün
maliyetlerinin hazine tarafından katlanılması göze alınarak eski yıllarda
olanın üzerine ilave bir stoklama geleneği sürdürebilirsiniz.” Bu noktada da
hiçbir kaygıya kapılmamalarını istirham ediyor.
Yüce
heyetinizi saygılarımla selamlıyorum. (AK PARTİ sıralarından alkışlar)
III.- YOKLAMA
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Siirt) – Sayın Başkan, yoklama talep ediyoruz.
BAŞKAN
- Halkların Demokratik Partisi grup önerisini oylarınıza sunacağım ama
öncesinde bir yoklama talebi var, önce onu yerine getireceğim.
Sayın
Beştaş, Sayın Toğrul, Sayın Orhan Işık, Sayın Koçyiğit, Sayın Kemalbay, Sayın
Koç, Sayın Çepni, Sayın Tiryaki, Sayın Gergerlioğlu, Sayın Hatımoğulları Oruç,
Sayın Taşdemir, Sayın Coşkun, Sayın Gülüm, Sayın Çelik, Sayın Sarısaç, Sayın
Öcalan, Sayın Eksik, Sayın İmir, Sayın Kaçmaz, Sayın Baş.
Yoklama
işlemini başlatıyorum.
Dört
dakika süre veriyorum.
Pusula
veren milletvekillerimiz lütfen, Genel Kurul salonundan ayrılmasınlar.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Mersin Milletvekili Rıdvan Turan ve
arkadaşları tarafından, corona virüsün pandemi ilan edilmesiyle gıda
ürünlerinde kıtlık yaşanmaması, mevsimlik tarım işçilerinin hijyenik ve güvenli
koşullar altında çalışmalarının sağlanması amacıyla 11/4/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 13 Nisan 2020 Pazartesi günkü birleşiminde
yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Etmeyenler… Kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Grup Başkan Vekili Sakarya
Milletvekili Engin Özkoç ile Ankara Milletvekili Murat Emir tarafından,
Covid-19 salgınının bundan sonraki süreçte ülkemizdeki etkilerinin neler
olabileceğinin, vaka sayılarını azaltmaya yönelik alınabilecek tüm tedbirlerin
belirlenmesi amacıyla 13/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 13 Nisan 2020 Pazartesi günkü birleşiminde yapılmasına ilişkin
önerisi
Türkiye Büyük Millet Meclisi Başkanlığına
Danışma
Kurulu 13.4.2020 Pazartesi günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Grup
Başkan Vekili ve Sakarya Milletvekili Engin Özkoç ile Ankara Milletvekili Murat
Emir tarafından, Covid-19 salgınının bundan sonraki süreçte ülkemizdeki
etkilerinin neler olabileceği, vaka sayılarını azaltmaya yönelik alınabilecek
tüm tedbirlerin belirlenmesi amacıyla 13/4/2020 tarihinde Türkiye Büyük Millet
Meclisi Başkanlığına verilmiş olan Meclis Araştırması Önergesi’nin (1733 sıra
no.lu) diğer önergelerin önüne alınarak görüşmelerinin 13/4/2020 Pazartesi
günlü birleşimde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın Murat Emir. (CHP sıralarından alkışlar) 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum.
Dünya
ve Türkiye, maalesef, çok ciddi bir salgınla baş etmek zorunda. Viral bir
salgından bahsediyoruz. Dolayısıyla bu salgına karşı mücadelemizin ne oranda
başarılı olduğunu ve mücadelenin neresinde olduğumuzu en iyi ölçebileceğimiz
ölçü, vakaların artış hızıdır. Maalesef, dünyadaki en kötü örnekler olan İtalya
ve İspanya’nın vaka artış hızında önüne geçmiş bulunuyoruz ve Amerika’yla
neredeyse bir yarış hâlindeyiz bu anlamda. Demek ki arkadaşlar, virüsün yayılım
hızını, hastalığın görülme hızını bir yerinden kırmak ve bu süreci tersine
çevirmek gibi bir zorunluluğumuz, görevimiz var. Oysa sizler bu konunun aciliyetinin
yeteri kadar farkına varamamış olsanız gerek ki el birliğiyle, hep beraber
yapılması gereken bir mücadeleyi maalesef, sadece kendi anlayışınız, tek adam
rejimi, onun Hükûmeti ve sizin belediyeleriniz üzerinden yürüterek bu
mücadelede dahi ayrımcılıktan, ayrıştırmaktan ve Türkiye’deki bütün güçleri
birleştirmekten uzak bir anlayış içerisindesiniz. Oysa değerli arkadaşlar, el
ele vermek, dayanışmak ve bütün mücadeleyi örgütlemek zorundayız.
Bakınız,
sokağa çıkma yasağı kararı paldır küldür, damdan düşer gibi alınmıştır; gece on
gibi bir saatte alındı, paldır küldür alındı, âdeta vatandaşı ters köşe etmek
ister gibi yaklaşım vardı. Oysa İtalya’ya bakıyorsunuz, bir gün önceden haber
verilmiş. Dünyanın hiçbir yerinde gece onda alınmış bir sokağa çıkma yasağı
kararı yok. Hukuki usul sorunlarını geçelim ama vatandaşlarımızın o iki gün
içerisinde ne yiyeceğini, ne içeceğini, sağlık sorunlarını nasıl gidereceğini,
temel ihtiyaçlarına nasıl ulaşacağını planlamadan ve çok daha önemlisi,
vatandaşlara o noktada bir güven vermeden gecenin bir vakti “İki gün sizi
evinizde tutacağız.” demek vatandaşları sokağa dökmekten başka bir şey değildi.
Sonuç olarak siz de biliyorsunuz ki ve kabul ettiniz ki maalesef “Kırk sekiz
günde bulaşı azaltalım.” derken kırk sekiz dakikada pik yaptırdınız ve maalesef
bunun sonuçlarını on dört gün sonra acı bir şekilde göreceğiz. 
Değerli
arkadaşlar, burada bir basiretsizlik, bir acemilik, bir beceriksizlik var ama
aslında, tek adam rejiminin doğasından kaynaklanan bir durum bu. Tek adam her
şeyi biliyor, her konuya hâkim, ne olursa olsun onun temiz tutulması lazım, en
doğruya o karar veriyor, devlet çürümüş durumda, devlet aklı, bilimsel
kurulların aklı, yapılması gereken bilimsel ölçütlerin hepsi göz ardı edilmiş
ve süreç son derece basiretsiz bir biçimde sürdürülüyor. Değerli arkadaşlar,
bunu şöyle de açıklamak mümkün: Bakınız, Bilim Kurulu var. Bilim Kurulu sokağa
çıkma yasağı konusunda ne dedi, bilmiyoruz. İki günlük sokağa çıkma yasağı,
aslına bakarsanız, hiçbir bilimsel dayanağa sahip değil, dünyanın hiçbir
yerinde iki gün sokağa çıkma yasağı ilan edilmedi. Bu nasıl bir buluştur, kimin
aklına gelmiştir, anlamak mümkün değil. Siz Covid’le mücadelede, biz gündeme
getirdiğimizde, diyorsunuz ki “Herkesten önce Bilim Kurulu kurduk, Bilim
Kuruluyla yol yürüyoruz.” Oysa biz biliyoruz ki çoğu defa Bilim Kurulunun
önerileri, sarayın siyaset ve hamaset süzgecinden geçiriliyor ve sonuç olarak
ortada yanlış, eksik ve geç politikalar kalıyor. Ben buradan çağırıyorum,
açıkça meydan okuyorum: Eğer kendinize güveniyorsanız, eğer aklın ve bilimin
ışığında Covid’le mücadele ettiğinize inanıyorsanız, Bilim Kurulu tutanaklarını
açıklayın çünkü bilim dışı, akıl dışı ve yönetiliş biçimiyle de saçma sapan
olan bu iki günlük sokağa çıkma yasağının kimin ürünü olduğunu ortaya koyun.
Siz bunları ortaya koymak yerine, ucuz bir tiyatroyla, o tek adamı temiz tutmak
için, o karar alınırken “Cumhurbaşkanının onayıyla alındı.” diyorsunuz, sonra
bakıyoruz, olaylar sarpa sardığında, sorunlar çıktığında, Cumhurbaşkanlığını bu
olayın dışında tutmak için İçişleri Bakanını feda ediyorsunuz. Sonuçta ne
oluyor? Bu, aslında, kendi yanlışlarınızı örtmek için günlük siyasi polemikler
çıkarıp bunun üzerinden bile siyasi rant devşirmek.
(Mikrofon
otomatik cihaz tarafından kapatıldı) 
BAŞKAN
- Tamamlayın sözlerinizi.
MURAT
EMİR (Devamla) - Tamamlıyorum. Oysa yapılması gereken, en azından, böyle
ölümcül bir salgına karşı mücadele ederken ortaklaşmak, el ele vermek, bu
konuları günlük siyasi polemiklerin dışında tutmak ve halkın yarısını, CHP'li
belediyeleri, katkı verebilecek diğerlerini düşman görmekten, ayrıştırmaktan,
onların sokağa çıkma yasağı sırasında ekmek dağıtmasını bile engelleyecek kadar
kıskançlık yapmaktan el ele vermeye geçmek, aklın ve bilimin yolundan
yürümektir.
Saygılar
sunuyorum. (CHP ve HDP sıralarından alkışlar) 
BAŞKAN
- İYİ PARTİ Grubu adına Sayın Arslan Kabukcuoğlu. (İYİ PARTİ sıralarından
alkışlar) 
İYİ
PARTİ GRUBU ADINA ARSLAN KABUKCUOĞLU (Eskişehir) – Teşekkür ederim Sayın
Başkanım. 
Kıymetli
milletvekilleri, Cumhuriyet Halk Partisinin vermiş olduğu araştırma önergesi
üzerine söz almış bulunuyorum. Hepinizi saygıyla selamlarım. 
Coronavirüs,
kısa bir zamanda, üç ayda, beş ayda ya da belli müddet zarfında, ister sürü
bağışıklığıyla olsun ister çaresinin bulunmasıyla olsun bir şekilde silinecek
ve ortadan kalkacaktır ama onun geride bıraktığı tahribat, onun geride
bıraktığı yıkım daha fazla olacaktır.
Ben
şöyle bir projeksiyon yapmak istiyorum: Sağlıkta akut dönemde toplumu
bilinçlendirmemiz lazım, tecritleri desteklememiz lazım. Fırtına bittikten
sonra ise aile sağlığı merkezlerini sağlığın merkezi hâline getirmek lazım,
sağlık sistemimizi bunun üzerine geliştirmemiz lazım. Öyle ki aile sağlığı
merkezleri tüm mahallelere, caddelere, sokaklara, evlere nüfuz etmeli ve
oralarda ne olduğunu, gelişmelerin ne olduğunu bilmeli ve bunu takip etmeli,
kontrol etmelidir. Şu, bir maske meselesinde bile yaşadığımız komediyi, eğer ki
sağlık sistemimiz çok sağlam ve iyi işleyen bir sağlık sistemi olsaydı
yaşamazdık, bunlarla karşı karşıya gelmezdik. Kapitalist yerine, sosyal ve
toplumsal bir sağlık sisteminin yerleştirilmesi lazım. Ekonomide ise ailelerin
yoksulluklarını ve çaresizliklerini hissetmemeleri lazım, bu dönemi kısmen
huzur içerisinde geçirmelidirler. 
İşsizlik,
günümüzde, cumhuriyet tarihinde hiç olmadığı kadarken, yüzde 13,7 iken bu
pandemiden sonra hayal edilemeyecek kadar yüksek rakamlara erişmesi
muhtemeldir, dünyanın da beklentisi böyledir. Ekonomi, pandemiden önce zaten
zor durumdaydı, bazı şirketler durdu, bazıları batmak üzereydi; pandemiden
sonra bunlar çok daha kötü olacaktır. 
Şöyle
bir geriye dönüp bakınız, on sekiz yılda ne kadar millî şirketimiz satılmak
zorunda kaldı. Almanya bile pandemi sonrası için 200 milyar avro hazırlamış
durumdadır. Hükûmet bunlar için tedbir almalı, yıllarca alın teri, göz nuruyla
biriktirdiğimiz, ortaya koyduğumuz şirketler haraç mezat satılmamalıdır.
Aileler yoksulluğun pençesinde perişan olacaklar; aile içi şiddet, mutsuzluk ve
gayriahlaki sorunların artması muhtemeldir. 
Eğitimde
zaten cehalet pik yapmış durumdadır. Bundan sonra, pandemiden sonra, çok
kuvvetle muhtemeldir ki eğitim daha da kötüleşecek ve ona gerekli önemi
vermekte zorlanacağız. Şu anda ve bugünden itibaren, Hükûmet bunları dikkate
alarak tedbirleri almak zorundadır.
Pandeminin
kontrolünde Hükûmetin gösterdiği beceriksizlik ortadadır. Genel Başkanımız
Sayın Meral Akşener kaç defa ikaz etti, “Siyasi hesapları halkın sağlığının
önüne koymayın.” diye. Maalesef, Hükûmetin yaklaşımı tamamen siyasettir ve
halkın sağlığı geri planda kalmıştır. Türkiye Büyük Millet Meclisi ülkenin
geleceğine sahip çıkmalıdır. Ülkeyi bekleyen bu kadar büyük ve çetrefilli
sorunların çözümü için Meclis araştırması komisyonunun kurulması gereklidir.
Teşekkür
eder, saygılarımı sunarım. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Ömer Faruk Gergerlioğlu. (HDP
sıralarından alkışlar)
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; bu
skandal, Bakanın ve iktidarın ne ilk ne son skandalı, sabıkası ve vukuatıdır.
Bakın, cuma akşamı 22.00’de sokağa çıkma yasağı ilan ediliyor, en az 250 bin
kişi sokaklara dökülüyor, virüs bayram ediyor; sonrasında salgın müthiş bir
şekilde artacak bu çok açık ve net, belli. Cuma akşamı “Cumhurbaşkanının
emriyle ben bunu yaptım.” diyor, cumartesi günü “Ben Bakan olarak yaptım.”
diyor, pazar günü istifa ediyor ondan sonra istifası kabul edilmiyor. Tam bir
karmaşa, bu karmaşayı her zaman yaşattılar, bütün işleri karmaşa.
Bakın,
öncesinde de hesap kitap edilmeden umreye gönderilenlerin geri gelmesiyle, gece
yarısı öğrenci yurtları boşaltıldı, büyük bir karmaşa yaşatıldı.
Ondan
öncesinde, bakın, belki Mecliste çoğu vekilin bilmediği bir başka büyük
skandalı size açıklayayım: Göç ve Uyum Alt Komisyonu üyesiyim ve 4 Martta
Pazarkule Sınır Kapısı’ndaydık vekil arkadaşlarımızla. Yüz binlerce kişinin
nasıl sınıra sürüldüğünü, bir koz ve şantaj olarak sürüldüğünü hepimiz çok iyi
biliyoruz. Biz gittik, orada on binlerce insanın sersefil bir şekilde
yaşadığını gördük, perişan bir hâldeydiler. Bunu eleştirdik, bir şantaj ve koz
olduğunu söyledik ama şu anda şunu çok iyi anlıyoruz ki: 11 Martta ilk vakalar
açıklandı. Demek ki 4 Martta o bölgede salgın için çok uygun bir ortam vardı,
yüz binlerce kişi İstanbul’dan Edirne’ye, Ege’ye bir hareketlilik hâlindeydi.
Bu, gerçekten inanılmaz bir insanlık ihanetidir, başka bir şey değildir
arkadaşlar. 
Bakın,
şu anda da ne olacak? Cumadan sonra, 10 Nisandan sonra, on dört gün sonra vaka
patlaması yaşanacak. Bu böyledir. Bir doktor olarak bunu çok net bir şekilde
söyleyeyim çünkü 250 bin kişinin çok yakın temasla birlikte olduğu bir andan
sonra yaşanacak çok net bir şekilde bellidir. 
Bakın,
baştan beri krize çok kötü bir giriş yapıldı ve test sayıları yeterli değildi,
hazırlıksız yakalanıldı. Üç dört ay önce Çin’de başlayan salgının geleceğini
tahmin etmediler. Şu anda, İtalya ve İspanya gibi kötü ülkeleri bile yüzde
15’lik vaka artış hızımızla geçmiş durumdayız, ABD’yle yarışıyoruz. Trump gibi
bir liderle kötü yönetimde yarışıyor Sayın Erdoğan.
Şu
anda niye bu hâldeyiz? Çünkü baştan alınması gereken tedbirler ekonomik
kaygılardan dolayı alınmadı. Ne oldu? İşte, paralar savaşa gitti, saraya gitti
ve alınması gereken tedbirler alınmadı arkadaşlar. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ÖMER
FARUK GERGERLİOĞLU (Devamla) – Bunun faturasını şu anda maalesef, bu millet
ödeyecek. Bu çok ağır bir vebaldir arkadaşlar. Büyük bir acemilik ve amatörlük
yaşanmıştır. İçişleri Bakanlığı ve iktidar tel tel dökülmektedir. Vaka artış
hızı ve ölüm hızı maalesef, hızla artmaktadır. Dün de söyledim, bu salgının en
azından üç ay boyunca devam edeceğini bilim insanları söylüyor ama bakıyorsunuz
-kaç gündür konuşuyoruz- cezaevleri hâlen boşaltılmıyor. “Kitlesel ölümler
olabilir.” diyoruz ama yine burnunuzun dikine gidiyorsunuz, bilimi
dinlemiyorsunuz, muhalefeti dinlemiyorsunuz. Bir Bilim Kurulu var, o Bilim
Kurulu, kendisi dinlenmediği için “İstifa edeceğim.” diyor, son anda
durduruluyor, bunları hep biliyoruz. Biz soruyoruz: “Bu bir Bilim Kurulu mu
yoksa tek adam kurulu mu?” Bunun cevabını versinler. Bilim Kurulu mu var
memlekette, tek adam kurulu mu var? Bu skandalların cevabını millete vermek
zorundasınız.
Teşekkür
ediyorum. (HDP sıralarından alkışlar)
BAŞKAN
– Adalet ve Kalkınma Partisi Grubu adına Sayın Mustafa Yel. (AK PARTİ
sıralarından alkışlar)
AK
PARTİ GRUBU ADINA MUSTAFA YEL (Tekirdağ) – Sayın Başkan, saygıdeğer
milletvekillerimiz, ekranları başında bizleri izleyen aziz milletim; hepinizi
saygı ve sevgiyle selamlıyorum. 
Yazın
yaklaşmakta olduğu güzel bir bahar gününde umut dolu günler yaşamaktayız.
Milletimiz müsterih olsun. Her konuda olduğu gibi coronavirüs konusunda da
Covid-19 konusunda da gerçekten, milletini düşünen, milletini seven ve onun her
zamanında yanında olan bir Hükûmeti var, Cumhurbaşkanı var. 
Bu
anlamda, gerçekten, Cumhurbaşkanımız Sayın Recep Tayyip Erdoğan başkanlığında,
Sağlık Bakanımıza ve sağlık çalışanlarımıza buradan şükranlarımı sunuyorum.
Bütün hasta vatandaşlarımıza acil şifalar diliyorum, Covid-19 dolayısıyla
hayatını kaybeden vatandaşlarımıza da Allah’tan rahmet diliyorum.
Değerli
milletvekillerimiz, 2019 Aralık ayında Çin’in Wuhan kentinde ilk vakanın
görülmesinden itibaren Türkiye Cumhuriyeti hemen tedbirlerini almaya başlamış
ve 1 Ocakta da Bilim Kurulunun kurulmasına ve toplanmasına karar verilmişti.
Bakın, ilk vakalar Avrupa’da görüldükten sonra Avrupa’nın refleksi çok geç
olmuştur. Mesela, Fransa’da ilk vaka 24 Ocakta, yine Almanya’da 28 Ocakta,
İngiltere’de, İspanya’da ve İtalya’da 31 Ocakta görülmüş; ilk vaka görüldükten
otuz dört ile elli dokuz gün sonra gerekli tedbirleri almaya başlamışlardır ama
Türkiye’mizde, ilk vaka 11 Martta görüldükten hemen sonra, bir gün sonra
okulların tatil edilmesi kararı verilmiş; insanların toplu olarak bulunduğu
yerlerin kapanması, toplu taşıma araçlarındaki tedbirler gibi alınması gereken
tedbirler bir ile iki gün arasında hemen alınıvermiştir ve bu anlamda da
Türkiye’nin bu mücadelesi örnek teşkil etmiş ve Dünya Sağlık Örgütü tarafından da
övgüye değer bulunmuştur. Bu anlamda ben tekrardan, başta Cumhurbaşkanımız
olmak üzere, şükranlarımı sunuyorum. 
Tabii,
bu anlamda bakıldığı zaman, bundan sonrasıyla, yapılması gerekenlerle ilgili
olarak da her türlü tedbir alınmaktadır ve hastanelerimiz, sağlık
çalışanlarımız buna uygun şekilde gerekli çalışmaları yapmaktadırlar. Fakat
bize bu konuda destek vermesi gereken yerel yönetimlere baktığımız zaman, bize
iş öğretmeye çalışanlara baktığımız zaman durumun çok farklı olduğunu
görüyoruz. Günlerden beri bize iş öğretmeye çalışanlara, bu konuda
hatırlatmalarda bulunanlara biz de şunu hatırlatmak istiyoruz: Türkiye’nin
3’üncü büyük hastanesi ve İstanbul’un en büyük hastanesi olan İstanbul
Başakşehir Hastanesini bitirmek üzereyiz. İstanbul Büyükşehir Belediyesi
tarafından yolları yapılması gerekiyordu ama Sayın Ekrem İmamoğlu “Ödeneğimiz
yok.” gerekçesiyle bunu yapmadı. Yine, hatırlarsanız Ağustos 2019’da
İstanbul’da bir sel felaketi meydana gelmişti, Eminönü’ndeki pek çok esnafımız
bu konuda sıkıntıya düşmüştü. Ekrem İmamoğlu, ailesiyle beraber tatildeydi,
tatilini böldü, geldi “Geçmiş olsun.” dedi, saat dört buçukta uçağa bindi,
“Hadi eyvallah.” dedi. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Yel.
MUSTAFA
YEL (Devamla) – Elâzığ’daki depreme bakıyoruz. Elâzığ’daki depremzedelere
“Geçmiş olsun.” demek için gitti ama bir baktık, soluğu Palandöken tatil
köyünde aldı. 
İşte
değerli vatandaşlarım, aziz vatandaşlarım, bize iş öğretmeye çalışanların
durumu bu. Bizler, her daim milletimizin yanında olan ve aldığımız kararlarla,
uygulamalarımızla da on sekiz yıldır milletimize hizmetkâr olmak konusunda her
türlü tedbiri alan bir Hükûmetiz ama bize iş öğretmeye çalışanların durumunu da
siz değerli, aziz milletimizin takdirlerine sunuyorum.
Saygılarımı
sunarım. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan...
BAŞKAN
– Efendim Sayın Özkoç.
ENGİN
ÖZKOÇ (Sakarya) – Hatibin sözlerine karşılık, 60’a göre bir söz talep ediyorum
efendim.
BAŞKAN
– Buyurun.
V.- AÇIKLAMALAR (Devam)
24.- Sakarya Milletvekili Engin Özkoç’un, Tekirdağ
Milletvekili Mustafa Yel’in CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, size iş öğretmeye kalkan yok, zaten yaptığınız
bir iş olmayınca iş öğretmek de mümkün değil.
BAŞKAN
– Bana mı söylüyorsunuz?
ENGİN
ÖZKOÇ (Sakarya) – Sayın Soylu şöyle diyor Ahmet Hakan’a verdiği röportajda:
“Bana yapılan bütün eleştirileri ve hakaretleri kabul ettim ve yanlış olduğunu
görüyorum.” diyor. Biz söylemiyoruz ki sizin Bakanınız yaptığı işin yanlış
olduğunu ve bu yüzden gelen hakaretleri de kabul ettiğini söylüyor. O zaman,
sizin kalkıp da burada, belediyeler konusunda yardımları engelleyen bir iktidar
olarak, maske konusunda gerçekten bugüne kadar çuvallamış bir iktidar olarak
hâlâ “Biz bu işi biliyoruz.” demenizin toplum karşısında da bir karşılığı yok.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekili Sakarya
Milletvekili Engin Özkoç ile Ankara Milletvekili Murat Emir tarafından,
Covid-19 salgınının bundan sonraki süreçte ülkemizdeki etkilerinin neler
olabileceğinin, vaka sayılarını azaltmaya yönelik alınabilecek tüm tedbirlerin
belirlenmesi amacıyla 13/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 13 Nisan 2020 Pazartesi günkü birleşiminde yapılmasına ilişkin
önerisi (Devam)
BAŞKAN
– Cumhuriyet Halk Partisi Grubu önerisini oylarınıza sunuyorum: Kabul edenler…
Kabul etmeyenler… Kabul edilmemiştir. 
Birleşime
on beş dakika ara veriyorum.
Kapanış Saati: 15.58
İKİNCİ OTURUM
Açılma Saati: 16.17
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
İkinci Oturumunu açıyorum.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sırada yer alan, Adalet ve Kalkınma Partisi Grup Başkanvekili Denizli
Milletvekili Cahit Özkan, Milliyetçi Hareket Partisi Grup Başkanvekili Sakarya
Milletvekili Muhammed Levent Bülbül ve Afyonkarahisar Milletvekili Ali Özkaya
ile 57 Milletvekilinin Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi ve Adalet Komisyonu
Raporu’nun görüşmelerine kaldığımız yerden devam edeceğiz. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (´)
BAŞKAN
– Komisyon? Yerinde. 
Geçen
birleşimde, İç Tüzük’ün 91’inci maddesine göre temel kanun olarak görüşülen 207
sıra sayılı Kanun Teklifi’nin ikinci bölümünde yer alan maddelerin oylamaları
tamamlanmıştı. 
Şimdi
üçüncü bölümün görüşmelerine başlıyoruz. Üçüncü bölüm 56 ila 70’inci maddeleri
kapsamaktadır.
Evet,
üçüncü bölüm üzerinde ilk söz gruplar adına, İYİ PARTİ Grubu adına Sayın Dursun
Müsavat Dervişoğlu’nun.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA DURSUN MÜSAVAT DERVİŞOĞLU (İzmir) – Sayın Başkan, değerli
milletvekilleri; hepinizi saygılarımla selamlıyorum.
Milliyetçi
Hareket Partisi Grup Başkan Vekili Sayın Muhammed Levent Bülbül ve Adalet ve
Kalkınma Partisi Grup Başkan Vekili, Denizli Milletvekili Cahit Özkan’la
birlikte 63 milletvekilinin imzasıyla Ceza ve Güvenlik Tedbirlerinin İnfazı
Hakkında Kanun ile Bazı Kanunlarda Değişiklik Yapılmasına Dair Kanun Teklifi
31/3/2020 tarihinde Türkiye Büyük Millet Meclisi Başkanlığına sunulmuştur.
Meclis Başkanlığı, kanun teklifini, 3-4 Nisanda Adalet Komisyonunda görüşülmek
üzere Komisyona göndermiş ve teklif çok sınırlı değişikliklerle kabul edilerek
Komisyondan geçmiştir. Bugün itibarıyla da Genel Kuruldaki görüşmeleri
tamamlanarak kanunlaşması beklenmektedir. 
Yüce
Meclisin muhtemelen kabul edeceği düzenlemelerin milletimize ve devletimize hayırlı olmasını şimdiden temenni ediyorum. 
Gerek
Adalet Komisyonunda ve gerekse Genel Kurul müzakereleri sırasında bu
düzenlemeye ilişkin görüş ve kanaatlerimizi dile getirdik, teklifin sakıncalı
yönlerini de dikkatlere sunduk. Ancak, bunların neredeyse hiçbirinin
nazarıitibara alınmadığını üzülerek belirtmeliyim. Şimdi, kanunun geneli
üzerinde bir değerlendirme yapmayı uygun buluyorum, düşüncelerimizi, İYİ
PARTİ’nin görüşlerini yüce Meclise arz edeceğim. 
Sayın
milletvekilleri, öncelikle şunu gördük ki kanunun genel gerekçesinde, bu
değişikliklerin yapılmasında hangi ceza siyasetinin güdüldüğüne ve buna neden
ihtiyaç duyulduğuna ilişkin bir açıklamaya yer verilmemiştir. Genel gerekçenin
büyük bir kısmı infaz hâkimliği müessesesine duyulan ihtiyaç ve bunun
sağlayacağı faydalara ayrılmıştır, bunun dışındaki değişikliklerin yapılmasını
gerektiren koşulların neler olduğunun üzerindeyse durulmamıştır. Öte yandan,
düzenlemelerde kullanılan ifadeler dil ve anlam bakımından çok sayıda problem
içermektedir. Mevcut mevzuat maddelerine yapılan müdahalelerde tercih edilen
ifadelerin uyumsuzluk barındırdığını, yine, düzenlemelerin oldukça karışık
olduğunu, getirilen her kurala çok sayıda istisna getirildiğini, hatta bazı
istisnaların da istisnalarına yer verildiğini belirtmemiz gerekir. Hâlbuki,
infaz kanunu kişilerin özgürlüğüyle çok yakından ilgilidir ve bu nedenle
herhangi bir hatalı uygulamaya sebebiyet vermemek için son derece açık ve
anlaşılabilir bir dille yazılmalıdır. Kabul edilmesi beklenen kanunla
oluşturulan karmaşanın uygulamada önemli sorunlara yer açacağını şimdiden
söylemek kehanet olmasa gerek. Hemen belirtmeliyim ki uygulamada doğacak
sorunları gidermek için yakın zamanda yine yasal düzenleme yapma ihtiyacı
doğacaktır. 
İnfaz
kanununa yönelik değişiklik talepleri uzun zamandır Türkiye'nin gündemini
meşgul etmekteydi. Bu konuda toplumda ve özellikle
tutuklu ve hükümlüler ve onların yakınları arasında büyük bir beklenti oluşmuş
idi. İnfaz kurumlarındaki doluluk oranıyla ilgili büyük bir sıkıntı var ve bu
durum artık kurumların yönetimini de işlemez hâle getirmiş durumda. 
Sayın vekiller, elimizdeki verilere göre Türkiye’de toplam 355
ceza infaz kurumu bulunmakta ve bu kurumlarda toplam 300 bin civarında tutuklu
ve hükümlü barınmaktadır. Cezaevi nüfusunun yüzde 70’ini hükümlüler, geri kalan
kısmını da tutuklular oluşturmaktadır. Nüfusu bizimle aynı olan Almanya’da ise
cezaevindeki tutuklu ve hükümlü sayısı 62 bin civarındadır. Ülkemizdeki tutuklu
ve hükümlü sayısının genel nüfusa oranı Avrupa ülkelerinin neredeyse 5 katıdır.
O hâlde, ceza siyasetiyle güdülen en önemli amaçlardan birisi olan suçlunun
rehabilitasyonu ve yeniden topluma kazandırılmasını sağlayabilmek için
ülkemizdeki bu oranın makul bir seviyeye çekilmesi gerekmektedir. Bunun için
yapılması gereken en önemli husus, adı af olmamakla birlikte özü itibarıyla
birer özel af niteliğindeki kanunlar marifetiyle cezaevlerindeki nüfusu
azaltmak yerine, bu sorunu ortaya çıkaran yasal veya uygulama problemlerini
etraflıca araştırarak kalıcı çözümler bulmaktır. Zira, örtülü aflarla sorun
çözülmüyor, sadece bir süreliğine ertelenmiş oluyor. Hakeza bu aflarla sosyal
barışın zedelendiği, vatandaşlarımızın adalet mekanizmasına karşı güvenlerinin
sarsıldığı da aşikâr. Dolayısıyla, şimdi kabul edilmesi beklenen düzenlemelerin
ne yazık ki infaz sorunlarını kalıcı şekilde çözmek yerine son derece sınırlı
bir rahatlama sağlayan geçici çözümlere odaklanmış durumda olduğunu
söyleyebiliriz. Bu tür geçici çözümlerin
önümüzdeki birkaç yıl içerisinde bizi yeniden cezaevi sorunlarını tartışmaya
götüreceğini bugünden tahmin etmek zor görünmemektedir. Kabul edilen kanunun en
önemli amacı cezaevlerindeki doluluk oranını azaltmaktı ancak bu düzenlemeler
arzu edilen amacı sağlamaktan uzaktır ve beklentileri karşılamamaktadır. 
Sayın
vekiller, kanun maddelerinde, suç ve ceza teorisi açısından birbirine yakın
olan suçlardan dolayı farklı uygulamalara yer verilmiştir. Bu durum, hiç
kuşkusuz Anayasa’daki eşitlik ve hukuk devleti ilkeleri bakımından sorun teşkil
edecektir. Anayasa Mahkemesine yapılacak muhtemel bir başvuruda kanunun yüksek
mahkeme tarafından iptal edilebileceği ihtimali söz konusudur. Bu durumda,
getirilen düzenlemelerin genişlemesi nedeniyle hiç öngörülemeyen durumlarla
karşılaşılabilmesi de mümkün olabilecektir. Bunu önlemek için, kanun koyucunun,
cezaların infazına ilişkin yapacağı düzenlemelerde hükümlülerin işledikleri
suçlardan hareketle değil, suçların örgütlülük, tehlikelilik, mükerrerlik gibi
durumlarını göz önünde bulundurması gerekmekteydi. Amaç, bu kişilerin tekrar
suç işleyerek yeniden cezaevi girdabına dâhil olmasını önleyici tedbirleri
almak olmalıydı ancak maalesef, AK PARTİ iktidarı, her zaman yaptığı gibi bu
kadar önemli bir konuda da yüce Meclisin ortak aklını kullanmak yerine
dayatmacı bir üslubu benimsemiş, adalet ve hakkaniyetten uzak bir kanun
değişikliğini hayata geçirmeye çalışmıştır. 
Biz
özetle şunları beyan ediyoruz: Getirilen düzenleme kendi içinde çelişkiler
barındıran, dili itibarıyla da ayrımcılık ifade eden, adil olmayan bir
düzenlemedir ve bu düzenleme kamuoyu vicdanını yaralayacak niteliktedir. 
Değişikliklerle
cezaların caydırıcılığı azaltılmış, suç ve suçlulukla mücadele
zayıflatılmıştır. Tutuklularla ilgili hiçbir iyileştirme getirmediği için bu
hâliyle eksiktir. Cezaevlerinin şartları asgari insan onuruna yakışır standartlarda
olmadığı için bu konuda herhangi bir iyileştirme de öngörülmemektedir. Bu
yargılamaların mümkün olduğunca tutuksuz olarak devam ettirilmesine yönelik
geçici de olsa bir düzenleme yapılmamıştır. Bu yönüyle Adalet ve Kalkınma
Partisi iktidarı büyük bir fırsatı kaçırmıştır.
Virüs
nedeniyle evlerimizden çıkamadığımız bugünlerde çok sıkıntılı zamanlar
geçiriyoruz. Bu vesileyle Cenab-ı Hakk’ın bize bahşettiği sağlık ve özgür
yaşama nimetinin kadrini de anlamış bulunuyoruz. Bunlar ve daha nice sayısız lütuflarından
ötürü Cenab-ı Hakk’a hamdolsun. Kendi gecesinin karanlığından çıkamayan her
canlıya da Rabb’im en kısa zamanda kurtuluş, hürriyet ve esenlik versin, tez
zamanda barış ve huzur iklimini ülkemize ve insanlığa lütfetsin.
Genel
Kurulu saygıyla selamlıyorum efendim. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Hakkı Saruhan Oluç.
Buyurun.
(HDP sıralarından alkışlar)
HDP
GRUBU ADINA HAKKI SARUHAN OLUÇ (İstanbul) – Sayın Başkan, sayın vekiller; bugün
yedinci gün, infaz yasasını tartışmaya devam ediyoruz ve bugün bir sonuca
varacağız. Bugüne kadar tartıştıklarımızı birkaç maddede toparlamak istiyorum,
bir kez daha hatırlatmak ve son sözümüzü söylemek için.
Şimdi,
aslında, coronavirüs salgını nedeniyle cezaevlerinin durumunu tartışıp üç beş
maddede hızla, bir günde çözebileceğimiz bir konunun bu kadar uzamasının
nedeni, iktidarın getirdiği 70 maddelik tekliftir. İktidar, bir yıldan fazladır
üzerinde tartıştıkları bir teklifi siyasi bir fırsatçılıkla şimdi önümüze
getirmiştir ve bu 70 maddenin 69 maddesinin coronavirüs salgınıyla ilgisi
yoktur. Hâlbuki bu salgın günlerinde olması gereken, her yerde önlem alırken
cezaevlerinde de hangi önlemleri alacağımızı tartışmaktı. Ama iktidarın bu
tutumu cezaevlerindeki salgın tehlikesine karşı önlem almak amaçlı değil, kendi
siyasi ajandalarını gerçekleştirmek içindir, bunu açıkça tespit edelim. 
Biz
ise bütün bu tartışmalar boyunca hep şunu tartıştık: Acil alınması gereken
önlemler var cezaevleri için, bu nedenle infazda eşitlik ve adalet
sağlanmalıdır dedik. Muhalefetin tamamı da bunu söyledi, infazda eşitlik ve
adaleti savundu ama iktidar kanadı, bizim ve muhalefet partilerinin önerilerini
asla dikkate almadı, kapsayıcı davranmadı, tam tersine ayrıştırıcı ve bölücü
bir tutumu ilke edindi kendisine. 
Şimdi,
doğru, adil, hem toplumun hem hükümlünün ve tutuklunun yararını gözeten bir
infaz sistemi mümkündür. Bugünün sorunu olan salgın tehdidinden cezaevinde
yatanları korumanın da yolları vardır, bu çok açık. Biz bunları savunduk ancak
bu teklif bunları sağlamıyor, bunu çok açık bir biçimde bir kez daha
söyleyelim. 
Yani
iktidar öyle bir hava yarattı ki sanki kendisi, cezaevlerinde tehdit altında
olan herkesin salınması için uğraş veriyor fakat muhalefet partileri, bu
getirdikleri teklifi eleştiren, tartışan muhalefet partileri cezaevindekilerin
orada kalmasını istiyor; doğru değil. 300 bin kişi var cezaevlerinde tutuklu ve
hükümlü, bu teklif 90 bin kişiyi kapsıyor yani aslında 200 bin kişi bu teklifin
dışında. İktidar, 300 bin kişiden 200 bin kişiyi cezaevlerinde tutmayı istiyor,
tartıştığımız budur. İnfazda eşitlik ve adalet derken biz, cezaevlerinde olan
bütün tutuklu ve hükümlüleri düşünerek tartışıyoruz bunu ama iktidar tam
tersini yapıyor.
Teklifle
ilgili birkaç nokta söylemek istiyorum, daha evvel de söyledik, bir kez daha
söylemekte fayda var. Şimdi, teklifin diline vesairesine çok girmek
istemiyorum, son derece karmaşık yerleri var, çok konuşmacı da bunu ifade etti
ve hâlbuki infaz yasası, son derece açık ve anlaşılabilir olmalıdır. Karmaşa, infaz yasasında kabul edilebilir bir şey
değildir ama bu da aslında bir taktiktir yani iktidar, ne kadar karmaşık,
içinden çıkılmaz, istisnalarla dolu bir teklif getirirse içinden kendisine
yürüyebileceği bir yolu, kendi yandaşları için bir yolu o kadar rahat
oluşturabileceğini düşündüğü için böyle yapmıştır. 
Şimdi,
cezaevlerinde yaklaşık 300 bin tutuklu ve hükümlü var dedim; bunun yüzde 70’ini
hükümlüler oluşturuyor, yaklaşık yüzde 30’unu tutuklular oluşturuyor. Bu
teklifte tutuklular için hiçbir şey yok, hiçbir şey yok. bunu da çok açık bir
şekilde söyleyelim. Özellikle salgın günlerinde tutuklular için hiçbir teklifin
olmaması çok büyük bir hatadır, bunu da belirtmiş olalım. 
Şimdi,
iktidar infaz sorunlarını kalıcı bir şekilde çözmek yerine –hani, madem 70
maddelik bir teklif getirdiniz- geçici çözümlere odaklanmış vaziyette. Geçici
çözümlerin önümüzdeki birkaç yıl içerisinde bizi yeniden infaz sorunlarını
tartışmaya getireceği çok açık ve net; bunu şimdiden söylemiş olalım, bunu da hep
birlikte göreceğiz. 
Şimdi,
teklif cezaevlerindeki doluluk oranını azaltmamaktadır. Aşağı yukarı 300 binde
90 bin kişiyi kapsıyor dedim. İnfaz kanununun geçici madde 6’da yapılan ve özel
af mahiyeti taşıyan düzenlemeden çok sayıda tutuklu ve hükümlü yararlanamayacak.
“Özel af mahiyeti taşıyor.” diye özellikle altını çizdik. Ama sadece o değil,
aynı zamanda bu teklif Anayasa’nın 2’nci ve 10’uncu maddelerine aykırı. Bu
teklif, aynı zamanda, Türkiye’nin imzalamış olduğu uluslararası demokratik
sözleşmelere aykırı; bunları da çok açık bir şekilde kayda geçirmek gerekiyor. 
Şimdi,
bakın, bu teklifle beraber bu özel af kapsamında değerlendirilecek olan suçlar
ne olacak? Ben size sayayım bir kısmını: Tehdit, şantaj, cebir, kişiyi
hürriyetinden yoksun kılma, eğitim öğretim hakkını engelleme, kamu
hizmetlerinden yararlanma hakkını engelleme, siyasi hakların kullanılmasını
engelleme, inanç, düşünce, kanaat hürriyetini engelleme, konut dokunulmazlığını
ihlal etme, hırsızlık, kapkaç, yağma, gasp, mala zarar verme, ibadethanelere,
mezarlıklara zarar verme, hakkı olmayan yere tecavüz, güveni kötüye kullanma,
bedelsiz senedi kullanma, dolandırıcılık, hileli, taksirli iflas, suç eşyasını
satın alma, karşılıksız yararlanma, çocuk
pornografisi ve çocuk cinsel sömürüsü suçları, yaralama sonucu iyileşmesi
imkânsız hastalığa sebep olma, bitkisel hayata sokma, gebe kadının çocuğunu
düşürtme, ölüme neden olma, doktor, hemşire ve diğer sağlık çalışanları; polis,
öğretmen gibi tüm kamu görevlilerine yönelik yaralamalar, kamu görevlilerinin
nüfuzunu kötüye kullanarak işledikleri yaralamalar… Bunları saymaya ve
sıralamaya devam edebiliriz, zamanım sınırlı ama bu saydıklarım bile iktidarın
bu infaz yasası değişikliğiyle aslında kimleri cezaevinden çıkarmak istediğini
çok açık ve net gösteriyor. 
Kaç
gündür bunu tartışıyoruz, peki, bu affa dâhil olmayanlar kimler? Düşüncesini
ifade etmiş olmaktan cezaevinde bulunanlar, konuşma veya basın açıklaması
yapmış olanlar, sosyal medya paylaşımları yapmış olanlar, habercilik yapmış
olanlar, bunları yaparken de herhangi bir açık ve yakın tehdit oluşturmamış
olanlar yani gazeteciler, siyasetçiler, belediye başkanları, öğrenciler,
yazarlar, kısacası siyasi suçlu olanlar bu teklifin dışında tutuluyor. 
Şimdi,
bunların ortak özellikleri nedir? Ortak özellikleri, iktidara muhalif
olmalarıdır, iktidarı eleştirmiş olmalarıdır, iktidarın yanında yer almamış
olmalarıdır. Şimdi, bunun bir özel af ve yandaşa af olduğunu söylememizin esas
nedeni budur. 
Burada
kaç gündür tartışılıyor, bir konuyu açıklığa kavuşturalım, bu da nedir? Siyasal
suç meselesi. Burada, iktidar kanadından çok kişi siyasal suç olmadığını ifade
etti yani bu tartışmayı bu şekilde yapmak tuhaf oluyor ama işin garip yanı da
şu: Hukukçular yani iktidar kanadının hukukçuları “Siyasal suç yoktur.” diye
konuşuyor. Ya, şimdi size önce iki isim vereceğim, hukukçu olduğunu söyleyerek
ortalıkta dolaşanlar için: Biri Profesör Köksal Bayraktar’dır, diğeri Profesör
Çetin Özek. Hukukçu olanlar bilirler, her ikisi de çok değerli hukuk
profesörleridir ve her iki hocamızın da çok sayıda kitabı vardır. Bunların,
kitaplarının ve yazılarının önemli bir kısmı “siyasal suç” kavramıyla ilgilidir
ve onların tezleri ve kitaplarının altında ya da girişinde ya da onaylayanların
içinde hocaların hocası Sulhi Dönmezer’in imzası vardır, onun onayından
geçmiştir. Yani sizin, hukuku matematik sayan anlayışınız değildir bu. Hukuk
matematik değildir, hukuk adalettir.
Şimdi,
bu yazarlar, bu hocalarımız anlatırlar ki Roma hukukundan bu yana -bak “Roma
hukuku” diyorum- Antik Çağ’da bile “siyasal suç” kavramı vardı. Sizin
hukukçularınız bunu bilmiyor “Yok.” diye iddia ediyorlar. Roma hukukundan bu
yana “siyasal suç” kavramı var. “Nerede bir iktidar varsa orada siyasal suç
vardır.” der bu hocalar. Sizin bunlardan haberiniz yok. Aslında haberiniz var,
duymak istemiyorsunuz. Siyaset varsa bir yerde, siyasal suç vardır. Bütün bu
kitapların özetini size bir cümlede anlattım, okumayacağınızı bildiğim için
bunu söyleyeyim de kayıtlara geçsin. Bir yerde iktidar varsa, bir yerde siyaset
varsa orada siyasal suç vardır; siz istediğiniz kadar “Yok.” deyin. Roma’dan bu
yana, Roma hukukundan bu yana bu böyle tartışılıyor.
Şimdi,
bu tartışma Türkiye'de de yeni değil. Yani öyle bir cehaletle karşı karşıyayız
ki… Bakın, 141-142 tartışılırken -birçoğunuz hatırlamaz, saçı beyaz olanlar
bilir- “siyasal suç” kavramıyla tartışılıyordu; 163, siyasal suç kavramıyla
tartışılıyordu ama siz, şimdi, bir iktidar ve güç zehirlenmesi yaşadığınız için
ve hukukun üstünlüğü yerine üstünlerin hukukunu geçirdiğiniz için bunu duymak
istemiyorsunuz. Siz, kendiniz de iktidarınız döneminde Avrupa Birliğine uyum
paketlerine dair düzenlemeler yaparken yazdığınız gerekçelerde siyasal
suçlardan bahsettiniz, şimdi yokmuş gibi davranıyorsunuz çünkü işinize geliyor.
Hem hukuka hem kendi anlayışınıza ihanet ediyorsunuz; işte, iktidar
zehirlenmesi budur. 
Sizin
“terör suçları” dedikleriniz, şiddet uygulamamış, şiddeti övmemiş ve teşvik
etmemiş görüş açıklamalarıdır, konuşmalardır ve bunların tamamı siyasi
suçlardır. Siz, işte, size muhalif olanları, bu “siyasi suç” kavramı içinde
değerlendirilebilecek olanları infaz yasası teklifinizin dışında tutuyorsunuz.
Bu meselede “Muhaliflerinizi dışarıda tutarak bir yandaş affı çıkarıyorsunuz.”
derken bunu anlatmaya çalışıyoruz. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (Devamla) – Toparlıyorum efendim.
BAŞKAN
– Tamamlayın sözlerinizi.
HAKKI
SARUHAN OLUÇ (Devamla) – Bakın değerli vekiller, böylesi zamanlar, düşmanlık
hukukunun değil insanlık hukukunun işletilmesi gereken dönemlerdir ancak
kendinizden olmayanlara karşı hasmane tutumunuzu, bu ölüm kalım sürecinde bu
yasayla gerçekten zirveye taşıdınız. Tarih bunu affetmeyecek, toplumsal vicdan
da bunu affetmeyecek, bunu bilin. Anayasa “Herkes, kanun önünde eşittir.” der.
İnfaz yasasıyla Anayasa’nın tabutuna bir çivi daha çakıyorsunuz, insanları
dışarıda da cezaevlerinde de mezarda da ayrıştırıyorsunuz. Hukukun ve
Anayasa’nın ruhuna Fatiha okutuyorsunuz. On gün sonra bu Parlamentonun 100’üncü
kuruluş yıl dönümü. Meclis 1920’de kurulduğunda ayrıştırıcı, dışlayıcı,
kutuplaştırıcı bir sistemle değil, birleştirici, çoğulculuğu kabul eden,
herkesi kapsayan bir mantıkla açıldı. 1921 Anayasası’yla bu çoğulculuk kabul
edildi. Yüzyıl sonra geldiğiniz noktada, ayrıştırıcı, kutuplaştırıcı,
ötekileştirici yasalarınızı geçirdiğiniz bu Meclisin kuruluş ruhunu da ortadan
kaldırdınız. Halkın Meclisi olması gereken bu çatıyı iktidarınızın,
ittifaklarınızın çatısı hâline getirdiniz. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (Devamla) - Efendim, son cümlem, izin verir misiniz?
BAŞKAN
– Tamamlayın son cümlenizi.
HAKKI
SARUHAN OLUÇ (Devamla) – Teşekkür ederim.
“Bizden
ve bizden olmayan.” diyerek insanları ayrıştırıyorsunuz. “Biz ve ötekiler.”
Diyorsunuz, kendinizin dışındakilere yaşam alanı tanımak istemiyorsunuz.
Sanıyorsunuz ki bu ülke sadece size ait, bu topraklarda sadece sizin
yaşadığınızı sanıyorsunuz, tek millet sizsiniz sanıyorsunuz, Türkiye sizden
ibarettir sanıyorsunuz. Farklı sesleri, talepleri, beklentileri duymuyor,
görmüyor ve hissetmiyorsunuz. Corona virüsü bile ayrım yapmıyor ama siz
ayrımcısınız, bu iktidar ayrımcıdır. Elbette bu düzen böyle sürmeyecek, bu
devran böyle gitmeyecek. Gün gelecek, sizin devriniz kapanacak ama yaptığınız
zalimlikler unutulmayacak, ektiğinizi mutlaka biçeceksiniz. Kendinizden olmayan
herkesi terörist ilan ettiniz, muhalif düşünceyi terör suçu olarak gördünüz,
herkesi sindirmeye çalıştınız, size hatırlatırım. Ortağı olduğunuz cemaat de
iktidarda ve devlette etkin iken herkesi terörist olarak ilan etmişti, şimdi
kendileri terör suçuyla yargılanıyorlar. Siz de aynı yoldan, aynı güzergâhtan
gidiyorsunuz. 
Teşekkür
ediyorum.
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Teşekkür ederim. 
Sayın
Başkan, değerli milletvekilleri; kayıtlara geçmesi açısından söz aldım. 
Biraz
evvel konuşan hatibin temelsiz iddiaları reddettiğimizi ifade etmek isterim.
Yedi gündür üzerinde konuştuğumuz bu konularla ilgili bu iddialar
tekrarlanmıştı, buna yönelik cevaplar da verilmişti. Bunlar tutanaklarda
vardır. 
Teşekkürlerimi
sunuyorum.
HAKKI
SARUHAN OLUÇ (İstanbul) – Sayın Başkan…
MUHAMMET
EMİN AKBAŞOĞLU (Çankırı) – Bir şey söylemedim ki, tutanaklara geçirdim, bu
kadar.
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Teşekkür ederim Sayın Başkan.
Ben
de bir cümleyle tutanaklara geçirmek istiyorum. 
Sayın
Grup Başkan Vekilinin söylediği her şey temelsizdir ve mesnetsizdir. 
Teşekkür
ediyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Süleyman Bülbül.
CHP
GRUBU ADINA SÜLEYMAN BÜLBÜL (Aydın) – Sayın Başkan, değerli arkadaşlar;
hepinizi saygıyla selamlıyorum. 
Ülkemiz,
son yıllarda büyük savrulmalar içerisinde. Bakıyorum; eğitim alanında
savruluyoruz, kültür alanında savruluyoruz, ekonomi alanında savruluyoruz. Bu
savrulmanın en tehlikelisi ise adalet alanında savrulma. On sekiz yıllık AKP
iktidarında bu savrulma o kadar belirginleşti ki Adalet Komisyonunda
akademisyen olarak söz alan bir dekan şunu söyledi: “2005’ten itibaren 2020’ye
kadar 3 infaz sistemi geldi, sistem bozuldu. İnfazda adalet, infazda eşitlik
konusunda, sade, yalın ve algı olarak eşitlik algısı vatandaşta yaratılamadı.”
Bunlar söylendi; bunu söyleyen ben değilim, bunu söyleyen bir hukuk fakültesi
dekanı. 
Evet,
üçlü sistem var. Bakıyorsunuz, 2005’ten önce yüzde 40, -1/2, her ay altı gün
düşülüyor yüzde 40- 2005’ten sonra 2/3, 4/3, bugünse 2/3, 4/3, 1/2. Bazı
suçlarda, şu infaz kanunu değişikliğiyle beraber -istisnalar dışında olmak
üzere- 1/2’ye geçtik. Bu kadar infaz eşitliğine, bu kadar infaz adaletine
aykırı bir sistem, eşitliğe aykırı, adalete aykırı bir sistem sadece bizim
ülkemizde görülür. On sekiz yıldır bir adalet sisteminde infaz sistemini dahi
düzeltemeyen bir iktidar neyi düzeltecek arkadaşlar, neyi düzeltecek? 
2002’de
iktidara geldikleri zaman cezaevlerinin ve cezaevinde bulunan hükümlü ve
tutukluların sayısına bakın, bugüne bakın. Bunun sorumlusu kim? Sorumlusu
olarak “2016’daki bu FETÖ kalkışması nedeniyle cezaevleri doldu.” diyorlar.
Hayır, doğru değil. Orada, Komisyonda akademisyenlerin de açıklamaları açık ve
net; sizler sistemi bozdunuz arkadaşlar. 2005’ten sonra sistemi bozarak
cezaları ve infazı kat kat ağırlaştırdınız. Ve en önemlisi, muhaliflere karşı,
sizin söylediklerinizin karşısında muhalif olanlara karşı -gazetecilere, insan
hakları savunucularına ve hak arayanlara karşı- cezaevi yolunu gösterdiniz.
Evet, cezaevi yolunu gösterdiniz. 
Bu
nedenle, şu anda getirdiğiniz “infaz indirimi yasası” denilen, gerçekte
Anayasa’nın 87’nci maddesi ve TCK’nin 65’inci maddesine göre “özel af” olan
yasa yandaşlarınıza af getiriyor. Ne yapacak? Muhalif olanlar içeride, yazan
içeride; soyan dışarıda. Böyle infazda adalet olabilir mi, böyle infazda
eşitlik olabilir mi? Hırsız çıkacak, gaspçı çıkacak, fuhuşu teşvik eden çıkacak
ama yazan içeride olacak. Kişiye özel, Anayasa’nın eşitlik ilkesine aykırı,
yaşam hakkına aykırı birçok değişiklik getirdiniz. 
Komisyonda
“Toplumun taleplerine -hukuk taleplerine, adalet taleplerine, eşitlik
taleplerine- cevap vermezseniz toplumsal barışı kuramazsınız. Toplumsal barışı
kuramazsanız toplumda ayrışmaya neden olursunuz.” diye sizi uyardık. 300 bin
kişi var cezaevinde, 90 bin kişiyi çıkaracaksınız. Ne yapacaksınız? İnfazda
adaleti, eşitliği mi sağlayacaksınız? Kişiye özel yasal düzenlemeler mi yapacaksınız?

Hatırlar
mısınız, şunu söyledik size 32’nci maddede: Basın İlan Kurumunda resmî ilan
almayan ve bazı basın kuruluşlarına Basın İlan Kurumuyla sansür getirip de
cezaevindeki hükümlülere, tutuklulara gazeteleri sokmayacaksınız, hükümlülerin
haber alma hakkını engelleyeceksiniz; bunu çıkarın dedik, çıkarmadınız. Daha
sonra, geldiniz, burada bir düzenleme yaptınız, “Geçici sürede ilan, reklam
almayanlar girebilir.” dediniz. Daha sonra değiştireceksiniz, değil mi? Onu da
kaldıracaksınız, tamamen sokmayacaksınız. Sonra ne yaptınız? Bas bas bağırdık,
“46’ncı madde.” dedik. “46’ncı madde, cezaevlerine muhalifleri doldurma
maddesidir.” dedik. 
Denetimli
serbestliğe, 30 Mart 2020’den önce 1/2 artı üç yıl denetimli serbestlik
getiriyorsunuz. Daha sonraki suçlara, iki yıla kadar olan suçlardan dolayı ceza
alanlara cezasızlık algısını kaldıralım, cezaevine girsinler, çıksınlar deyip
beşte 4 getirdiniz. “Hayır.” dedik. Daha sonra onu getirdiniz, daha sonra
değerlendirmek üzere çektiniz. Demek ki muhalefetin, demek ki bizlerin,
toplumun taleplerini, komisyonlarda ve Mecliste ortaya koyduğumuz talepleri
değerlendirmeye aldığınız zaman toplumsal mutabakata ulaşabilirlik imkânı var.
Bu imkânı hep engelliyorsunuz. 
48’inci
madde, en önemli maddelerden biriydi. Ne yaptınız? Dün, bir gece yarısı
operasyonu yaptınız. Bu gece yarısı operasyonuyla ne yaptınız? 107’nci
maddedeki 1/2 olan infaza koşullu salıvermeyi, kişiye özel bir düzenlemeyle,
basın özgürlüğü, gerçekleri halka duyurmak için cezaevinde yatan Barış Terkoğlu
ve Barış Pehlivan’ın cezaevinde daha fazla kalmalarını sağlamak için bir madde
eklediniz. “Koşullu salıverilme” başlıklı 107’nci maddenin değişikliğine
istisna olarak, yine 2/3’ün devamını getirdiniz. Koyduğunuz madde şu:
Değişiklik metni burada, “1/1/1983 tarihli 2937 sayılı Devlet İstihbarat
Hizmetleri ve Milli İstihbarat Teşkilatı Kanunu kapsamına giren suçlardan
mahkûm olanlar” ibaresini eklediniz, istisnayı koydunuz. Barış Terkoğlu, Barış
Pehlivan neden yargılanacak? Bu maddeden yargılanacak, daha sonra ceza almaları
hâlinde infazı ne olacak? 1/2 olmayacak, 2/3 olacak. Yani kişiye özel, kanuna
aykırı, Anayasa’daki eşitlik ilkesine aykırı düzenleme yaptınız, böyle
düzenleme olabilir mi? Böyle bir düzenleme nerede var? Böyle bir düzenleme
hukuk devletinde olmaz, böyle bir düzenleme demokrasiyle yönetilen ülkelerde
olmaz, böyle bir düzenleme sadece AKP iktidarının adil yargılanma hakkını ihlal
ettiği, eşitlikçi infaz sistemini kaldırdığı düzenlemelerde olur. (CHP
sıralarından alkışlar)
Değerli
arkadaşlar, bu çok önemli bir sorun. Türkiye Cumhuriyeti bir hukuk devletiyse,
demokrasiyle yönetiliyorsa hukuk devletinin kuralları içerisinde yapılacak şey,
kişiye özel düzenlemelerle olmaz. Onun için yapılan bu gece yarısı
operasyonunun değişikliğini hemen sağlamanızı Cumhuriyet Halk Partisi Grubu
olarak talep ediyoruz. 
Değerli
arkadaşlar, yargı kararları adaleti ortaya koymuyor, yargıda adalet için ne
gerekiyor? Adil yargılanma hakkı gerekiyor. İnfazda adalet için ne gerekiyor?
Ayrımcılık gerekmiyor, eşitlik gerekiyor. Bunu sağlamak için ne gerekiyor?
Yapılacak infaz düzenlemesinde toplumun taleplerini karşılamak gerekiyor. Bu
çerçevede yapılan değişikliklerde Cumhuriyet Halk Partisi Grubu her zaman var,
Mecliste her zaman bu düzenlemelerin içinde olacaktır. Düşüncelerinden dolayı,
muhalif kaldıklarından dolayı cezaevlerinde var olan tutuklularla ilgili bir
tek düzenleme yok bu infaz düzenlemesinde. Bu tutuklularla ilgili niçin
düzenleme getirmediniz? Olay çok basitti, önerilerimizi de sunduk, ağır cezalık
mevattan suçüstü hâlleri dışında cezaevinde yatan tutukluları tahliye edelim,
tutuklamaya istisnadır; Covid-19 var, yaşam hakları var; salıverin, evlerinde
geçirsinler, çok basit. Bunu dahi yerine getirmediniz arkadaşlar. 
Bunun
dışında Cumhurbaşkanıyla ilgili Anayasa’nın 104’üncü maddesinin on altıncı
fıkrasına göre -597 hasta, 1.539 ağır hasta, mahkûm var- ne yapmalı
Cumhurbaşkanı -dün de söyledim, Madımak katiline af getireceğine- bunlara da af
getirmeli. Yaşam hakları yok mu Anayasa’nın 19’uncu maddesine göre? Bu insanların
17’nci maddesine göre yaşam hakkı yok mu? Bu insanlar, Covid-19 nedeniyle şu
anda cezaevinde ölüm tehlikesi içerisinde değiller mi?
Bakınız,
Adalet Bakanı açıkladı, bugün 5 yarı açık cezaevinde Covid-19 tehlikesi varmış.
3 mahkûm vefat etmiş. İnfaz memurları şu anda tehlike altındaymış. Biz söyledik
bunları, söyledik; geçen haftalarda da söyledik. Bu mahkûmların, bu
tutukluların yaşam hakkını devlet korumak zorunda değil mi? Devlet korumak
zorunda.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
SÜLEYMAN
BÜLBÜL (Devamla) – Değerli arkadaşlar, cezaevlerinden çığlıklar var, adalet
çığlıkları var. Cezaevinden gelen bir mesajı okumak istiyorum: “Aklımda adalet
yerine kayırma olsaydı çıkacaktım. Elimde kalem yerine bıçak olsaydı
çıkacaktım. Masamda kâğıt yerine para olsaydı çıkacaktım. Benim içim huzurlu.
Onların ise adaletten, kalemden, kâğıttan nasıl korktuklarının tescilidir bu
yaptıkları. Karakterleri yazgıları olacak.” Bunu Barış Pehlivan göndermiş. 
Basın
özgürlüğü için, demokrasi için, özgürlük için mücadele edenlere selam olsun.
(CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Belgin Uygur. (AK PARTİ
sıralarından alkışlar) 
AK
PARTİ GRUBU ADINA BELGİN UYGUR (Balıkesir) – Sayın Başkan, değerli
milletvekilleri; Genel Kurulu ve aziz milletimizi saygıyla selamlıyorum. 
Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin üçüncü bölümü üzerine AK PARTİ Grubumuz
adına söz almış bulunmaktayım. Sözlerime başlamadan önce coronavirüs salgınında
hayatını kaybeden vatandaşlarımıza Allah’tan rahmet, tedavi görenlere de şifa
diliyorum. 
Coronavirüs,
tüm dünyayı olduğu gibi ülkemizi de etkilemiştir. Sayın Cumhurbaşkanımızın
liderliğinde, başta Sağlık Bakanlığımız olmak üzere, tüm kurum ve
kuruluşlarımız, hızlı, etkili, önleyici ve korumacı tedbirlerle son derece
başarılı ve kararlı çalışmalar yürütmektedir. Salgının, ülkemizi ve
vatandaşımızı etkileyen tüm yönleri kapsamlı şekilde değerlendirilip ivedi
çözümlere ulaştırılmaktadır. Bu bağlamda, Covid-19’un ülkemizde de görülmesi
nedeniyle yasa teklifimizle açık ceza infaz kurumlarında bulunan hükümlüler ile
denetimli serbestlik tedbiri uygulanan hükümlüler, 31/5/2020 tarihine kadar
izinli sayılacak ve bu süre uzatılabilecekti. 
Sayın
Başkan, değerli milletvekilleri; grubumuz tarafından uzun süredir üzerinde
çalışılan kanun teklifi, ceza hukukçusu akademisyenler, uygulayıcı hâkim ve
savcılar ve Yargıtay üyelerinin görüşleri dikkate alınarak, görüşleri alınarak
hükümlülerin iyileştirilmesi ve topluma yeniden kazandırılmasına yönelik bir
anlayışla hazırlanmıştı. İnfaz hukukunun temel ilkeleri de dikkate alınarak
infazda adaletin sağlanması hedeflenmiştir. 
Özellikle
belirtmek isterim ki bu teklifin hazırlıkları esnasında milletimizin
hassasiyetleri en üst düzeyde dikkate alınmış, kamu vicdanını yaralayan cinsel
istismar suçları, toplum sağlığını tehdit eden uyuşturucu ticareti suçları,
kasten öldürme suçları ve neticesi itibarıyla ağırlaşmış yaralama suçları ve
terör suçlarında bir infaz indirimi söz konusu olmamıştır. Yine, görüşülmekte
olan kanun teklifimiz bir genel af ya da özel af niteliği taşımayıp bazı
suçların infaz sisteminde yapılan düzenlemeleri içermektedir. Bu nedenle
oluşturulmaya çalışılan cezasızlık algısı haksız bir yaklaşımdır. 
Sayın
Başkan, değerli milletvekilleri; mevcut uygulamada infazla ilgili işlem ve
faaliyetlerde kararların alanında uzman hâkimler tarafından verilmesi
gerekliliği hasıl olmuş, bu amaçla teklifte infazda ihtisaslaşmaya yönelik
düzenlemeler yapılmıştır. İnfaz işlemlerinin tek bir yargı mercisinde
toplanması ve ihtisaslaşması, infaz hizmetlerinin daha işler hâle gelmesini ve
mahkemelerin iş yükünün azalmasını sağlayacaktır. 
Yine,
infaz kanunu teklifimizde bazı suçlarda etkin mücadele ve caydırıcılığın
sağlanması amacıyla cezalar artırılmıştır. Canavarca hislerle işlenen kasten
yaralama suçlarında verilebilecek azami ceza artırılmakta ve ceza adaletinin
sağlanması amaçlanmaktadır. Örgüt kurmak, yönetmek ve örgüte üye olmak
suçlarıyla mücadelede hapis cezalarının alt ve üst sınırları artırılmaktadır.
Aynı şekilde tefecilik suçlarında da cezalar artırılmaktadır. 
Kanun
teklifimizde kadınlar, çocuklar ve yaşlılarla ilgili de onların yararını
gözeten önemli değişiklikler söz konusudur. Hamile olan ve doğum yaptığı
tarihin üzerinden altı ay geçmemiş olan kadınlar hakkındaki hapis cezalarının
infazı geri bırakılmaktadır. Anne ve çocuğun yararı gözetilerek ceza infaz
kurumuyla daha geç karşılaşmalarının sağlanması amacıyla altı aylık geri
bırakma sınırı bir yıl altı aya çıkarılmaktadır. Hükümlünün eş veya
çocuklarının bakıma muhtaç olmaları hâlinde hapis cezasının infazına ara
verilebilmesine imkân tanınmaktadır. Çocuk hükümlülere en geç iki ayda bir
sağlanan aile görüşmesi artırılarak en geç ayda bir yapılabilmesi
sağlanmaktadır. Çocuk hükümlünün iyileştirilmesi ve topluma yeniden
kazandırılması amacıyla verilebilecek ödül imkânının kapsamı da
genişletilmektedir. Yapılması öngörülen değişiklikle iyi hâlin belirlenmesine
esas olmak üzere infazın tüm aşamalarında hükümlülerin tutum ve davranışları
Aile, Çalışma ve Sosyal Hizmetler Bakanlığı ile Sağlık Bakanlığından bir
uzmanın da bulunduğu kurul tarafından değerlendirilecek ve buna göre hükümlünün
belirli hak ve imkânlardan faydalandırılabilmesi de sağlanacaktır. Özel infaz
usullerinin kapsamı genişletilmekte ve geceleyin infaz ile hafta sonu infaz
için geçerli altı aylık sınır, kasten işlenen suçlarda bir yıl altı ay,
taksirle öldürme suçu hariç olmak üzere taksirle işlenen suçlarda ise üç yıl
olarak belirlenmektedir. Ayrıca, konutta infaz usulünün kapsamı genişletilerek
çocuk hükümlüler de bu kapsama alınmaktadır. 
Ağır
hastalığı olan veya engellilik nedeniyle ceza infaz kurumunda hayatını idame
ettiremeyecek hükümlülerin cezasının konutunda çektirilmesine infaz hâkimi
karar verebilecektir. Yine, ağır bir hastalık, engellilik veya kocama nedeniyle
hayatını yalnız idame ettiremeyen 65 yaşını bitirmiş olanların, cezalarının
denetimli serbestlik tedbiri uygulanmak suretiyle infaz edilebilmesi imkânı
getirilmektedir. Çocuk hükümlülerin 15 yaşına kadar cezaevinde kaldığı bir gün
üç gün, 15 ila 18 yaş arasında kaldığı bir gün ise iki gün sayılacaktır. 
Yapılan
değişiklikle, soruşturma evresindeki adli kontrole ilişkin bazı tedbirleri
takip etme görevi Denetimli Serbestlik Müdürlüğünün görev alanından
çıkarılmaktadır. Böylece, uzmanlık gerektiren diğer adli kontrol tedbirlerine
zaman ve emek ayrılması, şüphelilerin daha iyi takibinin yapılması ve adli
kontrol tedbirlerinden en yüksek faydanın sağlanması amaçlanmaktadır. 
Denetimli
serbestlik altında bulunan ve muhtaç olduğu belirlenen kişilerin, kamuya
yararlı bir işte ücretsiz çalıştırılma yükümlülüğü sırasında yaptıkları mutat
yol giderleri ile iaşe giderlerinin karşılanması imkânı sağlanmaktadır.
Böylece, sosyal devlet ilkesiyle uyumlu olarak, maddi imkânsızlık nedeniyle
hükümlülüğün ihlal edilmesinin önüne geçilmesi amaçlanmaktadır. 
Kaçakçılıkla
Mücadele Kanunu’nun mevcut düzenlemesinde eşyanın değerinin fahiş olması,
cezanın artırım nedeni olarak kabul edilmesine rağmen değerin hafif veya pek
hafif olması indirim nedeni olarak öngörülmemiştir. Eşyanın değerinin hafif
veya pek hafif olması durumunda, cezalardan indirim yapılabilmesi mümkün
olmaktadır. Ayrıca, düzenlemeyle Kaçakçılıkla Mücadele Kanunu’nda düzenlenen
suçlar bakımından, kovuşturma evresinde de etkin pişmanlık hükümlerinin
uygulanabilmesine imkân tanınmaktadır. 
Adli
ve idari yargı personeli ile ceza infaz kurumu personelinin atanmasında, Adalet
Meslek Yüksekokulu mezunlarının yanı sıra, meslek yüksekokullarının adalet veya
ceza infaz ve güvenlik hizmetleri programı, lise veya meslek liselerinin adalet
alanı ve ilgili mevzuatça denkliği kabul edilen, program veya alanlardan mezun
olanlara da öncelik tanınması öngörülmektedir. 
Son
olarak, yapılan düzenlemeyle ceza infaz kurumları ile Tutukevleri İşyurtlarında
elde edilecek yıllık kârın yüzde 25’ini aşmamak üzere yapılan kâr payı
ödemelerinden istifade edecek kişiler, çalışma barışının sağlanması amacıyla
yeniden belirlenmekte, gayret ve başarı gösteren işyurdu çalışanları, tutuklu
ve hükümlüler ile ceza infaz kurumu personeline teşvik ödemesi yapılabilmesine
de imkân tanınmaktadır. 
Sayın
Başkan, değerli milletvekilleri; görüşülmekte olan kanun teklifimizin ülkemize
ve milletimize hayırlı olmasını diliyor, Genel Kurulu saygıyla selamlıyorum.
(AK PARTİ sıralarından alkışlar) 
BAŞKAN
– Milliyetçi Hareket Partisi Grubu adına Sayın Sermet Atay.
Buyurun
(MHP sıralarından alkışlar) 
MHP
GRUBU ADINA SERMET ATAY (Gaziantep) – Sayın Başkan, değerli milletvekilleri;
207 sıra sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi üzerine Milliyetçi Hareket
Partisi Grubu ve şahsım adına söz almış bulunuyorum. Bu vesileyle hepinizi
saygıyla selamlıyorum. 
Öncelikle,
corona virüsü sebebiyle hayatını kaybeden vatandaşlarımıza Allah’tan rahmet,
tedavi görenlere acil şifalar diliyorum. 
Görüşmekte
olduğumuz kanun teklifi 70 maddeden oluşmakta olup, 11 kanun üzerinde değişiklik
içermektedir. Esasen Ceza İnfaz Kanunu’nda yapılacak değişikliklerle, toplumda
kanayan bir yara olan ve içinde bulunduğumuz günlerde corona virüsü sebebiyle
cezaevinde yatan mahkûmların bir kısmının infaz kanununda yapılacak
değişikliklerle tahliyesinin sağlanması ve cezaevlerindeki yoğunluğun
azaltılması hedeflenmiştir.
Bu
konudaki ilk teklif Milliyetçi Hareket Partisi Lideri Sayın Genel Başkanımız
Devlet Bahçeli tarafından gündeme getirilmiştir.
Ceza
infazındaki amaç, suçun karşılığının ödenmesi, suçlunun toplumdan, toplumun da
suçludan korunması, suçlunun bu süreçte eğitilerek topluma yeniden
kazandırılmasıdır. Mahpusların yalnızca cezaevlerindeki durumları değil,
tahliye sonrası yaşamları da onların topluma üretken bir birey olarak
kazandırılması anlamında infazın konuları arasında kabul edilmesi
gerekmektedir. 
Bilindiği
üzere, ülkemizde yasaların kabul ve değişiklik tarihleri üzerinden geçen süre,
toplumsal ve teknolojik gelişmeler nedeniyle ihtiyaçları karşılayamamaları ve
hukuk reformunun yapılması gerekliliği uzun süre tartışılmıştır. İhtiyaçlar ve
teknolojik gelişmeler nedeniyle mevzuatımızda birçok değişiklik yapılmıştır. En
çok eleştirilen husus ise ceza ve infaz hukuku mevzuatımız olmuştur. Ayrıca,
cezaevlerinin yapısı en çok eleştirilen hususların başında gelmiştir. Çok
sayıda mahpusun bir arada kalma zorunluğu, fiziki mekânların olumsuzluğu,
personel yetersizliği, eğitim eksikliği, cezaevlerindeki tutuklu ve hükümlüler
için suçluluk okulu işlevi yaptığı, devlet güvencesinde olması gereken mahpusun
başta yaşam hakkı olmak üzere tüm insan haklarının bir kısım mahpusların
insafına kaldığı birçok cezaevinin devlet denetiminde olmadığı görüşleri ileri
sürülmüştür. İleri sürülen eleştirilerin birçoğu afaki olmakla birlikte, haklı
eleştirilerin de olması yadsınamaz bir gerçektir. Bunun sonucu olarak infaz
hukuku alanında birçok iyileştirme yapılmıştır.
Ceza
hukuku ile infaz hukuku arasında kopmaz bir bağ vardır. Ceza sistemi ne kadar
demokratik ise infaz sistemi de o kadar demokratik olacağından, yasa koyucu
ceza hukuku alanında reform seviyesinde birçok değişiklik yapmış, 5237 sayılı
Türk Ceza Kanunu’nu kabul etmiş ve buna uyumlu olması açısından 5271 sayılı
Ceza Muhakemesi Kanunu yasalaşmıştır. İnfaz hukukunu, yasal olarak kesinleşmiş
ceza ve güvenlik tedbirleri ile soruşturma ve kovuşturma aşamasında mahkemece
verilen koruma tedbirlerinin yerine getirilmesinin esas ve usulleri, hükümlü ve
tutukluların hakları, yükümlülükleri, ödülleri, disipline aykırı eylemlerine
uygulanacak yaptırımları, ceza infaz kurumlarının yönetimi, denetimi ile
hükümlü ve tutuklu hakkında gerçekleştirilen eylem ve işlemlere karşı
başvurulacak yasa yolunu düzenleyen bir hukuk disiplini şeklinde tanımlamak
mümkündür. Mülga 647 sayılı Cezaların İnfazı Hakkında Kanun’un yürürlüğe
girdiği 16/7/1965 tarihine kadar müstakil bir ceza infaz kanunumuz olmayıp,
Türk Ceza Kanunu ve ceza usulü içerisine serpiştirilmiş, infaza müteallik
birkaç kanun maddesiyle cezaların infazı gerçekleştirilmekteydi. Hükümlü ve
tutuklu hakları ve ödevleri alanında kanunlaşmaya gidilmemiş, Adalet
Bakanlığının çıkardığı yönetmelik ve genelgelerle uygulamaya yön verilmekteydi.
01/6/2005 tarihinde yürürlüğe giren 5275 sayılı Ceza ve
Güvenlik Tedbirlerinin İnfazı Hakkında Kanun’la, denetimli serbestlik
tedbirleriyle maddi ceza hukuku yönü de bulunan sınırlı birkaç müessese dışında
infaz hukukuna ilişkin tüm konularda düzenleme yapılmıştır. 4675 sayılı İnfaz
Hakimliği Kanunu ve 5402 sayılı Denetimli Serbestlik ve Yardım Merkezleri ile
Koruma Kurulları Kanunu’yla, infaz hukukuna ilişkin bir kısım müesseseler
düzenlenmiş, kanunun uygulamasını göstermek amacıyla çıkarılan Ceza İnfaz
Kurumlarının Yönetimi ile Ceza Güvenlik Tedbirlerinin İnfazı Hakkında Tüzük ve
çeşitli konularda çıkarılan yönetmeliklerle infaz hukuku mevzuatı tamamlanmaya
çalışılmıştır. 5275 sayılı Ceza ve Güvenlik Tedbirlerinin İnfazı Hakkında
Kanun’undaki “Temel amaç” başlığı altındaki 3’üncü maddesinde, “Ceza ve
güvenlik tedbirlerinin infazı ile ulaşılmak istenilen temel amaç, öncelikle
genel ve özel önlemeyi sağlamak, bu maksatla hükümlünün yeniden suç işlemesini
engelleyici etkenleri güçlendirmek, toplumu suça karşı korumak, hükümlünün;
yeniden sosyalleşmesini teşvik etmek, üretken ve kanunlara, nizamlara ve
toplumsal kurallara saygılı, sorumluluk taşıyan bir yaşam biçimine uyumunu
kolaylaştırmaktır.” denilerek, ceza ve güvenlik tedbirlerinin infazının
gözetilerek, amacın hükümlünün yeniden suç işlemesini engelleyici tedbirlerle
toplumu suça karşı korumak, hükümlünün sosyalleşmesi sağlanarak, üretken,
mevzuata ve toplumsal kurallara saygılı, sorumluluk taşıyan ve yaşama uyumlu
olmasını sağlamak olduğunu belirtilmiştir. İşlediği suçla toplumla uyumda
sorunlu olduğu anlaşılan hükümlünün yeniden topluma kazandırılması
hedeflenmeden toplumdan tecrit edilmekle yetinilmesinin, hem hükümlü hem de
içinde yaşadığı toplum açısından daha olumsuz sonuçlara yol açtığı görülmüştür.
Cezanın infazındaki amacın sağlanması için, hükümlü, ceza infaz kurumunda
bulunduğu dönemde sosyalleşmesini sağlayacak eğitim programlarına tabi
tutulduğu gibi, ceza infaz kurumundan salıverildikten sonra bir süre denetim ve
kontrol altında tutularak topluma uyumlu bir yaşama kavuşturulması sağlanmaya
çalışılmaktadır. 5237 sayılı Türk Ceza Kanunu ve özel ceza yasalarında
düzenlenen suçun işlenmesi karşılığında verilen, yaptırım olarak tanımlanan
ceza, infaz hukukunun temel konusudur.
Cezaevlerinde
mahpusluğun etkili olarak icra edilebilmesi ve hükmedilen hürriyeti bağlayıcı
cezanın infazı için, bazı insanların kişisel özgürlüğünün kısıtlandığı,
çalıştırıldıkları ve eğitildikleri devlet binaları anlaşılır. Bu nedenle,
özgürlükten yoksun bırakan ceza yaptırımları sadece icra edilmez; bilakis,
infaz da edilir. Bunun için, ceza infaz kavramının sadece hürriyeti bağlayıcı
cezalara uygulanması üzerine geniş ölçüde birlik mevcuttur. Emniyet
tedbirlerinin yerine getirilmesi de infaz kavramının içine girdiği kuşkusuzdur.
Önümüzdeki
infaz kanunu teklifinde yapılan değişikliklerle, öncelikle, koşullu salıverilme
ve denetimli serbestlik hükümleri yeniden düzenlenmiş olup bu düzenlemelerle,
1/4/2020 tarihine kadar işlenen suçlar bakımından, istisna tutulan bazı suçlar
hariç bir yıl olarak uygulanan denetimli serbestlik süresi üç yıla
çıkartılmıştır. Denetimli serbestlikten yararlanamayacak suçlar açıkça kanun
metninde sayılmıştır. Kasten adam öldürme, altsoya veya üstsoya karşı işlenen
kasten yaralama, neticesi sebebiyle ağırlaştırılmış yargılama ve özellikle Türk
Ceza Kanunu’nun 87’nci maddesinin (d) bendinde belirtilen yüzde sabit eser
bırakacak şekilde yaralamalar yani toplumdaki deyimiyle yüze kezzap atma gibi
yüzde meydana gelecek yaralamalar, işkence, eziyet, cinsel dokunulmazlığa karşı
işlenen suçlar, özel hayatın gizliliğine karşı işlenen suçlar, uyuşturucu ve
uyarıcı madde imal ve ticareti suçu ve devlet güvenliğine, anayasal düzene,
millî savunmaya, devlet sırlarına karşı işlenen suçlar ile 3713 sayılı Terörle
Mücadele Kanunu kapsamına giren suçlar bu denetimli serbestlik indirimden
faydalanamayacaktır; bu konu açık ve nettir.
Yine,
kanun teklifiyle yapılan değişikliklerle, koşullu salıverilmede ceza infaz
oranları belirlenmiş olup, süreli hapis cezaları için 2/3 olan oran 1/2 olarak
değiştirilmektedir. Kanuna eklenen istisnalar açıkça belirtilmiş olup, kasten
öldürme, işkence, cinsel saldırı, reşit olmayanla cinsel ilişki, cinsel taciz
suçlarından ceza alanlar, cinsel dokunulmazlığa karşı işlenen suçlardan ceza
alan çocuklar, devlet sırlarına karşı işlenen suçlar, casusluk suçları, suç
işleme amacıyla örgüt kurma suçundan mahkûm olan çocuklar, terörle mücadele
kapsamına giren çocuklar, suç işlemek amacıyla örgüt kurmak, yönetmek ve
örgütün faaliyeti çerçevesinde işlenen suçlar ile mükerrerler açısından bu
infaz 2/3 olarak uygulanacaktır.
Yine,
koşullu salıvermede açıkça belirtilen istisnalar ile Türk Ceza Kanunu'nun
102'nci maddesini içeren cinsel saldırıdan, 103'üncü maddesindeki çocukların
cinsel istismarından, 104'üncü maddesi (2)'nci ve (3)'üncü fıkrasında
tanımlanan reşit olmayanla cinsel ilişkiden, 188'inci maddesinde tanımlanan
uyuşturucu ve uyarıcı madde imal ve ticaretinden mahkûm olanlar ile terör
suçundan mahkûm olanların cezaları 3/4 olarak uygulanacaktır.
Önümüzdeki
kanun teklifinin 58'inci maddesiyle yapılan değişiklikle, Denetimli Serbestlik
Hizmetleri Kanunu'nun 14'üncü maddesindeki hükümlünün ehliyet ve ruhsat
belgelerinin geri alınması, belli bir meslek ve zanaatı yapmaktan yasaklanma
cezasının yerine getirilmesi hususundaki yetki kanunen ortadan kaldırılmış
bulunmaktadır.
Yine,
önümüzdeki kanun teklifinin 59'uncu maddesiyle yapılan değişiklikle, 5402
sayılı Kanun'un 15'inci maddesinde, mahkûmun tahliyesi sonrasında görevler
sayılırken yetkili hâkimin infaz hâkimi olduğu açıkça belirtilmiş olup diğer
hâkimlerin bu konuda yetkili olmadığı açıklığa kavuşturulmuştur.
Teklifin
60'ıncı maddesiyle yapılan değişiklikle, hükümlünün tahliyesi sonrasında
izlenebilmesinin, gözetiminin ve denetiminin elektronik cihazlarla yapı la cağı
belirtilmiş olup, bu, toplumda "elektronik kelepçe" olarak bilinen
yöntemle yapılmaktadır. Bu cihazın her zaman bulunmaması infaz denetiminin
yapılmasına zafiyet yaratmakta olup, bu maddeyle, hükümlünün rızası alınmak
koşuluyla kendisine ait elektronik cihazlarla da bu denetimin yapılabileceği
kanunlaştırılmış olmaktadır.
Kanun
teklifinin 61'inci maddesiyle yapılan değişiklikle, Denetimli Serbestlik
Kanunu'nun 26'ncı maddesine bir fıkra eklenmiş, Özellikle muhtaç durumda olduğu
tespit edilen hükümlülerin kamuya yararlı bir işte ücretsiz çalışma
yükümlülüğünü yerine getirirken mutat vasıtayla yaptıkları yol ve giderin denetimli
serbestlik bütçesinden sağlanacağı, iaşe giderinin ise çalıştırdıkları kurum
bütçesinden karşılanacağı kanunla hüküm altına alınmış olacaktır.
Yine,
teklifin 62’nci maddesiyle yapılan değişikle, 5607 sayılı Kaçakçılıkla Mücadele
Kanunu’nun 3’üncü maddesine hüküm eklenerek kaçakçılık suçlarına ilişkin ceza
belirlenirken, suça konu eşyanın değerinin fahiş olması hâlinde verilecek
cezanın 1 katına kadar artırılacağı belirtilmişken; suça konu kaçak eşyanın
değerinin hafif veya pek hafif olması durumunda cezada indirim yapılacağı hüküm
altına alınmıştır. Yapılan bu değişiklikle, suça konu eşyanın değerinin düşük
olması durumunda cezanın 1/3’e kadar indirileceği açıkça belirtilmiş olup,
kanundaki bu eksiklik çeşitli mağduriyetlere sebebiyet verdiğinden bu durum,
kanun maddesi olarak eklenip mağduriyetlerin önüne geçilecektir.
Teklifin
63’üncü maddesiyle yapılan bir değişikle, Kaçakçılık Kanunu 5‘inci maddesinin
ikinci fıkrasında bir eksiklik olan, kaçakçılık suçlarını işleyen sanığa etkin
pişmanlık göstererek gümrüklenmiş değerinin 2 katının devlet hazinesine
ödenmesi durumunda, soruşturma evresi sona erinceye kadar verilecek cezada 1/2
yani yarı oranlı indirim yapılacağı öngörülmüştür.
Teklifin
bu maddesi yapılırken uygulamada birtakım eşitsizlikler de göz önüne alınmış,
özellikle bu maddede, güneydoğuda ve doğuda birçok insanın mağduriyeti göz
önüne alındığında, bir ihtar yapılmamış olması ve küçük miktarlarda kaçak eşya,
sigara gibi veya alkol gibi ürünlerin yakalanması durumunda birçok insanın
mağduriyetine sebebiyet vermekteydi. Bu anlamda bunun madde olarak eklenmesi
olumludur.
Dava
açıldıktan sonra ve kovuşturma evresi geçildikten sonra bu paranın ödenmesi
durumunda 1/3 oranında indirim yapılacağı açıkça belirtilmiş olup, daha önce
kanunda bir eksiklik olan, şüphelinin etkin pişmanlıktan yararlanmak üzere
cumhuriyet başsavcılığına başvurusu gerekmekte olup, lehine olan kanun
maddesinden yararlanmak üzere cumhuriyet savcısına bir uyarı görevi
verilmemiştir. Diğer bir deyişle, cumhuriyet savcısının, ihtar yoluyla, etkin
pişmanlığı gereği ödeme yapıp yapmayacağını sorma hususu bulunmamaktadır.
Yapılan
bu değişiklikle, soruşturma evresinde cumhuriyet savcısı tarafından etkin
pişmanlığa uyup uymayacağı sanığa ihtar etme zorunluluğu getirilmiş olup, bu
ihtar yapılmamışsa, bunun, kovuşturma sırasında hâkim tarafından yapılabileceği
hüküm altına alınmıştır.
Burada
bir hususu belirtmeden geçemeyeceğim: Burada hâkim tarafından yapılan ihtarda
indirim 1/3’ken soruşturma aşamasında yapılan ihtarda 1/2 indirimden bahsedilmektedir.
Bu indirim oranlarının eşitlik ilkesi gereği eşit bir şekilde uygulanması
gerektiği kanaatindeyiz. Uygulamada birçok mağduriyete sebep olan özellikle
küçük meblağlarda kaçak eşya bulunduran sanıklara ihtar yapılmaması, yargılama
esnasında hâkim tarafından bu eksikliğin giderilmesi bir mağduriyet
yaratmaktayken, yapılan düzenlemeyle mağduriyet ortadan kaldırılmış olup ancak
bu hak ve mükerrerler yani bu işi meslek hâline getiren şahıslara ve örgütlü
olarak bu suçu işleyenlere tanınmamıştır. 
Kanun
Teklifi 64’üncü maddeyle yapılan bu değişiklikle haklarında hüküm verilmiş olup
dosyası infaz aşamasında olan ve bu maddenin yürürlüğe girdiği tarihten
itibaren doksan gün içerisinde suç konusu eşyanın gümrüklenmiş değerinin 2 katı
kadar parayı devlet hazinesine ödedikleri takdirde, kanunun 5’inci maddesi
2’nci fıkrası (b) bendinde yapılan düzenlemeyle faydalanabileceği, bu maddenin
yürürlüğe girdiği tarihte kanun kapsamına giren suçlardan dolayı dosyası
Yargıtay Cumhuriyet Başsavcılığında bulunan, kanunla yapılan düzenleme
nedeniyle kanunun lehinde değerlendirme yapılması gereken dosyalar açısından
mağduriyete sebebiyet verilmemek üzere ilk derece mahkemelerine gönderileceği
hüküm altına alınmıştır. 
Burada
yine bir hususun gözden kaçtığı düşüncesindeyim. Kanun koyucu doksan gün
içerisinde bu paranın ödenmesini isterken, bu paranın ödenmesine ilişkin ihtar
yapılması hususunda kanuni bir madde dercedilmemiştir; bunun da eklenmesi yani
bu ihtarın yapılmasının bir şart olarak bu maddeye eklenmesi durumunun daha
olumlu olabileceği düşüncesindeyiz. 
Adalet
teşkilatı gün geçtikçe büyümekte olup, bu mesleği yapanların profesyonelleşmesi
anlamında hukuk mevzuatı içeren okullardan mezun olunması şart hâline
gelmiştir. Özellikle gelişen adalet sistemimizde infaz koruma memurluğu, icra
müdürlüğü, zabıt kâtipliği, yazı işleri müdürlüğü, denetim memurluğu gibi
eğitim gerektirip…
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
SERMET
ATAY (Devamla) - Tamamlıyorum Sayın Başkan.
…bundan
böyle alınacak personele adalet ve ceza infaz güvenlik hizmetleri programı,
lise ve meslek liselerinin adalet alanı ve ilgili mevzuat uyarınca bunlara
denkliği kabul edilen programı olan okulların mezunlarına öncelik tanınarak
mesleğe kabul edileceği ve yapılacak sınavda Adalet Bakanlığı bünyesinde
oluşturulacak sınav kurulunca yerine getirileceği hüküm altına alınmıştır. 
Ceza
İnfaz Kanunu’nda ve diğer kanunlarda yapılan bu değişikliklerin vatanımıza,
devletimize, milletimize hayırlı olmasını diliyor, bu kanun teklifinin
hazırlanmasında emeği geçenlere teşekkür ediyorum.
Hepinizi
saygıyla selamlıyorum. (MHP ve AK PARTİ sıralarından alkışlar) 
BAŞKAN
– Şahsı adına Sayın Erkan Baş.
Buyurun.
(CHP ve HDP sıralarından alkışlar) 
ERKAN
BAŞ (İstanbul) – Teşekkür ediyorum Sayın Başkan.
Genel
Kurulu ve sesimizin ulaştığı ülkemizin tüm emekçilerini selamlıyoruz. Maalesef,
canlı yayınlarda izlenemiyor bu tartışma. 
Yedi
gündür kanun teklifini görüşüyoruz. Açık söyleyeceğim, ben bir buçuk yılı geçti
herhâlde, buradayım, bugüne kadar çok kötü yasalar gördüm, pek çok tartışma
yaptık ama bu kadar uzun tartışılan başka bir kanun teklifi olmadı; galiba en
kötüsü bu. Neden en kötüsü? Çünkü mesele insan hayatı yani can üzerine
konuşuyoruz ve bu iktidar ilk geldiğinde cezaevlerinde 50 bin insan varken
bugün 300 bini aşmış durumda. 
Şunu
hiç söylemedik, biraz onun üzerinde konuşalım istiyorum: Suç varsa bu suç
sadece o insanlara yüklenemez. Hani, siyasi rakiplerinize yüklediğiniz, benim
suç olarak görmediğim pek çok şey var ama halkımızın “kader mahkûmu” diye tarif
ettiği insanlarla başlayacağım. Şimdi, 50 binden 300 bine çıkıyorsa şunu
söylemek lazım: Açlık, yoksulluk, çaresizlik yaratan bir düzen insanları suça
itiyor ya da insanlar suç işlemese de siz onları suçlu addediyorsunuz; bu artış
başka türlü açıklanamaz. Dolayısıyla öncelikle bu düzen değişmediği sürece
cezaevine daha çok insan gireceğini ve maalesef, cezaevine giren insanların da
topluma pek kazandırılamadığı gerçeğini bir kabul etmemiz gerekiyor. Bu düzen
değişmediği sürece girecek, çıkacak ve maalesef, yine suç işlemeye devam
edecek; koşulları değiştirmemiz gerekiyor.
Ben
maddeler üzerinde teker teker bir şey söylemeyeceğim, adalet üzerinde
tartışalım. “Adalet” denilince galiba sizin aklınıza sadece partinizin adı
geliyor. 
Değerli
arkadaşlar, adalet, sarayı ve yandaşları kalkındırma değildir. Adalet, herkes
içindir. Adalet, halkın ekmeğidir. Adalet, patronların gözlerinde değil emekçi
halkın içinde aranmalıdır. Adaletin kendisiyle çelişmemesi lazım. Neyse
uzatmayayım, ben ne kadar adaleti anlatsam, siz sadece Genel Başkanınızı
dinleyeceksiniz. Genel Başkanınızın bir sözünü hatırlatayım size, diyor ki
Tayyip Erdoğan 2019’un Mayısında: “Adaletin olmadığı bir devlet, temelsiz bir
bina gibi yıkılıp gitmeye mahkûmdur. Kanunlar yazılır geçer ama hukuk, halk ve
hak arasında bütünlüktür. Hâkim ve savcı işini kötü yaptığı zaman toplumda,
vicdanda telafisi olmayan bir yara açılır.” Bu yasa teklifi, vicdanlarda
telafisi olmayan bir yara açıyor. Bakın, günlerdir suç ve suçlu tartışıyoruz. 
Geçen
gün, burada herkesin ortaklaştığı bir suç üzerine konuşmak istiyorum.
Hatırlayacaksınız, bir Sosyal Hizmetler İl Müdür Yardımcısı çıktı, kendisinden
yardım isteyen bir vatandaşa “Geber.” dedi. Bu insanlık dışı davranışı
muhalefet gündeme getirdi. Bakın, ben tutanaktan okuyacağım, iktidar partisinin
sözcüsü de dedi ki “Biz bunun sonuna kadar takipçisiyiz, hukuken ne yapılacaksa
sonuna kadar yapacağız ve mümkünse memuriyetten atılmasıyla alakalı bütün
gayreti sarf edeceğiz, kabul etmemiz mümkün değil.” Güzel, çok güzel. 
Şimdi,
değerli arkadaşlar, adil olalım, bu halk düşmanı bakışın arkasında ne var, onu
görelim. Bakın, ben onu da tutanaktan okumak istiyorum. Sayın Meral Danış
Beştaş diyor ki “Bütün kamuoyunun gözü önünde soruyorum: İdris Baluken cezaevinde
ölsün mü? Figen Yüksekdağ ölsün mü? Selahattin Demirtaş ölsün mü?” Tutanaklara
şöyle geçmiş: “AK PARTİ sıralarından ‘Ölsün.’ sesi.” 
Değerli
arkadaşlar, milletvekilinin bir siyasi rakibi için “Ölsün.” dediği yerde o
alttaki memur da çıkar, “Geber.” der işte. Cumhurbaşkanının “Ananı da al git.”
dediği yerde, o çıkar “Geber.” Der. Bu bütünlüğü görmemiz gerekiyor ve biz bu
kanun teklifine işte, bu bütünlük üzerine karşıyız. Bu yedi gündür burada
saatlerce tartışıyoruz ya, bazen öyle olur; tarihin bütün bir yüzyılı bir
cümleye sıkışır, bence bütün bu tartışmanın özeti şudur: Muhalefet soruyor:
“Ölsün mü?” İktidar cevap veriyor: “Ölsün.” Burada karar vereceğimiz şey bu,
arkadaşlar.
MUHAMMET
EMİN AKBAŞOĞLU (Çankırı) – İroni, ironi!
ERKAN
BAŞ (Devamla) - Şimdi, bakın, devam edelim. Ben söyledim, dedim ki “Kanun
yapmak, sorumluluktur. Hele iktidar olmak, daha büyük bir sorumluluktur.” 
Ne
oldu geçen cuma akşamı arkadaşlar? Bir sokağa çıkma yasağı ilan edildi. Ben
işin magazininde değilim yani “Soylu koltuğu korumuş mu?” “Almış mı?” “Gitmiş
mi?” “İstifası kabul edildi.” falan, geçelim bunları, konuşuruz sonra. Şimdi,
can derdindeyiz, can. O istifanın bir anlamı var, diyor ki “Hata yaptım.” Peki,
bu hatanın bedeli ne? Yüz binlerce insan belki o akşam enfekte oldu, virüs
kaptı; bir aydır uğraştığımız her şey battı. Şimdi, istifa etmiş, istifası
reddedilmiş. Ne yapacağız, unutacak mıyız bunu? Ne olacak arkadaşlar? O akşam
virüs kapan ve on beş gün sonra hastalık haberlerini, ölüm haberlerini
alacağımız insanların hesabını kim verecek ya? Bir istifayla bunun üstünü
kapatabilecek misiniz? Ne yapacaksınız, biliyor musunuz? Bakın, söyleyeyim, ne
yapacaksınız, şunu yapacaksınız değerli arkadaşlar, diyeceksiniz ki: “Biz bir
suç işledik. O akşam bir sürü insanın bu virüsü kapmasına neden olduk. Daha
fazla insanın bu virüsü kapmasına engel olmamız lazım.”
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ERKAN
BAŞ (Devamla) – Ne yapacağız? Hemen, zorunlu, hayati ve gıdayla ilgili
sektörler dışındaki bütün sektörlerde tüm çalışanlara “Kardeşim ücretli izin
veriyorum sana, evinde kal, çıkma. Evinde kal, ben iktidar olarak senin
elektriğini, suyunu, doğal gazını, internetini, yemeni içmeni güvence altına
alıyorum. Bu hatayı yaptığım için daha önce beşli çeteye, müteahhitlere
verdiğim parayı şimdi sana veriyorum.” diyeceksin, insanları evinde
oturtacaksın, bunun yayılmasını engelleyeceksin. 
Bakın,
değerli arkadaşlar, hem infazda hem coronada… Ben gerçekten bilmiyorum, bu
infaz yasasını coronayı bahane edip mi çıkarıyorsunuz yoksa corona için mi
çıkarıyorsunuz, anlamadım ama ikisinde de şunu görüyorum: İkisinde de canı
savunuyoruz, canı. İkisinde de yaşam hakkı üzerine mücadele ediyoruz. 
Dolayısıyla,
değerli arkadaşlar, şu anlayıştan vazgeçmenizi rica ediyorum. 
(Mikrofon
otomatik cihaz tarafından kapatıldı) 
ERKAN
BAŞ (Devamla) – Değerli Başkan, çok önemli bir ekle bitiriyorum. 
BAŞKAN
– Tamamlayın. 
ERKAN
BAŞ (Devamla) – Bakın, diyorum ki bu, istifanın kabul edilip edilmemesi
meselesi değil. Milyonlarca insanın hayatının tehlikeye atılması suçu
işlenmiştir. Dolayısıyla bu suçun üzerini örtbas etmeyeceğiz. İnsanların yaşam
hakkını güvence altına alacağız. 
Son
bir örnek vereceğim size: Cumartesi, pazar nasıl olsa az işçi çalışıyor diye,
görüntüde bir sokağa çıkma yasağı ilan ettiniz. Ben, burada, hep “AKP bir
patron partisidir.” diyorum, kızıyorsunuz bana. AKP Gaziantep İl Başkanı bir
patron, cumartesi, pazar sokağa çıkma yasağı varken özel izin çıkarıp işçileri
fabrikasında çalıştırıyor. Ya arkadaşlar, şu anlayışı terk edeceksiniz: “Ölen
ölür, kalan işçi ucuz iş gücüdür.” AKP’nin coronadaki mantığı budur. Bu mantığı
terk edeceksiniz; önce işçiyi, emekçiyi, yoksulu, ezileni kurtaracaksınız.
Toplum ancak böyle kurtulur. (CHP ve HDP sıralarından alkışlar)
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Kayıtlara
geçmesi açısından şunu ifade etmek isterim ki biz hiç kimsenin ölmesini
istemeyiz. Bizim temel felsefemiz “İnsanı yaşat ki devlet yaşasın.”
anlayışıdır. Hukuk; genel, eşit, objektif kurallar çerçevesinde bütün kişiler
için uygulanır. Ceza kanunları bakımından kim ne suçu işlemişse onun cezasını
alır. Burada da konuştuğumuz husus, bu cezaların infazıyla ilgili bir paketi
konuşuyoruz. Dolayısıyla bu konuda, biz, ekonomik yönden de bütün toplum
kesimlerinin daha müreffeh yaşaması noktasında da her türlü tedbiri bu manada
aldığımızı, bunları da kamuoyuyla paylaştığımızı beyan etmek isterim.
Teşekkür
ederim.
ERKAN
BAŞ (İstanbul) – Sayın Başkan, çok somut şeyler söyledim, tutanaklara geçsin.
Ben Gaziantep meselesinde somut bir şey söyledim, cuma günü için somut bir şey
söyledim, bu iktidarın bir ayına ilişkin somut şeyler söyledim, soyut
yanıtlarla geçiştirilemez.
BAŞKAN
– Sayın Oluç…
V.- AÇIKLAMALAR (Devam)
25.- İstanbul Milletvekili Hakkı Saruhan Oluç’un,
Çankırı Milletvekili Muhammet Emin Akbaşoğlu’nun yerinden sarf ettiği bazı
ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, biraz evvel hatip konuşurken bu İdris Baluken meselesiyle ilgili
olarak, hani “İdris Baluken ölsün mü? Ölsün.” dedi. AKP sıralarından -kimden
geldiğini duymadım- “O bir ironiydi.” dedi birisi, “İroni.” Galiba Grup Başkan
Vekili Sayın Akbaşoğlu söyledi. Sayın Akbaşoğlu hatırlamıyor olabilir, burada
değildi belki o sırada ama biz bu konuyu gündeme getirdiğimizde, diğer Grup
Başkan Vekili Sayın Özlem Zengin dedi ki: “Biz bunu kim yaptıysa bulacağız,
dinleyeceğiz o kayıtları ve gerekeni yapacağız.” dedi. Şimdi, çıkartın
tutanaklara bakın, bunları açıkladı ve biz de bunun üzerine kendisine dedik ki:
“Tamam, bu iyi bir yaklaşım.” Hatta CHP Grup Başkan Vekili Özgür Özel de:
“Doğru bir yaklaşım.” dedi ve bu konuyu öyle değerlendirdik. Aradan kaç gün
geçti, hiçbir hareket yok, hareket olmadığı gibi şimdi Grup Başkan Vekili diyor
ki: “İroni.”
(Mikrofon
otomatik cihaz tarafından kapatıldı)
BAŞKAN
– Buyurun…
HAKKI
SARUHAN OLUÇ (İstanbul) – Yani bunun nasıl bir ironi olabileceğini
düşünebiliyoruz? Yani, “Ölsün mü?” sorusuna somut bir insan, burada çalışmış
İdris Baluken -bizim geçmişe dönem Grup Başkan Vekilimiz- şu anda Sincan’da
cezaevinde. “Ölsün mü?” sorusuna “Ölsün.” cevabı verilince bu bir ironi
olabiliyorsa yani o zaman, bu, ironi olarak değerlendirilebiliyorsa bizim böyle
söyleyebileceğimiz o kadar ironik şeyler var ki şaşarsınız bunları konuşmaya
başlarsak. “İroni” denemez buna. Gerçekten, çok ayıpladık bunun ironi olarak
değerlendirilmesini.
Verdiğiniz
sözü yerine getirecek misiniz, çok merak ediyoruz. Hani, ben getirmeyeceğinizi
biliyorum ama yine de söyleyeyim.
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Sayın Başkanım, biraz evvel grubumuz adına
düşüncelerimizi ifade etmiştik sarahaten.
Teşekkür
ediyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Üçüncü bölüm üzerindeki görüşmeler tamamlanmıştır.
Şimdi,
üçüncü bölümün maddelerine geçiyorum.
Maddeler
üzerinde yer alan önerge işlemlerini yapacağım ve sonra da ayrı ayrı oylarınıza
sunacağım.
56’ncı
madde üzerinde ikisi aynı mahiyette olmak üzere 3 adet önerge vardır. İlk
okutacağım 2 önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte olan 207 sıra sayılı Ceza ve Güvenlik Tedbirlerinin
İnfazı Hakkında Kanun ile Bazı Kanunlarda Değişiklik Yapılmasına Dair Kanun
Teklifi’nin 56’ncı maddesinin teklif metninden çıkarılmasını arz ve teklif
ederiz.
 Serpil Kemalbay Pekgözegü Hüda Kaya Murat
Çepni
 İzmir İstanbul İzmir
 Tuma Çelik Gülüstan
Kılıç Koçyiğit Tulay Hatımoğulları Oruç
 Mardin Muş Adana
Aynı
mahiyetteki diğer önergenin imza sahipleri:
 Tufan Köse Süleyman
Bülbül Zeynel Emre
 Çorum Aydın İstanbul
 Turan Aydoğan Alpay
Antmen Serkan Topal
 İstanbul Mersin Hatay

BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Komisyonun katılmadığı önergeler üzerinde ilk söz Sayın Tulay Hatımoğulları
Oruç’un. (HDP sıralarından alkışlar)
TULAY
HATIMOĞULLARI ORUÇ (Adana) – Sayın Başkan, değerli milletvekilleri; corona
günlerinde yaşamını kaybedenlerin günlüğünü tutmak gerçekten çok zor ve çok
büyük bir acı. Coronavirüste yaşamını yitirenlere Allah’tan rahmet, ailelerine
sabır, hastalara acil şifalar diliyorum ve ümit ediyoruz ki bu pandemi sürecini
en az kayıpla ve acıyla hep birlikte atlatabiliriz.
Değerli
milletvekilleri, değerli yurttaşlarımız; bu ağır süreci akıl, bilim ve devletin
görevlerini tam olarak yerine getirmesiyle atlatabiliriz. Elbette öncelikle tam
izolasyon ve fiziksel mesafe fakat insan sosyal bir varlık, o nedenle fiziksel
mesafe diyoruz, daha çok aslında sosyal yakınlığı devam ettirecek yeni
alternatif yöntemler bulmak durumundayız ve dayanışma diyoruz, dayanışma bu
zamanda yaşatır. 
Başlayan
bir kampanya var, Kardeş Aile Kampanyası. Her birimizin ayrımsız,
apartmanımızda, sokağımızda, mahallemizde bir aile bularak ya da aileler
bularak onlarla dayanışması oldukça önemli. Küçük dayanışmalar belki küçücük
ihtiyaçları giderebilir ama çok büyük bir moral kaynağıdır da. 
Gelelim
AKP sıralarından “Siz konuşuyorsunuz da ne yapacağız?” sorusuna cevap vermeye.
Evet, devletin yapabileceği çok şey var ve yapmalıdır, hele pandemi
dönemlerinde. Bunları kabaca şöyle sıralayabiliriz: Bu dönemde bütün sağlık
hizmetleri ücretsiz olmalıdır, daha fazla test yapılmalı ve her türlü sonuç en
şeffaf bir biçimde halklarla paylaşılmalıdır. Bu hastalıkta kurtarıcı
araçlardan biri olan solunum cihazı üretimi artırılmalı, hızlandırılmalıdır.
Coronavirüs salgınında en büyük risk grubu olan sağlık emekçileri için yeterli
koruyucu ekipman planlanmalı, üretilmeli ve sağlanmalıdır. Zorunlu üretim
dışında üretim durmalı, zorunlu üretimde de mutlaka iyi bir planlama ve koruma
sağlanmalıdır. İşten çıkarmalar yasaklanmalı, KOBİ’lere sağlanacak bütün
destekler bu şartlara bağlanmalıdır. İşçiler ücretli izne çıkarılmalı,
sigortaları karşılanmalıdır. Esnafın zararı giderilmelidir, vergi ödemeleri
durdurulmalıdır. Çiftçinin borçları durdurulmalı ve çiftçi desteği hızla
sağlanmalıdır. Öğrencilerin KYK borçları silinmelidir. Emekli aylığı geçimlik
düzeye getirilmeli, günlük ev eksenli çalışan alt gelir grubundaki kadınlara
doğrudan destek sağlanmalıdır. Fakat iktidar görevden kaçıyor ve gerçekten,
maske -bu kürsüden çok örnek verildi- bu iktidarın coronavirüsle mücadelesinde
başarısızlığının simgesi hâline gelmiş durumda. 
Vatandaşın
karnı gerçekten laflara tok. Mühim olan, evinde ve iş yerinde vatandaşın ne
yaşadığıdır. Ama iktidara baktığımızda, lafla peynir gemisi yürütmeye
çalışıyor. Bununla yetinmeyip toplumu ayrıştırıyor, kutuplaştırıyor, birbirinin
karşısına getirerek toplumu böyle yönetmek istiyor ve kalkıp diyor ki “Biz bize
yeteriz.” ve “Bir ve beraber olacağız.” Ben burada çok merak ediyorum, Cumhur
İttifakı bunu söylerken, yedi gündür infazla ilgili yasa tartışılıyor ama siz
“Biz bize yeteriz.” dediğiniz için aslında sadece kendinizi kastediyorsunuz.
Hakikaten siz kimsiniz? Siz tek başınıza Türkiye’yseniz, size oy vermemiş olan
milyonlarca vatandaşı, onların iradesiyle bu kürsüde oturan muhalefetin
milletvekillerini, seçilmiş belediye başkanlarını leylekler mi getirdi, bunu
sizlere sormak isterim. Kiminle beraber olacaksınız? Bugün cezaevlerinde bir
salgınla karşı karşıyayken Türkiye ve bütün dünya, cezaevlerinde aldığınız
önlemlerle ilgili bile muhalefet partileriyle uzlaşmaya yanaşmıyorsunuz. Sizden
olmayana “Ölsün.” diyorsunuz, aç olan için de “Gebersin.” diyorsunuz. Sizin
birlikten, beraberlikten anladığınız tam da budur. 
Biliyorsunuz,
Guantanamo esir kampları çok ünlüdür ve oradaki esirlerin, diş macunlarıyla
plastik tasların üzerine yazdıkları ya da taşla kazıyarak yazdıkları şiirlerden
bir dizeyi paylaşmak istiyorum: “Alın kanımı, kefenimi ve bedenimde
kalanları/Mezarda resimlerini çekin bedenimin, dünyaya gönderin
sonra/Yargıçlara, vicdanlı insanlara, prensip sahiplerine, tarafsızlara/Ve
bırakın suçluluğu binsin omuzlarına bu zalimlerin.” İşte bugün, tarihin farklı
zamanlarından günümüze kadar yansıyan zalimlikler böyle tanımlanır ve böyle
ifade edilir. Bugün, Guantanamo’da yaşananların Türkiye’de corona günlerinde
Türkiye’deki cezaevleriyle sesinin nasıl buluştuğunu bir kez daha görüyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
TULAY
HATIMOĞULLARI ORUÇ (Devamla) – Ve tarih önünde, insanlık karşısında, mutlaka ve
mutlaka, tıpkı esir kamplarında nasıl insanlar oradan seslerini bütün dünyaya
duyurup tarihe not düştülerse, sizler şu an içerideki tutsaklara ve
hükümlülere, Guantanamo’da, esir kampında yaşananları aynı biçimde, Türkiye’de
yaşattığınız ve yaşatmaya mahkûm ettiğiniz için tarih karşısında hesap
vereceksiniz. Bu bir cinayettir, bu infaz yasasındaki adaletsizlik, eşitsizlik,
tam anlamıyla bir cinayettir ve bu cinayet iktidarın Cumhur İttifakı’nın
boynundadır, omuzlarındadır. (HDP sıralarından alkışlar)
MUHAMMED
LEVENT BÜLBÜL (Sakarya) – Sayın Başkan…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Evet, buyurun Sayın Bülbül.
MUHAMMED
LEVENT BÜLBÜL (Sakarya) – Sayın Başkan, tutanaklara geçsin.
Konuşmacının,
konuşmasında tarafımıza yönelik ortaya koymuş olduğu ithamları,
değerlendirmeleri şiddetle ve kesinlikle reddediyoruz.
MUHAMMET
EMİN AKBAŞOĞLU (Çankırı) – Sayın Başkan, suçlamaları reddettiğimizi ifade etmek
isterim. Teşekkür ederim.
BAŞKAN
– Aynı mahiyetteki önergeler üzerinde ikinci söz talebi Sayın Serkan Topal’ın.
Buyurun
Sayın Topal. (CHP sıralarından alkışlar
SERKAN
TOPAL (Hatay) – Teşekkür ediyorum Sayın Başkan.
Değerli
milletvekili arkadaşlarım, hepinize saygılarımı sunuyorum.
Tabii,
uzun süredir toplumda bir beklenti vardı, beklenti şuydu arkadaşlar bu teklifle
ilgili, bizim de beklentimiz şuydu: Adalet sistemini düzeltmek, yargı reformu
yapmak, haksız tutuklamaları ortadan kaldırmak, hukuksuz yargı kararlarını
ortadan kaldırmaktı. Ama tabii, amaç gerçekten coronavirüs nedeniyle
cezaevlerini boşaltmak ise maalesef biz bunu göremiyoruz. Neden göremiyoruz?
Çünkü gerçekten bu düzenleme toplumda infial yaratan birçok suçluya yarıyorken
“tweet” atarak düşüncesini dile getiren insanlar maalesef yine içeride kalacak.

Şimdi,
az önce Sayın Akbaşoğlu “İnsan bizim için önemli.” dedi, “İnsanı yaşat ki
devlet yaşasın." dedi. Ben buradan Sayın Akbaşoğlu’na şunu soruyorum:
Peki, tutuklu insanlar, gazeteciler, düşünce suçlarından dolayı orada kalanlar
coronavirüse yakalanmayacaklar mı, onlar insan değil mi? 
Şimdi,
teklifin gerekçesinin giriş bölümü “Çağdaş ceza infaz sisteminin temel amacı;
hükümlülerin sosyalleşmesini teşvik etmek, yeniden suç işlemelerini engelleyici
etkenleri güçlendirmek, üretken, kanunlara ve toplumsal kurallara saygılı ve
sorumluluk taşıyan bir yaşam biçimine uyumlarını kolaylaştırmak...” diye devam
ediyor. Peki, şu soruyu sormak istiyorum özellikle bunu hazırlayan arkadaşlara:
Şimdi, mahkûmların okuyacağı gazeteleri... Basın İlan Kurumunun ilan
kriterlerine göre mi sosyalleşme olacak? Yani bir hükümlü Sabah gazetesini
okursa ya da A Haber’i izlerse sosyalleşmeyi tamamlamış mı olacak? Böyle bir
şey olabilir mi arkadaşlar! 
Bakın,
yine, başka bir konu: Şimdi, özel yetkili mahkemeler kaldırıldı, sulh ceza
hâkimlikleri kuruldu. Cezaların infazıyla ilgili infaz hâkimlikleri
oluşturuldu, infaz hâkimliklerinin denetiminde komisyonlar oluşturuldu. Peki,
bu komisyonlarda baro başkanları neden yok? Ayrıca, Cumhurbaşkanına hakaretten
orada bulunan mahkûmlar, bu komisyonlar tarafından objektif değerlendirilecek
mi? Bu da başka bir soru.
Değerli
arkadaşlar, şimdi, hangi düzenlemeyi yaparsanız yapın, eğer, gerçekten,
yönetimde adalet olmazsa, demokrasi olmazsa hukuk düzeni işlemez. Ben bu
kürsüde daha önce “Ben Kralım." diyen Prusya Kralı Friedrich’in
hikâyesini, Potsdamlı değirmencinin hikâyesini anlaşmıştım. Yine, Hazreti
Ali’nin “Devletin dinî adalettir.” sözünü, Ömer’in adaletini burada defalarca
dile getirdik. Yine, Aristo şöyle diyor: “Adalet, önce devletten gelmelidir
çünkü hukuk devletin toplumsal düzenidir.” Yani Arkadaşlar, devleti yönetenler
adil olmalıdır, devleti yönetenler vatandaşıyla çatışmamalıdır, devleti
yönetenler ana muhalefet liderleriyle çatışmamalıdır; memurlara, gazetecilere
bir şeyler dememelidir ve eleştiriye açık olmalıdır. 
Basında
yer aldı, Sayın Cumhurbaşkanı 30 bin vatandaşla davalı. Değerli arkadaşlar,
yine, soruşturma açılan vatandaş sayısı 70 binin üzerinde. Şimdi, eğer devleti
yönetenler adaleti tesis etmeyecekse, devleti yönetenler merhametli
olmayacaksa, devleti yönetenler kapsayıcı olmayacaksa adalet de olmaz, eşitlik
de olmaz, hukuk da işlemez. Dolayısıyla, buradan şunu ifade etmek istiyorum,
şimdi bir kez daha söylüyorum –“İnsan, insan.” dendi- düşünce suçluları,
tutuklular, “tweet” atanlar coronavirüse yakalanmıyor mu? Eğer coronavirüse
yakalanmıyorsa o zaman biz de hepimiz oraya girelim, onların yanında olalım,
biz de yakalanmayalım. Öyle bir şey var mı arkadaşlar? 
Bakın,
yine, size Amerika’dan bir örnek vereceğim. Bilim adamı, Profesör Doktor Mehmet
Çilingiroğlu, Amerika’da canlı yayında Trump’a maskeyle ilgili ağır
eleştirilerde bulundu…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Topal.
SERKAN
TOPAL (Devamla) – Teşekkür ediyorum Sayın Başkan.
…ama
hâlâ orada ve görevinin başında. Açık bir şekilde eleştiriyor ve hiçbir şey
olmuyor. Yani burada olsaydı acaba neler olurdu, onu takdirinize bırakıyorum.
Değerli
arkadaşlar, konuşacak çok şey ama son olarak şunu ifade etmek istiyorum.
Özellikle bana yurt dışından çok telefon geliyor. Suudi Arabistan’da, Libya’da
-orada savaş var arkadaşlar- Kıbrıs’da, Umman’da, Katar’da, Dubai’de, Kuveyt’te
ve Afrika’nın diğer ülkelerinde, yurt dışındaki birçok ülkede, özellikle
Arabistan’da gerçekten… Dün de sosyal medyaya düştü, bir vatandaşımız dışarıda
açlıktan ölüyor yani bu yüzden, yetkililere bir kez daha buradan sesleniyorum:
Yurt dışındaki vatandaşlarımızı lütfen bir an önce getirelim, vatandaşlarımız
çok mağdur. Bu konuda çözüm bekliyoruz. 
Hepinize
teşekkür ediyorum, saygılarımı sunuyorum.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 56’ncı maddesinin birinci fıkrasında
yer alan “değiştirilmiş” ibaresinin “yeniden düzenlenmiştir” ibaresiyle
değiştirilmesini arz ve teklif ederiz. 
 Dursun Müsavat Dervişoğlu Ayhan
Erel Ayhan Altıntaş
 İzmir  Aksaray Ankara

 Yasin Öztürk  Fahrettin
Yokuş İbrahim Halil Oral 
 Denizli  Konya
 Ankara 
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın İbrahim Halil Oral’ın. 
Buyurun.
(İYİ PARTİ sıralarından alkışlar)
İBRAHİM
HALİL ORAL (Ankara) – Sayın Başkan, kıymetli milletvekilleri; Ceza ve Güvenlik
Tedbirlerinin İnfazı Hakkında Kanun Teklifi’nin 56’ncı maddesi üzerinde İYİ
PARTİ Grubu adına söz almış bulunuyorum. Yüce heyetinizi saygıyla selamlıyorum.

Değerli
milletvekilleri, öncelikle, coronavirüs sebebiyle yitirdiğimiz vatandaşlarımıza
Allah’tan rahmet, tedavisi devam eden vatandaşlarımıza acil şifalar diliyorum. 
Kıymetli
milletvekilleri, dün Genel Başkanımız Meral Akşener Hanımefendi de basın
açıklamasında ifade etti, İYİ PARTİ olarak, altmış gün önce, salgın daha
ülkemize gelmeden pek çok uyarıda bulunduk. Genel Başkanımızın ifadeleriyle
“Dedik de dedik.” Kimini duymak istemediler, kimini yapmak istemediler, kimini
de yaptılar ama maalesef geç, eksik ve acemice yaptılar. Eksik ve acemice
yapıldığını cuma akşamı gördük, sokaklardaki panik ve kaosu hepimiz maalesef
üzülerek izledik. Sokağa çıkma yasağının nasıl uygulanacağı Anayasa’da
belirtilmektedir. Bugüne kadar yapılan pek çok tedbir doğru olsa da hukuka tam
olarak uygun yürütülmemiştir. Bugüne kadar yapılan
pek çok uygulama, sokağa çıkma yasağı dâhil pek çok hukukçunun görüşüne göre
OHAL ilanı sonrası gerçekleşmesi gereken uygulamalardır, buna dahi dikkat
edilmemiştir. Yaşadıklarımız resmen kırk sekiz gündür, Sayın Sağlık Bakanının,
Bilim Kurulunun ve milletimizin, kazmayla, kürekle kazıyarak temizlediği karın
üstüne âdeta çığ düşmesi gibi olmuştur. Emekler boşa gitmiştir maalesef, heba
olmuştur. Bu noktada hiçbir iktidar mensubu arkadaşımız da itiraz edemez. Çünkü
dün yaşanan istifa süreci bu suçun açık ve seçik kabulüdür.
Sayın Süleyman Soylu, yapılan hatayı kabul edip, olgun bir devlet
adamı edasıyla istifa etti diye düşünmüştük, kendisini tebrik etmiştik ancak
gördük ki ortada siyasi bir tiyatro ya da “Küstüm, oynamıyorum.” tavırları
varmış. Sayın Bakan, İçişleri Bakanlığı gibi kritik bir makamdan, sosyal
medyaya koyduğu bir ekran görüntüsü mesajıyla istifa ediyor, sonra istifa kabul
edilmedi diye gerisin geriye dönüyor.
Değerli milletvekilleri, İçişleri Bakanlığı makamı oyuncak
değildir. Hele “Küstüm, oynamıyorum, beni geri çağırın.” denecek makam hiç
değildir. İstifa edilecekse istifa resmen sunulur, işleme koyulur ve sonra
halkın karşısına ekranlara çıkılır ve gereken söylenir. Sayın Soylu,
muhalefetteyken iktidar mensuplarına ettiği hakaretleri nasıl kameralar önünde
ettiyse, bu istifayı da kameralar önünde etmeliydi.
Şimdi ise sosyal medyadan değil, kameralar karşısına geçerek
milletimizden özür dilemelidir. İstifa edildiyse, bu kamuoyuna mal olduysa,
bunun kabul edilip edilmemesi gibi bir durum olamaz. Şunu da atlamamak gerekir.
Sayın Cumhurbaşkanının bilgisi olmadan en küçücük bir ihale bile yapılamayan
Türkiye’de, sokağa çıkma yasağının uygulamasından
Sayın Cumhurbaşkanının habersiz olması mümkün değildir. Bu sebeple, yürütmenin
başı olan Sayın Erdoğan kameralar karşısına geçip milletimizden özür
dilemelidir. Kendisi FETÖ meselesinde “Kandırıldık.” deyip Allah’tan af,
milletimizden özür dilemişti. Yani özür dilemeye alışıktır, en azından bunu
yapmalıdır.
Saygıdeğer
milletvekilleri, bugün Adalet Bakanlığımızın açıklamalarından açık
cezaevlerinde 3 mahkûmun coronavirüsten hayatını kaybettiğini öğrendik.
Merhumlara Cenab-ı Allah’tan rahmet diliyorum. 17 mahkûmda da virüs olduğunu
öğrendik, kendilerine acil şifalar diliyorum. Buradan anlıyoruz ki infaz
kurumlarımıza da bu virüs girmiştir. Aldığımız bilgilere göre kapalı
cezaevlerinde de şüpheli durumlar bulunmaktadır. Cezaevlerinde bile yeterince
önlem alamayan bir yönetimin sokaklarda, caddelerde nasıl önlem alacağını düşünmek
bile istemiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
İBRAHİM
HALİL ORAL (Devamla) – Çok teşekkür ederim, sağ olun.
Günde
100 vatandaşımız hayatını kaybediyor. Siz hâlâ “İnfaz yasasını muhalefet çıkartmıyor.”
diye feveran ediyorsunuz. Gerçekten çuvallamış durumdasınız. 
CEMAL
ENGİNYURT (Ordu) – Yalan mı konuşuyoruz? Hâlâ çıkarmıyorsun, hâlâ konuşuyorsun
işte!
İBRAHİM
HALİL ORAL (Devamla) – Siz buraya gelirsiniz, konuşursunuz, cevabınızı da
alırsınız. 
CEMAL
ENGİNYURT (Ordu) – Ben cevabını veriyorum işte.
İBRAHİM
HALİL ORAL (Devamla) – Cevabınızı buradan alırsınız.
CEMAL
ENGİNYURT (Ordu) – Boş boş konuşuyorsun!
İBRAHİM
HALİL ORAL (Devamla) – Siz gelirsiniz buraya, vicdanınızla danışırsınız,
olmayan vicdanınızla cevabınızı alırsınız. 
CEMAL
ENGİNYURT (Ordu) – Sende vicdan yok!
İBRAHİM
HALİL ORAL (Devamla) – Elini indir aşağıya! 
CEMAL
ENGİNYURT (Ordu) – Sen indir elini lan!
İBRAHİM
HALİL ORAL (Devamla) – İndir elini aşağıya!
CEMAL
ENGİNYURT (Ordu) – Sen niye elinle konuşuyorsun!
İBRAHİM
HALİL ORAL (Devamla) – Terbiyesizlik etme!
CEMAL
ENGİNYURT (Ordu) – Terbiyesiz sensin!
BAŞKAN
– Değerli arkadaşlar…
İBRAHİM
HALİL ORAL (Devamla) – Sayın Başkanım…
BAŞKAN
– Tamam.
Değerli
arkadaşlar, lütfen…
Siz
tamamlayın Sayın Oral. Genel Kurula hitap edin. 
CEMAL
ENGİNYURT (Ordu) – Kendisi eliyle konuşuyor, bir de “Elini indir!” diyor. 
İBRAHİM
HALİL ORAL (Devamla) – Kendini bilmiyorsan konuşmayacaksın!
CEMAL
ENGİNYURT (Ordu) – Konuşma! 
İBRAHİM
HALİL ORAL (Devamla) – Burada insanlar istediği gibi konuşurlar. 
CEMAL
ENGİNYURT (Ordu) – İşine bak! Hakaret etme hakkına sahip değilsin!
İBRAHİM
HALİL ORAL (Devamla) – Ukalalık yapma!
CEMAL
ENGİNYURT (Ordu) – Artistlik yapma!
İBRAHİM
HALİL ORAL (Devamla) – Artist sensin!
BAŞKAN
– Sayın Oral, Genel Kurula hitap edin lütfen. Tamamlayın konuşmanızı. 
İBRAHİM
HALİL ORAL (Devamla) – O zaman, haddini bilmeyen insanı dışarı çıkartın.
CEMAL
ENGİNYURT (Ordu) – Yok ya! Hadi çıkar, gel!
İBRAHİM
HALİL ORAL (Devamla) – Ben seni çıkartırım…
CEMAL
ENGİNYURT (Ordu) – Hadi gel, çıkart! 
İBRAHİM
HALİL ORAL (Devamla) – …ama Meclisin mehabetine saygı duyuyorum.
(Mikrofon
otomatik cihaz tarafından kapatıldı) 
CEMAL
ENGİNYURT (Ordu) – Sen de mi saygı var!
BAŞKAN
– Tamam. 
Sözlerinizi
tamamlayın. Teşekkür ediyorum. 
İBRAHİM
HALİL ORAL (Devamla) – Bitiriyorum Sayın Başkanım.
Size
tavsiyem derin bir nefes alıp, elinizi yüreğinize koyup muhalefetle, sivil
toplumla, vatandaşla istişare ederek, ortak bir akılla hareket etmenizdir.
Yoksa ceremesini hepimiz çekeceğiz, yoksa Yüce Allah’ın huzurunda ve
vicdanınızda hepiniz hesap vereceksiniz diyor, Genel Kurulu saygıyla
selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
56’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Sadece tutanaklara geçmesi açısından bir şey
söyleyeyim. Bu istifa olayıyla ilgili bir tiyatro söz konusu değildir. Atamaya
yetkili makam, merci usulde paralellik ilkesi çerçevesinde onay makamıdır aynı
zamanda. İstifa tekemmül etmediği için herhangi bir hukuki problem yoktur.
Teşekkür
ederim.
BAŞKAN
– Sayın Toğrul…
Buyurun.
V.- AÇIKLAMALAR (Devam)
26.- Gaziantep Milletvekili Mahmut Toğrul’un, vatandaşa
bir taraftan “Evde kal.” denilirken bir taraftan da elektrik ve doğal gaz
borcunun tahsil edilmeye çalışılmasının coronavirüs salgınıyla mücadele
kapsamına ne kadar girdiğini ve çalışmayanlardan bu paranın nasıl tahsil
edileceğini öğrenmek istediğine, Gaziantep
İl Pandemi Kurulunda Eczacı Odası ve Tabip Odasının yer almadığına ilişkin
açıklaması
MAHMUT
TOĞRUL (Gaziantep) – Teşekkür ederim Sayın Başkan.
Sayın
Başkan, Cumhurbaşkanı coronavirüs salgınıyla mücadele kapsamında vatandaşların
elektrik ve doğal gaz borcundan dolayı elektrik ve doğal gazlarının
kesilmeyeceğini söylemişti. Şu anda elimde bir esnafımıza ve bir meskene ait 2
ayrı fatura var; onlarca fatura tarafıma iletildi. Maalesef bu faturaları beş
gün içerisinde ödemedikleri takdirde elektriklerinin kesileceğini söylüyorlar.
Ben, vatandaşa “Evde otur.” derken bir taraftan da vatandaştan bu paranın bir
an önce tahsil edilmeye çalışılması coronavirüs salgınıyla mücadele kapsamına
ne kadar giriyor, bunu sormak istiyorum.
İkincisi,
Sayın Başkan, il pandemi kurulları kuruldu. Gaziantep’te kurulan İl Pandemi
Kuruluna Eczacı Odası ve Tabip Odası da ilk önce davet ediliyor, daha sonra
sağlıkla ilgili 2 kurumun -Eczacı Odası ve Tabip Odasının- bu Pandemi Kurulunda
yer alması kabul edilmiyor.
(Mikrofon
otomatik cihaz tarafından kapatıldı)
BAŞKAN
– Buyurun tamamlayın.
MAHMUT
TOĞRUL (Gaziantep) – Tabip Odası Başkanımızla bugün görüştüm “Hiçbir şekilde
dâhil edilmiyoruz, İl Hıfzıssıhha Kurulu kararlarından dahi haberimiz olmuyor”
diyor. Bu 2 konu gerçekten neye göre belirleniyor? Vatandaş elektrik
borçlarından dolayı karanlıkta mı otursun? Çalışmayanlardan bu para nasıl
tahsil edilecek? Bunu dikkatlerinize sunuyorum.
Teşekkür
ediyorum.
BAŞKAN
– Kayıtlara geçmiştir, teşekkür ediyorum.
Birleşime
on dakika ara veriyorum.
Kapanma Saati: 17.55
ÜÇÜNCÜ OTURUM
Açılma Saati: 18.13
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Üçüncü Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan
Vekili Süreyya Sadi Bilgiç’in, coronavirüs salgınının yaşandığı süreçte
karşılıklı hoşgörü içerisinde her türlü kaba ve yaralayıcı sözlerden sarfınazar
edilerek Genel Kurul çalışmalarının sürdürülmesi gerektiğine ilişkin konuşması 
BAŞKAN
- Değerli milletvekilleri, sizlerden ricam… Hakikaten son derece zor, yorucu ve
bir salgın ortamında çalışmalarımızı sürdürmeye çalışıyoruz. Ben bir kere,
katkı veren bütün milletvekili arkadaşlarımıza teşekkür ediyorum. Her ne kadar
kendimizi maskeyle falan bu kadar korumaya çalışsak da, tabii ki, böyle kapalı
bir ortamda on saat, on üç saat, on beş saat bir arada olmanın hakikaten
riskleri de var. Bunun, zaman zaman, tabii ki sinirlerimizi gerdiğini de
biliyorum ama bizler mutlaka topluma da örnek olması gereken kişiler olarak
sinirlerimize hâkim olmayı da bilmeliyiz ve Genel Kurul çalışmaları sürecinde
de her türlü kaba, yaralayıcı sözlerden de sarfınazar ederek karşılıklı sevgi,
saygı ve hoşgörü içerisinde bu çalışmaları sürdürmemiz lazım. Ben bütün
milletvekili arkadaşlarımdan -yani hepsine teşekkür ediyorum tabii ki ama-
bundan sonraki çalışma sürecimizde de buna uygun bir biçimde çalışmaların
sürdürülmesini rica ediyorum. 
MUHAMMET
EMİN AKBAŞOĞLU (Çankırı) - Sayın Başkan…
BAŞKAN
– Buyurun Sayın Akbaşoğlu.
V.- AÇIKLAMALAR (Devam)
27.- Çankırı Milletvekili Muhammet Emin Akbaşoğlu’nun, Gaziantep Milletvekili Mahmut Toğrul’un yaptığı
açıklamasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) - Sayın Başkanım, teşekkür ederim. 
Ara
vermeden önce HDP milletvekili birtakım faturalardan bahsetmişti, bizlere
verirlerse faturaları… Bu konuyla ilgili EPDK’nın bir açıklaması var malum,
onunla uyumlu bir şekilde işlem yapılmasıyla ilgili takibini yaparız. 
Teşekkür
ederim. 
BAŞKAN
– Sayın Toğrul’la beraber bunu yapın Sayın Akbaşoğlu.
MAHMUT
TOĞRUL (Gaziantep) – Hemen aktarıyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– 57’nci madde üzerinde 2’si aynı mahiyette olmak üzere 3 adet önerge vardır. 
İlk
okutacağım 2 önerge aynı mahiyette olup birlikte işleme alacağım.
Aynı
mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 57’nci maddesinin
teklif metninden çıkarılmasını arz ve teklif ederiz.
 Serpil Kemalbay Pekgözegü Hüda
Kaya Murat Çepni
 İzmir İstanbul İzmir
 Tuma Çelik Gülüstan
Kılıç Koçyiğit
 Mardin Muş
Aynı
mahiyetteki diğer önergenin imza sahipleri:
 Ahmet Kaya Zeynel
Emre Alpay Antmen
 Trabzon İstanbul Mersin
 Süleyman Bülbül Tufan
Köse Turan Aydoğan
 Aydın Çorum İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Komisyonun katılmadığı önergeler üzerine ilk söz talebi Sayın Murat Çepni’nin.
(HDP sıralarından alkışlar)
MURAT
ÇEPNİ (İzmir) – Teşekkürler Başkan.
Genel
Kurul, değerli halkımız; Bakanlığın yaptığı açıklamaya göre 17 mahpus pozitif,
3 insan hayatını kaybetmiş, 79 cezaevi personeli, 44 hâkim, savcı, 32 adliye
çalışanı, 34 Adli Tıp çalışanı ise yine hasta durumda. Cezaevlerindeki
pandeminin varacağı noktanın alarmıdır bu tablo. Evet, biz, bu koşullarda infaz
yasasını tartışıyoruz ve bu yasa cezaevlerini virüs salgınına karşı
korumayacak. Bu yasa, virüse karşı mücadele kapsamında en riskli alan olan
cezaevlerini ve mahpusları korumak için değil, iktidarın halka karşı
mücadelesinin doğrudan bir ürünüdür. İktidar, 82 milyonun büyük bir çoğunluğunu
öldürme, küçük bir azınlığını ise kurtarma derdindedir. İktidarın politikası
eşitsizlik üzerine kuruludur, refleksleri de halka saldırı üzerine dizayn
edilmiştir. Şirketlerin sağlığı halk sağlığından daha değerlidir saray için.
“İşçilere ölüm, muhaliflere ölüm” sarayın en kararlı olduğu politikadır. AKP
önce dua, sabır ve kolonyayla yola çıktı, şimdi ise halkı kitlesel olarak riske
atan OHAL uygulamalarıyla meşgul. Bugün, yüz binlerce işçi tekrar çalışmaya
başladı. İş yerlerinden, şantiyelerden gelen ölüm haberleri, şirketlerin CEO’su
sarayı geri adım attıramıyor. Tersine, bu infaz yasasıyla, siyasal
tükenmişliğinin sonucu yaşayacağı sıkıntıları bertaraf etmek için muhaliflerine
yönelik savaşı tırmandırıyor. Bu özel af düzenlemesi tam olarak, iktidarın
gelecek korkusunun sonucudur. Hırsızlar, devleti soyanlar, mafya babaları,
kadın düşmanları yani çürümüş düzenin köşe taşları dışarı çıkıyor; bu
coğrafyanın aydınlık yüzleri “Talana, soyguna, hırsızlığa, zulme hayır.”
diyenler ise içeride ölüme terk ediliyor. Sarayın koltuk korkusu, kendi
Anayasa’sının eşitlik maddesini bile yok saymasına neden olabiliyor.
Şunu
bir kez daha söyleyelim: Biz, bu pandemi sürecinde tüm cezaevlerinin eşit infaz
yasasının kapsamında olmasını önerdik. Bu noktada, eşitlik temel talebimizdir
fakat pandemi için değil… Muhalifleri ölüme terk eden eşitsiz bir düzenlemeyi
kesinlikle reddediyoruz. İktidar, siyasi tutsakları içeride tutmayı bir siyasi
zafer olarak sunuyor; buradan hareketle, hamaset edebiyatıyla muhalefeti de
dizayn etmeye çalışıyor ama bunu başarması artık mümkün değildir. Herkesin
niyetini açıkça ortaya koyduğu bu görüşmelerde, iktidarın niyetinin sarayın
bekası olduğu açıkça ortaya çıkmıştır.
Siyasi
mahpuslar kimseden bir lütuf talep etmiyorlar, anayasal ve insani olan eşitlik
ilkesine riayet edilmesini istiyorlar. Siyasi tutsaklar, hukukun tümüyle
iktidarın siyasi hegemonyasında olduğu koşullarda, komplolarla, sahte
delillerle oluşturulan dosyaların sonucunda hapsedilmişlerdir. Siyasi
tutsaklar, faşist bir diktatörlük tarafından özgürlüklerinin gasbedilmesine
itiraz ederken aynı zamanda tüm ezilen insanlığın da özgürlüğü mücadelesini
kararlıca yürütmeye devam edeceklerdir; bundan kimsenin bir kuşkusu olmasın.
Yani
bu yasayla zafer kazandığınızı bir an bile aklınızdan geçirmeyin. Cezaevleri,
sizin ve sizin akıl hocalarınızın işkencelerinin tarihine tanıklık etmiş olabilir
ama esas olarak da devrimcilerin, sosyalistlerin, yurtseverlerin ve
muhaliflerin direnişine de tanıklık etmiş alanlardır. Bu da size dert olmaya
devam etsin. 
Eşitliği
yok sayan, siyasi muhalifleri ölüme terk eden iktidar unutmasın, bu işlemek üzere
olduğunuz cinayet sonunuz olacaktır. Bir iktidar, “Ekmek” diye gelip açlığı
fıtrat hâline getirmeye başladığında bir parti olmaktan çıkmış, yok olmaya
koşan bir suç örgütüne dönüşmüş durumdadır. Biz buradayız; İçeride ve dışarıda
yaşamı, insanı, özgürlüğü savunmaya devam edeceğiz.
Teşekkür
ediyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım, tutanaklara geçmesi açısından
iddiaları reddettiğimizi ve Türkiye’de siyasi tutsak bulunmadığını ifade etmek
isterim. 
Teşekkür
ederim.
BAŞKAN
– Teşekkür ederim.
Aynı
mahiyetteki önergeler üzerinde ikinci söz talebi Sayın Ahmet Kaya’nın. 
Buyurun
lütfen. (CHP sıralarından alkışlar)
AHMET
KAYA (Trabzon) – Ceza ve Güvenlik Tedbirlerinin İnfazı Hakkında Kanun
Teklifi’nin 57’nci maddesi üzerine söz almış bulunuyorum, Genel Kurulumuzu
saygıyla selamlıyorum.
Değerli
milletvekilleri, corona virüsünün tüm dünyayı tehdit ettiği bu zor ve sıkıntılı
günlerde yüce Meclisimizin çatısı altında görevimizin başındayız. Bugün,
ülkemizde yüz binlerce insan işine gidemiyor; dükkânını kapatmak zorunda kalan,
işini kaybeden, hiçbir geliri olmayan milyonlarca insanımız bir an önce
devletimizin kendilerine yardım elini uzatmasını bekliyorlar. 
Diğer
yandan, cezaevlerindeki binlerce insanımız ve aileleri de büyük bir umutla
bizlerden gelecek iyi haberleri bekliyorlar. Bu umutlu bekleyişleri ayrımcılık
yaparak, haksızlık yaparak hayal kırıklığına dönüştürmeye hakkımız yok. Bizler,
milletvekili sıfatımızla, belli zümrelerin değil, Türk milletinin temsilcileriyiz
ve milletvekilleri olarak temsil ettiğimiz milletimizin huzurunda, bu kürsüden
ilk yemini yaptığımızda milletimizin kayıtsız ve şartsız egemenliğini
koruyacağımıza, hukuku üstün tutacağımıza, ayrım yapmadan herkesin insan hak ve
hürriyetlerinden yararlanması ülküsünden ve Anayasa’ya sadakatten
ayrılmayacağımıza şerefimiz ve namusumuz üzerine yemin ettik. Peki, bugün
çıkarmaya çalıştığımız bu Kanun Teklifi ettiğimiz bu yeminle örtüşüyor mu veya
ne kadar örtüşüyor? Her birimiz elimizi vicdanımıza koyarak bunu düşünmek
zorundayız. Çıkarmaya çalıştığımız bu kanun teklifinde hukuku üstün tutuyor
muyuz? Ayrım yapmadan herkesin insan hak ve hürriyetlerinden yararlanmasını
sağlayabiliyor muyuz? Anayasa’ya sadakatten ayrılıyor muyuz? 
Ben
hukukçu değilim ama bilgisine değer verdiğim, liyakatine güvendiğim ne kadar
hukukçu varsa onları dinlemeye, söylediklerini anlamaya çalıştım; her biri, bu
teklifin adil olmadığını, eşit olmadığını ve vicdanlı olmadığını söylüyor,
kanun yapma tekniğine ve Anayasa’ya aykırı olduğunu ifade ediyor. Teklif bu
şekliyle geçerse yıllarca düzgün esnaflık yapmış ama elinde olmayan sebeplerle
hayatında ilk kez çeki yazılmış esnaflarımız hapiste kalmaya devam ederken çete
üyeleri ve kadınları darbeden caniler dışarı çıkabilecek. Ki, şu anda, coronavirüs
tehdidi nedeniyle işi bozulan binlerce esnafımız var, büyük çoğunluğu istese de
bu zor günlerde çeklerini ödeyemeyecek duruma gelebilirler. Peki, ne olacak bu
esnaflarımızın hâli, çeki yazıldı diye hapse mi girecekler? 
Değerli
milletvekilleri, Cumhuriyet Halk Partisi olarak bizler bu infaz yasasına destek
olmak, kader mahkûmlarının salıverilmesine katkı vermek istiyoruz; tahliyeler
için adaleti, aklı, mantığı ve vicdanı savunuyoruz fakat ekonomik kriz
nedeniyle zora düşen esnaf hapse atılırken gaspçının, hırsızın, dolandırıcının
affedilmesini büyük bir adaletsizlik olarak görüyoruz. Aklı ve bilimi rehber
edinmiş insanların, düşünen insanların, sorgulayan insanların, muhalif
insanların, gazetecilerin ve yazarların bu yasadan yararlandırılmaması kindarlığın
tezahürüdür, büyük bir adaletsizliktir diyoruz. 
Masumların,
askerî öğrencilerin, engellilerin, gebelerin, hastaların, çocuklu annelerin
demir parmaklıklar arkasında unutulmasını kabul edemiyoruz. Eline silah
almamış, şiddete bulaşmamış kişileri kapsamayan ama milletin kanına giren eli
kanlı mafya ve çetelerin sokağa bırakılmasını içimize sindiremiyoruz. 
Hani,
hukuku üstün tutacaktık; ayrım yapmadan, herkesin, insan hak ve
hürriyetlerinden yararlanması ülküsünden ve Anayasa’ya sadakatten ayrılmayacaktık?
Bunun için milletimizin huzurunda, bu kürsüde yemin etmiştik. Herkese, ettiği
yemini ve yeminine sadık kalması gerektiğini hatırlatıyorum. 
Kuruluşundan
bugüne dek hak, hukuk ve adalet mücadelesi veren Cumhuriyet Halk Partisinin
temsilcileri olarak Sayın Genel Başkanımızın öncülüğünde, bu ülkenin haksızlığa
uğramış, adalet arayan, vicdanlı insanlarıyla birlikte 420 kilometre yol
yürüdük. Yirmi beş gün boyunca yollarda, adaletsizliğe uğrayan milyonlarca
insanımızın sesi olduk. Bugün de bu kanun düzenlemesiyle adaletsizliğe uğrayan
tutuklu ve mahkûmların sesi olarak bu düzenlemeye itiraz ediyoruz. Anayasa’mıza
ve eşitlik ilkesine aykırı olduğu açık olan bu teklifin bu hâliyle çıkarılması
durumunda toplum vicdanında derin yaralar açacağını söylüyor ve sizleri tekrar
uyarıyoruz: İş işten geçmeden bu yanlışı düzeltin. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın. 
AHMET
KAYA (Devamla) – Değerli milletvekilleri, çok zor günlerden geçiyoruz. Bu zor
günleri yardımlaşmayla, dayanışmayla ve ekmeğimizi bölüşerek elbette aşacağız.
Her şeyden çok birliğe, beraberliğe ve akıl ortaklığına ihtiyacımız var ama siz
bu yasal düzenlemeyi yaparken bunu yok saydınız, muhalefetin ve saygın
hukukçuların hiçbir önerisini dikkate almadınız, Meclis çoğunluğunuza güvenerek
eksik ve adil olmayan bu düzenlemeyi önümüze koydunuz. Bunu kabul etmiyoruz. 
Düşünen,
sorgulayan insanlarımızı hapislerde çürüten bu bozuk düzen, güçlünün haklı
olduğu, haklının suçlu olduğu bu saray düzeni elbette değişecektir diyorum,
Genel Kurulumuzu saygıyla selamlıyorum. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 57’nci maddesinin birinci
fıkrasında yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Dursun Müsavat Dervişoğlu Ayhan
Altıntaş  Ayhan Erel
 İzmir Ankara Aksaray
 İbrahim Halil Oral Fahrettin
Yokuş Muhammet Naci Cinisli
 Ankara Konya Erzurum
 Yasin Öztürk
 Denizli
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerine söz talebi Sayın Muhammet Naci Cinisli’nin. (İYİ PARTİ
sıralarından alkışlar) 
MUHAMMET
NACİ CİNİSLİ (Erzurum) – Sayın Başkan, değerli milletvekilleri; aziz
milletimizi ve Genel Kurulumuzu saygıyla selamlarım. 
İnfaz
kanununda yapılmasını görüştüğümüz değişiklikler, toplumun yapısını,
yaşantısını doğrudan etkileyeceği için üzerinde daha itinalı, uzlaşmacı,
kapsayıcı görüşmelerin partilerüstü öngörüyle yapılması gerekmekte, sağlıklı
demokrasilerde ve adaletli yönetimlerde de olması gereken budur. Ayrıca, infaz
kanunu gibi toplumun tümünü ilgilendiren türde yasal düzenlemelerin, ilgili
ihtisas komisyonlarında geniş bir katılımla, uzlaşarak tartışılması demokratik
kültürümüzün gereği. Oysa hâlihazırda, kanun teklifleri, sağlıksız yeni bir
uygulamayla komisyonlarda göstermelik görüşülüyor, hâliyle Genel Kurulumuzdaki
görüşmeler uzun tartışmalarla ve dayatmalara karşı mücadeleyle geçiyor.
Hâlbuki, bu mücadelelerin komisyonlarda olması gerekirdi. Bu emrivaki, keyfiyet
dolu anlayış, kuruluşunun 100'üncü yılını kutlayacak Gazi Meclisimizin
felsefesine yakışmıyor ve uymuyor. Bu mukaddes Gazi Meclis çatısı altında
yapılan yasama ve denetim faaliyetlerinin ana meselesi, ülkemiz insanının
potansiyeline inanan, saygı gösteren, vatanperver, demokrat ruh sahibi bir
yönetim anlayışı ihdas etmek olmalı. Yasama faaliyetlerimizin kalitesini
artırıp Meclisimizin saygınlığını korumak tüm milletvekillerinin
sorumluluğundadır. İçinde bulunduğumuz yeni yönetim sistemi, ortak aklın egemen
olmasına maalesef engel oluşturuyor. Bu tarifsiz sistemin Meclisimizi işlevsiz
hâle getirmesini önlemek, milletimizin devletiyle olan mesafesini açmamak için,
yüz elli yıllık bir tecrübeye sahip olduğumuz iyileştirilmiş parlamenter
sisteme acilen dönmeliyiz. 
Değerli
milletvekilleri, ülkemizin temel sorunlarından biri, belki de ilki, keyfîliğin
kamu düzeninde ciddi bir şekilde yer edinmesi ve mazur görülmesidir. İktidar
tarafından beslenerek güçlenen, hukuk tanımayan bu anlayışı, adaletin
tesisinde, eğitimin niteliğinde, ülke kalkınmasında, sosyal ve siyasi hayatın
içerisinde görüyoruz. Bu anlayışa, iki senelik milletvekilliği tecrübemle
yasama alanında da yakinen şahit oluyorum, maalesef. Ülkemiz demokratik yönetim
sisteminden uzaklaşarak Orta Asya modeline doğru itiliyor. Böyle bir anlayışla
görüştüğümüz kanunun konusu olan hükümlüler topluma kazandırılamaz, toplumsal
refah iyileştirilemez, ülkemizin kalkınması gerçekleştirilemez. Takdir
edersiniz ki kalkınma sadece ekonomiyle sınırlı olmayan siyasi, sosyal,
kültürel refahın da gelişimidir. Kalkınmacı, milliyetçi, demokrat İYİ PARTİ
olarak bizlerin anlayışı kaliteli kalkınmadır. Her vatandaşımız için
ulaşılabilir sağlık ve eğitim hizmetleri, hukukun üstünlüğü, basın ve ifade
özgürlüğü olursa hem toplumsal refahı hem de hükümlülerin topluma
kazandırılmalarını sağlayabiliriz. Aslına bakarsanız bunların gerçekleşmesi
için tek önemli şart var: Demokrasi. Demokrasi, kurallar içinde tahammüldür,
ortak fedakârlıklardan özgürlük alanlarının açıldığı bir kurallar rejimidir;
kuralsızlık, dilediğini yapmak demek değildir. Biz ise Mecliste kuralları ve
teamülleri baypas edecek kanunlar çıkartıyoruz. 
Sayın
milletvekilleri, vatandaşlarımızın gözünde siyaset kurumu değerini tamamen
kaybetmeden, gelin yönetim tarzı, teamüller boyutu gibi ülkemizde maalesef
detay kalan bu gibi hadiseleri hep beraber önemseyelim lütfen. Son zamanlarda
üzülerek görüyoruz ki devlet etme hususunda örselenmeler yaşanıyor. Devleti bir
şekilde yönetenler var ama devlet adamı vasfını haiz kaç yöneticimiz mevcut?
Devlet adamlığı eksikliği, ciddi siyasetçi noksanlığı her geçen gün kendini
hissettiriyor. Lütfen, unutmayalım ki çok ciddi devlet ve siyasi teamüllerin
yaşatıldığı bir siyasi geleneğin mensuplarıyız. Geleneklerimizi yaşatmazsak
kuralları, kanunları da yaşatamayız. Son zamanlarda yaşadığımız bazı gayriciddi
kandırmacalara ve her krizi fırsata çevirme çabalarına üzülerek şahit olunca
aklıma ister istemez eski devlet adamları geliyor. Gaddar 27 Mayıs
mahkemelerinde zalim Hâkim Salim Başol’un, İskenderun Limanı’ndan kalkan
teknelerde bulunan silahların nereye gittiğine dair ısrarlı sorularına, idamla
yargılanan merhum Başbakan Adnan Menderes’in her seferinde verdiği “Reis Bey,
devlet sırrıdır, açıklayamam.” cevabı ders gibidir. Seneler sonra kamuoyuna mal
oluyor ki cephaneler Kıbrıs mücahitlerine ve Cezayir’e yollanmıştır. Yine,
merhum Menderes oğullarına özel iş yapmayı yasaklamıştı. “Devletin kurumlarının
imtihanlarına girin, çalışacaksanız devlette çalışın. Hariciyeyi tavsiye
ederim. Ben siyasetteyken siz özel iş yapamazsınız.” demişti. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
MUHAMMET
NACİ CİNİSLİ (Devamla) – Teşekkür ederim.
Büyük
siyasetçi Osman Bölükbaşı’nın, oğlu, devlet adamı merhum Deniz Bölükbaşı Bey’e
benzer tavsiyelerini biliyoruz. On yıllık kesintisiz bakanlık yapmış merhum
Tevfik İleri Bey’in devlet etmeyle ilgili hikâyelerini buradan anlatmaya
kalksam masal gibi dinleriz. Bunlara benzer daha nice eski devlet adamı
örnekleri verebilirim.
Değerli
milletvekilleri, sözlerimin sonunda, çalışma günleri dışında Genel Kurul ve
komisyon çalışmalarının Meclis televizyonundan canlı yayınlanmadığını
dikkatinize sunmak isterim. Bu yayına internetten ulaşılabiliyor ama
televizyonda izlenme imkânına neden sahip olunmasın? Toplumumuzun tamamını
ilgilendiren, ayrıca nüfusumuzun büyük bir çoğunluğu “Evde kal, güvende kal.”
çağrıları nedeniyle evlerindeyken, seçtikleri ve menfaatleri için
çalıştıklarını düşündükleri milletvekillerini bugün bile izleyip takip
edemeyeceklerse ne zaman takip edebilecekler. Bu bakımdan Genel Kurulun,
komisyonların ve özellikle Plan ve Bütçe Komisyonunun bütçe görüşmelerinin
Meclis televizyonundan canlı olarak milletimize iletilmesi çağrımı siz değerli
milletvekilleriyle paylaşır, Genel Kurulu saygıyla selamlarım. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
57’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
58’inci
madde üzerinde 2’si aynı mahiyette olmak üzere 3 adet önerge vardır. İlk
okutacağım 2 önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 58’inci maddesinin
teklif metninden çıkarılmasını arz ve teklif ederiz.
 Serpil Kemalbay Pekgözegü Hüda
Kaya Murat Çepni
 İzmir İstanbul İzmir
 Tuma Çelik Gülüstan
Kılıç Koçyiğit Züleyha Gülüm
 Mardin Muş İstanbul
Aynı
mahiyetteki diğer önergenin imza sahipleri: 
 Emine Gülizar Emecan Tufan
Köse Süleyman Bülbül
 İstanbul Çorum Aydın
 Zeynel Emre Alpay
Antmen Turan Aydoğan
 İstanbul Mersin İstanbul
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
- Aynı mahiyetteki önergeler üzerindeki ilk söz Sayın Züleyha Gülüm’ün.
Buyurun
Sayın Gülüm. (HDP sıralarından alkışlar)
ZÜLEYHA
GÜLÜM (İstanbul) – Corona günlerinde kadına yönelik şiddet de maalesef daha
fazla görünmez hâle geldi. Gülistan Doku, yüz gündür kayıp, bugün yüzüncü günü.
Dersim’de, çok yoğun kameralarla izlendiği bir ilde ve yine her kişinin adım
adım takip edildiği bir ilde kayboldu ve yüz gündür hâlen hiçbir haber
alınabilmiş değil. Bulunmak istenmiyor anlaşılan çünkü şüpheli ve ailesi
yurtdışına kaçtı, onlara yönelik hiçbir ciddi anlamda soruşturma yürütülmedi,
arama çalışmaları da durmuş durumda. Bir kez daha buradan soralım: “Gülistan
Doku nerede?” Bir an önce bulun.
Şimdi,
Gurbet Çetinkaya’dan bahsetmek istiyorum size. Hâlen Bakırköy Kadın Cezaevinde
tutuklu. Tutuklu olmasının gerekçesi, kızının eski nişanlısını öldürmek zorunda
kalması. Çünkü eski nişanlısı sürekli hem kızını hem kendini tehdit ediyordu.
Son olayın olduğu gün de kızını getirmesi için anneyi tehdit etti, hem
tecavüzle hem de öldürmekle tehdit etti. Bu nedenle, öldürmek zorunda kaldı.
Kendisi hipertansiyon hastası, Bakırköy Cezaevinde tutuklu. 
Şimdi,
corona günlerinde maalesef bu düzenlemede tutuklulara dair hiçbir şey yok. Bu
kadın arkadaşımız, Gurbet arkadaşımız bu hastalığı nedeniyle coronadan doğru
eğer ölümle karşı karşıya kalırsa bunun sorumlusu acaba siz olmayacak mısınız?
Bunu, bir kez daha buradan soralım. Yine, dev yapı-iş temsilcisi arkadaşımız
Hasan Oğuz coronaya yakalandı; Galataport şantiyesinde çalışıyordu, hiçbir
güvenlik önlemi alınmadı, 3 pozitif vaka çıkmasına rağmen alınmadı, iş yeri
çalışmaya devam etti ve 7 Nisan’da Hasan kalp krizi geçirdi ama coronaya bağlı
olarak geçirdi, Covid-19’la maalesef yaşamını kaybetti. Şimdi, burada suçlu
olan corona mı yoksa sizin iktidarınızın işçilere karşı hiçbir tedbir almadan
ücretli izin haklarını sağlamadan onları çalışmaya zorlamanız mı bir düşünün
bakalım. Şimdi, “Bu düzenleme özel af yasası değildir.” diyorsunuz, “Bu şekilde
bir infaz düzenlemesi getiriyoruz.” diyorsunuz. Çünkü aslında ayrımcılığınızın
Anayasa’da eşitlik ilkesinin ihlalinizin üstünü örtmeye çalışıyorsunuz çünkü
şunu iyi biliyorsunuz ki burada eğer gerçekten bir af yasası olarak
söylediğinizde nitelikli çoğunluk aramanız gerekiyor, muhalefetin onayını
almanız gerekiyor, muhalefetin taleplerini de burada değerlendirmek zorunda
kalacaksınız. O nedenle aslında özel af yasası olan bir yasaya “Özel af değil,
biz kanunlarda bir düzenleme yapıyoruz.” diyorsunuz. 
Şimdi,
tüm dünyada bir af tartışması olduğunda öncelikle siyasiler için olur çünkü
“siyasi suç” denilen şey döneme, iktidara, kimin yönetimde olduğuna göre
değişir. Faşist bir iktidar varsa her şeyi suç hâline getirir, her açıklamayı,
her eylemi suç hâline getirir; demokratik, biraz daha burjuva demokrasisinin
olduğu iktidarlarda ise bu “suç” tanımı daralır, daha az suça ilişkin, daha az
eyleme ilişkin “siyasi suç” tanımı getirilmeye başlanır. Dolayısıyla hukuk
literatüründe de dünya literatüründe de bir af tartışması varsa öncelikle
siyasi aflardan başlanması gerekir ama sizin savaş hukukunuz, düşmanla savaş
hukukunuz maalesef bu temel ilkenin bile önüne geçti. Bu nedenle bu siyasi
suçlulara, siyasi mahpuslara ilişkin hiçbir düzenlemeyi bu yasal düzenleme
içerisine almadınız. Almadığınız yetmedi, bir de aleyhe düzenlemeler
getirdiniz. Fırsatçılıkta vallahi sizinle yarışabilecek kimse yok. Haydi, ne
güzel, corona günlerindeyiz, bu arada insanların cezaevlerindeki durumlarını
ağırlaştıracak düzenlemeler getirdiniz. Bir kişiyi cezaevinden alıp on beş gün
boyunca işkence yapmanın önünü açtınız. “Yakalama kararı” adı altında
insanların evlerinin keyfî olarak basılmasının, kapıların kırılmasının,
insanların tekmelerle üstüne basılmasının yolunu açtınız, bunu da “hukuk” adı
altında yaptınız, gerçekten vahim bir durumdasınız.
Şimdi,
bu yasayla kimleri affediyorsunuz? İhaleye fesat karıştıranları, halkın
parasını yiyenleri, zimmet suçu, irtikap suçları işleyenleri, Soma katillerini,
Çorlu tren kazasının katillerini; çocuk pornografisindeki suçların, çocukların
cinsel sömürüsüne yol açan suçların hepsini affediyorsunuz maşallah. Bir tek
affetmediğiniz suçlar siyasi suçlar ki asıl tartışılması gereken siyasi
mahpusların durumuydu. Şimdi, cezaevlerine ilişkin açıklama yapıyorsunuz,
Adalet Bakanlığı diyor ki: “Sadece açık cezaevlerinde var.” Niye bunu diyor?
Burada bile fırsatçısınız. Kendi getirdiğiniz kanunu meşrulaştırmak için sadece
açık cezaevinde olduğunu söylüyorsunuz, kapalı cezaevlerindekini saklıyorsunuz
çünkü kapalıdaki bir kısım mahpusu bırakmaya niyetiniz yok, buna gerekçe
olmasın diye. 
Şimdi,
bütün bunları yaparken maalesef sermayeye destek çıkıyorsunuz, sadece
cezaevleri meselesi değil aynı zamanda dışarıda da bu fırsatçılığınız hiç
bitmiyor, hemen sermayeyi destekleyen kararlar alıyorsunuz. İşçilere,
emekçilere dair bir karar var mı? Yok. Bir de
üstüne bu da yetmiyor, diyorsunuz ki halka: “Valla paramız yok, siz bize para
verin, biz bu süreçten ancak böyle çıkabiliriz.” 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ZÜLEYHA
GÜLÜM (Devamla) – Bu da yetmiyor halkın kendi arasındaki dayanışmayı,
belediyelerin bu konuda yaptığı dayanışma mekanizmalarını engellemeye çalışıp
şunu göstermeye çalışıyorsunuz: “Valla bakın, iktidar dışında size yardım eden
yok, diğer partilerin hiçbir faaliyeti yok, bize mahkûmsunuz.” Oy kaygısıyla
hareket ediyorsunuz. Corona döneminde bile sizin bütün derdiniz, iktidarınız,
bütün derdiniz, “Acaba yeniden seçilebilir miyiz?” kaygınız. Ama şunu iyi bilin
ki bu yaptıklarınızın hesabını bir gün vereceksiniz. İnsanlığa karşı suç
işliyorsunuz, insanları toplu hâlde ölüme yolluyorsunuz. Bu suçların elbet bir gün
hesabı sorulacak, bu halk belki bugün, corona günlerinde evdeler ama emin olun,
yarın bunun hesabını sizden tek tek soracaklar. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım, iddiaları reddettiğimizi bildirmek
isterim. 
Teşekkür
ederim.
BAŞKAN
– Evet, aynı mahiyetteki önergeler üzerinde ikinci söz talebi Sayın Emine
Gülizar Emecan’ın.
Buyurun.
(CHP sıralarından alkışlar)
EMİNE
GÜLİZAR EMECAN (İstanbul) – Teşekkür ederim. 
Sayın
Başkan, değerli milletvekilleri; Genel Kurulu saygıyla selamlıyorum. Öncelikle
salgın döneminde hayatını kaybeden vatandaşlarımıza Allah’tan rahmet,
hastalarımıza acil şifalar diliyor, başta sağlık çalışanlarımız olmak üzere şu
süreçte tüm emek veren vatandaşlarımıza teşekkür etmek istiyorum. 
Dünya
Covid-19 salgını nedeniyle çok olağanüstü bir dönemden geçmekte ve bu
olağanüstü dönem sonrası dünya düzeni de sorgulanmaktayken biz, günlerdir
burada çok önemli bir kanun teklifini görüşüyoruz ve bir arpa boyu yol
alamıyoruz. Evet, yıllardır uyguladığınız haksız hukuksuz politikalarınız adil
olmayan yargılamalarınız nedeniyle cezaevlerimiz aşırı şekilde dolu. Ve evet,
bu salgın döneminde biz o insanların da sağlıklarını düşünmek zorundayız. Ama
tabloya şöyle bir bakalım. Tutuklu ve hükümlü sayımız 2002’de 59.429 kişi iken,
2020 yılının ilk üç ayı ile birlikte hükümlü ve tutuklu sayısının bugün 300 bin
kişinin üzerinde olduğu tahmin edilmektedir. Şimdi size sormak istiyorum: Siz
neredeyse yirmi yıllık iktidarınız döneminde hiç sorguladınız mı neden hükümlü
ve tutuklu sayısı bu kadar artıyor ve bu konuda neler yapılabilir diye, bir
çalışma yaptınız mı? İktidarınızın insanları neden suça ittiğini, adaletinizi,
yargınızı, hukukunuzu sorguladınız mı? Hayır. Bunu düşünün çünkü sizin bu
getirdiğiniz infaz yasası sorunun çözümü değil. Bugün hapishaneleri
boşaltacaksınız ama yarın Cumhurbaşkanına hakaretten, düşünce ve yazılarından
dolayı insanları yine terörle iltisaklı diye tutuklamaya devam edeceksiniz. 
Hukuk
sistemi adil değil. Sistem sorgulanmalı ve yeniden düzenlenmelidir. Ama sizin
tek amacınız, kimse size muhalefet etmesin, kimse sizi eleştirmesin. Gün burada
çıkardığımız ısmarlama yasalarla toplumsal ayrışmayı ve eşitsizliği daha da
derinleştirme günü değil, toplumun yararına uzlaşma günüdür. Ama bunu yaparken
de her hükümlü ve tutukluya eşit ve insani açıdan yaklaşmalıyız. En azından
böyle bir günde atacağımız adımlarda, toplumun tamamını kucaklayacak bir
hassasiyet içerisinde olmalıyız. 
Bakın,
bugün Adalet Bakanı üç hükümlünün coronavirüs kaynaklı öldüğünü açıkladı. Bu
sayı her geçen gün daha da artabilir ve kaygı verici noktalara gelebilir. Bunun
hepimiz farkındayız. Bu nedenle hukuk ilkelerini yok saymadan, toplumsal
vicdana onarılmayacak yaralar açmadan, çözümler getirmek Türkiye Büyük Millet
Meclisi’nin görevidir değerli vekiller. Öncelikle şunun altını çizmek
istiyorum: Cumhuriyet Halk Partisi infaz yasasına yani kader mahkûmlarının
salıverilmesine karşı değildir; aksine, tahliyeler için biz adaleti, toplumsal
barışı, aklı, mantığı, vicdanı savunuyoruz, infazda eşitlik olmalı diyoruz.
Soruyorum size: Ekonomik kriz nedeniyle zora düşen esnaf hapse atılırken,
gaspçının, hırsızın, dolandırıcının ve insan tacirlerinin affedilmesi adaletli
mi? Genel ahlaka karşı işlenen suçlar, örneğin, çocuğa müstehcen görüntü
gönderenler, bir çocuğu fuhuş yapmaya teşvik edenler serbest bırakılırken
çocukların ananeleriyle birlikte demir parmaklıklar arkasında unutulması
adaletli mi? Parmaklıklar ardında hasta ve yaşlıların yararlanamadığı ama
cinsel dokunulmazlığa karşı suç işleyenlerin, çocuk istismarcılarının
yararlanacağı bu düzenleme adaletli mi? İhaleye fesat karıştıranlar, hırsızlar,
rüşvetçiler elini kolunu sallayarak dışarı çıkacak, adaletli mi? Şimdi, eli
kanlı mafya babaları, çete reisleri affedilecek, serbest kalacak, bir gece
yarısı getirdiğiniz infaz yasası nedeniyle yazılarından ve düşüncelerinden
dolayı Barış Terkoğlu, Barış Pehlivan, Murat Ağırel ve daha birçok gazeteci
yazar, akademisyen hapiste kalacak. Biz bu adaletsizliklere karşıyız. CHP halk
için hakkın, adalet için hukukun yanındadır. (CHP sıralarından alkışlar) Ve
giderayak yaptığınız her türlü hukuksuzluğun bir gün gelip size de
uygulanabileceğini düşünerek kanun yapmak zorundasınız. Hatırlatmak isterim,
hiçbir iktidar sonsuza kadar iktidarda kalmamıştır. Hepimiz çocuklarımıza daha
adil, daha özgür bir ülke miras bırakmak sorumluluğunu içimizde hissetmek
zorundayız. Onlara barış içinde yaşayabilecekleri bir toplum adına yasalar
yapmalıyız. 
(Mikrofon
otomatik cihaz tarafından kapatıldı)
EMİNE
GÜLİZAR EMECAN (Devamla) – Başkanım bitiriyorum.
BAŞKAN
– Tamamlayın sözlerinizi lütfen.
EMİNE
GÜLİZAR EMECAN (Devamla) – Teşekkür ederim.
Biz
bu teklifi kabul etmiyoruz değerli arkadaşlar. Bu teklifi acilen çekip daha
adil bir infaz indirimi düzenlemesini Komisyonda ortak bir akılla çıkarmak
zorundayız. Türkiye Cumhuriyeti, siz ne kadar deforme etmeye çalışsanız da bir
hukuk devletidir, bunu unutmayalım. Suçu değil, suçluyu ve o suçlunun toplumda
yeniden oluşturabileceği tehlikeleri de dikkate almak zorundayız. Çıkardığımız
infaz indirimi toplumda yeni sorunlara yol açmayacak, Anayasa'ya aykırı
olmayacak şekilde yeniden düzenlenmelidir. Bugün, “Biz iktidardayız, nasıl olsa
bize bir şey olmaz.” yaklaşımınızı yarın, size yine hatırlatmak zorunda
kalmayalım diyorum, hepinizi vicdanlı davranmaya davet ediyorum. 
Genel
Kurulu saygıyla selamlıyorum. 
Teşekkür
ederim.
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 58’inci maddesinin 1’inci
fıkrasında yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Dursun Müsavat Dervişoğlu
 Ayhan Erel  Fahrettin Yokuş 
 İzmir  Aksaray
 Konya
 Yasin Öztürk  Ayhan
Altıntaş
 Denizli  Ankara
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Başkan.
BAŞKAN
– Önerge üzerinde söz talebi Sayın Yasin Öztürk’ün
Buyurun.
YASİN
ÖZTÜRK (Denizli) – Sayın Başkan, değerli milletvekilleri; devletin devlet olma
gereği sahip olduğu bazı haklar kadar sorumlulukları da vardır. Vatandaş,
devletine hukuk kuralları gereği cezalandırma yetkisini vermiştir. Çünkü
vatandaş, mağduriyet yaşadığı bir durum karşısında bir cezasızlık olması
durumunda kendi adaletini kendi aramak zorunda kalırsa bu, mağdurun, mazlumun
her an, her zaman ezilmesine yol açabilir. Devletin devlet olma gereği sahip
olduğu cezalandırma yetkisinden vazgeçmesi hâlinde “şahsa karşı ve devlete
karşı işlenen suçlar” şeklinde bir ayrım yapabilmesi mümkün değildir. Zira, tüm
kanuna aykırılıklar şahsa karşı işlenmiş suç gibi olsa da vatandaşların çeşitli
nedenlerle devlete devrettiği gerekli toplumsal nizamı kurma ve sürdürme
işlemine karşı da gerçekleştirmiş sayılır. İşte bu yüzden, şahsa karşı izlenen
suçlarda mağdur şikayetçi olmasa bile kamu davası açılır ve Cumhuriyet
savcısının mevcudiyetinin sebebi de budur. Hırsızlık sadece şahsa karşı
işlenmiş bir suç mudur? Devleti soyan hırsızları hangi kapsamda
değerlendireceğiz? 83 milyonun hakkı çalınıyor, devletin kaynakları iç
ediliyorsa bu devlete karşı bir suçtur. Devlete karşı işlenen suçu
affetmeyecekseniz, hırsızı, rüşvetçiyi hangi yetkiyle affedeceksiniz? “Millet
bize yetki.” verdi derken millet size bunun için mi yetki verdi? Ceza hukukunun
varlık nedeni toplumsal yaşamda özgürlük ve güvenlik dengesini kurmaktır. Bu
nedenle, ceza hukukçuları karar verirken iki ilkeyi güvence almak durumundadır.
Birincisi, adil yargılama. İkincisi de, mağdur edilen ve zarar gören kişilerin
adalet duygusunun tatmin olabilmesi. 
Bu
ülkede yakın tarihe kadar en güvenilir kurumların başında yargı gelirdi.
Yargıya güven düşmüştür. Bunu sadece devlet içinde bir paralel yapılanmayla
açıklamak ve sadece bu bahanenin arkasına saklanmak suç savsaklamaktır, topu
taca atmaktır. Paralel bir yapının yargıyı, Emniyeti, askeriyeyi ele geçirmesi
başlı başına bir felakettir, buna göz yummak da büyük bir felakettir ama
“Bunları temizleyeceğiz.” algısıyla yargının tamamen iktidar kontrolü altında
karar alması da kabul edilebilir bir durum değildir.
AK
PARTİ’si ülkeyi keyfiyete göre yürütmektedir. Kamu ihalelerinde de keyfîlik
var, memur alımında da keyfîlik var, ekonomik kararlarda da keyfîlik var, iç
politikada da, dış politikada da keyfîlik var ve ne yazık ki yargıda da, hâkim,
savcı atamalarında da keyfîlik var. Keyfiyet, liyakatsizlikle kardeş olunca
yargıya güven düşmüş, adil yargılansın ya da yargılanmasın her vatandaşta
“Hakkımı yediler.” söylemi baş göstermeye başlamıştır. Kurumsal güvenin bittiği
bir noktada yapılması gereken dikeni daha çok derine itmek değil, dikeni
battığı yerden çıkarmaktır. Keyfiyete dayanarak bir kısım suçlu affedilirken
keyfinizi kaçıran kişileri içeride tutmakla ne toplumsal adaleti ne yargıya
güveni ne hukukun üstünlüğünü sağlayabilirsiniz. Adalet bir lüks değildir;
ekmek gibi, aş gibi herkese lazım olan bir ihtiyaçtır; emin olun ki adalet bir
gün size de lazım olacaktır.
Değerli
milletvekilleri, aslında bakıldığında, suç da ekonomik bir kavramdır. Yapılan
araştırmalar ne yazık ki suç ile yoksulluk arasında pozitif bir ilişkinin
olduğunu göstermektedir. Yoksulluk ve suç işleme üzerine çok sayıda kriminolog,
sosyolog ve ekonomist araştırmalar yapmış, yoksulluklar hırpalanmış bir bireyin
ekonomik düzeyi iyi olanlara göre suç işleme ihtimalinin daha yüksek olduğunu
ortaya koymuştur. Evet, doğrudur, ne yazık ki ülkemizde de özellikle aile içi
şiddet ve boşanma olaylarının temelinde yatan en önemli etken işsizliktir,
parasızlıktır, geçim sıkıntısıdır. 
AK
PARTİ’sinin, kanun tekliflerini Meclise getirme şekli ortadadır. Kendi işlerine
yarayacak ya da kendilerine yakın grupların baskısıyla çıkarılacak kanunları
vatandaşın cambaza baktığı bir dönemde gündeme alması alışkanlık hâline
gelmiştir. Ağzına kadar dolu cezaevlerinde kontrolün, denetimin kaybolduğu bir
noktada corona, aranan cambazın bahanesi olmuştur. Corona, baskı gücü olanlar
tarafından dayatılan düzenlemenin bahanesi olsa da ekonomi-suç ilişkisi virüsün
bedene sirayet etmeyen etkilerini çok yakında göstermeye başlayacaktır.
Yaklaşan bu ekonomik tehlikeye karşı acil durum eylem planınız nedir? Afla
birlikte çıkan insanlar rehabilite olmuş mudur? Topluma hemen adapte
olabilecekler midir? Zaten işsizlik rakamlarının had safhada olduğu bir ortamda
ne gibi önlemler aldınız? Sadece yasa çıkarmakla göreviniz bitecek mi? Dışarıda
olan vatandaşlarımızın ekonomik durumu ortadayken infaz yasasıyla çıkan
vatandaşlarımızın ekonomik durumları ne olacaktır? Onların ekmeğini, aşını
düşündünüz mü? Denetimli serbestlik müdürlükleri yeni ilave infaz yüküne ne
kadar hazır? Araştırmalara göre her 5 kişiden 1’i iki yıl içinde yeniden suç
işleyerek cezaevine girmektedir. Rahşan affından 26 bin kişi faydalanmıştı
ancak üç yıl içinde cezaevlerinde bulunanların sayısı 15 bin artmıştı.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
YASİN
ÖZTÜRK (Devamla) - Son dakikada açıkladığınız sokağa çıkma yasağı gibi “corona
affı” da sorunları öngöremediğiniz için elinizde patlayacaktır, en geç üç dört
yıl içerisinde cezaevleri yine dolacaktır. 
Son
olarak diyorum ki: Bahçenize ısırgan ekerek, ısırgan otu serperek güller
açmasını umamazsınız, daha çok beklersiniz.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
58’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurun Sayın Beştaş.
V.- AÇIKLAMALAR (Devam)
28.- Siirt Milletvekili Meral Danış Beştaş’ın, Meclisin
erkek Meclisi olmadığına ve eril dili, erkek egemen yaklaşımı kabul
etmediklerine, sinkaflı sözleri telaffuz eden vekilin Parlamentodan özür
dilemesi gerektiğine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Doğrusu,
bu Mecliste üç dönemdir birçok tartışmaya, kavgaya maalesef tanıklık ettik,
kadınlara yönelik, cinsiyete yönelik birçok söz duyduk; buna tepkimizi de hiç
geciktirmeden her zaman verdik, dedik ki: “Bu Meclis bir erkek Meclisi
değildir, bu Mecliste kadınlar da var, erkekler de var” ve bu eril dili, bu erkek
egemen yaklaşımı asla kabul etmediğimizi her fırsatta ifade ettik. Çünkü
Türkiye, erkeklerden ibaret değil, Türkiye’nin yarısı kadın, tıpkı dünyanın
yarısının kadın olduğu gibi.
Bunları
tekrar etmeyeceğim ama biraz önce, yaklaşık yarım saat önce İYİ PARTİ Grubundan
Sayın İbrahim Halil Oral’ın konuşmasından sonra, normal Meclis şeyinde bir
tartışma yaşandı ve sonra ara verildi.
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
MERAL
DANIŞ BEŞTAŞ (Siirt) – Ara verildiği sırada biz de dışarıya doğru çıkıyorduk…
BAŞKAN
– Ben Genel Kurul salonundan ayrılmıştım.
Buyurun
sizi dinliyorum.
MERAL
DANIŞ BEŞTAŞ (Siirt) – Tabii ki söylemeyeceğim duyduklarımı -hepimiz duyduk,
burada diğer kadın arkadaşlar da duymuştur- ağza alınmayacak, hiçbir yerde
kullanılamayacak küfürlere tanıklık ettik, kulağımızla duyduk, gözümüzle
gördük. Ve bunu kabul etmemiz, bunu sineye çekmemiz mümkün değildir.
İlgili
milletvekilinin gelip bu Parlamentodan, herkesten özür dilemesi gerekiyor, bu
Meclis bunu hak etmiyor. Yani, biz sözümüzle, düşüncemizle burada her türlü
meseleyi konuşuruz ama sinkaflı lafların, küfürlerin bu kadar aleni bir şekilde
söylenmesi ve buna sessiz kalmamız mümkün değildir.
Meclis
Başkan Vekili olarak sizden, bu özrü sağlamanızı bekliyoruz, en azından kendi
adımıza bekliyoruz.
ALİ
ŞEKER (İstanbul) – Gerekli cezayı talep ediyoruz.
MERAL
DANIŞ BEŞTAŞ (Siirt) – Başka talep eden varsa onları da…
(Mikrofon
otomatik cihaz tarafından kapatıldı)
BAŞKAN
– Buyurun.
MERAL
DANIŞ BEŞTAŞ (Siirt) – Yani, benim sözlerim bu kadar, daha fazla açmak
istemiyorum. (HDP ve CHP sıralarından alkışlar)
VIII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi
Bilgiç’in, Başkanlık Divanı olarak Genel Kurul görüşmeleri esnasında gerçekleşmeyen
eylemler için herhangi bir yaptırımın söz konusu olmadığına, cinsiyete bağlı
olmaksızın her türlü yaralayıcı söze karşı olduğuna ilişkin konuşması 
BAŞKAN
– Teşekkür ederim.
Evet,
değerli milletvekilleri, Sayın Beştaş’a teşekkür ediyorum.
Tabii
ki ne Başkanlık Divanı olarak ne de kişisel olarak… Ben tabii ki duymadım. 
ALİ
ŞEKER (İstanbul) – Biz insanız, insan.
BAŞKAN
- Yani ara verdiğimiz için, birleşime ara verdiğimiz için, bahsetmiş olduğunuz
o sözleri, o sinkaflı sözleri duymadım. Bir de takdir edersiniz ki birleşim
esnasında olmadığı için de bizim Başkanlık Divanı olarak herhangi bir
yaptırımımızın söz konusu olması mümkün değil ama bu konumuz gündeme
geldiğinde, Grup Başkan Vekilleri olarak bir değerlendirme yaptığımızda,
doğrusu, benim, Meclis Başkan Vekili olarak tüm milletvekillerimize,
birbirimize karşı karşılıklı bir şekilde saygılı olmaya, sevgili olmaya,
hoşgörülü olmaya davet etmem noktasında bir karar oluştu ve ben o karar
içerisinde de bunu yerine getirdim. Tabii ki ben de asla ve asla… Sadece
hanımefendilere karşı değil, burada hepimiz milletvekiliyiz, kadını erkeği yok
yani böyle bir ayrım içerisinde değilim, ben, kadın ya da erkek, herhangi bir
cinsiyete bağlı olmaksızın her türlü hakaret, kaba, yaralayıcı söz, sinkaf,
küfür yani bunların tamamına karşı oldum ve hakikaten de Parlamentomuza,
Meclisimize, yakışmadığını da buradan ifade etmek istiyorum ve birleşime beş
dakika ara veriyorum.
Kapanış Saati: 18.59
DÖRDÜNCÜ OTURUM
Açılma Saati: 19.04
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Dördüncü Oturumunu açıyorum.
207
sıra sayılı Kanun Teklifi’nin görüşmelerine devam ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Komisyon? Yerinde. 
Birleşime
yirmi dakika ara veriyorum.
Kapanma Saati: 19.05
BEŞİNCİ OTURUM
Açılma Saati: 19.34
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Beşinci Oturumunu açıyorum.
207
sıra sayılı Kanun Teklifi’nin görüşmelerine devam ediyoruz.
Komisyon?
Yerinde. 
59’uncu
maddede kalmıştık. 
59’uncu
madde üzerinde 2’si aynı mahiyette olmak üzere 3 adet önerge vardır. İlk
okutacağım 2 önerge aynı mahiyette olup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 59’uncu
maddesinin teklif metninden çıkarılmasını arz ve teklif ederiz. 
 Hüda Kaya  Gülüstan
Kılıç Koçyiğit  Murat Çepni
 İstanbul  Muş
 İzmir 
 Tuma Çelik  Serpil
Kemalbay Pekgözegü  Habip Eksik 
 Mardin  İzmir
 Iğdır
Aynı
mahiyetteki diğer önergenin imza sahipleri:
 Tufan Köse  Süleyman
Bülbül  Zeynel Emre 
 Çorum  Aydın
 İstanbul 
 Turan Aydoğan  Alpay
Antmen  Mustafa Sezgin Tanrıkulu 
 İstanbul  Mersin
 İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz, Başkanım.
BAŞKAN
– Evet, önergeler üzerinde ilk söz talebi Sayın Habip Eksik’in.
Buyurun.(HDP
sıralarından alkışlar)
HABİP
EKSİK (Iğdır) – Teşekkürler Sayın Başkan.
Değerli
milletvekilleri, Genel Kurulu saygıyla selamlıyorum. 
Şimdi,
muhalifleri kapsamayan, büyük oranda insanların yaşamını tehlikeye sokacak ve
yaklaşık 200 bin insanın yaşamının tehlikeye girmesiyle sonuçlanacak bu özel af
yasası üzerine söz almış bulunmaktayım.
Değerli
milletvekilleri, bu özel af yasası teklifinin ruhu, düşman hukukunu
içermektedir. Bakın, AKP’nin özellikle muhaliflere karşı yürüttüğü
politikalarının bugün, bu kanun teklifine, bu özel af yasasına nasıl
yansıdığını birebir görebiliriz.
Değerli
milletvekilleri, AKP Kürt düşmanlığını yürütüyordu, hâlâ da yürütmeye devam
ediyor. Muhaliflere karşı bir düşman hukukuyla yaklaştığını biliyorduk. Adalete
ve demokrasiye karşı yürüttüğü düşman hukuku da bugün, bu teklifte de vücut
bulmuş hâldedir. Bakın, bu teklifin ruhunun düşman hukuku olduğunu Alman ceza
hukukçusu Profesör Günther Jakobs nasıl diyor, hep beraber görelim. Diyor ki:
“Vatandaşlara ve düşmanlara aynı ceza uygulanmıyor ve bu düşman hukuku
uygulanırken kendisi açısından tehlikeli görülen herkese iktidarlar düşman
hukukunu bir şekilde uygular, terörist yaklaşımına dayanarak uygular.” 
Türkiye’de
1991’de çıkarılan TMK’yle, Terörle Mücadele Kanunu’yla mahkemelerde,
duruşmalarda, maalesef, bu hukuk işletildi. Hukuksuz tutuklamalarla birçok
muhalif bu düşman hukukuna maruz bırakıldı. Bugün, bu özel af yasa teklifiyle
de gördüğümüz kadarıyla, cezaevinde uygulanacak o imha politikalarının temeli
atılıyor ve bir nevi resmîleştiriliyor. İşte bu düşman hukuku kime uygulanıyor?
Bu düşman hukuku, muhalif siyasetçilere uygulanıyor. Bu düşman hukuku, doğru
bilgiye erişmemizi sağlayacak gazetecilere uygulanıyor. Bu düşman hukuku,
haklarını, eşitliği talep eden Kürt siyasetçilerine uygulanıyor. Bu düşman
hukuku, AKP’nin daha önce ortaklık kurduğu ve beraber iş yürüttüğü FETÖ’nün
kandırdığı, hatta AKP’li birçok siyasetçinin o maklubeleri yedikleri için,
bugün kandırıldıkları için, sadece sendikalarına üye oldukları için veya şöyle
söyleyeyim, bilmeden, haberi olmadan, komutanının emriyle dışarıya çıkan
Harbiyeli çocuklara uygulanıyor. Açıkçası, şöyle söyleyelim: AKP, bugün,
kendisinden olmayan yüzde 49’a düşman hukuku uygulamaktadır.
Değerli
milletvekilleri, bakın, ben size bir hikâye anlatayım. Zamanın birinde bir
köyde bir hoca imamlık yaparmış, Naim Hoca. Bir gün gelip cemaate diyor ki: “Ey
Cemaat! Bey diyor ki: ‘Gençler günahtadır, yanlıştadır, onları sert dille bir
eleştir.’” Cemaat de diyor ki: “Evelallah, bey ne derse doğrudur,
arkasındayız.” Naim Hoca başlar hutbeyi vermeye cuma günü, değerlendirir.
“Gençler şöyle günah işliyor, gençler böyle yanlış yapıyor, gençler şöyle
yanlıştadır.” diye eleştirir, yerden yere vurur, her noktada eleştirir. Bunun
üzerine gençler der ki: “Ya, Naim Hoca, sadece biz mi bu konuda günahkârız,
yanlıştayız? Büyüklerin bu konuda hiç mi suçu yok?” Bunun üzerine Naim Hoca da
der ki: “Hiç merak etmeyin, sayfayı çevireyim, bey onlara da bir sayfa
hazırlamış.” Bunun üzerine tabii, cemaatteki o büyükler mızmızlanmaya başlar:
“Ya, bize de mi?” derler. Naim hoca dönüp cemaate: “Ben size gelip sorduğumda
siz kendiniz dediniz: ‘Bey ne derse doğru demiştir.’ diye. Bey, aynı zamanda
sizin için de bir sayfa hazırladı ve o sayfada da vallahi bunlar var.” der ve
başlar onlara da saydırmaya.
(Mikrofon
otomatik cihaz tarafından kapatıldı)
HABİP
EKSİK (Devamla) – Ek süre verecek misiniz Sayın Başkan?
BAŞKAN
– Tabii, devam edin.
HABİP
EKSİK (Devamla) – Teşekkürler Sayın Başkan.
Şimdi,
değerli milletvekilleri, şunu özellikle vurgulayayım: Bu kanun teklifi, düşman
hukukuyla hazırlanmış bir kanun teklifidir. Bu kanun teklifi, bir kesimi
kapsayan ama muhalif oldukları için cezaevinde bulunan büyük bir kesime karşı
düşmanlık güden bir tekliftir. Emin olun, siz, bugün, bu tekliften
vazgeçmezseniz ve bu teklifi bu şekilde kabul ederseniz, yarın, o bey size de
bir sayfa hazırlamıştır, o sayfanın da günü geldiği zaman, emin olun, biz de
birer cümle altına ekleriz.
Ve
şunu da vurgulamadan bitirmek istemiyorum: Değerli milletvekilleri, muhalif
tutuklular toplumun vicdanında aklanmıştır ama AKP, toplumun vicdanında mahkûm
edilmiştir.
Teşekkür
ederim. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan, iddiaların tümünü reddettiğimizi
belirtmek isterim.
Teşekkür
ederim.
BAŞKAN
– Aynı mahiyetteki önergeler üzerinde ikinci söz talebi Sayın Mustafa Sezgin
Tanrıkulu’nun.
Buyurun
Sayın Tanrıkulu. (CHP sıralarından alkışlar) 
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; yedi
gündür burada, eşitlik gibi anayasal ilkeye ve infaz biliminin kurallarına
uygun bir yargı reformu yapabilme umuduyla çalışma içerisinde olduk, çaba
içerisinde olduk ama öyle görünüyor ki bu bilimin kurallarına uygun, Anayasa’ya
uygun bir infaz reformu paketi bu Meclisten çıkmayacak. Siyasal öncelikleriniz
var, siyasal tercihleriniz var; o siyasal tercihlerinizi siyasal ortağınızla
beraber öne çıkarmış durumdasınız ve o siyasal tercihlerinize uygun suç tipleri
bakımından infaz indirimi yapıyorsunuz. Oysa olması gereken, eşit ve adil bir
biçimde infaz indirimini sağlayacak, bazı suçlar bakımından infazın ertelenmesini
sağlayacak ve tutuklular bakımından da adli kontrol yöntemlerini öne çıkaracak
bir paketin buraya gelmesi ve geçmesiydi ama maalesef olmadı. Nedir siyasal
tercihleriniz sizin? Mesela, göçmen kaçakçılığı, insan ticareti, kaçakçılık,
nüfus ticareti, ihaleye fesat karıştırma, rüşvet, zimmet, irtikap, bankacılık
zimmeti, piyasa dolandırıcılığı, fuhuş, sahtecilik, yağma, hırsızlık, taksirle
adam öldürme gibi suçlara infaz indirimi var ama düşüncelerinden dolayı
cezaevlerinde olan insanlara yok, siyasi muhaliflere yok, sizin çizdiğiniz
siyasetin dışına çıkanlara yok; yine, bankaya para yatıranlara yok, bu nedenle
mahkûm olanlara yok, çocuğunu okula gönderenlere yok bu infaz indirimi,
sendikaya üye olanlara yok, kanun hükmünde kararnameyle atılanlara, ihraç
edilenlere bunlar yok. Siyasal tercihlerinize uygun suç tiplerine uygun bir
yasayı buraya getirdiniz. Biz buna razı değiliz. Oysa sizin bu yükünüzü almaya
ve toplumda bir bütünlükle bir yasa çıkarmaya hazırdık, yedi gün boyunca da
burada düşüncelerimizi ortaya koymaya çalıştık ama maalesef, Adalet ve Kalkınma
Partisinin bu konudaki duvarıyla karşı karşıya kaldık. 
Bu
paketi genişleteceğinize, dün gece, cezaevinde bulunan 6 gazeteciyle ilgili
olarak Barış Terkoğlu, Barış Pehlivan, Murat Ağırel, Ferhat Çelik, Aydın Keser
ve Hülya Kılınç’la ilgili olarak başka bir operasyon yaptınız. Kapsam içinde
olan MİT Yasası’na muhalefeti de kapsam dışına aldınız. Bununla ilgili olarak
milletvekili arkadaşım Ali Şeker’in sabah lokantada 2 AK PARTİ milletvekilinin
hoparlörü açık telefonundan duyduğu sözler benim için çok büyük bir şok oldu. 2
milletvekilinin hoparlörü açık konuşmasında “Evet biz bu maddeyi ve teklifi bu
gazeteciler hapiste kalsın.” diye getirdik… Bu sözlerin konuşulabildiği bu
Meclis ortamındayız maalesef, maalesef.
Değerli
arkadaşlar, insanları ölüm koridorunda, ölüm bekleyişi içerisinde tutuyorsunuz
şu anda. Bugün Adalet Bakanı nihayet açıkladı, açık cezaevlerinde 3 mahkûmun
ölümünü, 17 mahkûmun ise corona virüsü teşhisiyle yatırıldığını. Yine aynı bilgilere
göre, 79 ceza infaz koruma memuru da bu virüsten kapmış ve sonuçta,
cezaevlerinde görev yaparken kapmışlar. Her an cezaevlerine bulaşması ve bu
salgının bir kırıma dönüşmesi mümkün ama maalesef bu ölümler sizin umurunuzda
yok, maalesef yok. Çünkü bu Parlamentoda, burada görev yapmış tutuklu
milletvekilleriyle ilgili olarak, Adalet ve Kalkınma Partisi sıralarından
“Ölsün!” sesleri geldi, “Ölsün!” sesleri geldi ve zabıtlara geçti. O “Ölsün!”
seslerini duyduğumda benim aklıma 12 Eylül faşist askerî darbesini yapmış olan
Kenan Evren’in şu sözleri geldi: “Asmayalım da besleyelim mi?” Cezaevinde
bulunanlara söylenen “Ölsün!” sözleri ile faşist darbeci Kenan Evren’in bu
sözleri arasında zihniyet bakımından hiçbir fark yok. Biz muhalefet
milletvekilleri olarak vicdanen üzerimize düşenleri yaptık, burada uyarı
görevlerimizi yaptık ve sizleri hukuka uygun, eşit ve adaletli bir infaz yasası
çıkması için göreve çağırdık ama maalesef siyasal öncelikleriniz bazı suç
tipleri olduğu için bu adımları atmadınız. 
Ben
bir daha konuşmayacağım. Sonuçta öyle görünüyor ki bu yasa sabaha karşı veya
gece yarısı çıkacak ve getirdiğiniz biçimiyle çıkacak.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
MUSTAFA
SEZGİN TANRIKULU (Devamla) – Teşekkür ediyorum Sayın Başkan.
Ama
şunu da söylemek zorundayım: Cezaevlerinde, özellikle düşünce suçluları, siyasi
muhalifler, kadınlar, çocuklar, yaşlılar, bebekli anneler ve diğer muhalifler
bakımından meydana gelecek ölümlerin vicdani yükümlülüğü Adalet ve Kalkınma
Partisi ve MHP milletvekillerinin omuzlarında olacaktır.
Hepinize
saygılar sunuyorum ve sağlık diliyorum. (CHP ve HDP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 59’uncu maddesinin birinci
fıkrasında yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Ayhan Erel Ayhan
Altıntaş Yasin Öztürk
 Aksaray Ankara Denizli
 Dursun Müsavat Dervişoğlu  Fahrettin
Yokuş
 İzmir  Konya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Başkanım.
BAŞKAN
– Önerge üzerinde söz talebi Sayın Fahrettin Yokuş’un.
Buyurun.
(İYİ PARTİ sıralarından alkışlar) 
FAHRETTİN
YOKUŞ (Konya) – Sayın Başkan, değerli milletvekilleri; sözlerime başlarken
hepinizi saygıyla selamlıyorum.
Konya
Optisyen-Gözlükçüler Odası Başkanlığı yaşanan sorunlarla ilgili bana bir mektup
göndermiş. Malum, coronavirüs belası üzerine birçok sıkıntı yaşayan bir
ülkeyiz. Ekonomik, sosyal sıkıntılarımız var. Bu sıkıntıların her kesimi öyle
ya da böyle etkilediği ortada. Özellikle bu sektörde çalışan kardeşlerimiz
diyorlar ki: “Biz çok mağduruz. Devletimiz bize sahip çıksın.” Bize gönderilen
mektubu sizlere aynen aktarıyorum: “Tüm dünyaya yayılan ve insan sağlığını
tehdit eden Covid-19 virüs salgını sebebiyle odamız bölgesinde, Konya, Karaman
illerinde faaliyet gösteren optisyenlik müesseselerinde verilen sağlık
hizmetleri durma noktasına gelmiştir. Tüm bu olumsuz koşullara rağmen meslek
mensuplarımız halkımıza, ailelerine, yakınlarına, çalışanlarına ve iş ortağı
olarak gördüğümüz tıbbi cihaz satış depolarına olan maddi, manevi sorumluluk ve
ödevlerini yerine getirmek ve kamu sağlığı hizmetini aralıksız devam ettirmek
adına sağlık hizmeti sunumuna devam etmektedir. İçinde bulunduğumuz bu zor
günlerde vatandaşlarımız virüs salgınından dolayı hastanelere gitmekten
çekindiği için göz hekimlerimiz hasta muayene edememekten dolayı gözlük
reçetesi üretilemediğinden işler durma noktasına gelmiş olup meslek
mensuplarımız siftah edemeden iş yeri kapatır hâle gelmişlerdir. Bu ahval
meslek mensuplarımızı ekonomik açıdan çok zor bir duruma düşürmüş, meslek
mensuplarımız ay sonu ödemelerini nasıl yapacaklarını kara kara düşünmeye
başlamışlardır. Coronavirüs salgını kişilerin iradesi dışında meydana gelen bir
bilinmezlik hâli olmasından dolayı Sayın Cumhurbaşkanımız tarafından hafta
içinde yapılan açıklamada coronavirüse karşı alınan yeni ekonomik tedbirler
açıklanmıştır. Devletimizce optik sektörünü ve meslek mensuplarımızı rahatlatacak
ilave ekonomik tedbirlerin alınması gerekmektedir. Meslek mensuplarımızın
devletimizden bekledikleri ve talepleri şunlardır: 
Sosyal
Güvenlik Kurumu nezdinde, meslek mensuplarımızın henüz vadesi gelmemiş, fatura
edilmiş alacakları bulunmaktadır. Meslek mensuplarımızın alacaklarının vadesi
beklenmeksizin bu süreçte SGK tarafından ödenmesi.
Bu
aydan itibaren optisyenlik müessesince SGK’ye kesilecek faturaların ödeme
süresinin, 2020 yılına mahsup olmak üzere, fatura teslimini müteakiben otuz gün
içinde ödenmesi. 
SGK
tarafından göz muayenelerine getirilen kısıtlamaların
kaldırılması.
SGK tarafından, göz içi lens, sarf malzeme alımları da, 5193
sayılı Kanun da emredildiği gibi, reçeteyle, optisyenlik müesseseleri üzerinden
yapılmalıdır.
Fertlerin ve toplumun göz sağlığını korumak ve coronavirüs
salgınını yavaşlatmak amacıyla, vatandaşlarımızın gözlerini virüsten koruması
amacıyla, SGK tarafından, virüs salgını geçene kadar koruyucu gözlüklerin geri
ödeme kapsamına dâhil edilmesi. 
Virüs salgınını azaltmak ve vatandaşlarımızı bu süreçte gözlük
kullanmaya teşvik etmek amacıyla, SGK tarafından, çerçeve hak ediş süresinin
yetişkinlerde iki yıla, çocuklarda bir yıla indirilmesi.
‘0.50 diyoptri değişiklik olması hâlinde gözlük camı yenilenir.’
hükmünün değiştirilmesi.
Gözlük cam bedelleri ve işçilik ücretlerinin ayrı ayrı
ücretlendirilmesi. 
Meslek mensuplarımızın, optisyenlik müesseselerinde çalışan mesul
müdür ve diğer personelleri için SGK prim ve asgari ücret desteklerinden
istifade etmeleri. 
Kamu bankalarından, meslek mensuplarımıza KOSGEB destekli, sıfır
faizli, KGF kredi desteği sağlanması. 
Meslek mensuplarımıza, kredi kullandırma prosedürlerinin
esnetilerek uygulanması taleplerimizin yerine getirilmesini arz ederiz.”
diyorlar. 
Bende onlar adına bu mektubu sizlere okudum, yüce heyetinizi
saygıyla selamlıyorum. (İYİ PARTİ sıralarından alkışlar)
BAŞKAN – Önergeyi oylarınıza sunuyorum: Kabul edenler… Etmeyenler…
Kabul edilmemiştir.
59’uncu maddeyi oylarınıza sunuyorum: Kabul edenler… Etmeyenler… Kabul
edilmiştir.
60’ıncı madde üzerinde 3’ü aynı mahiyette olmak üzere 4 adet
önerge vardır.
İlk okutacağım 3 önerge aynı mahiyettedir, birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 207 Sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 60’ıncı maddesinin
teklif metninden çıkarılmasını arz ve teklif ederiz. 
 Serpil Kemalbay Pekgözegü  Hüda
Kaya  Gülüstan Kılıç Koçyiğit
 İzmir  İstanbul
 Muş
 Murat Çepni  Tuma
Çelik Mehmet Ruştu Tiryaki
 İzmir  Mardin Batman
Aynı
mahiyetteki diğer önergenin imza sahipleri:
 Tufan Köse  Turan
Aydoğan  Süleyman Bülbül
 Çorum İstanbul Aydın
 Alpay Antmen Zeynel
Emre Ali Öztunç
 Mersin İstanbul Kahramanmaraş
Aynı
mahiyetteki diğer önergenin imza sahipleri:
 Zeki Hakan Sıdalı Ayhan
Erel  Fahrettin Yokuş
 Mersin Aksaray Konya
 Ayhan Altıntaş Dursun
Müsavat Dervişoğlu Yasin Öztürk
 Ankara İzmir Denizli
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Başkanım.
BAŞKAN
– Önergeler üzerinde ilk söz talebi Sayın Mehmet Ruştu Tiryaki’nin.
Buyurun
Sayın Tiryaki. (HDP sıralarından alkışlar) 
MEHMET
RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; öncelikle hepinizi saygıyla selamlıyorum. 
207
sıra sayılı Teklifi görüşüyoruz. Peki, biz bir bütün olarak bu kanunu nasıl
görüşüyoruz? Adalet ve Kalkınma Partisinin bütün torbaları gibi, bütün torba
kanunları gibi temel kanun olarak görüşüyoruz. Temel kanun olarak
görüştüğümüzde ne oluyor? Siyasi partiler, kanunun geneli ve bölümleri dışında,
maddeler üzerine görüşlerini açıklayamıyorlar. Adalet ve Kalkınma Partisi
siyasi partilerin kanunların maddeleri üzerine görüşlerini açıklamalarını bu
biçimde, fiilen engellediği için, siyasi partiler ne yapıyorlar? Usulen, evet
usulen birer önerge veriyor ve böylece, milletvekillerinin kanunla ilgili
görüşlerini öğrenebiliyoruz. Yani sizin torba kanun, temel kanun hilenizle baş
edebilmemizin yolu bu. Düşünce ifade edilebilmek için kendine bu biçimde bir
kapı açıyor. Peki, siz buna karşı ne diyorsunuz? “Cambaza bak, cambaza!”
diyenler gibi, temel kanun hilenizi unutturmak için, bu önergeleri sosyal
medyada gösteriyorsunuz ve diyorsunuz ki: “Muhalefetin bu kanuna ilişkin
önergeleri bu.” Allah akıl fikir versin. Ne diyeyim size bilmiyorum yani. 
Şimdi
görüşmekte olduğumuz 60’ıncı madde ne getiriyor? 5402 sayılı Denetimli
Serbestlik Hizmetleri Kanunu’nun “Elektronik cihazların kullanılması suretiyle
takip” başlıklı 15/A maddesi var. Buna göre, tutuklular, şüpheliler, sanıklar,
hükümlüler elektronik cihazlarla takip edilebiliyor. Şimdi, siz yeni bir hüküm
ekliyorsunuz; buna göre, eğer şüpheliler, sanıklar, hükümlüler kendilerine ait
cihazlara kendi istekleriyle bir uygulama indirirlerse bu biçimde de takip
edilebilecek. Komisyonda sorduk, dedik ki: “Böyle bir teknoloji var mı
elinizde, uyguladınız mı?” “Bizde yok, biz uygulamadık ama dünyada örnekleri
var.” dediler. Biz uyarımızı yaptık; dolayısıyla, umarız bir sorun çıkmaz.
Özel
olarak bu maddeye, 60’ıncı maddeye bir itirazımız yok. Bizim esas itirazımız
getirdiğiniz infaz rejimine çünkü bu, büyük bir adaletsizlik yaratıyor.
Tartıştığımız şey, suç işlediği iddia edilen kişinin aldığı cezanın az mı, çok
mu olduğu değil. Aslında biz burada suçluları da tartışmıyoruz. Tartıştığımız
şey, infaz rejimiyle getirdiğiniz adaletsizlik ve eşitsizlik. Bugün
görüştüğümüz teklif, çok açık söyleyeyim, doğrudan suç işlemeye teşvik anlamına
geliyor. Nasıl mı? Ben size bir iki örnekle anlatacağım. Şimdi, bakın, Kürt
sorununun demokratik ve barışçıl bir yöntemle çözülmesini isteyen Kürtler
vardır. Hem kişisel hem de kolektif hakları tanınmalıdır. Ülkeyi yönetenler
Kürtleri de coğrafyalarını da tarihlerini de yok sayıyor. Yüzlerce, binlerce,
on binlerce kişi sadece bu ve benzeri düşünceleri savunduğu için, yalnızca
konuştuğu ve fikirlerini açıkladığı için örgüt üyesi suçlamasıyla cezaevinde.
Bu düşünceleri nedeniyle yargılananların alacağı ceza en az beş yıl, beş yıl ile
on yıl arasında hapis cezası; TMK kapsamında olduğu için yüzde 50 artırılacak,
yedi buçuk yıl. Mahkeme iyi hâlden 1/6 oranında indirim yapacak, altı yıl üç ay
hapis cezası. Cezaevinde en az kalacağı süre, dört yıl sekiz ay. Koşullu
salıvermeden de yararlandırmayacaksınız, denetimli serbestlik de olmayacak, bir
kişi sadece konuştuğu için dört yıl sekiz ay hapiste kalacak.
Şimdi,
başka örnekler verelim, hırsızlık suçunun nitelikli hâlini düşünelim: TCK madde
142. Biri, kendisini bedenen koruyamayacak yaşlı Ahmet amcanın emekli maaşını
çalıyor, alt sınırdan beş yıl hapis cezası alacak; 1/3 oranında artırılacak ve
cezası altı yıl sekiz ay olacak. İyi hâl indirimiyle cezasını 1/6 oranında
indireceksiniz, alacağı ceza en az beş yıl sekiz ay olacak. Şimdi, getirdiğiniz
infaz rejimiyle koşullu salıvermeyi bir yıldan üç yıla çıkaracaksınız.
Cezaevinde kalması gereken süre iki ay on gün, tek bir gün cezaevinde kalmadan
dışarı çıkacak ve size şunu söyleyebilir: “Ben sizden iki ay alacaklıyım.”
Üstelik yaşlı Ahmet amcanın hiçbir mağduriyetini gidermeden.
Yağma
suçundan bir örnek vereyim, nitelikli hâlini gasbın, yağmanın nitelikli hâli,
TCK 149/(1): Şimdi, yağma suçunun bir suç örgütüne, bir çeteye, bir mafya
örgütüne çıkar sağlamak için silahla işlendiğini varsayalım. Yine, yaşlı Ahmet
amcanın emekli maaşının bu şekilde gasbedildiğini varsayalım. Cezası ne kadar?
On yıldan on beş yıla kadar hapis. Mahkeme alt sınırdan on yıl hapis cezası
verdi, iyi hâlden 1/6 oranında indirim yapıldı; verilecek hapis cezası en az
sekiz yıl dört ay olacak, en az sekiz yıl dört ay.
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Bitiriyorum Başkanım.
BAŞKAN
– Tamamlayın sözlerinizi.
MEHMET
RUŞTU TİRYAKİ (Devamla) - Şimdi, siz, yeni getirdiğiniz infaz sistemiyle bunun
cezasını 1/2’ye düşürüyorsunuz. Ne olacak? Dört yıl iki ay hapis cezası.
Koşullu salıvermeden yararlanması için, bir yıldan üç yıla çıkardığınız için,
bir yıl iki ay hapis cezasında kalıp çıkacak. Denetimli serbestlikten de
yararlandırırsanız, bu gaspçı, suç örgütü için hırsızlık yapan, gasbeden bu
kişi iki ay sonra kapının önünde kendini bulacak. Siz suçla böyle mi mücadele
ediyorsunuz? Cezaevindeki 58 bin kişi sizin Hükûmetiniz döneminde 280 bine
çıktı. Anlaşılan o ki siz, bunu, cezaevlerini gerçekten bacasız bir fabrika
olarak görüyorsunuz. Sizin bir suç siyasetiniz yok, sizin suçla ilginiz yok. Bu
düzenleme başka biçimde açıklanamaz. Siz çek ve senet mafyasını da uyuşturucu
baronlarını da akla gelebilecek ve yeryüzünde herkesin suçlu olarak gördüğü
kişileri sokağa bırakmaya hazır ve heveslisiniz; yeter ki muhalifler içeride
kalsın. Çok şey kaybetmiştiniz, vicdanınıza karşı da bir sorumluluk
hissetmediğinizi düşünüyorum.
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – On saniye verirseniz sevinirim Başkan.
BAŞKAN
– Tamamlayın lütfen.
MEHMET
RUŞTU TİRYAKİ (Devamla) – Sözlerimi tamamlarken 20’nci yüzyılda İran’ın
yetiştirdiği en önemli şairlerden olan
Füruğ Ferruhzad’ın bir şiirinin dizesiyle sözlerime son vermek isterim. “Ben
yüreğini yitirmiş bu zamanlardan korkuyorum.” diyor. 
Evet,
biz, yüreğini yitirmiş bu zamanlardan korkuyoruz diyorum, hepinizi saygıyla
selamlıyorum. (HDP sıralarından alkışlar) 
MUHAMMET
EMİN AKBAŞOĞLU (Çankırı) - Sayın Başkan…
BAŞKAN
– Buyurun Sayın Akbaşoğlu….
MUHAMMET
EMİN AKBAŞOĞLU (Çankırı) - Sayın Başkanım, iddiaları reddettiğimizi kayda
geçiriyorum.
Teşekkür
ediyorum. 
MEHMET
RUŞTU TİRYAKİ (Batman) – Bir dakika Başkanım, iddia middia yok, hesap var.
“İddia.” ne ya?
MERAL
DANIŞ BEŞTAŞ (Siirt) – İddia değil, iddia değil.
MUHAMMET
EMİN AKBAŞOĞLU (Çankırı) - İddialar var, iddialar var. 
BAŞKAN
– Madde üzerinde ikinci söz talebi…
MEHMET
RUŞTU TİRYAKİ (Batman) – Sayın Başkanım, böyle bir şey yok ya, reddediyorum.
Çıkarsınız dersiniz ki: Cezası altı yıl değil, üç ay; yanlış hesap ediyorlar.
“İddia.” ne ya! 
BAŞKAN
– Kayıtlara geçirirler Sayın Tiryaki. 
MUHAMMET
EMİN AKBAŞOĞLU (Çankırı) – Size ne canım, yani bizim beyanımız bizi bağlar
arkadaşlar. 
MERAL
DANIŞ BEŞTAŞ (Siirt) – Sayın Başkan…
BAŞKAN
- Bakın, şimdi de Sayın Beştaş kayda bir şey geçirecek. 
MERAL
DANIŞ BEŞTAŞ (Siirt) – Cevap verebilir. 
BAŞKAN
- Buyurun. 
MEHMET
RUŞTU TİRYAKİ (Batman) – İddia ne Başkanım? Kanun maddesiyle ceza süresinin
hesabını söylüyoruz, “İddia.” diyor ya; bu kadar da değil yani. 
MERAL
DANIŞ BEŞTAŞ (Siirt) – Sayın Başkan, anlaşılıyor ki… Zaten bu bir sır değil,
kayıtlara geçsin. 
MEHMET
RUŞTU TİRYAKİ (Batman) – Hesap ya, iddia ne?
BAŞKAN
– Sayın Tiryaki, bakın, Sayın Beştaş’ı duyamıyorum. 
MERAL
DANIŞ BEŞTAŞ (Siirt) - İktidar partisi grubu bugün bir an önce evine gidebilmek
için ve bu kanunu da hiçbir değişiklik yapmadan geçirmek adına hiçbir şeye
cevap vermiyorlar. Hatibimizin söyledikleri…
BAŞKAN
– Vallaha sizi bilmiyorum ama ben bir an önce bitirip gitmek istiyorum, bu
yalan değil; kayıtlara geçsin. 
MERAL
DANIŞ BEŞTAŞ (Siirt) – Bizim öyle bir tutumumuz yok. 
BAŞKAN
- Teşekkür ediyorum. 
MERAL
DANIŞ BEŞTAŞ (Siirt) – Bitireyim Başkan. 
BAŞKAN
– Buyurun. 
MERAL
DANIŞ BEŞTAŞ (Siirt) – Cevaplarında yalnız biraz ezberi bozsalar iyi olacak
çünkü bizim hatibimizin söyledikleri birer iddia değil, Ceza Kanunu’nda yazan
ceza miktarları ve oranlarını açıklayarak yeni infaz teklifine uyarladı. Eğer
bu matematiğe bir itirazları varsa buyursunlar söylesinler. 
MUHAMMET
EMİN AKBAŞOĞLU (Çankırı) - Sayın Başkanım, ne söyleyeceğime ben karar veririm.
Yani bu konuyla ilgili, bizim ne söyleyeceğimizle ilgili de eleştiri
yapmalarını anlayamıyorum, bir. 
BAŞKAN
– Bu da kayıtlara geçti efendim. 
MUHAMMET
EMİN AKBAŞOĞLU (Çankırı) - İkinci olarak, mesela Sayın Konuşmacı dedi ki:
“Uyuşturucu baronlarını çıkartıyorsunuz.” Uyuşturucu imal ve ticareti yapanlar
asla ve kata bu paketten yararlanamıyorlar. Bu iddia tümüyle mesnetsizdir,
dayanaksızdır, iddiadır, hilafıhakikattir.
AYŞE
ACAR BAŞARAN (Batman) – Çarpıtmayın ya, hesap, hesap!
MUHAMMET
EMİN AKBAŞOĞLU (Çankırı) - Kısaca bunu ifade ettim, bu kadar. 
Teşekkür
ediyorum. 
BAŞKAN
– Anlaşılmıştır. 
Önergeler
üzerinde ikinci söz talebi Sayın Ali Öztunç’un. 
Buyurun
Sayın Öztunç. (CHP sıralarından alkışlar) 
ALİ
ÖZTUNÇ (Kahramanmaraş) – Teşekkür ederim Sayın Başkanım.
Sizleri
ve bütün milletvekillerimizi saygıyla selamlıyorum.
Temel
İdris’e akşam oturmasına gitmiş, çay, kahve, sohbet, muhabbet, belli bir
saatten sonra Temel “Artık ben eve gideyim.” demiş. Şöyle bakmışlar dışarıya
acayip bir yağmur, sel, fırtına var. İdris “Temel çok yağmur var, çıkma,
ıslanırsın, bizde kal bu akşam.” demiş. “İyi, peki, kalayım.” demiş Temel. Beş
on dakika sonra bakmışlar Temel yok, mutfağa bakmışlar yok, oturma odasına bakmışlar
yok, salona bakmışlar yok derken kapı açılmış, Temel içeri girmiş sırılsıklam.
İdris demiş ki: “Ya, Temel nereden geliyorsun?” “Sizde kalacağım ya, eve
pijamalarımı almaya gittim.” demiş Temel. Yani, bu corona olayı var ya, iki gün
önce İçişleri Bakanlığının aldığı sokağa çıkma yasağı kararı var ya, aynı bu
fıkra gibi. Yani insanlar corona olmasınlar, Covid-19 virüsü insanlara
bulaşmasın diye sokağa çıkma yasağı kararı alınıyor ama karar iki saat önce
alındığı için binlerce, yüz binlerce insan sokaklarda geziyor. Bu, yanlış
olmuştur değerli arkadaşlar. Coronayla mücadelede Sağlık Bakanı, evet, iyi
niyetle çalışıyor, Sağlık Bakanlığı yetkilileri iyi niyetle çalışıyor,
sağlıkçılar iyi niyetle çalışıyor, Bilim Kurulu iyi niyetle çalışıyor ama Sayın
Süleyman Soylu’nun bir hareketi bir çuval inciri maalesef berbat etti; bunu
söylemek zorundayız.
Bizler
de burada, değerli milletvekilleri, iyi niyetle yol göstermek için önerilerde
bulunuyoruz çünkü bu virüs herkese bulaşıyor. Ha şuna da katılmıyorum: “Ya, virüs
zengin fakir ayırt etmiyor.” Ayırt ediyor, fakir adam, garibim, evinde
oturuyor, perişan durumda, evinde ekmeği yok, ekmek bulma derdine düşmüş;
zenginin öyle bir derdi yok. O yüzden virüs de fakir ile zengini ayırt ediyor.
Bakın,
Sayın Cumhurbaşkanı açıklamış bugün, hafta sonu yine sokağa çıkma yasağı varmış
galiba. 
ALİ
ŞEKER (İstanbul) – Tıpta böyle bir şey yok.
ALİ
ÖZTUNÇ (Devamla) - Birinin anlatması lazım yani virüs hafta sonu bulaşıyor,
hafta içi bulaşmıyor. Böyle bir kafa var mı, böyle bir mantık var mı
arkadaşlar? Hafta içi de bulaşıyor bu, insanlar işine gidiyor, işçisi var bu
işin, memuru var, hafta içi bulaşma ihtimali daha yüksek. Hafta sonu bulaşır,
aman evden çıkmayın, hafta içi çıkabilirsiniz. Gerçekten yanlış bir mantık
olmuş. Biz bunları söyleyince değerli AK PARTİ’li Grup Başkan Vekilleri olsun,
milletvekilleri olsun itiraz ediyorlar, kızıyorlar. Dün Sevgili Ramazan Can
geldi, cevap verdi, dedi ki: “Yahu, siz böyle söylüyorsunuz ama bakın, bize
Macaristan Başbakanı teşekkür ediyor, Bulgaristan Başbakanı teşekkür ediyor.”
RECEP
ÖZEL (Isparta) – Doğru. Yalan mı söyledi?
ALİ
ÖZTUNÇ (Devamla) – Doğru doğru, evet, teşekkür ettiler; ben “Yalan söyledi.”
demedim ki Recep Bey, doğru. Millet size teşekkür etsin ama millet, millet; boş
verin başbakanları, Macaristan’ı bilmem nereyi. (CHP sıralarından alkışlar) 
RECEP
ÖZEL (Isparta) – Millet de ediyor. Millet de ediyor. 
ALİ
ÖZTUNÇ (Devamla) – Değerli arkadaşlar, Sayın Ramazan Can dün diyor ki:
“İsrailli gazeteci teşekkür etti, İsrailli gazeteci bizi övdü.” Ne zamandan
beri İsraillilerin övgüsü sizi bu kadar mutlu ediyor yahu? Ne zamandan beri
İsrail’in övgüsü sizi bu kadar mutlu ediyor? Allah rahmet eylesin, rahmetli
Erbakan Hoca olsa var ya “Sizi gidi sizi.” derdi. 
RECEP
ÖZEL (Isparta) – Size ne derdi? Size ne derdi?
ALİ
ÖZTUNÇ (Devamla) – Neler derdi size neler, Recep Bey, neler söylerdi. 
Bakın,
millet aç, perişan, sıkıntılı, ekmek kaygısı fazla. “Bankalar kredi veriyor.”
diyorsunuz; Allah için, vallahi vermiyor yahu. Gidin, başvurun ya da sorun
arkadaşlar, bankalar kredi vermiyor; verdiği zaman da öteliyor. Elektrik parası
alınmazsa kesilmeyecek, doğru; elektrik faturası ödenmezse kesilmeyecek,
başımla beraber ama ne yapıyorlar biliyor musunuz? Maraş’ta bunu yapmışlar,
13’üne fatura göndermişler, son ödeme tarihi 13’ü; bu ayın 13’ünde faturayı
ödemezse abone, öbür aya açma kapama parası eklenecek arkadaşlar. Yazıktır,
günahtır yani faturayı ödeyemeyince abone, önümüzdeki ayki faturaya açma kapama
parası gelecek; bu yanlış olmuştur.
Bir
başka konuya daha gelmek istiyorum. Sayın Başkan, bu corona olayından sonra
-yurt dışında çok sayıda işçimiz var- sağ olsun, AK PARTİ’nin Grup Başkan
Vekili Sayın Özlem Zengin’le birtakım diyaloglar sonrasında Kuveyt’teki
işçilerin bir kısmını getirebildik. Dışişleri Bakanlığı yaptı bunu, ben
teşekkür ediyorum bir kez daha ama bakın, Kuveyt’te şu anda Kuveyt
Havalimanı’nın inşaatında, Limak Holdingin inşaatında çalışan 600 işçi var ve
bunlara demişler ki: “Siz şu evrakları imzalayın, sizi gönderelim.” Can
derdindeler, imzalamışlar. “Bütün dinî izinlerden, yıllık izinlerden, bayram
izinlerinden, hepsinden fedakârlık ediyoruz.” diye imza attırmışlar bunlara ve
ona rağmen hâlâ getirmiyorlar. Bu konuda bir çalışma yapmanızı talep ediyoruz,
Kuveyt’te çalışan işçilere… Cezayir’deki işçiler vize sorunu yaşamaya devam
ediyorlar, memleketlerine gelmek istiyorlar, gelemiyorlar. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
ALİ
ÖZTUNÇ (Devamla) – Tamamlayacağım Sayın Başkanım.
Aynı
zamanda. Güney Kıbrıs Rum kesiminde, 3 hemşerim şu anda denizde, gemide
çalışıyorlar, gemide bekliyorlar. Güney Kıbrıs Rum Kesimi bunları kabul
etmiyor, gemiden inemiyorlar. Bir şekilde -artık Kuzey Kıbrıs’tan mı olur-
Türkiye’den mi olur- bu yurttaşlarımızın da Türkiye’ye getirilmesi gerekiyor. 
Ben,
tekrar sevgilerimi saygılarımı sunuyorum.
Sağ
olun Sayın Başkan.(CHP sıralarından alkışlar)
BAŞKAN
– Sayın Özkoç, buyurun.
Gerçi
size sataşmadı ama…
V.- AÇIKLAMALAR (Devam)
29.- Sakarya Milletvekili Engin Özkoç’un, corona virüsü
nedeniyle vefat eden İstanbul ili Ataşehir Belediye Meclis Üyesi Uğurcan
Demir’e Allah’tan rahmet dilediğine ilişkin açıklaması
ENGİN
ÖZKOÇ (Sakarya) – Sayın Başkan, teşekkür ediyorum efendim, sağ olun. 
Aldığımız
bir habere göre Ataşehir Belediye Meclis üyemiz Uğurcan Demir, 27 yaşında
maalesef coronavirüse yenik düşmüştür.
BAŞKAN
– Allah rahmet eylesin.
ENGİN
ÖZKOÇ (Sakarya) – Kendisine Allah’tan rahmet, yakınlarına da başsağlığı
diliyorum. Bu vesileyle bir kere daha Cumhuriyet Halk Partisi Grubu olarak
ifade etmek istiyoruz ki bu olay ciddidir, bunun yaşlısı genci yoktur. Hafta
sonu alınan tedbirlerle bunun önüne geçmek mümkün değildir. O yüzden, iktidarın
bir an önce bu konuda ciddi tedbirler alarak en az iki hafta ve üç hafta
aralığıyla sokağa çıkma yasağı, insanlığı da evde tutma kararını alması
gerekmektedir. Peyderpey alınan kararların topluma da insan sağlığına da hiçbir
yararı yoktur. Bunu bir kere daha ifade ediyor, rahmetliye bir kez daha rahmet
diliyor, saygılar sunuyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Aynı mahiyetteki önergeler üzerinde son söz Sayın Zeki Hakan Sıdalı’nın.
Buyurun
Sayın Sıdalı. (İYİ PARTİ sıralarından alkışlar)
ZEKİ
HAKAN SIDALI (Mersin) – Sayın Başkan, değerli milletvekilleri; görüşmekte
olduğumuz madde kısaca, teknolojideki gelişmeler doğrultusunda hükümlünün
rızasını da alarak kendisine ait elektronik cihazlar üzerinden takip
edilebilmesini sağlıyor. Gerekli şartları taşıyan hükümlünün infazını evinde
gerçekleştirmesi gayet insani ve devlet tarafından da tabii kolay bir yol ancak
bilinmektedir ki bu uygulama olumsuz hava koşulları, sağlık, ulaşım ve benzeri
mücbir sebeplerle sekteye uğrayabilmekte. Dolayısıyla günümüz teknolojileriyle
bu işi gerçekleştirmek hem mümkün hem de daha pratik. Konunun özüyle ilgili
doğabilecek tek sakınca, aynı şekilde hızlı gelişen teknoloji çünkü söz konusu
uygulamanın özünde yazılım teknolojileri var. 
Bilmekteyiz
ki tüm dünya ülkelerinde de hatta askerî meselelerde de artık saldırılar siber
olarak yapılmakta. İşte, bu uygulamanın da çekincesi ve riski tam olarak bu
siber saldırılarla ilişkili. Kişinin şahsi telefonuna yüklenmesi planlanan
yazılım uygulamaları -eğer kişi art niyetliyse- karşı yazılımlarla
“hack”lenebilme riski taşıyor. Yani güvenlik amaçlı bu tür uygulama
altyapılarında kullanılacak teçhizat ve donanımın da farklı güvenlik
özelliklerinin olması gerekiyor. 
Başka
bir ifadeyle, her vatandaşın günlük hayatında kullandığı sivil amaçlı tüm
akıllı cihazlar, bu tür güvenlik uygulaması içeren bir faaliyette saldırılara
açık olacak. Çünkü bu cihazlara piyasada kolay ulaşıldığından, yazılımının
kırılması ve istenilen art niyetli hamlelerin yapılabilmesi de oldukça kolay
olacak. Bu yüzden, artık, ülkemizde de yazılım ve teknoloji sektöründeki
teknokentlerin de desteğiyle Türk firmaları talebe uygun siber donanımlı
cihazlar üretebilirler. Bu sayede hem ilgili teknoloji sektörü doğru ve
mantıklı bir hedef için devlet tarafından desteklenir hem de sadece bu amaç
için geliştirilmiş yüksek siber güvenlikli, tamamen Türk malı bir akıllı cihaz
da ortaya çıkmış olur. 
Bu
geliştirilen cihazların mülkiyet hakkı ilgili bakanlık ve kurumda kalmak
koşuluyla hükümlüye teslim edilir. Cihazın tüm sevk ve idaresiyle birlikte,
periyodik bakım işlemleri, yazılım güncellemeleri ve tamiratı devletin ilgili
kurumları tarafından yapılır. Böylece, piyasada bulunmayan ve bilinmeyen,
yüksek siber güvenliğe sahip söz konusu cihaz sayesinde hem hükümlünün
sorumlulukları hem de riski azaltılır hem de devlet hedeflediği kontrolü en
yüksek seviyede sağlamış olur, dolayısıyla art niyetin ve kötüye kullanımın
önüne geçeriz. 
Sayın
milletvekilleri, dünyayla birlikte ülkemizin de içinde bulunduğu corona
salgınının sorunlarıyla tam manada henüz yüzleşemedik. Hep beraber görüyoruz ki
tüm işletmeler kapalı. Üretim zaten azalmıştı, hatta durma noktasına geldi. 
İktidarın
inşaat ve ithalat ağırlıklı ekonomi mantığı artık büyük bir hayal. Corona
illetinin tamamen ortadan kalkmasından sonra yüzleşeceğimiz esas ekonomi
modelleri henüz gündemimize bile gelmedi ancak bu vesileyle bahsettiğim Türk
malı üretim akıllı cihazın desteklenmesi gibi uygulamalar ülke ekonomimizin
tamamında bu mantığı hayata geçirmemize vesile olabilir. Demek istiyorum ki
iktidarın on sekiz yıldan beri uyguladığı hazine garantili inşaat ve hasta
geçiş garantili ekonomik proje ve modelleri artık son bulmalıdır. 
Geçmişte
ve bu corona karantina günlerinde gördük ki geçiş garantili köprülerimiz de
yolcu garantili havaalanlarımız da iş yapmıyor, milletin faydasına bir iş
modeli değil. Bu yüzden de son kez belirtmek istiyorum: Artık israf etmeyin ve
ülkeye dayattığınız, üç beş ekonomik zümreyi hedefleyen mantıktan vazgeçin.
Kısaca, artık istihdamı ve katma değeri yüksek, üretim temelli ve tüm milletin
iş ve aşına entegre olacak ekonomik kalkınma modellerine geçin. 
Sayın
milletvekilleri, üç gün önce yine bu kürsüden infaz koruma personelimizin karşı
karşıya kalabileceği corona virüs risklerine dikkat çekmiş ve uyarılarda
bulunmuştum. Bugün ise Adalet Bakanı yaptığı açıklamada maalesef 79 personelin
testinin pozitif çıktığını ifade etti. 
Öncelikle,
enfekte olan arkadaşlarımıza geçmiş olsun dileklerimi iletiyor ve bir an önce
sağlıklarına kavuşmalarını temenni ediyorum. İnsan sağlığı her şeyden
önemlidir. Bu sebeple, ilgilileri daha ciddi önlemler almaya, çalışma
saatlerini, karantina ve sağlık tedbirlerini artırmaya davet ediyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
ZEKİ
HAKAN SIDALI (Devamla) – Çünkü göz göre göre corona virüse kurban verecek bir
canımız daha yok ama maalesef gerekli tedbirleri, gerekli önlemleri ısrarla
almıyoruz. 
Yüce
meclisi saygıyla selamlıyorum. (İYİ PARTİ sıralarından alkışlar) 
Muhammet
Emin AKBAŞOĞLU (Çankırı) – Sayın Başkan.
BAŞKAN
– Buyurun, Sayın Akbaşoğlu. 
V.- AÇIKLAMALAR (Devam)
30.- Çankırı Milletvekili Muhammet Emin Akbaşoğlu’nun,
corona virüsü nedeniyle vefat eden İstanbul ili Ataşehir Belediye Meclis Üyesi
Uğurcan Demir’e ve vefat eden vatandaşlara Allah’tan rahmet dilediğine,
Kahramanmaraş Milletvekili Ali Öztunç’un görüşülmekte olan 207 sıra sayılı
Kanun Teklifi’nin 60’ıncı maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; öncelikli
olarak Ataşahir Belediye Meclis Üyesi Uğurcan Demir’in coronavirüs nedeniyle
vefatı münasebetiyle hem kendisine hem de bugüne kadar coronavirüsten vefat
eden bütün vatandaşlarımıza Allah’tan rahmet diliyorum, yakınlarına sabrıcemil
niyaz ediyorum. 
Biraz
evvel kürsüde konuşan CHP milletvekilinin ortaya koyduğu Kuveyt’le ilgili, bazı
dile getirdiği hususlarla ilgili Dışişleri Bakanlığıyla temas ettik ve bugüne
kadar 70 ülkeden 25 binin üzerinde vatandaşımızı Türkiye’ye getirdiğimiz,
ilgili, usulüne uygun bir şekilde karantinaya alındığı bilgisini paylaştılar ve
aynı zamanda Kuveyt’ten bugüne kadar -bugün gelen uçaklar da dahil olmak üzere-
1.300’ün üzerinde insanımızın, -işçilerimizin- Türkiye’ye geldiği bilgisi
verildi. Bunu bilgilerinize sunuyorum.
Teşekkür
ediyorum.
VII.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 60’ıncı maddesiyle, 5402 sayılı
Kanun’un 15/(A) maddesinin birinci fıkrasına eklenen cümleye “koşuluyla”
ibaresinden sonra gelmek üzere “şüpheli, sanık ve” ibaresinin eklenmesini arz
ve teklif ederiz. 
 Özlem Zengin Nazım
Maviş Recep Özel
 Tokat Sinop Isparta
 Fehmi Alpay Özalan Nilgün
Ök Ali Özkaya 
 İzmir Denizli Afyonkarahisar
BAŞKAN
- Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Takdire bırakıyoruz efendim. 
BAŞKAN
– Gerekçeyi okutuyorum: 
Gerekçe:

Önergeyle,
uygulamada tereddüt yaşanmaması amacıyla şüpheli ve sanık ibareleri de madde
metnine eklenmektedir. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Kabul
edilen önerge doğrultusunda 60’ıncı maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
61’inci
madde üzerinde 3 adet önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 61’inci
maddesinin teklif metninden çıkarılmasını arz ederiz.
 Tufan Köse Turan
Aydoğan Süleyman Bülbül 
 Çorum İstanbul Aydın
 Alpay Antmen  Zeynel
Emre  İsmail Atakan Ünver
 Mersin İstanbul Karaman
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Evet, önerge üzerinde söz Sayın İsmail Atakan Ünver’in, 
Buyurun.
(CHP sıralarından alkışlar)
İSMAİL
ATAKAN ÜNVER (Karaman) – Sayın Başkan, değerli milletvekilleri; Genel Kurulu
saygıyla selamlıyorum. 
Bu
teklifin daha önce görüştüğümüz ve kabul edilen maddeleriyle Ceza Kanunu’nda
düzenlenen kasten yaralama suçunun ve suç işlemek için kurulan örgüt, mafya,
çete suçlarının cezası artırılmıştır. Teklifle infaz kanununda da birtakım
değişikler yapılmakta, genel infaz süresi 1/2 oranına indirilmektedir. İnfaz
kanununda yapılan bu değişikliklerin koşullarını karşılayanlar, cezasını
artırdığınız suçlardan mahkûm olmuş olsalar da yararlanacaklardır. 
Şimdi,
burada ikircikli bir tavrınızı görüyoruz, bu sizin her zaman yaptığınız şey.
Kamuoyuna “Suç işlemek için örgüt kurmak, yönetmek, üye olmak, örgüt adına suç
işleme fiillerinin cezasını artırıyoruz.” diye mesaj veriyorsunuz; diğer yandan
da suç örgütleri liderlerini de cezaevinden çıkaracak düzenleme yapıyorsunuz.
Bunun yanında, kasten yaralama suçu faillerinin de -fiil netice sebebiyle
ağırlaşmış, yani mağdur ölmüş olsa bile- salıverilmesine yol açacak düzenleme
yapıyorsunuz. Bir başka taraftan da bu suçların tutuklu failleri tutuklu
kalmaya devam ediyorlar. Bu ikircikli tutum doğru değil. “Bu suçların cezasını
artırıyoruz ama bu suçları bugüne kadar işleyenleri de salıveriyoruz.” demek
nasıl bir ceza hukuku ve siyaseti anlayışıdır, biz anlayamadık. 
Süregelen
tartışmalarda teklif sahiplerinden bazıları “Siyasi suç diye bir suç yoktur,
terör suçu vardır. Ayrıca Avrupa’daki terörle mücadeleyle Türkiye’yi bir
tutmamak gerekir.” dediler. Bu değerlendirme karşısında hayrete düşmemek mümkün
değil. Şunun için: AKP geçmişte, o günkü koşullarda mahkûm edilmiş bir
siyasinin liderlik ettiği bir parti. Siz unutmuş olabilirsiniz ama biz
hatırlatalım. Güç ele geçince insan geçmişini unutmamalı, geçmişte
yaşadıklarını bugün başkalarına, özellikle de muhaliflerine yaşatmamalı. Bu
konuda sizden daha tutarlı bir duruş beklemek tüm toplumun hakkı. 
Değerli
arkadaşlar, defalarca söylendi ama tekrar söylemekte fayda var: “Terör” tanımı
siyasi konjonktüre bağlı ve buna göre değişir yani zamanında, dün “terörist”
denilenlere bugün “terörist” denilemediği durumlar olabilir veya tersi de
olabilir. Mesela bu konuya sizden örnek verelim. Dün beraber iş tutup “makbul
insanlar” “makbul cemaat” “Hoca Efendi” dediğiniz ama bugün terörist, terör
örgütü, terör örgütü elebaşı olduğu ortaya çıkan ve sizin de dört yıldır bu
sıfatları kullandığınız, kullanmak zorunda kaldığınız durumlar ortaya
çıkabilir. O yüzden bu nitelemeleri evrensel kabulleri yani terörün
uluslararası tanımlarını esas alarak yapmakta fayda var yoksa mahcup olursunuz.
Gerçi mahcup da olmuyorsunuz ama belki bu durum değişir, bir gün mahcup
olursunuz. Her “tweet” atana, gazetecilere, siyasilere, şiddete bulaşmamış,
silaha el sürmemiş olanlara hemen “terörist” yaftasını yapıştırırsanız olmaz. 
Bakın,
eskiden, fazla değil, on-on iki yıl önce Genel Başkanınız mesela “Bazı kitaplar
vardır ki bombadan daha tehlikelidir.” demedi mi? Ergenekon için “Ben bu
davanın savcısıyım.” demedi mi? Bazılarınız “Türkiye bağırsaklarını
temizliyor.” demedi mi? Bazılarınız da “Türkiye vesayetten kurtuluyor.” demedi
mi? Ergenekon davasının cezaları açıklanınca yandaş basın 26’ncı Genelkurmay
Başkanının resmini de vererek “Cuntaya ceza yağdı.” diye manşet atmadı mı?
“Hoca Efendi” dediğinizin teröristbaşı olduğu ortaya çıktı, “kahraman hâkimler,
savcılar” dediklerinizin terör örgütü üyesi oldukları ortaya çıktı, “bombadan
daha tehlikeli” dediğiniz kitabın ise aslında sizin yıllarca görmek
istemediğiniz gerçekleri anlattığı ortaya çıktı. “Darbeci terörist” dediğiniz,
Ergenekon, Balyoz ve benzer kumpas davalarının sanıkları beraat etti.
Arkadaşlar,
niteleme yaparken dikkatli olmak lazım. “Terör Avrupa’da başka, Türkiye’de
başka.” demeyin. Şiddete bulaşmamış, silah kullanmamış, terörü ve terör
eylemlerini övmemiş, sadece sizin hoşunuza gitmese de düşüncesini açıklamaktan
öteye geçmemiş gazeteci, yazarçizer, bilim insanı, avukat, siyasi ve sade
vatandaşa “terörist” deyip geçmişte düştüğünüz yanlışa tekrar düşmeyin.
Yaptığınız değişikliklere yansıyan hukuk anlayışınızı görünce iyice gözünüzün
karardığını düşünüyor;… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
İSMAİL
ATAKAN ÜNVER (Devamla) – …bir “tweet” atanın terörist, basın açıklaması yapan
her grubun terör örgütü ilan edildiği, kitaba “bomba”, kaleme “silah” diyen bir
anlayış varken tek adam rejiminin geçmişten daha beter hukuki bir baskıyla
tahkim edileceğini öngörüyor; ülkemiz adına, toplumsal barış adına,
demokrasimiz adına, milletimiz adına ve hukuk devleti adına bir hukukçu olarak
kaygı duyuyorum. İnşallah, bugünün muktedirleri yarınlarda hukuka ihtiyaç
duymaz. İstemeyiz ama öyle bir gün gelirse inanın yaptığınız bu kanunlarla siz
bile yargılanmak istemezsiniz.
Genel
kurulu saygıyla selamlıyorum.
Teşekkür
ediyorum Sayın Başkan. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 61’inci
maddesinde geçen “karşılanabilir” ibaresinin “karşılanır” olarak
değiştirilmesini arz ve teklif ederiz. 
 Gülüstan Kılıç Koçyiğit Murat
Çepni Hüda Kaya
 Muş İzmir İstanbul
 Tuma Çelik Serpil
Kemalbay Pekgözegü Abdullah Koç
 Mardin İzmir Ağrı
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Sayın Abdullah Koç’un söz talebi var. 
Buyurun.
(HDP sıralarından alkışlar) 
ABDULLAH
KOÇ (Ağrı) – Sayın Başkanım, değerli halklarımız; sizleri saygıyla
selamlıyorum. 
Değerli
arkadaşlar, komisyon toplantıları dâhil olmak üzere yaklaşık olarak dokuz güne
yakın bir süredir biz bu kanun teklifinin tüm yönleriyle değerlendirmesini
yaptık, muhalefet olarak olumlu katkıda bulunmak istedik. Bu kanun teklifinin
hukuka, adalete, insan haklarına ve vicdana uygun olmadığını çeşitli örneklerle
ve detaylarıyla dile getirdik ancak ne yazık ki sizin tutumunuz sonucunda bu
yasanın herhangi bir yerinde değişiklik yapılmadığı gibi bir virgülüne dahi
dokunulmadı. 
Değerli
arkadaşlar, peki, bu yasa teklifi çerçeve olarak baktığınız zaman neyi
getiriyor, tam olarak neyi karşımıza getiriyor, onları madde madde hâlinde, tek
tek sizlerle paylaşmak istiyorum.
Bakın,
bu yasa, resmî ideoloji eleştirisini yapanların en masum taleplerini dahi
şiddetle bastıran bir anlayışın ürünüdür. Bir halkın kültürünü, dilini yok
sayan bir anlayışın getirmiş olduğu bir yasa teklifidir. Bu yasa, günün
getirmiş olduğu, dünyayı etkileyen, ölümlerle sonuçlanan salgın karşısında
önlemleri önceleyen bir yasa teklifi değildir. İnsan yaşamını önceleyen,
düşünceye saygı duyan kapsayıcı bir düzenleme asla değildir. İdeolojik ve
politik zeminde tepki koyan muhaliflere karşı getirilen bir yasa teklifidir.
Eşitlikçi değildir, ceza adaletinden yoksun bir tekliftir bu başlı başına.
Toplumsal barışa katkı sağlayan bir yasa teklifi asla değildir. Anayasa metnine
birkaç yerden kesinlikle aykırıdır. Devlete karşı işlenen suçlar politik olma
özelliğiyle kapsam dışında tutulmuştur. Bu yasa teklifi başta Kürt sorunu olmak
üzere toplumu saran ve ortak yaşamı olumsuz etkileyen sorunların çözümü bir
yana, derinleştirilmesine neden olabilecek bir yasa yaklaşımıdır. İnfaz
Hâkimliği Yasası’nda bir değişiklik insanların can pazarı yaşadığı bir dönemde
asla uygun değildir, zaman açısından da uygun bir yasa teklifi değildir.
Cezaevlerindeki mahpusları cezaevlerinden almak suretiyle ajanlığa ve yalancı
tanıklığa sürükleme yönünde getirilen bu düzenleme de yine insan haklarına ve
Anayasa’ya aykırı bir düzenlemedir. Toplumda infial yaratacak olan bazı suç
tiplerine getirilen özel af nedeniyle de yine Anayasa’ya aykırı bir
düzenlemedir. İç içe girmiş, ciddi adaletsizliğe neden olacak olan bu yasa
teklifi, Anayasa’nın 10’uncu maddesinde düzenlenen eşitlikçi yönüne de aykırı
olan bir yasa teklifidir. 
Cezaevlerinde
can pazarı varken, insanlar diken üzerindeyken, büyük bir beklenti
yaratılmışken, bu yasa teklifi, ayrımcılıkla, ayrıştırıcılık yönüyle ve yaşam
hakkının ihlaliyle karşımıza çıkmış olmasıyla da yine adalete sığmayacak olan
bir yasa teklifidir. Mahkemelerin yapısı, uygulama alanı, iyi hâlin
değerlendirilmesinde meslek odalarının, demokratik kitle örgütlerinin fikirleri
ve görüşleri alınmadan böyle bir düzenlemeye gidilmiş olması da asla kabul
edilebilecek bir durum değildir ve bu nedenle de kabul edilecek bir yasa
teklifi değildir. 
İnfaz
kurumu, idare ve gözlem kurullarının yetkileriyle ilgili tek taraflı ve amacına
uygun olmayan düzenlemeler getirmesi nedeniyle de yine uygun düşmeyen bir yasa
teklifidir. Yasa teklifinde “Cezaevinde hayatını yalnız idame ettiremeyen ve
toplumun güvenliği bakımından ağır ve somut tehlike oluşturmayacağı
değerlendirilen” şeklindeki düzenleme tam bir ciddiyetsizlik örneğidir. Çocuk
mahpuslara yönelik ağırlaştırılmış disiplin hükümlerinin getirilmesi de insan
haklarına ve çocuk haklarına aykırı bir düzenlemedir. Bu yasal düzenlemeyle,
suçlar arasında meşruiyette bir yaklaşım sorunu yaratılmıştır. 
(Mikrofon
otomatik cihaz tarafından kapatıldı) 
BAŞKAN
– Devam edin lütfen.
ABDULLAH
KOÇ (Devamla) – Kast hukuku, öfke, düşmanlık ve ne yazık ki demokratiklik
ilkesinden uzaklaşması sebebiyle Anayasa’nın 2’nci maddesine de açık bir
şekilde aykırı olan bir yasa teklifidir. Bu teklifi idarenin korumacı ve
statükocu yapısını tahkim etme projesi olarak değerlendiriyor ve bundan sonra
gelişebilecek bütün sorunlardan ve bütün ölümlerden tarih önünde sorumlu
olduğunu da belirterek hepinizi saygıyla selamlıyorum. 
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum. Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 61’inci maddesinin (1)’inci
fıkrasında yer alan “eklenmiştir” ibaresini “ilave edilmiştir” ibaresiyle
değiştirmesini arz ve teklif ederiz.
 Dursun Müsavat Dervişoğlu Ayhan
Altıntaş Bedri Yaşar
 İzmir Ankara
 Samsun
 Fahrettin Yokuş  Ayhan
Erel
 Konya  Aksaray
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Bedri Yaşar’ın.
Buyurun.
(İYİ PARTİ sıralarından alkışlar) 
BEDRİ
YAŞAR (Samsun) – Sayın Başkan, değerli milletvekilleri; Ceza ve Güvenlik
Tedbirlerinin İnfazı Hakkında Kanun Teklifi’nin 61’inci maddesi üzerinde söz
almış bulunuyorum. Yüce heyetinizi saygıyla selamlıyorum. 
Değişiklik
teklif edilen maddeyle denetimli serbestlik altında bulunan ve denetimli
serbestlik müdürlüğü tarafından muhtaç durumda olduğu tespit edilen kişilerin,
kamuya yararlı bir işte ücretsiz çalıştırılma yükümlülüklerini yerine
getirirken, mutat vasıtayla yaptıkları yol giderleri ile iaşe giderlerinin
karşılanması düzenlenmiştir. Bizim, tabii ki bu maddeye diyebileceğimiz bir şey
yok. Ama bununla beraber, bu akşam Sayın Cumhurbaşkanımızın basın toplantısını
izledim. Tabii, Samsun Milletvekili olarak zaman zaman burada da gündeme
getiriyoruz, diyoruz ki: “Sayın Cumhurbaşkanım, sayın yetkililerimiz; hiç
olmazsa, şu tarımla ilgili, çiftçiyle ilgili bir şeyler yapmamız lazım.” Ama
bugünkü basın toplantısında da gördüğüm kadarıyla çiftçiyle ilgili herhangi bir
şey çıkmadı. 
Tabii,
önümüzdeki hafta sonu, cumartesi, pazar yine sokağa çıkma yasağı var. Özellikle
tarımın yoğun olduğu büyükşehirlerde, Büyükşehir Yasası marifetiyle artık
köyler de büyükşehre dâhil olduğu için, oralarda da sokağa çıkma yasağı var.
Şimdi,
Samsun’un Terme ilçesinin Gölyazı köyünde vatandaşın -tarlasına gidecekse-
tarlasına gitmesi gerekiyor. Hiç olmazsa bu manadaki büyükşehirlerdeki köylere
-muhtar marifetiyle olabilir veya ilçe kaymakamı marifetiyle olabilir- izin
verilemez mi? Yani bugünlerde iki gün tarlaya gidilmemesi herhâlde çok ciddi
bir problem. Yani şehirdeki gibi “Hafta sonu havalar günlük güneşlik, şöyle
sokağa, caddeye çıkalım, gezelim.” diye köyde yaşayan insanların bir derdi, bir
sıkıntısı yok. Hiç olmazsa bu manada belki bir izin verilebilir diye
düşünüyorum.
Aynı
şekilde, muhtarlarımız arıyor, özellikle büyükşehir mahalle muhtarları. “Biz 65
yaşın üzerindeyiz ama sokağa çıkma yasağı var. Aynen sizlere ne tür talepler
geliyorsa bize de aynı talepler geliyor. Biz de aynı şekilde sokağa çıkmakta
ciddi sorunlar yaşıyoruz.” diyor muhtarlarımız. Bize gelen talepler muhakkak
sizlere de geliyordur. Muhtar, yaşadığı bölgenin en büyük mülki amiri; oradaki
bütün sorunların muhatabı muhtar. Yardım dağıtmada bile zorlanıyor. Köyde,
beldede, ilçede, mahallelerde yardım dağıtmada bile özellikle bu 65 yaş
üzerindeki muhtarlarımızın ciddi problemleri var.
Ee,
şimdi, tabii, hep tarımdan bahsediyoruz. İşte, bugünlerde gurur da duyuyoruz.
Maske üretimidir, solunum cihazı üretimidir; bunların artık Türkiye'de belli
bir aşamaya gelmiş olmasından, yardım isteyen ülkelere bu katkıların
sağlanmasından tabii ki bizler de mutlu oluyoruz. Ama bunun üçüncü ayağı gıda.
İşte, o gün, cuma günü iki saatte nelerin olduğunu, insanların akın ettiği
marketlerde de ne aradığını gördük, gıda. Demek ki bununla ilgili de muhakkak
bizim adım atmamız lazım, çiftçiye tam da bugünlerde destek olmamız lazım.
Tabii,
“tarımsal araziler” derken özellikle… İşte, Samsun’da, Çarşamba Ovası’nda bir
santral yapılıyor. Burası daha önce -işte, tarımsal arazidir, değildir-
mahkemeye gitti, işte, buraya “ÇED Gerekli Değildir.” dendi, bu ÇED orta yerden
kalktı, “Gereklidir.” dendi, tarımsal arazi statüsünden çıktı. Mahkeme bütün
bunları durdurdu ama ne oldu biliyor musunuz? Santral de bitmek üzere.
Şimdi,
arkadaşlar, bizde işler önden gidiyor, kanun arkadan gidiyor. Bu saatten sonra,
Çarşamba Ovası’nda yapılan santralin ben şahsen o şartlarda yıkılacağını tahmin
etmiyorum ama kanunen de şu an hiçbir ruhsatı yok, hiçbir izni yok, planı yok,
orada bir plan çalışması da yapılmamış. E şimdi, yazık, buraya yapılan
yatırımlar da bizim millî servetlerimiz. Bunlara baştan izin veren
arkadaşlarımızın tekrar şapkasını önüne koyup düşünmesi lazım. Bugün, o izinler
iptal edilince… Oraya yapılan yatırım da netice itibarıyla millî servettir. 
Hâlâ
aynı şeyi söylüyoruz; tarıma destek olmak için, çiftçiye destek olmak için hâlâ
zamanımız var. Çok büyük talepleri yok. İşte “Elektrik faturalarımızda
fiyatları aşağıya çekin, ödemeyelim; daha sonra ödeyelim, hasılat dönemlerinde
ödeyelim yani biz yılda bir ürün alıyoruz, ürün dönemlerinde ödeyelim.”
diyorlar. Talepleri bu, bundan daha doğal nasıl bir talep olabilir?
“Girdilerimizi aşağıya çekin.” diyorlar. Yani bugün, bizim Samsun bölgesinde
gübre fiyatlarındaki artış yüzde 20.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
BEDRİ
YAŞAR (Devamla) – Dolayısıyla, hiç olmazsa bu girdilerde belli destekler
sağlayın. Dünyada petrol fiyatları düştü yani petrolün varili 26-27 dolara
düştü ama biz hâlâ “tarımı destekleme” adı altında bu girdilerde bile adım
atmakta zorlanıyoruz. 
Dolayısıyla
buradan ben tekrar uyarıyorum: Ziraat Bankası çiftçinin bankasıdır, Halk
Bankası esnafın bankasıdır. Bunları duyuyoruz ama gerçekten bu destekler, bu
dönemde çok gerekli, çok zaruri. Bu adımların atılmasını bekliyoruz. Arkadaşlar
da zaman zaman ifade ediyorlar, şu an görevleri itibariyla da en fazla çalışan
bankalar bunlar. Yirmi dört saat usulüne göre çalışıyorlar. Dün okudum, banka
müdürünün biri de coronavirüsten öldü; ona da Allah’tan rahmet diliyorum. Çünkü
bütün yük bunların sırtında. Devletin ne tür katkısı varsa bu bankalar
üzerinden götürmeye çalışıyor. 
Bugün,
aynen Sayın Cumhurbaşkanı da benim dün burada yaptığım konuşma gibi özel
bankalardan şikâyet etti. Sayın Cumhurbaşkanım, siz şikâyet ederseniz millet ne
yapsın? 
(Mikrofon
otomatik cihaz tarafından kapatıldı)
BEDRİ
YAŞAR (Devamla) - Toparlıyorum Başkanım.
BAŞKAN
– Toparlayın. 
BEDRİ
YAŞAR (Devamla) – Şimdi, benim gibi şikâyet ediyor.
BAŞKAN
- Yalnız, bu ikinci açışım, çok kısa yani selamlama cümlesi...
BEDRİ
YAŞAR (Devamla) – Tamam Sayın Başkanım.
Dolayısıyla
Sayın Cumhurbaşkanımıza da buradan sesleniyorum, diyorum ki: Siz Bankacılık
Denetleme Kurulu vasıtasıyla özel bankalara -bizim gibi şikâyet etmeyin- lütfen
nüfuz edin, onlar da gereğini yapsınlar.
Yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
61’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
62’nci
madde üzerinde 3 adet önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 62’nci maddesinin
teklif metninden çıkarılmasını arz ve teklif ederiz.
 Serpil Kemalbay Pekgözegü Hüda
Kaya Murat Çepni
 İzmir İstanbul İzmir
 Tuma Çelik Hüseyin
Kaçmaz Gülüstan Kılıç Koçyiğit
 Mardin Şırnak Muş
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Hüseyin Kaçmaz’ın.
Buyurun.
(HDP sıralarından alkışlar)
HÜSEYİN
KAÇMAZ (Şırnak) – Sayın Başkan, değerli milletvekilleri; kamunun suç ve suçluya
nasıl muamele edileceğine dair zihniyet ve hissiyatı herhangi bir ülkenin
uygarlık düzeyine dair en şaşmaz ölçülerden biridir. Bu infaz yasası, toplumsal
muhalefete ve siyasi taleplerine yönelik bir meydan okumadır aslında. Bu infaz
yasası, içinde bulunduğumuz, “faşizm” diye değerlendirebileceğimiz bu
koşullarda AKP Genel Başkanının ya da AKP iktidarının parmak salladığı, kendisi
gibi düşünmeyen herkesi terörist gördüğü, öteki gördüğü ve düşmanlaştırdığı
kurumun aslında yasallaştırılmasıdır.
Bu
teklife baktığımızda, öyle incelikli düşünülmüş ki bazı şeyler, açık cezaevinde
kalan tavuklar bile hesaba katılmış “Bu tavuklar ne olacak?” diye. Bu tavuklar
düşünülürken Kürt siyasetçiler, muhalif tutsak gazeteciler, bebekli anneler,
ağır hasta tutsaklar ve çocuklar düşünülmemiş ama AKP iktidarı açık cezaevinde
kalacak olan tavukları düşünmüş.
Değerli
arkadaşlar, teklifte “kırmızı çizgi” olarak tespit edilmiş bazı suçlar olduğu
söylendi. Ceza hukukunda suçlar, ifade ettikleri haksızlık içerikleri
itibarıyla derecelendirmeye tabi tutulur; kırmızı çizgi yoktur. “Çizginin
ötesinde veya berisinde olanlar” diye bir ayrım yok ve böyle bir ayrım
yapılamaz; ancak bu, hukuk devletinde, uygar toplumlarda olması gereken
husustur. Ancak AKP iktidarının ve ortağının getirdiği bu yasa teklifine
baktığımızda çocuk pornografisi ve çocuk cinsel sömürü suçları af kapsamında;
çocuklara müstehcen yani pornografik yayın verme, satma ve çocukları pornografik
filmlerde oynatma gibi fiiller af kapsamında; çocukları fuhşa sürükleme, fuhşa
teşvik, tedarik ve aracılık af kapsamında.
Değerli
arkadaşlar, bu yapılan değişiklik hiçbir suretle coronavirüsle mücadele
kapsamında cezaevlerinin boşaltılmasıyla ilgili değil. Bazı sözler verilmiş.
Daha önce Cumhurbaşkanının kendisi de söyledi, “Devlete karşı işlenen suçlarda
devletin, iktidarın af yetkisi vardır ancak kişiye karşı işlenmiş suçlarda
bizim böyle bir hakkımız yok.” dedi. Ancak affedilen suçlara baktığımızda, aksine,
AKP iktidarı -ki kendisine karşı yapıldığını düşündüğü suçlar bunlar yani
muhalefet yapılmasını devlete karşı suç addediyor- hukuksuzluklarını,
yolsuzluklarını haber yapmayı devlete karşı suç olarak nitelendiriyor ve öyle
bir terör tanımı geliştirdi ki kendisine karşı olan herkes bu terör kavramına
girebiliyor.
Değerli
arkadaşlar, bu yasa, kabul etmeseniz de, Anayasa’ya göre, Ceza Kanunu’na göre,
Anayasa Mahkemesinin eski kararlarına göre özel bir aftır. Defalarca söyledik,
burada, bu yasayla gayrimeşru âlemin evlatları serbest bırakılıyor ancak bu
ülkede, düşünen, yazan, çizen, sevgi üretmeye çalışan siyasetçiler, gazeteciler
maalesef ki cezaevinde, daha doğrusu, bu dönem ismiyle “ölüm evinde” idama
mahkûm ediliyor. 
İlk
defa yapılmıyor bunlar, ilk defa düşmanca hukuk devreye konulmuyor. Sizler
yıllarca “Biz mağdur edildik; biz statükoya, vesayete karşı itiraz
hareketiyiz.” dediniz ama şu an vesayetin de statükonun da kralını
yapıyorsunuz; temsilcisi olmuşsunuz, ta kendisi olmuşsunuz. Böyle bir dönemde
bile düşmanca bir hukukla muhaliflerinize karşı yasalar çıkarabiliyorsanız
artık hukuktan, vicdandan bahsedemeyiz.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
HÜSEYİN
KAÇMAZ (Devamla) – Değerli milletvekilleri, toplumsal uzlaşı, toplumsal barış;
bu ülkenin ihtiyacının olduğu tek şey bu.
Yıllarca
Kürt meselesinde -ki hâlen devam ediyor- kaba güç, kör şiddet ve silahlı
çatışmalarla birçok acı yaşadık. Bu ülkenin bütün kaynaklarını tanka, topa,
tüfeğe yatırdık ve şu an bu yaptığınız yasayla siz, bu ülkenin geleceğine
düşmanlık tohumları ekiyorsunuz.
RECEP
ÖZEL (Isparta) – PKK’ya terör örgütü diyor musun sen? PKK’ya terör örgütü de.
MERAL
DANIŞ BEŞTAŞ (Siirt) – O yüz yıllık soruyu sormayı bırakın. Ayıp, ayıp! 
HÜSEYİN
KAÇMAZ (Devamla) – Sayın Recep Özel, isminizi Google’a girdiğimde -geçmişinizi
iyi silememişler- takke çıkıyor orada, takke. (HDP sıralarından alkışlar)
RECEP
ÖZEL (Isparta) – Çıkabilir. Doğru bir şey söyledim. Sen PKK’ya terör örgütü
diyor musun?
HÜSEYİN
KAÇMAZ (Devamla) – Size rağmen biz nefrete teslim olmayacağız, kine teslim
olmayacağız.
RECEP
ÖZEL (Isparta) – Sen PKK’ya terör örgütü diyor musun?
MERAL
DANIŞ BEŞTAŞ (Siirt) – Ya dinlesene!
HÜSEYİN
KAÇMAZ (Devamla) – Size rağmen, biz hayata uyananlar, size rağmen bu ülkeye
özgürlüğü getireceğiz, barışı getireceğiz. 
RECEP
ÖZEL (Isparta) – Hadi oradan! Hadi oradan! Hadi oradan!
HÜSEYİN
KAÇMAZ (Şırnak) – Hadi oradan! Hadi oradan! Seviyesiz!
BAŞKAN
– Sayın Beştaş, buyurun.
V.- AÇIKLAMALAR (Devam)
31.- Siirt Milletvekili Meral Danış Beştaş’ın, Isparta
Milletvekili Recep Özel’in yerinden sarf ettiği bazı ifadelerine,
cezaevlerinde ücret karşılığı verilmesi nedeniyle tutuklu ve hükümlülerin maske
kullanamadığına ilişkin açıklaması
MERAL
DANIŞ BEŞTAŞ (Siirt) – Sayın Başkan, yani bunu çözemeyeceğimizi biliyorum ama
söylemeden edemeyeceğim. Sayın Özel orada, en uçta oturup böyle bu sataşmaları
yapmaktan rahatsız olmuyor ama biz burada çok rahatsız oluyoruz. 
RECEP
ÖZEL (Isparta) – Ne konuştuğunu biliyor musun? Sen onun ne konuştuğunu biliyor
musun? 
HÜSEYİN
KAÇMAZ (Şırnak) – Sana mı soracağım?
RECEP
ÖZEL (Isparta) – Ne konuştuğunu bilmiyorsan, evet, bana soracaksın!
HÜSEYİN
KAÇMAZ (Şırnak) – İsmini girince takken çıkıyor, takken! Dünün teröristleriyle
birlikteydiniz!
RECEP
ÖZEL (Isparta) – Sana onu giydiririm ben! Sana onu giydiririm ben!
BAŞKAN
– Arkadaşlar, biraz sessiz. 
MERAL
DANIŞ BEŞTAŞ (Siirt) – Eğer sözünüz varsa, eğer bir itiraz varsa, Grup Başkan
Vekiliniz burada, sözü alır, yanıtını verir, biz de kendisine uygun görürsek
bir cevap veririz. Oradan bu yöntemi kabul etmiyoruz.
Sayın
Başkan, ben şunun için söz aldım aslında: Bu hapishanelere ilişkin -maalesef,
başvuru almaya devam ediyoruz- çokça olan bir talebi bir kez daha ifade etmek
istiyorum. Sayın Akbaşoğlu burada. Bugün Şakran Cezaevinde -Şakran’ı sadece
örnek veriyorum, birçoğundan geldi, Van’dan, Kırıklar’dan, birçok cezaevinden;
notlarımı aldım- maske satılıyormuş.
(Mikrofon
otomatik cihaz tarafından kapatıldı) 
BAŞKAN
– Buyurun.
MERAL
DANIŞ BEŞTAŞ (Siirt) – Satılık yani hani, kantinden zor buluyorlarmış ve bu
maskeler satıldığı için tutuklu ve hükümlüler maske kullanamıyormuş. Bu bilgiyi
vermek istiyorum çünkü çok hayati bir mesele. Israrla Bakanlık, ilgili birimler
“Maskeler satılmıyor.” dediler. 
MUHAMMET
EMİN AKBAŞOĞLU (Çankırı) – Nereyle ilgili bu?
MERAL
DANIŞ BEŞTAŞ (Siirt) – Şakran Cezaevi. Yani Şakran bir örnek, bütün cezaevleri
için eğer varsa böyle bir uygulama, en azından bilgilendirilmek isteriz. 
BAŞKAN
– Teşekkür ederim.
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, biraz evvel kürsüden konuşan HDP hatibinin iddialarını
reddettiğimizi ifade etmek isterim. Bunların hepsini zaten konuştuk, cevapları
verildi, tekrarlamamak noktasında ben söz almıyorum.
BAŞKAN
– Teşekkür ederim.
MUHAMMET
EMİN AKBAŞOĞLU (Çankırı) - Sayın Grup Başkan Vekilinin söylediği konuyla ilgili
de araştırmayı yapıp bilgilendireceğim.
Teşekkür
ederim.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 62’nci maddesinin aşağıdaki
şekilde değiştirilmesini arz ve teklif ederiz.
“MADDE
62- 21/3/2007 tarihli ve 5607 sayılı
Kaçakçılıkla Mücadele Kanununun 3 üncü maddesinin yirmi ikinci fıkrasına
aşağıdaki cümle eklenmiştir.
"Eşyanın
değerinin az olması halinde verilecek cezalar yarısına kadar, pek az olması
halinde ise üçte birine kadar indirilir. Yargıtay ilgili dairesi her yıl
güncellenmek koşuluyla 31 Aralık tarihinde eşyanın değerinin azlığına ilişkin
tarifeyi belirlemekle yükümlüdür.””
 Hüseyin Örs Ayhan
Erel Fahrettin Yokuş
 Trabzon Aksaray Konya
 Ayhan Altıntaş Dursun
Müsavat Dervişoğlu Yasin Öztürk
 Ankara İzmir Denizli
BAŞKAN
- Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkan.
BAŞKAN
- Önerge üzerinde söz talebi Sayın Hüseyin Örs’ün.
Buyurun.
(İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; Ceza ve Güvenlik
Tedbirlerinin İnfazı Hakkında Kanun Teklifi'nin 62’nci maddesi üzerinde İYİ
PARTİ adına söz aldım. Genel Kurulu saygılarımla selamlıyorum.
Değerli
arkadaşlar, üzerinde konuştuğumuz kanun teklifi maddesine baktığımızda, teknik
anlamda problemli hazırlanmış bir teklifle karşı karşıya olduğumuzu bir kez
daha görüyoruz. Kanun teklifleri hazırlanırken seçilen her cümlenin, kelimenin
dikkatli bir şekilde hazırlanması ve yazılması gerekir. Ancak bu şekilde mevcut
kanunlar ile yargı pratiği arasındaki uyumu da sağlayabiliriz diye düşünüyoruz.

Konuştuğumuz
teklifle birlikte ceza hukukumuza iki yeni kavram geliyor arkadaşlar. “Nedir bu
kavramlar?” diye soracak olursanız, birincisi “eşyanın değerinin hafif olması”
ikincisi de “eşyanın değerinin pek hafif olması.” 
ADALET
KOMİSYONU BAŞKAN VEKİLİ YILMAZ TUNÇ (Bartın) – Vardı zaten, daha önce de vardı.
HÜSEYİN
ÖRS (Devamla) – Bu iki kavram, hem Türk dili açısından hem de hukuk
terminolojisi açısından baktığımızda anlaşılır açıklıktan uzaktır. Zira
“eşyanın değerinin hafifliği” diye bir kavram bulunmamaktadır, Türk Ceza
Kanunu’nun 145 ve 150’nci maddelerinde “değerin azlığı” ifadesi kullanılmıştır.

Arkadaşlar,
ceza kanunlarında terminolojinin yeknesak olarak kullanılmasıyla ileride
yaşanabilecek tartışmaların önüne geçilebilir düşüncesindeyiz. Bildiğiniz
üzere, baklava çalan çocuklar üzerinden geliştirilen “suça konu eşyanın değer
azlığı” hususu suçla korunmak istenen hak ile ceza arasında bir ilişki
kurulmasını sağlamaktadır. Değer azlığının ne ifade ettiğine dair tartışmalar
ancak on beş sene içerisinde belirli bir değerlendirme kriterine oturmuştur.
Şimdi ise “değer hafifliği” teriminin yanında aynı zamanda bir de “pek hafif
değer” tanımı gelmiştir. Değerin azlığını ve pek azlığını hâkime tanıyacağımız
indirim sınırları içerisinde ne kadar indirim uygulanabileceği açısından
hâkimin belirlemesinin daha yerinde olacağı düşüncesindeyiz. Kanun
tekliflerinin yeni sorunlar ortaya çıkarması değil, mevcut sorunları ortadan
kaldırması beklenir. Bu nedenle teklif metninin bu hâliyle yasalaşması korkarım
ki ileride uygulamalarda da problemler çıkaracaktır. 
Değerli
milletvekilleri, söz aldım, bu vesileyle, kendi seçim bölgem Trabzon’dan esnaf
arkadaşlarımızdan gelen bazı talepler var ki bu taleplerin Türkiye’nin dört bir
tarafındaki esnaf kardeşlerimizi de ilgilendirdiğini düşünüyorum. Bu
coronavirüs belası sürecinde esnafımızın perişanlığını hepimiz burada dile
getiriyoruz. Bunların çözümüne yönelik de bir ekonomik paket açıklandı ama
maalesef, bu ekonomik paketin, toplumun bütün kesimlerinin isteklerini ve
dertlerini çözmekten uzak olduğunu söylemiştik. Şimdi, Trabzon’daki bir esnaf
kardeşimiz bana mail atmış, “Ben gözlükçüyüm, SGK’den vatandaşa gözlük yaptım,
faturasını gittim tahsil etmeye ama ‘Senin prim borcun var, vergi borcun var,
SGK’ye borcundan dolayı parana el koyduk, vermiyoruz.’ dediler.” diyor.
Olabilir, çünkü vatandaşlarımızın zaten bu sürece gelmeden önce de birçok borcu
vardı; devlete, kamuya borcu vardı, vergi borcu vardı, SGK’ye borcu vardı, prim
borcu vardı. Bu yüzden de bu alacakları e-haciz yöntemiyle hesapları bloke
edilerek verilmiyordu. Yine, bir vatandaşımız Trabzon’dan yazmış bana, diyor
ki: “POS’tan kesilen girdilerimize, paralarımıza da e-haciz yöntemiyle el
konulmuş. Dolayısıyla oradan da para gelmiyor.” 
Şimdi,
arkadaşlar, olağanüstü bir süreçten geçiyoruz. Esnafımız zaten zor durumda;
kirasını vermiyor, yanında çalıştırdığı tezgâhtarının parasını vermiyor. Bu
nedenle, en azından, bu pandemi sürecinde, geçtiğimiz, içinde bulunduğumuz bu
sıkıntılı dönemde zaten iş yapamayan, hatta çoğu zaman siftahsız kapatıp evine
giden esnafımızı bu gibi kesintilerle mağdur etmeyelim. Yani diyeceğim şudur
ki: Esnafımızın bu pandemi süresince vergiydi, SGK borcuydu, prim borcuydu gibi
sebeplerle hesaplarına e-hacizle bloke konularak el konulmasının, gelirlerinin
azaltılmasının önüne geçelim. Pandemi sürecinden sonra yine bu uygulama devam
edebilir. Bunu da bu arkadaşlarımın talebi olarak yüce Meclisimin kürsüsünden
dile getirmek istiyorum. İnşallah, bu arkadaşlarımız, bir düzenlemeyle beraber,
en azından bu pandemi sürecinde evlerinin geçimini sağlayabilirler, belki
kiralarını ödeyebilirler diye düşünüyorum.
Genel
Kurulu saygılarımla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 62’nci maddesinin aşağıdaki şekilde
değiştirilmesini arz ve teklif ederiz. 
MADDE
62- 21/3/2007 tarihli ve 5607 sayılı Kaçakçılıkla Mücadele Kanununun 3 üncü
maddesinin yirminci fıkrasında yer alan “bildirimde bulunmadan” ibaresinden
sonra gelmek üzere “Türkiye sınırları içerisinde üretilen tütün hariç olmak
üzere,” ibaresi eklenmiştir. 
 Turan Aydoğan  Süleyman
Bülbül  Alpay Antmen 
 İstanbul  Aydın
 Mersin 
 Aysu Bankoğlu  İsmail
Atakan Ünver  Abdurrahman Tutdere 
 Bartın  Karaman
 Adıyaman 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Abdurrahman Tutdere’nin. 
Buyurun.
(CHP sıralarından alkışlar) 
ABDURRAHMAN
TUTDERE (Adıyaman) – Sayın Başkan, değerli milletvekilleri; Genel Kurulu
saygıyla selamlıyorum.
Tabii,
infaz yasasını görüşürken bir anda kendimizi Kaçakçılıkla Mücadele Kanunu’nda
bulduk. Gerçekten, klasik bir torba kanun yapma tekniğinin bir örneğini de
burada görüyoruz. İşin açıkçası biz, Kaçakçılıkla Mücadele Kanunu’ndaki
düzenlemelerin coronavirüs mücadelesiyle ilgisini, irtibatını kuramadık; inşallah
teklif sahipleri bununla ilişkin irtibatı, neden böyle bir şey yapma gereği
duyduklarını da ifade ederler.
Değerli
arkadaşlar, 5607 sayılı Kaçakçılıkla Mücadele Kanunu’nun özellikle 3’üncü
maddesinin (20)’nci fıkrası Türkiye’de yüz binlerce tütün üreticisini çok
yakinen ilgilendiriyor ve bu yasanın yürürlük tarihi 1 Temmuz 2020, yani iki ay
sonra bu yasa yürürlüğe girecek. Bu yasa neyi getiriyor? Tütün Üst Kurulundan
yetki belgesi almadan tütün satan, bulunduran, nakledenlere üç yıldan altı yıla
kadar hapis cezası getiriyor. Düşünün, bu hapis cezaları 1 Temmuzda yürürlüğe
girecek. Bugüne kadar bu konuyu defalarca ifade etmiş olmamıza rağmen gerekli
yasal çalışmalar yapılamadı, süre tükendi, artık işin sonuna geldik. 
Şimdi,
Sayın Cumhurbaşkanı halka seslenişte çiftçilere diyor ki: “Bir karış boş arazi
bırakmayacaksınız.” Tamam, çiftçilerimiz arazilerini ekiyor, ektiği ürüne sizin
getirmiş olduğunuz yasa üç yıl hapis getiriyor, bunu nasıl açıklayacaksınız?
Çiftçi görevini şimdi yapacak, gidecek nisan ayında, mayıs ayında ekimi yapacak
ancak temmuzda bu yasa yürürlüğe girdiğinde bu mahsulü nasıl kaldıracak?
Değerli
arkadaşlar, özellikle iktidar partisinin milletvekillerine açıkça çağrıda
bulunuyorum: Çok ciddi bir sorunla karşı karşıya kalacağız temmuz ayında. Onun
için gelin, bu teklifimize destek olun. Yedi gündür burada infaz yasası için
bütün önerilerimizi, eleştirilerimizi söyledik, hiçbirini dikkate almadınız ama
hiç olmazsa yüz binlerce tütün üreticisini yakinen ilgilendiren, onların
gerçekten ekmeğiyle alakalı olan şu yasaya, şu teklifimize bir destek olun,
çiftçilerimizi bu hapis tehdidinden hep beraber kurtaralım; aksi takdirde,
corona nedeniyle sizin şu anda infaz yasası teklifiyle boşaltacağınız
cezaevlerine 1 Temmuzdan sonra tütüncüler girecek, kamuoyunda böyle bir algı
var “Acaba, cezaevleri tütün üreticileri için mi boşaltılıyor?” İşin açıkçası,
benim de aklıma gelmiyor değil. Eğer, siz, bu değişikliği gerçekleştirmezseniz
tütün üreticileri bu tehditle karşı karşıya kalacaktır. Buradan uyarıyoruz, Cumhuriyet
Halk Partisi milletvekilleri olarak bizler, Adalet Komisyonundaki
arkadaşlarımız bu öneriyi sundular, bu tehlikeyi, bu tehdidi sizlere
anlattılar, dinlemediniz. Genel Kurulda da ben partim adına tekrar sizlere
çağrıda bulunuyorum, sizleri uyarıyorum. 1 Temmuzda bu yasa yürürlüğe girecek,
yüz binlerce tütün üreticisi mağdur olacak, çoğu insan cezaevine girecek. 
Şimdi,
burada getirmişsiniz, diyorsunuz ki: “Eşyanın değerinin hafif olması hâlinde
verilecek cezalar yarısına kadar, pek hafif olması hâlinde ise üçte birine
kadar indirilir.” Bu kurtarmıyor ki değerli arkadaşlar. Bu mevcut yasa
yürürlüğe girdiğinde 10 gram tütün satan bir üretici on iki ay ceza alacak, 50
kilo, 100 kilo satan üretici on sekiz ay ceza alacak, tekerrür hâlinde bu
cezalar 2’ye katlanacak. Bunu nasıl açıklayacaksınız? Bunun hukukla, mantıkla
hiçbir alakası yok. Onun için, iş işten geçmeden, mağduriyet daha yaşanmadan,
gelin, hiç olmazsa bu teklifi hep beraber çiftçimiz için, köylümüz için hayata
geçirelim. Zaten, coronavirüs dünyada yeni bir anlayışı hayata geçirdi, bütün
ülkeler sınırlarını kapattı, kapatacak, ticaret değişti, üretim şekilleri de
değişti. Artık, sizin, şimdiye kadar çekindiğiniz büyük sigara devleri, Philip
Morrisler de size kızmayacak. O zaman, gelin, kendi üreticinizden, kendi yerli
ve millî tütününüzden yana tavır koyun, bu yasayı hep beraber değiştirelim,
çiftçilerimiz de köylülerimiz de rahat bir nefes alsınlar.
2017’de
bir dizi düzenleme yaptınız ancak yarım bıraktınız, aradan üç yıl geçti yasal
çalışmaları tamamlayamadınız, gerekli yönetmelikleri çıkaramadınız,
kooperatiflerin ürünü pazarlaması, satması konusundaki engelleri bir türlü
kaldıramadınız. Hâl böyle olunca bu son iki ay içerisinde de kooperatiflerin
kurulması, tesislerin olması şu andaki şartlar itibarıyla mümkün görünmüyor.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ABDURRAHMAN
TUTDERE (Devamla) – Dolayısıyla 1 Temmuzdaki bu tehlike, bu tehdit canlılığını
muhafaza ediyor. Tekrar tekrar Türkiye Büyük Millet Meclisindeki bütün
gruplara, halk adına burada vekillik yapan bütün milletvekillerine çağrıda
bulunuyorum: Türkiye’yi 1 Temmuzda çok ciddi bir tehdit bekliyor, yüz binlerce
insana cezaevi yolu açılacak. Gelin, bu yanlıştan hep beraber dönelim ve bu
teklifi bugün burada kabul edelim, çiftçilerimizi de üreticilerimizi de
rahatlatalım diyor, sizlere teşekkür ediyorum.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
62’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
63’üncü
madde üzerinde 2'siaynı mahiyetteolmak üzere 3 adet önerge
vardır, önergeleri aykırılık sırasına göre işleme alacağım.
İlk
okutacağım 2 önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı “Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 63’üncü
maddesinin teklif metninden çıkarılmasını arz ve teklif ederiz.
 Serpil Kemalbay Pekgözegü Tuma
Çelik Hüda Kaya
 İzmir Mardin İstanbul
 Gülüstan Kılıç Koçyiğit Murat
Çepni Tulay Hatımoğulları Oruç
 Muş İzmir Adana
Aynı
mahiyetteki diğer önergenin imza sahipleri:
 Tufan
Köse Turan Aydoğan Süleyman Bülbül
 Çorum İstanbul Aydın
 Zeynel
Emre Murat Bakan Alpay Antmen 
 İstanbul İzmir Mersin
BAŞKAN
– Aynı mahiyetteki önergelere katılıyor musunuz? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Aynı mahiyetteki önergeler üzerinde ilk söz, Sayın Gülüstan Kılıç
Koçyiğit’in.
Buyurun.
(HDP sıralarından alkışlar)
GÜLÜSTAN
KILIÇ KOÇYİĞİT (Muş) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu selamlıyorum.
Corona
bilançosu ülkemizde gittikçe ağırlaşıyor ve gerçekten, can kayıpları artık
binli rakamları buldu. Bugün açıklanan rakamlarla 1.296 yurttaşımızın yaşamını
yitirdiğini öğrendik. Ben hepsine Allah’tan rahmet, yakınlarına başsağlığı
diliyorum. Fakat her kaybın, en nihayetinde, alınmayan önlemlerden olduğunun da
altını çizmemiz gerekiyor. Devleti yönetme işi ciddi bir iştir ve bu ciddiyet
bugün yaşama kastettiği için, her alınmayan önlem de aslında insanların
yaşamına mal olduğu için çok daha fazla önem arz etmektedir. Bu anlamda, geçen
hafta cuma günü sokağa çıkma yasağı ilanının şekli gerçekten trajiktir yani. Bu
ülke, deneme yanılmayla ülke yönetmeyi, devlet yönetmeyi öğrenmeyecek herhâlde.
Bu anlamda, bunu en hafif tabiriyle bir ciddiyetsizlik olarak ele aldığımızı
ifade etmek istiyorum. 
Değerli
arkadaşlar, yedi gündür 207 sıra sayılı Yasa Teklifi’ni görüşüyoruz ve biz
burada söylüyoruz ama ne yazık ki AKP sıralarına hiçbir şekilde söz işlemiyor;
söz, hükmünü yitirmiş durumda AKP açısından. Ne kadar haksız, ne kadar
hukuksuz, ne kadar vicdansız bir yasal düzenleme olduğunu anlatıyoruz ama bütün
bunları görmeyen, gerçekten vicdanı kararmış, öç alma saikiyle bir yasal
düzenleme yapacak kadar da muhaliflerinden nefret eden, aslında düşman hukukunu
cezaların içeriğine, cezaya yedirmeye çalışan bir akılla karşı karşıyayız. 
Şimdi,
bu düzenlemede ne yapıyorsunuz? Bebekli, çocuklu kadınları, 65 yaşın üzerindeki
yaşlıları cezaevinde tutuyorsunuz ama örneğin, tehdit, şantaj, gasp, kişiyi
hürriyetinden yoksun bırakma, kamu hizmetlerinden yararlanma hakkını engelleme,
hırsızlık, kapkaç, yağma, mala zarar verme, dolandırıcılık ve en önemlisi,
çocuk pornografisi ve çocuk cinsel sömürü suçlarını, TCK madde 226’daki
çocuklara müstehcen yani pornografik yayın verme, satma, çocukları pornografik
filmlerde oynatmak gibi fiilleri, çocukları fuhşa sürükleme, fuhşa teşvik,
tedarik ve aracılık suçlarını affediyorsunuz değerli arkadaşlar. Başka? Zimmeti
affediyorsunuz, “Sorun değil.” diyorsunuz birisi zimmetine para geçirdiyse.
Rüşvet mi? “O zaten sıradan bir mesele, takmayın.” diyorsunuz. Nüfus ticaretini,
iftirayı suç olarak da hiç değerlendirmiyorsunuz. Başka ne yapıyorsunuz? Göçmen
kaçakçılığı, zaten şu anda İçişleri Bakanlığı neredeyse yol güzergâhlarını
veriyor, göçmenler nasıl sınır ihlali yaparlar diye. İnsan ticareti, intihara
yönlendirme, organ ve doku ticareti, kaçakçılık gibi suçları da kapsam içine
alıyorsunuz. Daha çok var, sayabilirim ama sanırım, bunların her birini saymaya
ihtiyaç yok. 
Meselenin
özü, sizin kimi affettiğiniz ama kimi affetmek istemediğiniz, daha doğrusu kimi
adaletsiz bir şekilde cezaevinde ölümle baş başa bıraktığınız. Kimi mi değerli
arkadaşlar? Örneğin, varlıklarıyla sizin bütün haksız, hukuksuz
uygulamalarınızı deşifre eden siyasetçileri, sizin yanlış, yalan haberlerinizi
açığa çıkaran, politikalarınızı açığa çıkaran gazetecileri ve en nihayetinde
tabii ki düşüncelerini bir “tweet”le aslında duyurmak isteyen sıradan yurttaşı
da cezaevine koymak ve onları cezaevinde öldürmek istiyorsunuz. Siz,
muhalefetin canına kastedecek kadar gözü kararmış bir iktidar olabilirsiniz ama
şunu da unutmayınız: Bu özel affınız, toplum vicdanında asla kabul
edilmeyecektir ve sizler, bu çok ağır suçlar için getirdiğiniz özel afla her
zaman için tarihte bununla anılacaksınız. Bunu söylemek gerekiyor değerli
arkadaşlar.
İkinci
bir şey: Bu yasal düzenleme kapsam itibarıyla aslında şuna benziyor, neye
benziyor? Türkiye’yi, Ömer El Beşir’in Sudanına götürmek isteyen anlayışa
benziyor. Evet, siz, Türkiye’yi Ömer El Beşir’in Sudanına benzetmek
istiyorsunuz değerli arkadaşlar. Yani hukukun üstünlüğünden, üstünlerin
hukukuna, “şahsımın hukuku”na geçen bir Türkiye yaratmak istiyorsunuz ve
bizlerin de bu “şahsın hukuku”na bir şekilde katılmamızı, buna boyun bükmemizi,
buna bir şekilde sessiz kalmamızı istiyorsunuz. Bunu kabul etmediğimizi ifade
ediyoruz değerli arkadaşlar. Bu yasanın çok çarpıcı bir özelliği daha var
değerli arkadaşlar o da şu… 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
GÜLÜSTAN
KILIÇ KOÇYİĞİT (Devamla) – Bitiriyorum Sayın Başkan. İktidarın ömrünün pamuk
ipliğine bağlı olduğunu gösteriyor aslında. Siz yönetme krizini aşamadığınız
için, siz toplumsal rıza üretemediğiniz için, siz bu ülkenin işçisine,
çiftçisine, yoksuluna, kadınına bir gelecek vadedemediğiniz için şimdi zora
başvuruyorsunuz değerli arkadaşlar. Evet, çıplak zora başvuruyorsunuz ve bu
zorunuzu yasaların içine yedirecek şekilde de gizlemeye çalışıyorsunuz. “Bizden
değilseniz cezaevinde ölüm koridorlarında beklersiniz ama bizim safımıza
geçerseniz, o zaman da iktidarın nimetlerinden faydalanırsınız."
diyorsunuz. Biz bu tutumu reddediyoruz ve buna karşı da mücadele edeceğiz.
Çok
tipik bir şey daha söyleyeceğim. Bugün, Gülistan Doku’nun kayboluşunun tam
100’üncü günü. Yüz gündür bu ülkenin İçişleri Bakanlığı Gülistan Doku’yu
bulmadı. “Gülistan Doku nerede, failleri niye gizliyorsunuz, kimi koruyorsunuz,
neden koruyorsunuz?” diyerek sormak istiyorum.
Teşekkür
ederim. (HDP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkanım...
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Biraz evvel konuşan hatip, hakikaten, birçok olumsuz
kelimeyi bir araya getirerek bizim üzerimize bocalamaya, bizim üzerimize atmaya
çalıştı ama bunların hepsini reddettiğimizi, asla ve kata nefret saikiyle
düşmanca hareket etmediğimizi teklifi hazırlayan arkadaşlarımız bu infaz
yasasının çerçevesini ortaya koymak suretiyle Genel Kurulun bilginize
sunmuşlardır. Ben kayıtları geçmesi açısından ifade ettim.
Teşekkür
ediyorum.
BAŞKAN
– Peki, teşekkür ediyorum.
Aynı
mahiyetteki diğer önerge üzerinde Sayın Murat Bakan konuşacaktır. (CHP
sıralarından alkışlar) 
MURAT
BAKAN (İzmir) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Ataşehir
Meclis üyemiz Uğurcan Demir kardeşimizi coronavirüs sebebiyle kaybettik, 27
yaşında ve genç bir arkadaşımızdı. Ona Allah’tan rahmet, sevenlerine ve
Cumhuriyet Halk Partisi gençlik kollarına da baş sağlığı diliyorum.
Değerli
arkadaşlar, zor günlerden geçiyoruz, hem ülkemiz hem dünya zor günlerden
geçiyor. Belki Hollywood senaryolarında, felaket filmi senaryolarında
görebileceğimiz bir şey gerçek oldu: Bir virüs dünyaya yayıldı ve 2 milyon
insan şu an bu virüsten dolayı enfekte, 100 binin üzerinde insan hayatını
kaybetti. Elbette, en önemlisi sağlık ama önümüzdeki süreçte sağlık kadar
önemli, sosyal ve ekonomik sonuçları olacak tartışmasız.İnançların, etnik
kimliklerin, siyasi düşüncelerin, sosyal durumun herhangi bir öneminin
olmadığı, herkesin virüse yakalanma riskinin olduğu bir gerçek ancak bu
salgından en çok etkilenecek olan da ne yazık ki yoksullar ve etkilenmeye devam
edecekler.
Değerli
arkadaşlar, insanlığın önünde bir sınav var. Ya bu coronavirüs daha adil, daha
yaşanabilir, daha demokratik, daha özgür bir dünyaya vesile olacak, bunu hep
birlikte yapacağız ya da tam tersi ırkçılığın, bağnazlığın arttığı, otoriter
rejimlerin güçlendiği, zulmü, baskıyı, sömürüyü artırdığı bir dünyaya vesile
olacak. Bu, bizim elimizde, hiçbir şey kendiliğinden olmuyor, bunu biz tercih
edeceğiz. 
Arkadaşlar,
ya insanlık, yaşayacak başka bir gezegenimizin olmadığının, tüm “cosmos”da
belki de bu mavi gezegen dışında üzerinde yaşam olan başka bir gezegen
olmadığının farkına varacak; toprağı, havayı, suyu koruyacak ya da aynı hızla
dünyayı, atmosferi, toprağı, suyu kirletmeye devam edeceğiz. Her şey bizim
elimizde. 
Değerli
arkadaşlar, bakın, burada olağanüstü koşullar da kaç gündür çalışıyoruz. Ben bu
Mecliste beş yıldır milletvekiliyim. Darbe yaşadık, darbe gecesi burası,
Meclisimiz bombalandı. Anayasa değişikliği görüşmelerini yaptık, burada çok
çetin görüşmeler geçti. İç Tüzük’ü değiştirdik. Birçok yerel seçim, genel
seçim, Cumhurbaşkanlığı seçimi yaşadık ama böyle bir şey hiç yaşamadık. Değerli
arkadaşlar, dünya en son yüz yıl önce bunun benzerini yaşadı. Olağanüstü
koşullarda, burada ağzımıza maskemizi takmışız, sokağa çıkma yasağının olduğu
günde de çalışıyoruz, olmadığı günde de çalışıyoruz. Bugün sabah, burada Genel
Kurul dört buçukta bitti; biz tekrar geldik, ikide çalışmaya başladık. 
Dolayısıyla
biz bu çalışmayı sadece 300 bin tutuklu ve hükümlünün olduğu cezaevlerindeki
sayıyı azaltmak için yapıyorsak yanlış yapıyoruz ama eğer bu çalışmayı adaleti
tesis etmek için yapıyorsak doğru yapıyoruz değerli arkadaşlar. Burada
hepimizin tarihsel sorumluluğu var; ülkenin geleceğini birlikte şekillendiriyoruz,
bir bakıma tarih yazıyoruz. Bu Mecliste daha önce yapılan infaz düzenlemeleri,
bu Mecliste daha önce çıkan af yasaları tekrar tekrar burada konuşuluyor.
Rahşan affından bahsediyoruz, başka şeylerden bahsediyoruz, yarın bizim burada
yaptığımız düzenlemelerden de bizden sonraki Parlamento üyeleri bahsedecek,
bunların hepsi tutanaklara geçecek; tarihi biz birlikte yazıyoruz. Dolayısıyla
yaptığımız düzenlemeyle ya gerçekten iyi bir şey yaparız, tarih adına doğru
adımlar atarız ya da tarih karşısında tarihsel sorumluluğumuzu yerine
getirmemiş oluruz. 
Arkadaşlar,
bu yasa, adil bir yasa değil. Barış Pehlivan’ı, Barış Terkoğulu’nu, Osman
Kavala’yı, düşüncesinden ötürü cezaevinde olan insanları tahliye etmeyen bir
infaz yasası adil olamaz, adaletli olamaz. Gerçek suçluları cezaevinden çıkaran
ancak siyasal suçluları cezaevinde tutan bir düzenleme adil olamaz, adaletli
olamaz. Yargının bu kadar siyasallaştığı bir dönemde, bir cemaatin yerini başka
cemaatlerin doldurduğu, sulh ceza hâkimlerinin kendilerine muhalif herkesi
istisnasız tutukladığı; bilhassa söz, yazı, yürüyüş, örgütlenme özgürlüğü gibi
ifade özgürlüğü kapsamında değerlendirilecek suçların infaz indiriminden
yararlanmadığı bir düzenleme adil olamaz, adaletli olamaz. 
Değerli
arkadaşlar, Türk milleti adına hüküm kuran mahkeme Osman Kavala’yı beraat
ettirdi. Beraat kararının arkasından, Cumhurbaşkanı çıktı “Onu da bir
manevrayla beraat ettirmeye kalktılar.” dedi ve bunun üzerine yeniden
tutuklandı. Değerli arkadaşlar, hâkimin vicdani kanaatinin değil,
Cumhurbaşkanın vicdani kanaatinin geçerli olduğu bir yargılama sistemi var şu
an Türkiye'de. Adalete güven duygusu yüzde 20’ye düşmüş, AK PARTİ’ye oy veren
seçmenin yarısı adalete güvenmiyor. Bu durumda, öncelikle, yargıyı bu kadar
siyasallaştıran sizlerin, sonrasındaysa hepimizin ortak sorumluluğu, adalete
güveni yeniden tesis etmek. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
MURAT
BAKAN (Devamla) – İçinde bulunduğumuz koşullar hepimize bir fırsat veriyor
arkadaşlar. Düzenleme her ne kadar infazda indirim olarak Meclise gelmiş olsa
da cezaevinde yatanların büyük bölümünün çıkacak olması bu yasanın örtülü bir
af olduğunu gösteriyor. Dolayısıyla bir mutabakat gereklilik değil,
zorunluluktur. On sekiz saatlik komisyon çalışmasında her ne kadar muhalefetin
taleplerinin bir virgülü bile değişmemiş olsa da yasa öyle de geçmiş olsa
burada adil düzenlemeyi birlikte geçirebiliriz. 
Emile
Zola, Dreyfus davasıyla ilgili diyor ki: “Bir kişiye yapılmış haksızlık, bütün insanlığa
karşı yapılmış haksızlık sayılır.” Bu sözü hatırlatıyorum çünkü on binlerce
insana burada haksızlık ediyoruz değerli arkadaşlar. Gelin, bu düzenlemeyi
Meclis çoğunluğunuza dayalı olarak değil, bu ülkede yaşayan tüm yurttaşların
adalet duygusunu tatmin edecek şekilde yeniden düzenleyelim, bu zor günlerde
hepimizin ortak geleceği için adaleti sağlayalım.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 63’üncü maddesinde düzenlenen
5607 sayılı Kanunun 5’inci maddesinin (2)’nci fıkrasının birinci paragrafının
aşağıdaki şekilde değiştirilmesini arz ve teklif ederiz.
“MADDE
63-"(2) 3 üncü maddede tanımlanan suçlardan birini işlemiş olan kişi,
etkin pişmanlık göstererek suç konusu eşyanın gümrüklenmiş değerinin iki katı
kadar parayı Devlet Hazinesine;”
 Dursun Müsavat Dervişoğlu Ayhan
Altıntaş Yasin Öztürk
 İzmir Ankara Denizli
 Fahrettin Yokuş Ayhan
Erel Bedri Yaşar
 Konya Aksaray Samsun
BAŞKAN
– Komisyon önergeye katılıyor mu?
ADALET
KOMİSYONU BAŞKANVEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Sayın Bedri Yaşar, buyurun. (İYİ PARTİ sıralarından alkışlar)
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum.
Bugün,
tabii, coronavirüs dolayısıyla bizim de kayıplarımız var: Bakırköy kurucu
üyemiz Süleyman Tefek Bey, Bandırma İlçe Yönetim Kurulu üyemiz eğitimci Mehmet
Başaran, Gaziantep İl Başkan Yardımcımız Mesut Mustafaoğlu. Bugün, yine, ülke
genelinde 98 kaybımızla beraber 1.296’ya ulaştı coronavirüsten dolayı
kayıplarımızın sayısı. Ben bütün kayıplarımıza Allah’tan rahmet diliyorum,
hastane köşelerinde şifa bekleyenlere de Allah’tan acil şifalar diliyorum. 
Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 63’üncü maddesi üzerinde vermiş olduğumuz
değişiklik önergesi üzerinde söz almış bulunuyorum. Değişiklik teklif edilen
maddeyle, Kaçakçılıkla Mücadele Kanunu’nda düzenlenen suçlar bakımından
kovuşturma evresinde etkin pişmanlık hükümlerinin uygulanmasına imkân
sağlanmaktadır. Ancak atıfta bulunulan aynı kanunun 3’üncü maddesinin (7)’nci
fıkrası, ithali kanun gereği yasak olan eşyayı ithal eden kişinin
cezalandırılmasına ilişkindir; bu hususu kapsam dışında bırakmak uygun görülmemektedir.

Değerli
arkadaşlar, geçtiğimiz günlerde de Ankara Motorlu Araç Satıcıları Federasyonu
bize bir yazı yazmıştı. Bunların sayısı ülke genelinde 20 binden daha fazla.
Geçmişte farklı metotlarla ülkemize araçlar girmişti, aslında devletin de bu
konuda bilgisi vardı. Bu araçlarla ilgili, üzerlerine mülkiyeti muhafaza
konuldu. Daha sonra bir yasa çıktı; bu yasadan da istifade ederek insanlar
KDV’lerini, vergilerini yatırdılar ve bu araçların ruhsatları üzerindeki
tutuklamayı kaldırdılar ve bunlar bu araçların tamamını da sattılar ama gel gör
ki bu işin maddi tarafı çözülmüşken diğer tarafta kaçakçılıkla ilgili,
cezalandırmayla ilgili davaları ve mahkemeleri devam etmekte. Bugün tam da bu
yasaları çıkarıyoruz. Dolayısıyla devlete karşı işlenmiş bir suç var, bunun
karşılığında bir maddi karşılık var, bu maddi karşılığı da devlet almış, suç
ortadan kalkmıştır. Bunun da bu maddeyle görüştüğümüz yasaya ilave edilerek hiç
olmazsa bu mağduriyetlerin de giderilmesinde fayda var. Biz, şu an yaptığımız
yasayla daha çok, kişilerin kişilere karşı işlemiş olduğu suçlardan doğan
mahkûmiyetleri ortadan kaldırmaya çalışıyoruz. Hâlbuki bunun sonucunun ne
olacağı konusunda bizim fikrimiz yok. Bunun mağdurlarıyla ilgili bir düşünceniz
var mı, bilmiyorum. Öbür taraftan, hiç olmazsa bunun karşısı da devlet,
arkadaşlarımız da müeyyideleri yerine getirdiler; bunun da bu maddeye
eklenmesinde fayda görüyoruz. Yani bugünlerde esnafımızın yanında olmamız
lazım, üreticimizin yanında olmamız lazım. Bundan önceki toplantıda çiftçilerle
ilgili söylemiştim, bugün esnafla ilgili de durum hiç farklı değil.
Bugün,
Sayın Cumhurbaşkanımız basın toplantısında 25 bin liraya kadar bir katkı
sağlandığını, kredi müracaatlarına cevap verildiğini söylüyor ama gerçekten,
müracaatlar sizin tahmininizden daha fazla. O gün tekrarlamıştım, bugün
tekrarın üzerinden geçiyorum: Ticaret Bakanlığının kendi denetiminde bulunan
birliklerde, odalarda, borsalarda toplanan çok ciddi rakamlar var yani ben
tahmin ediyorum ki 100 milyonlarca TL’lik birikimleri var mesela Türkiye Odalar
ve Borsalar Birliğinin, ticaret odalarının, hayvan borsalarının. Dolayısıyla
hiç olmazsa bunları kendi üyelerine dağıtsınlar, onlar faizsiz olarak bunlardan
istifade etsinler diyorum. Şu ara bir türlü vergisel yapılandırma da yapmadık. Zaten
coronavirüsten önce de çok ciddi sıkıntılar vardı ekonomiyle ilgili;
borçlarının yapılanmasına yönelik, sicillerinin silinmesine yönelik esnafımızın
talepleri vardı. Bugün, coronavirüsle beraber bunlar da yuvarlanınca, birikince
gerçekten altından kalkılamaz hâle geldi. Artık, gerçek manada, bunları masaya
yatırıp sorunlarına çözüm bulmamız lazım. Bu sorunlar biriktiği takdirde, bizim
ne ihracat rakamlarımızla -zaten bu gidişle tutması mümkün değil- ne de
üretimle ilgili hedeflerimizi tutturmamız mümkün değil diyor, yüce heyetinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
63’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
64’üncü
madde üzerinde 2’si aynı mahiyette olmak üzere 3 adet önerge vardır.
Okutacağım
ilk 2 önerge aynı mahiyettedir, birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 64’üncü
maddesinin teklif metninden çıkarılmasını arz ve teklif ederiz.
 Serpil Kemalbay Pekgözegü Hüda
Kaya Gülüstan Kılıç Koçyiğit
 İzmir İstanbul Muş
 Murat Çepni  Tuma
Çelik
 İzmir  Mardin
 Aynı mahiyetteki diğer önergenin imza sahipleri:
 Abdurrahman Tutdere Alpay
Antmen Süleyman Bülbül
 Adıyaman Mersin Aydın
 Tufan Köse  Zeynel
Emre Turan Aydoğan
 Çorum İstanbul İstanbul
 Murat Emir
 Ankara
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
- Aynı mahiyetteki önergeler üzerinde ilk söz, Sayın Serpil Kemalbay’ın. (HDP
sıralarından alkışlar)
Buyurun.
SERPİL
KEMALBAY PEKGÖZEGÜ (İzmir) – Genel Kurulu selamlıyorum.
Coronavirüs
günlerinde inşaat işçileri bir işçi önderini kaybetti. Hasan Oğuz, Galataport
şantiyesinde çalışıyordu. Tıpkı “Yalınayak İsmet” İsmet Demir gibi, emekçilerin
onurlu mücadelesinde yerini alan Hasan Oğuz’un bayrağı yerde kalmayacak.
DEV-YAPI-İŞ’e ve ailesine, sevenlerine, yoldaşlarına baş sağlığı diliyorum.
Mücadelesini yaşatacağız.
Değerli
arkadaşlar, bu Meclisin en 1’inci gündemi coronavirüsle mücadele olmalı ve şu
anda görüştüğümüz infaz paketini de bu çerçevede ele almamız gerekir ve ayrıca,
bu Meclisin coronavirüsle mücadeleyi günübirlik takip etmesi gerekir. Şu anda
can kaybı 1.296. Bu Mecliste de “Allah rahmet eylesin.” sözleri yükselmeye
başladı. Önümüzdeki günlerde çok daha fazla göreceğiz fakat ne yazık ki pandemi
doğru yönetilemiyor Türkiye’de ve önce tedbir, sonra tevekkül gerekir. Ne yazık
ki hiçbir şekilde tedbir alınmıyor. Cuma akşamı halk sağlığı virüse teslim
edildi ve yüz binlerce aile enfekte oldu. Bir an önce, işçiler, yarından
itibaren, on beş gün ücretli izne çıkarılmalıdır. 
Görüyoruz
ki coronavirüsle mücadelede yaşadığımız son Süleyman Soylu’nun istifası
meselesinde PR çalışması yapıldı, içerideki krize biraz işaret etti bu konu
fakat şu anlatılamadı: Neden bu sokağa çıkma yasağının ön hazırlıkları yapılmamıştı? Topluma mantıklı hiç bir
açıklama getirilemedi. Yine, bu öngörüsüzlüğün tesadüf olup olmadığı ortada,
herkesin gözleri önünde. Yerel yönetimlerin bu işe neden katılmadığı konusuysa
coronavirüsle mücadeleyi iktidarın siyasete alet ettiğinin bir göstergesi
olarak burada bir kere daha ortaya çıktı. 
AKP
iktidarı, Hükûmet corona salgınına karşı halkı korumuyor; patronların peşinde,
onları korumaya çalışıyor. Görünüşte herkese “Evde kal.” çağrıları yapılıyor
ama işçilere şöyle deniyor: “İşçisin sen, işçi kal; evde kalma.” Bu konuda
işçilerin taleplerini dillendirmek istiyorum ama şöyle bir araştırmaya da dikkat
çekmek istiyorum. 1,4 milyon mülteci işçi salgın nedeniyle işe gidemiyor.
Sigortasız çalıştıkları için işsizlik ödeneği hakları yok ve kaydı olmayan 1
milyon mülteci ve göçmen hastaneye gidemiyor. 5 milyon mülteci açlıkla karşı
karşıya. Bunlara hemen önlem alınması gerekiyor. 
Yine,
tüm çalışanların yaşam hakkı garanti altına alınmalı, acil olmayan tüm iş
kollarında faaliyetler durdurulmalı, sigortalı-sigortasız tüm işçiler için
ücretli izin verilmeli, bugüne kadar zorla çalıştırılan emekçilere yaygın test
yapılmalı, zorunlu faaliyette olan iş kollarında iş güvenliği önlemi alınmalı,
tüm fatura ve borçlar ertelenmeli, göçmenin, evsizin, işsizin temel ihtiyaçları
karşılanmalı, hanelerin temel tüketim faturaları, borçları ve ev kiraları iptal
edilmeli, göçmen kampları ve yaşam bölgelerinde test yapılmalı, temel
ihtiyaçlar karşılanmalı, kadına yönelik artan şiddete karşı İstanbul Sözleşmesi
ve 6284 sayılı Yasa uygulanmalı, özel sağlık kuruluşları bir an önce kamu
kontrolüne geçirilmeli, yurttaşların sağlık hizmetlerine erişimi bütünüyle
parasız olmalı, servetten vergi alınarak kaynak oluşturulması sağlanmalı,
İşsizlik Fonu da işsizlere tahsis edilmeli diyoruz. 
Değerli
arkadaşlar, bu kadar kısa sürede hızlı bir şekilde aktarmak gerekti ama bu önlemlerin hepsini eğer almazsak toplumdaki
yaygınlaşan pandemiyi, virüs salgınını önleyemeyiz. Buna acil cevap vermemiz
gerekiyor. Hapishanelerde ise burada defaatle anlattık, arkadaşlarımız hukuki
boyutunu da çok yaygın, çok derin bir şekilde anlattı fakat ne yazık ki sizler
bariyerlerinizi örmüşsünüz, halk sağlığına karşı ve hapishanedeki yurttaşların
sağlığına karşı en ufak bir sorumluluk duymuyorsunuz. 
CAHİT
ÖZKAN (Denizli) – İnsanı yaşat ki devlet yaşasın.
SERPİL
KEMALBAY PEKGÖZEGÜ (Devamla) - Bu bir özel af ve özel af yasa teklifini,
siyasilere ölüm yasası olarak düşünüyorsunuz. Eşit infaz yasası yapmamayı,
burada bir marifet görüyorsunuz. Yedi gündür biz bunu tartıştık. Buradan
umuyorum ki bu yanlış yoldan dönersiniz. Bir kere daha size sesleniyoruz:
Lütfen, bu yanlıştan dönelim.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
SERPİL
KEMALBAY PEKGÖZEGÜ (Devamla) – Sizin bu sorumsuzluğunuz cezaevlerinde binlerce
ölüme sebebiyet verebilir. Bir an önce bu yanlış yoldan dönün diyoruz ve yine
şu anda çok acil yapılması gereken şey, Mustafa Koçak ve İbrahim Gökçek’in
serbest bırakılmasıdır. Çünkü ölüm orucundalar, iki yüz seksen altı gündür
açlık grevindeler, Mustafa Koçak’ın kız kardeşi de bugün açlık grevine başladı,
Mustafa Koçak’ın mesajını sizinle paylaşmak istiyorum, diyor ki “Evet,
acılarım, ağrılarım çok fazla, artık dayanılmaz ama bizden sonra kimse bir daha
adaletle ilgili bir acı çekmesin diye, ben bütün acıları çekmeye razıyım.
Hiçbir acı yarına kalmasın diye, ben hepsini bugün çekerim. Hepinizi çok
seviyorum.” Haklı talepleri kabul edilsin, hem Grup Yorum üyesi olan İbrahim
Gökçek’in hem de Mustafa Koçak’ın adil yargılanma talebi var, mutlaka kabul
edilmeli.
Yine,
cezaevlerinde ölümler başladı.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Kemalbay.
SERPİL
KEMALBAY PEKGÖZEGÜ (Devamla) – Çok kısa birkaç cümleyle…
BAŞKAN
- Sadece son cümlenizi alayım.
SERPİL KEMALBAY PEKGÖZEGÜ (Devamla) – Adalet Bakanı açıkladı, 3 hükümlü şimdiden yaşamını
yitirdi ve 79 cezaevi personelinin de coronavirüs pozitif çıktığı yine Adalet
Bakanı tarafından açıklandı. Bu size neyi ifade ediyor, daha kaç ölüm
bekliyorsunuz diyorum. 
Teşekkürler.
(HDP sıralarından alkışlar) 
BAŞKAN
– Aynı mahiyetteki önergeler üzerindeki ikinci söz talebi, Sayın Murat Emir’in.

Buyurun
Sayın Emir. (CHP sıralarından alkışlar) 
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum. 
Günlerdir
zor, uzun ve de sağlıksız bir kanun yapım süreci yaşıyoruz ve maalesef, sonuna
geldiğimiz şu günlerde, şu anlarda bile, bu kanun metninde önemle, ısrarla
üzerinde durduğumuz hiçbir konuda halkımızın beklediği olumlu bir değişime
tanık olmadık. Oysa değerli arkadaşlar, ülkemizin ihtiyaç duyduğu, halkımızın
beklediği af düzenlemesi böyle mi olmalıydı? Elbette hayır. Ülkemizde bir af
ihtiyacı olduğu apaçık ortada. Maalesef mahkemelerimiz adalet dağıtmıyor ve
yargımızın içerisinde bulduğundu sorunlar o kadar ağır ki sizler de Adalet
Bakanı da Sayın Cumhurbaşkanı da hiç kimse de Türkiye'de yargının ağır
sorunları olduğunu görmezlikten gelemez. 
Dolayısıyla
değerli arkadaşlar, yargının sorunlarından başlayın, cezaevlerinin tıka basa
dolu olduğunu göz önüne getirin, corona salgınını gözünüzün önünde tutun,
elbette ki Türkiye'nin bir af ihtiyacı var ama öyle bir af ki toplumsal
mutabakatla, herkesin iyi-kötü katılacağı, toplumsal uzlaşının en üst seviyede
olacağı, mağdurların, mağdur yakınlarının dahi az ölçüde rahatsız olacağı geniş
kabullü bir af yasası olmalıydı. Oysa, seçili suç tiplerine son derece geniş
olanak tanınırken ve neredeyse altı yıla kadar hapis cezası yatmaksızın
denetimli serbestlik yoluyla dışarı çıkması sağlanırken, özellikle düşünce
suçları, siyasal suçlar bakımından hiçbir yenilik getirilmiyor. Bu kabul
edilemez ve bu af düzenlemesinin vicdanları rahatlatmak bir yana vicdanları
kanattığı, vicdanların kabul edemediği o kadar açık ki ve sizlerin içerisinde
de bu tip düşünenlerin olduğu o kadar ortada ki çoğunuz sessiz kalıyorsunuz ve
Sayın Cumhurbaşkanı da bu konuda sessiz. Çünkü bu af düzenlemesi, ülkemizin
toplumsal barışına, demokrasisine, geleceğine katkı verecek, adaletine,
hukukuna katkı verecek bir af düzenlemesi değil. 
Değerli
arkadaşlar, birkaç önemli hususu tekrar dikkatinize sunmak isterim: Bakınız,
corona virüsü artık hapishanelerde görülmeye başlandı, ölümler yaşanmaya
başlandı. Oysa tutuklulara dahi herhangi bir kolaylık sağlamıyoruz. Gaspçılara,
hırsızlara, organize suç örgütü kuranlara, uyuşturucu satanlara infaz rejiminde
kolaylık getirirken, serbest bırakırken henüz haklarında bir hüküm verilmemiş
kişilere bu olanağı tanımıyoruz, bu kabul edilemez. Hem de biliyoruz ki maalesef
Türkiye’de tutukluluk artık bir ceza çektirme biçimidir, cezanın kendisi
olmuştur. Bunu mutlaka yapmak gerekir.
Diğer
ikinci nokta değerli arkadaşlar, bakınız, özellikle FETÖ döneminde onların
atadığı kişiler ve sizin atadığınız yöneticiler sayesinde birçok memur sicil
affı ihtiyacı duyuyor; disiplin cezası almış haksız yere ve sicil affı mutlaka
yapılması lazım. Özellikle sağlıkçılar açısından, meslektaşlarım açısından bir
sicil affı talep ediyoruz. Yani, bunca suça sağlanan bu kolaylığın, bu
serbestliğin başta sağlıkçılar olmak üzere memurlardan esirgenmemesi lazım. Bir
örnek daha vereyim değerli arkadaşlar: Sizin için terörist tanımı son derece
geniş, size muhalefet eden, sizin iktidarınızı eleştiren ve siyasi geleceğiniz
açısından tehlike olduğunu hissettiğiniz kim varsa o kişiyi veya o düşünceyi
yasaklıyorsunuz, tutukluyorsunuz, gerektiğinde de hapislerde çürütüyorsunuz.
Ama terörist tanımı sizin elinizde bir lastik olmuş, her beğenmediğinize
terörist diyorsunuz. Mesela, toplantı ve gösteri yürüyüşleri hakkını kullanan
-ki anayasal bir haktır- kişiler bakımından son derece geniş bir suç tanımı var
ve cezaevlerinde binlerce bu suçtan tutuklu ve hükümlü var. Bu nedenle ceza
almış, idari para cezası almış kişiler var, bu idari para cezalarının dahi
affedilmemesi düşünülemez, bunu da gündeminize almanızı öneriyorum. Hiç olmazsa
bu kişiler açısından bu idari para cezalarının kaldırılması gerekir ve
Türkiye’nin eğer böyle bir toplumsal uzlaşıya dayalı, geniş tabanlı, katılımlı,
kabul edeceği bir af düzenlemesi yapılacaksa özellikle gazeteciler, yazarlar,
düşüncesini ifade edenler açısından da mutlaka -ve özellikle tutuklular
açısından- bir af düzenlemesi yapılması şarttır.
(Mikrofon
otomatik cihaz tarafından kapatıldı) 
BAŞKAN
– Tamamlayın.
MURAT
EMİR (Devamla) – Genel Kurulu saygıyla selamlarım. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 64’üncü maddesinin birinci
fıkrasında yer alan “eklenmiştir” ibaresinin “ilave edilmiştir” ibaresiyle
değiştirilmesini arz ederiz.
 Dursun Müsavat Dervişoğlu Yasin
Öztürk Fahrettin Yokuş
 İzmir Denizli Konya
 Ayhan Erel Ayhan
Altıntaş  Aksaray Ankara
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Ayhan Altıntaş’ın.
Buyurun.
(İYİ PARTİ sıralarından alkışlar)
AYHAN
ALTINTAŞ (Ankara) – Sayın Başkan, değerli milletvekilleri; 207 sıra sayılı Ceza
ve Güvenlik Tedbirlerinin İnfazı Hakkında Kanun Teklifi’nin 64’üncü maddesi hakkında
İYİ PARTİ Grubu adına söz almış bulunuyorum. Genel Kurulu saygıyla
selamlıyorum.
Bu
madde geçici maddeler içeriyor. Neler hakkında? Dosyası inceleme ve infaz
aşamasında bulunanların yasadan yararlandırılması hakkında. Dolayısıyla, bu
maddeye bir itirazımız yoktur. Bilindiği üzere, ülkemiz de bütün dünya gibi
coronavirüs salgını tehdidi altında. Bu tehdide karşı başta devletimiz ve
belediyelerimiz olmak üzere alınan önemli tedbirler var. Her ne kadar muhalefet
belediyelerini yok saysanız da bu belediyeler çok değerli hizmetler yaptılar
tüm engellemelerinize rağmen. 
Marifet,
iltifata tabidir. Takdir edildikçe insanlarda daha iyisini yapma arzusu ortaya
çıkar. Takdir etmezseniz, görmezden gelirseniz zamanla çalışkanlık da körelir.
Marifet, iltifata tabidir dedik de hatalar da eleştiriye tabidir.
Eleştirmezseniz bunu düzeltmeye çaba harcanmaz. Sonra da daha büyük sorunlarda
“Neden?” diye sormaya yüzünüz olmaz. 
Keşke
Hükûmetimiz her şeyi güzel kontrol edebilseydi. Önce maske konusunda sıkıntılar
yaşandı; aceleye getirdiniz, beceremediniz. Planınızda noksanlar vardı. Oturup
üstüne düşünmek, tartışmak yerine belli ki oldubittiye getirmeye uğraştınız. 
CHP’li
Profesör Doktor Gaye Usluer bir “tweet” atmıştı “Maskeler eczanelerde
dağıtılsın.” demişti. “Tweet”le ilgili yorum yazanlara baktığımız zaman,
özellikle AK PARTİ vekilleri, AK PARTİ’ye yakınlığıyla bilinen hocalar,
yazarlar, hukukçular, milletvekili adayları Gaye Hanım’a hakarete varan
ifadelerle karşı çıkmış ve bunun olmasını bir “akıl tutulması” olarak görmüşlerdi.
Baktım da Hükûmet eczanelerden dağıtılması kararı alınca bu isimler aynı
şeyleri Hükûmet için yazamamışlar. En azından bir “tweet”le bu “hata” dediğimiz
durumu eleştirebilselerdi.
Buradan
hareketle görüyoruz ki istişare maalesef yalnızca kendi içinizde oluyor.
Hâlbuki fikirler çatışmalı ki ortak akılla doğru sonuca ulaşılabilsin.
Eskilerin dediği gibi “Barikayıhakikat müsademeyiefkârdan doğar.” 
Örneğin,
cuma günü yaşadığımız olay, sağlıkçılarımızın fedakârca çabalarını sekteye
uğrattı. Bunun nedeni nedir? Kriz yönetimindeki beceriksizlik. Tabii ki bu işi
yalnızca bir kişiye bırakırsanız başarılı bir kriz yönetimi bekleyemezsiniz.
Sizi eleştirecek insanları da bu süreçte yanınızda bulundurmanız şarttır ki
hatalarınızı göresiniz. 
Geçen
hafta hepimiz gördük ki Hükûmet, süreci kendi içinde dahi koordineli bir
şekilde yürütememekte, vatandaşın can sağlını korumak için gerekli tedbirleri
alırken doğru kararları verememektedir. Belediyelerin dahi son anda haberi
olmuştur. Yahu bu belediyeler kamu kurumu, böyle zamanlarda onlardan
yararlanmayacaksanız ne gerek var? “Bizden değildir.” diyerek ayrım
yapıyorsunuz. Hoş mu sizce? Cuma gecesi, sokağa çıkma yasağına iki saat kala
kamuoyuna duyurulan ve panik yaratan açıklamalar amatörceydi. Beklerdik ki,
Sayın Bakan, “ha yarım saat önce ha sonra” mantığıyla hareket etmeseydi de ilk
elden açıklamayı endişeye mahal vermeyecek şekilde yapsaydı, halk da panikle
sokaklara dökülmeseydi. Devlet, insanların böyle endişelenmesine, korkmasına
müsaade etmemeli. Maalesef, Sayın Bakanın 10 Nisandaki uygulaması, bu konuda
yetersiz olduğunu gösterdi. “Çok fazla kişi sokağa çıkmadı.” dedi fakat
ailelerin topyekûn çıkmasını beklemek abesle iştigal. 250 bin kadar insan,
aileleriyle değerlendirdiğinizde çok büyük rakam. Kaldı ki önümüzdeki hafta
işlerine dönecekler. Dün, Sayın Bakan hatayı üstlenerek, göstermelik istifasını
sundu. Bu Hükûmette bakanların istifa yetkisinin olmadığını bilmiyor galiba,
sadece azledilirler. Yine de umuyoruz ki salgın, cuma günkü kargaşada iyice
büyümemiştir; halkımızın kendi karantinalarını uygulaması ve fedakâr sağlık
çalışanlarımızın emekleri boşa gitmemiştir. Fakat, ne hazindir ki böyle bir
zamanda istişarenin, iş birliğinin, liyakatin önemini buradan konuşuyoruz. Esas
üzücü olan da sanırım bu. Umarım, bundan sonraki kriz yönetimi hususlarında bu
durumdan ders alınır. 
Biraz
önce, AK PARTİ Grup Başkan Vekilimiz Sayın Akbaşoğlu’ndan, Kuveyt’te mağdur
olan işçilerimizin getirildiği hakkında bilgi aldık, çok memnun olduk. Ürdün’de
de mağdur durumda olan işçilerimiz var, onlar bana ulaştılar, onların da bir an
önce ülkemize dönmeleri için bakanlıklarımızı göreve davet ediyorum.
Genel
Kurulu saygıyla selamlıyorum.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
64’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Birleşime
saat ona kadar ara veriyorum.
Kapanma Saati:21.44
ALTINCI OTURUM
Açılma Saati: 22.02
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Altıncı Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
65’inci
madde üzerinde önerge işlemlerinde kalınmıştı.
Evet,
65’inci madde üzerinde 2’si aynı mahiyette olmak üzere 3 önerge vardır.
Okutacağım ilk 2 önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 65’inci maddesinin
teklif metninden çıkarılmasını arz ve teklif ederiz.
 Serpil Kemalbay Pekgözegü Hüda
Kaya Murat Çepni
 İzmir İstanbul İzmir
 Tuma Çelik  Gülüstan
Kılıç Koçyiğit
 Mardin  Muş
Aynı
mahiyetteki diğer önergenin imza sahipleri: 
 Abdurrahman Tutdere Tufan
Köse Süleyman Bülbül
 Adıyaman Çorum Aydın
 Zeynel Emre Alpay
Antmen Turan Aydoğan
 İstanbul Mersin İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk söz Sayın Hüda Kaya’nın.
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, sayın vekillerimiz, değerli arkadaşlar;
cahiliye bilgisizlik değildir, hakikati bilinçle reddetmektir, cehaleti
bilinçle tercih etmektir. Ebu Cehil’i hepimiz biliyoruz. “Ebu Cehil”
“cahillerin babası” demekti ama bilgisizlikten dolayı “cahillerin babası”
denmedi ona. Bilakis kendisi en az 6-7 dil bilen uluslararası bir diplomat ve
entelektüel bir şahsiyetti ama hakikati bilinçle reddettiği ve gerçeksizliği
bilinçle tercih ettiği, inkâr ettiği için cahillerin babası olarak tarihe
geçmiş oldu. Yani insanı insan yapan bilincidir arkadaşlar, düşünmesidir,
vicdanıdır. Bilinç olmazsa niyetler olmaz, ameller amel olmaz. Bir ibadete, bir
amele başlarken bile olmazsa olmaz şartlardan biri niyettir yani bilinçtir
arkadaşlar yani insanı insan yapan bilincidir yani farkındalığıdır yani
düşünebilmesidir, sorgulayabilmesidir. Yani bu ne demektir? İnsan
sürüleşmemelidir. İnsanın sürü psikolojisine girmemesi gerekmektedir; insanın
-bilinciyle- kendi şahsına münhasır, onurlu, izzetli, şerefli bir varlık olarak
sürüleştirenlere karşı kendi farkındalığının bilincinde olması demektir. Eğer
insan sürü olmayı kabul ederse onu sürenler olur, onu götüren çobanlar olur.
Fakat biz ilahi mesajlara, evrensel yasalara, insan olmanın temel değerlerine
baktığımız zaman, insanı insan yapan bilincin, fıtratın, özelliğin,
özgürlüğünün, vicdanının, bilincinin, ifade özgürlüğünün, düşünme özgürlüğünün,
eleştirme özgürlüğünün, var olma özgürlüğünün ne demek olduğunun farkında olmak
olduğunu görüyoruz arkadaşlar. 
İşte,
bu infaz yasası devlete karşı işlenen suçlar derken iktidarı eleştiren herkesin
otomatikman terörize edilmesi demek, sürüleşmeyenlere karşı bir cadı avı yapmak
demektir arkadaşlar. Tarihte olduğu gibi, yeryüzünde insanlık var olduğundan bu
yana bugün de sürüleşmeye karşı bilincini kaybetmek istemeyen, düşünen onurlu
insanlar hep olmuştur, bugün de olmaya devam edecektir. İşte, sizlere tarihsel
bir fırsat değerli arkadaşlar. Ya sürüleşeceğiz ya bilincimizle, vicdanımızla,
inancımızla insanlığı tercih edeceğiz. Sürüleşmek istemeyen, eleştiriden,
muhalefet etmekten, sorgulamaktan, aklını kullanmaktan, söz etmekten, yazmaktan
vazgeçmeyenlere terörist muamelesi yapmayacağız. Dinlemeyi öğreneceğiz. Onların
da insan olduğunu, can taşıdığını anlayacağız arkadaşlar. Ancak bu şekilde
vicdanımızın, insanlığımızın gereğini yerine getirebilmiş olacağız. İşte, onun
için Hazreti İbrahim’e “Tek kişilik bir ümmetti.” demişlerdi. Evet, o, neden
tek kişilik ümmetti? Çünkü sürüye kapılmadı, egemenlere baş eğmedi, zulme karşı
susmadı, tek başınaydı ama tek başına bir ordu gibiydi, tek başına bir parti
gibiydi, tek başına bir vakıf gibiydi, bir topluluk gibi bilinciyle,
direnciyle, direnişiyle tarihte adı yazıldı ama İbrahim’i sürüleştirmeyenler de
tarihe adını yazdırdılar. 
(Mikrofon
otomatik cihaz tarafından kapatıldı)
HÜDA
KAYA (Devamla) - Hemen selam vereyim Başkanım.
BAŞKAN
– Tamamlayın sözlerinizi.
HÜDA
KAYA (Devamla) – Teşekkür ederim.
Bugün
ya İbrahim gibi, egemenlerin sürüleştirme politikalarına karşı onurluca
direnmenin yolunu tercih edeceğiz ya da İbrahim gibi düşünen ve direnenlere
karşı zalimce politikaları tercih etmek zorunda kalacağız.
Hepinizi
saygıyla selamlıyorum. (HDP sıralarından alkışlar)
BAŞKAN
– Aynı mahiyetteki önergeler üzerinde ikinci söz talebi Sayın Süleyman
Bülbül’ün.
HASAN
ÇİLEZ (Amasya) – Hazreti İbrahim’in gayesi Allah’ı aramak.
HÜDA
KAYA (İstanbul) – İbrahim’i tanıyamamışsın.
BAŞKAN
- Buyurun Sayın Bülbül. (CHP sıralarından alkışlar)
HASAN
ÇİLEZ (Amasya) – Allah’ı arıyor, Allah’ı. O ulvi değerler üzerinden hareket
ediyor.
HÜDA
KAYA (İstanbul) – İbrahim’i öğrenmeniz lazım.
HASAN
ÇİLEZ (Amasya) – Allah’ı arıyor.
HÜDA
KAYA (İstanbul) – İbrahim’i hiç tanımamışsınız, kesinlikle tanımamışsınız.
HASAN
ÇİLEZ (Amasya) – Çok iyi tanıyorum elhamdülillah, onun milletinden olduğumu
biliyorum ben.
SÜLEYMAN
BÜLBÜL (Aydın) – Arkadaşlar, bittiyse ben de başlayayım.
Sayın
Başkan, yarım dakika alacağım var, hakkımı isterim Sayın Başkanım.
Sayın
Başkan, değerli milletvekilleri; Ataşehir Belediye Meclis üyemiz Uğurcan Demir,
Covid-19’dan vefat etti, genç bir arkadaşımızdı, 27 yaşındaydı; Allah rahmet
eylesin, mekânı cennet olsun. Bu salgından vefat eden vatandaşlarımıza da
rahmet diliyorum. 
Tabii,
infaz kanun değişikliğini konuşuyoruz. Artık bir haftadan beri konuştuğumuz
konularda, bu tehlikenin cezaevlerine de sirayet ettiğini, bugün Sayın Adalet
Bakanından öğrendik. Cezaevlerinde de pozitif vakalar var, ölümler var. Artık
bu salgın bütün kesimlere sirayet etmeye başladı, bu çok önemli arkadaşlar.
Anayasa’nın yaşam hakkını düzenleyen maddesine göre, devlet, vatandaşlarının
nerede olursa olsun yaşam hakkını korumak ve koruyucu önlemleri almak zorunda,
bu, ister cezaevinde olsun ister dışarıda olsun ister evde olsun. Devletin en
büyük sorumluluğu bu. Devlet eğer bu yaşam hakkını koruyamazsa yarın bunun
sorumluluğunu karşılamak durumunda. 
Bu
salgın öyle bir şey ki bu salgınla birlikte cezaevlerinde bulunan
vatandaşlarımız, hükümlüler ve tutukluların eli kolu bağlı. Dışarıdaki vatandaş
her türlü tedbiri alabilir ama cezaevinde bulunan hükümlü ve tutuklu devletten
bekler, devletten bekler, devletten beklemeye de hakkı vardır. Bunun için biz
bu infaz yasa teklifi geldiği zaman birinci planda bakmak istediğimiz nokta
şuydu: Ne olur? İnfaz demek ne demek? Topluma kazandırmak demek. Cezaevine
düşen hükümlüyü -cezasını çekerken- topluma kazandıracak birçok çalışmayı
ortaya koymamız lazım. 
Baktım,
infaz kanun teklifinde kadınlar yok, kadınlarla ilgili bir şey göremedim.
Kadınların cezaevinde topluma kazandırılmasıyla ilgili hiçbir madde içeriğini
göremedim. Yani eğitim kültür mekânları açısından olsun kadınla ilgili birimler
olsun anneleriyle birlikte kalan çocuklar için kreş ve anaokullarıyla olsun,
özel hizmet veren danışma merkezleri olsun kadınlarla ilgili bir şey yok. Yani
bu infaz paketinde 1’inci maddeden, 10’uncu maddeye kadar infaz kanunu
hükümleri vardı, 10’dan 13’e kadar TCK’deki 3 tane artırım maddesi vardı. Daha
sonrada infaz, koşullu salıverilme ve denetimli serbestlikle ilgili hükümler
vardı. Ama cezaevinde tutuklu olan, hükümlü olan, çocuklarıyla beraber olan
kadınlarla ilgili hiçbir hüküm yoktu. 
Islah,
infaz kanununun temeli ıslahtır, topluma kazandırmaktır. Bu kanunda felsefe
yok, bu kanunda insan yok arkadaşlar. Bu kanunda, AKP’nin söz verdiği
yandaşlarını dışarı çıkarmak var; bu kanunda bu var. İnfazda eşitlik yok,
ayrımcılık var. Nerede Anayasa’nın 10’uncu maddesindeki eşitlik, nerede
Anayasa’nın 17’nci maddesindeki yaşama hakkı; nerede 36, nerede 25-26, nerede
basın özgürlüğü? Yok. Bu bir gerçek arkadaşlar. 
Değerli
arkadaşlar, biz şunu söyledik: Devlete yönelik suçlarda af yetkisi devlete
aittir. Kişilere ilişkin suçlarda ise af yetkisi kime aittir? Kişilere aittir.
Bunu kim söyledi? Sayın Tayyip Erdoğan söyledi. Neden konuşmuyor bu konuda,
neden konuşmuyor? Çorlu’yu konuşmuyor. Affediyorsunuz taksirle adam öldürmeyi.
Neden konuşmuyorsunuz? Soma’yı konuşmuyorsunuz? 
Değerli
arkadaşlar, size kısaca nelerin affedildiğini bir dakika içinde söyleyeceğim.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
SÜLEYMAN
BÜLBÜL (Devamla) – Bakın arkadaşlar, affa giren suçlar: Tefecilik, zimmet,
irtikâp, rüşvet, tehdit, şantaj, hırsızlık, kapkaç, yağma, dolandırıcılık,
taksirle adam öldürme, insan ticareti, para ve belgede sahtecilik, ihaleye
fesat karıştırma, çocuk pornografi ve çocuk cinsel sömürü suçları, çocukları
müstehcen yani pornografik yayın verme, çocukluk pornografik suçlarla
oynatmakla ilgili fiiller, çocukları fuhuşa sürükleme, fuhuşa teşvik, tedarik
ve aracılık suçları yani zora düşen esnaf hapse atılırken gaspçının, hırsızın,
dolandırıcının affedilmesi var.
ADALET
KOMİSYONU BAŞKAN VEKİLİ YILMAZ TUNÇ (Bartın) – Yok, yok.
SÜLEYMAN
BÜLBÜL (Devamla) – Yani eline silah almamış, şiddete bulaşmamış kişileri
kapsamıyor ama milletin kanına giren mafya ve çeteleri kapsıyor. İşte, bu, bu;
bu yasa teklifi bu. 
Hepinizi
saygıyla selamlıyorum arkadaşlar. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 65’inci maddesinin birinci
fıkrasında yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz.
 Ümit Özdağ Ayhan
Erel Fahrettin Yokuş
 İstanbul Aksaray Konya
 Ayhan Altıntaş Derviş
Müsavat Dervişoğlu Yasin Öztürk
 Ankara İzmir Denizli
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Ümit Özdağ’ın.
Buyurun
Sayın Özdağ. (İYİ PARTİ sıralarından alkışlar)
ÜMİT
ÖZDAĞ (İstanbul) – Sayın Başkan, değerli milletvekilleri; petrolü kontrol
ederseniz ülkeleri, gıdayı kontrol ederseniz insanları yönetirsiniz. Napolyon,
orduların midelerinin üzerinde yürüdüğünü söylemiştir. Gıda, en temel stratejik
maddelerin başında gelir. Bundan dolayı İsviçre onlarca yıldır, dünyada alay
konusu olmasına rağmen stratejik gıda stoklarını muhafaza etmekten
vazgeçmemiştir. Türkiye'de ise artan nüfusumuza ve nüfusumuza eklenen 7 milyon
yabancıya rağmen tarımın, gayrisafi millî hasıla içerisinde dolar bazında çok
ciddi bir düşüş içinde olduğunu görüyoruz. Düşüşün oranı yüzde 30’dur, değeri
son on senede 20 milyar dolardır. Özetle, 2011-2020 arasında tarım sektörünün
gayrisafi millî hasıla içindeki ağırlığı üçte 1 oranında azalmıştır. Tarım
sektörünün ana girdileri olan tohum, gübre, mazot, yem, canlı hayvan
alanlarında büyük ölçüde ne yazık ki dışa bağımlıyız.
Corona
krizi gıda sektöründe küresel tedarik zincirini büyük ölçüde kırdı. Önümüzdeki
üç yıl devletler yeni bir olası salgına karşı psikolojik baskı altında, bir
yandan stratejik gıda stoku gerçekleştirirken diğer yandan da dış satımı
durduracaklar. Türkiye, önümüzdeki yıllarını tarım ve hayvancılık alanında
bağımsız ve kendi kendine yeterli olmak için değerlendirmelidir.
Değerli
milletvekilleri, devletin elindeki arazilerin çiftçilerimizin ekim için
kullanımına açılması doğru bir adımdır. Çiftçiye tohumun yüzde 70’inin bedava
verilmesi çok doğrudur, bunlar için tebrik ediyorum. Ancak, bunlar yeterli
değildir. Çiftçiye mazot indirimi yapılması gerekiyor üretimi arttırmak için.
Keza gübrede dışa bağımlılığın hızla azaltılması gerekiyor. Tohumda dışa
bağımlılıktan hızla kurtulmalıyız. Organik tarımı daha güçlü bir şekilde teşvik
etmeliyiz ve her şeyden önemlisi köylerimizi yeniden tesis etmeliyiz. Bunun
için Büyükşehir Belediyesi Yasası’nın önümüzdeki günlerde muhakkak gözden
geçirilmesi gerekiyor çünkü köylerde yaşayan insan olmazsa tarımı ve
hayvancılığı teşvik etmeniz mümkün değil ve Büyükşehir Yasası birçok köyü
mahalle hâline getirip, köylünün sırtına inanılmaz bir ekonomik yük yükleyerek,
onları üretimden ve köyden koparmıştır. Bir an önce bu adımların, ülkenin aç
kalmaması için atılması kaçınılmaz.
Değerli
milletvekilleri, öte yandan Sağlık Bakanı 19 Mart 2020’de bir açıklama yaptı ve
dedi ki: “Devlet ve özel hastaneler, 13.211’i ileri düzeyde olmak üzere toplam
25.466 erişkin yoğun bakım kapasitesine sahiptir.” Sayın Cumhurbaşkanı da bugün
bir başka açıklama yaptı ve “1.518 hastanede, 100 bini tek kişilik olmak üzere
240 bin yatağa sahibiz. Yoğun bakım yatak sayımız 40 bin olmuştur.” dedi. Bunun
anlamı, yirmi dört gün içerisinde 15 bin yoğun bakım yatağının artmış olması
demek. Eğer bu gerçekten başarıldıysa, herhâlde dünya tarihinde bir ilk; yok,
başarılmadıysa, Cumhurbaşkanı ile Sağlık Bakanının rakamları arasında neden
böyle bir fark var, herhâlde bu önümüzdeki günlerde kamuoyuna izah edilir.
Genel
Kurulu saygıyla selamlıyorum ve Sayın Başkana yine “Toparlayın.” deme fırsatı
vermiyorum. (İYİ PARTİ sıralarından alkışlar)
BAŞKAN
– Teşekkür ediyorum ben de size Sayın Özdağ.
Önergeyi
oylarınıza sunuyorum: Kabul edenler… Etmeyenler… Kabul edilmemiştir.
65’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
66’ncı
madde üzerinde 3 adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 66’ncı maddesinin
teklif metninden çıkarılmasını arz ve teklif ederiz.
 Tufan Köse Süleyman
Bülbül Zeynel Emre
 Çorum Aydın İstanbul
 Turan Aydoğan Abdurrahman
Tutdere Alpay Antmen
 İstanbul Adıyaman Mersin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Tufan Köse’nin.
Buyurun
Sayın Köse. (CHP sıralarından alkışlar)
TUFAN
KÖSE (Çorum) – Teşekkür ediyorum Sayın Başkan.
Saygıdeğer
milletvekilleri, söylenebilecek her şey aşağı yukarı söylendi, birçok eksiklik
belirtildi. Cumhuriyet Halk Partisi olarak da bu kadar eksikliği olan bir
teklife olumlu oy vermeyeceğimizi de söyledik. 
Şimdi,
ben başka bir cepheden bakmak istiyorum. “Bu kanunda empati yok.” demiştim
geçenlerde. Tabii, empati yapma yeteneği, kendimizi başkalarının yerine koyma
yeteneği hem kişilerin hem toplumların olgunluk seviyelerini gösteren çok
önemli bir kavram. Geçtiğimiz günlerde Gezi davası sonuçlandı ve Gezi davasının
tek tutuklu sanığı Osman Kavala’ya hükmen, hükümle beraber hem beraat kararı
hem de tahliye kararı verildi. Osman Kavala sekiz yüz kırk gündür, yaklaşık -ne
oluyor- iki buçuk yıldır falan cezaevinde. Biraz sonra sevdikleriyle kavuşacak,
onlarla kucaklaşacak; hem o sevdiklerini kucaklayacak hem sevdikleri Osman
Kavala’yı kucaklayacak ama o anda -işlemleri biraz uzatılıyor falan- birileri
diyor ki: “Dur, sen gidemezsin bir yere.” Kim diyor? O çok bahsettiğimiz yazılı
sınav notları 70’lerden 60’lara, 50’lere çekilen ve kırk beş saniyelik
mülakatlarla işe alınan AKP’nin Gençlik Kolu Başkanı, Kadın Kolları üyesi,
efendim, ilçe yöneticisi falan avukatları var ya, onlardan biri işte; sulh
cezaya hâkim olmuş, sulh ceza mahkemesine. Böyle sıralı itirazı olmayan... Özgürlüğe
adım atmasına tam ramak kalmışken –fırsat verilmeden- yetiştirilen bir kararla
diyorlar ki: “Sen cezaevine tekrar gideceksin.” 
CAHİT
ÖZKAN (Denizli) – Mehmet Moğultay dönemlerini hatırlıyorlardır belki. Mehmet
Moğultay dönemleri çok geride kaldı.
TUFAN KÖSE (Devamla) - Ya, şimdi, ben kendimi koyuyorum yerine; sekiz yüz
kırk gündür cezaevindesiniz, sekiz yüz kırk gün sonra tam çıkacaksınız, böyle
hiç gereksiz, olmayan bir soruşturma… “Anayasal düzene muhalefet etmek”le filan
tekrardan cezaevine konuluyor.
CAHİT
ÖZKAN (Denizli) – “Onama mı istiyorsunuz, bozma mı istiyorsunuz?” diyorlardı,
geride kaldı.
TUFAN
KÖSE (Devamla) - Yani bu, sekiz yüz kırk günlük mahpus hayatından çok daha ağır
bir durum değil midir arkadaşlar? Yani bu, insana yapılabilecek bir şey midir?
Bu, zulüm değil midir? Bunu affetmiyoruz biz. Bunlara bu yasada bir şey yok.
Korkunç bir iş yapılmış. Tabii, şimdi “sulh ceza hâkimleri” dedik; birçok
konuşmamda söyledim, birçok arkadaş da söyledi. Sulh ceza hâkimleri böyle de
diğerleri nasıl, ona bakıyor musunuz siz? Bir Anayasa Mahkemesi Başkanımız var,
Zühtü Arslan. 
Şimdi,
şöyle bir olay hatırlatacağım, belki bilmeyenler vardır aramızda: 16 Temmuz
2016 ya da 17 Temmuz 2016 günü -tam bilmiyorum tarihi; 16 veya 17, ikisinden
biri; 16 olmayabilir o telaşla da 17 muhtemelen- Anayasa Mahkemesi üyelerinin
oturduğu lojman olmalı, oraya polisler baskın yapıyor. Ankara cumhuriyet
savcısının emriyle gidiyorlar Alparslan Altan’ın evine, Anayasa Mahkemesi
üyesi. Nasıl atandığını bir kısım arkadaşlar bilir burada. Denizcilik Müsteşar
Yardımcısıyken bir sürü alavere dalavereyle hak etmediği yere Anayasa Mahkemesi
üyesi olarak atanıyor, yedek üye olarak önce. Şimdi, bu arkadaşın evine gidiyor
polisler ve bu arkadaşı “suçüstü hâliyle” gözaltına alıyorlar. Hâlbuki yüksek
yargı mensuplarının hatta yargı mensuplarının suçüstü hâli haricinde gözaltına
alınmaları mümkün değil; bir suçüstü hâli de yok. Kim var orada? Zühtü Arslan
var, Anayasa Mahkemesi Başkanı. Başka kim var? Bir de Nuri Necipoğlu,
Uyuşmazlık Mahkemesi Başkanı. Bakın, Türkiye’nin en üstündeki 2 yargı mahkemesi
mensubu başkanı var, seslerini çıkartamıyorlar. Yani bir yüksek yargı mensubu
polisler tarafından gözaltına alınıyor, seslerini çıkartamıyorlar. O gün
Türkiye’de yargı bitiyor, zaten yargı çok azalmıştı bu dönemde -on sekiz yıldır-
zaten yargının herhangi bir hükmü kalmamıştı ama o gün, bu iş biraz daha ayyuka
çıkıyor.
Daha
sonra ne oluyor arkadaşlar? Çok sürmüyor, birkaç ay sonra -ekim ayı gibi
zannedersem- Anayasa Mahkemesi normal içtihatlarını değiştiriyor ve “Olağanüstü
hâl kararnamelerini biz inceleyemeyeceğiz.” diyorlar. Daha sonra neler oluyor,
neler.
Hatırlıyor
musunuz, bir 30 Ağustos resepsiyonunda bu Anayasa Mahkemesinin Başkanı Sayın
Cumhurbaşkanının önünde neredeyse yerlere kadar eğiliyor, belki muhtemelen
-açıları filan hesaplandı ama ben şimdi söylemeyeyim- dizlerini bile büküyor.
Böyle bir yargı var, Anayasa Mahkemesi Başkanı… Tabii sulh ceza hâkimi öyle,
Anayasa Mahkemesi Başkanı böyle.
Danıştay
Başkanı nasıl? Yani bunlar böyle de Danıştay Başkanı çok mu iyi? Bir kızı var
Danıştay Başkanının, Başkanın adı Zerrin Güngör, kızının ismi Gonca Hatinoğlu.
Hâkim olarak atanıyor Elâzığ’a, bir gün sonra Yargıtaya tetkik hâkimi olarak
Ankara’ya geri dönüyor. Çok sürmeden de hemen Cumhurbaşkanlığı Hukuk Hizmetleri
Başkanlığında Daire Başkanı yapılıyor. Peki, bu Zerrin Hanım ne yapıyor? Zerrin
Hanım da bir adli yıl açılışında -Cumhurbaşkanı birine atarlanıyordu ya hani
Baro Başkanına o zaman; atarlanıyor, bağırıyor, çağırıyor- neredeyse, olmayan
cübbesinin düğmelerini iliklemeye çalışıyor, eğilmekten çok daha kötü.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
TUFAN
KÖSE (Devamla) – Şimdi, arkadaşlar, hâkimlik çok önemli bakın. Hâkim, Arapça
bir sözcük; hikmet sahibi, bilge, her şeyi sonsuz bir bilgelikle kusursuz eden.
Aynı zamanda Yüce Rabb’imizin de 99 isminden biri. Çok önemli, bakın, herkesten
yüksek bir yerde oturuyor. Mitolojide de böyle yarı tanrı filan gibi
tanımlanıyor aslında bunlar. O yüzden de düğmesiz cübbeler giyiyorlar. E, şimdi
bu bahsettiğim sulh ceza hâkimi, bahsettiğim Anayasa Mahkemesi Başkanı,
bahsettiğim Danıştay Başkanı bu tanımlara uyuyor mu? Böyle hâkimlerin verdiği
kararlarla bugün cezaevinde yatan yüzlerce, binlerce insan var. Biz bunlara
niye ayrım yapıyoruz bu coronavirüs günlerinde?
Değerli
arkadaşlarım, çok söylendi, bu adaletsiz ve zalim düzeni değiştirmeden
cezaevlerindeki bu sayıyı azaltmamız mümkün değil. 
Bakın,
ben son söz olarak şunu söyleyeceğim. Hrant Dink’in eşi Rakel Dink bir şey
söylüyor kocası öldürüldükten sonra, eşi öldürüldükten sonra: “Bir bebekten bir
katil yaratan karanlığı sorgulamadan hiçbir şey yapılamaz.”
(Mikrofon
otomatik cihaz tarafından kapatıldı) 
TUFAN
KÖSE (Devamla) - Bu yasa, bir bebekten bir katil yaratan karanlığı hiçbir
şekilde sorgulamıyor. O yüzden biz bu yasaya “hayır” diyeceğiz. (CHP
sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Etmeyenler… Kabul edilmemiştir. 
Diğer
önergeyi okutuyorum…
Türkiye Büyük Millet Meclisi Başkanlığına
Görüşülmekte
olan 207 sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 66’ncı maddesinin
aşağıdaki şekilde değiştirilmesini arz ve teklif ederiz.
Madde
66:
“12/4/1991
tarihli ve 3713 sayılı Kanunun 5’inci ve 17’nci maddeleri yürürlükten
kaldırılmıştır.”
 Serpil Kemalbay Pekgözegü Tuma
Çelik Hüda Kaya
 İzmir Mardin İstanbul Murat
Çepni Gülüstan Kılıç Koçyiğit Ayşe Acar Başaran
 İzmir Muş Batman
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Ayşe Acar Başaran’ın.
Buyurun
Sayın Başaran (HDP sıralarından alkışlar)
AYŞE
ACAR BAŞARAN (Batman) – Değerli arkadaşlar, herkese merhaba. 
Günlerdir
207 sıra sayılı Kanun Teklifi üzerinde konuşuyoruz; on sekiz saat komisyonda
konuştuk. Günlerdir de bu Mecliste, bu koşullar altında, bu corona günlerinde
bir yargı paketini konuşuyoruz. Şimdi ben kısaca buraya nereden geldik, onu
söyleyeyim çünkü çok şey ifade ettik. Günlerdir anlatıyoruz, hani bir düzenleme
olur, bir düzeltme olur ufacık bir yerinde. Ya bu iktidar “Yanlış yaptık, böyle
olmaz bu iş.” diye bir düzeltir dedik, yok. Ama nereden buraya geldik, ben
kısaca anlatayım. Hatırlarsanız, bir süre önce Adalet Bakanı, Cumhurbaşkanı
çıktı dedi ki: “Türkiye’de yargıya güven azaldı, problem var, onun için biz
reform yapacağız.” Yargıda reform, böyle anlattılar bir salon toplantısında.
Sonra ilk paket geldi. Yargıda reform dedikleri, yargıyı daha berbat bir hâle
getiren bir paketti. Biz hep dedik belki sonrasında olur, sonrası işte bu kanun
teklifi, 207 sayılı Kanun Teklifi. Corona günlerinde, aslında ülkenin bambaşka
şeyleri konuşacağı bir dönemde, 11 kanunda değişiklik üzerinde günlerdir
konuşuyoruz günlerdir; pardon, tabii, biz konuşuyoruz muhalefet olarak, siz
okumuyorsunuz, konuşmuyorsunuz, sadece el kaldırıp indiriyorsunuz.
CAHİT
ÖZKAN (Denizli) – Biz bir yıl okuduk, bir yıl çalıştık, şimdi sıra sizde. 
AYŞE
ACAR BAŞARAN (Devamla) - Buraya da gelip oturmuyorsunuz, oy verme zamanı koştur
koştur bir geliyorsunuz, işte, gelip burada oy vermek için yetişmeye
çalışıyorsunuz. 
CAHİT
ÖZKAN (Denizli) – Biz bir yıldır çalışıyoruz.
AYŞE
ACAR BAŞARAN (Devamla) - Çünkü zaten sizin derdiniz değil. “Binlerce insan
cezaevinde ne yaşıyor? Binlerce insan şu anda cezaevlerinde sağlıksız
koşullarda ölümle yüz yüze mi?” diye bir derdiniz olmadığı için, buraya gelip
dinleme zahmetinde bile bulunmuyorsunuz. 
SALİH
CORA (Trabzon) – Bize niye sataşıyorsunuz? Bize sataşmayın.
AYŞE
ACAR BAŞARAN (Devamla) - Ama arkadaşlar, bugün Adalet Bakanı açıklama yaptı, 75
infaz memurunda corona hastalığı çıkmış, 75. Bu, kabul ettiği sayı. 3 mahpus
açık cezaevinde yaşamını yitirmiş; bu da kabul edilen sayı ama bu sayının daha
fazla olduğunu biliyoruz. Ama bu, sizin derdiniz olmadığı için, burada zahmet
edip oy kullanmaya geldiğinizde bile bin türlü laf söylüyorsunuz muhalefete
“Bizi niye buraya getiriyorsunuz?” diye. Ya, bu bile derdiniz değil. 
SALİH
CORA (Trabzon) – Niye sataşıyorsunuz bize ya? 
CAHİT
ÖZKAN (Denizli) – Genel Kurula kadar alt komisyonda, komisyonda gerekli
çalışmayı yaptık, az biraz da siz oyalanın. 
AYŞE
ACAR BAŞARAN (Devamla) - Arkadaşlar, 11 kanunda düzenleme var bunda, 11. Ben
hatırlatayım, tarihe not düşelim, bunu yapıyoruz artık. Tabii, bu tarih sizin
için nasıl bir tarih olacak, dönüp baktığınızda ne hissedeceksiniz, ben
bilemem. “Çocuklarınız” dediğimizde “çocuklarınız” demeyin diyorsunuz ama
vallahi 80 darbesi döneminde Anayasa’ya “Evet.” diyenin kendisi de çocukları da
sahip çıkamadı aldığı karara. 
Şimdi,
bu kanun şöyle lanse edildi…
CAHİT
ÖZKAN (Denizli) – Sizin darbe seviciliğiniz var. İllaki demokratik düzeni
darbecilerle beraber kıyaslıyorsunuz.
MERAL
DANIŞ BEŞTAŞ (Siirt) – Söz alın, cevap verin.
OYA
ERSOY (İstanbul) – Dinle, dinle!
AYŞE
ACAR BAŞARAN (Devamla) – Grup Başkan Vekili bu şekilde sataşmaz. Eğer size bir
sataşmam olduğunu düşünüyorsanız kürsüden söz alırsınız. Bu da yeni bir usul
olarak karşımıza çıkıyor.
Şimdi,
11 kanun; bunlardan iyiye giden bir tane düzenleme yok, tek bir reform
sayılabilecek bir adım yok, demokratikleşmeyle ilgili tek bir adım yok. Ne
yapıyorsunuz? Kendinize bağlı infaz hâkimlerini iyice kalıcılaştırıyorsunuz.
Koşullu salıvermeyle ilgili düzenleme yapıyorsunuz, denetimli serbestlikle
ilgili düzenleme yapıyorsunuz ama taraflı ve kendinize göre, işte terörist,
size göre terörist, bize göre siyasi tutsak dediğimiz insanları bir şekilde
cezaevinde ölüme terk edip diğerlerini kayırarak yapıyorsunuz bunu.
Cezaevindeki koşulları iyice ağırlaştırıyorsunuz, bu kanun teklifinin tümünde,
gazete kısıtlaması getiriyorsunuz, basın yayın her türlü içeriye girişi
engelleme, şu ana kadar fiilî engellemeyi kalıcılaştırıyorsunuz. Yakalama
kararını öyle bir hâle getiriyorsunuz ki yakalanacak kişinin, belki etrafında
bütün tanıdıklarının, bütün herkesin evine gidip arama yapma yetkisini
tanıyorsunuz kendinize, bunu niye yaptığınız çok belli. 
Yine
idare ve gözlem kurulları kuruyorsunuz, idare ve gözlem kurullarını kendinize
bağlı bir biçimde kuruyorsunuz, hepsi sizin memurlarınızdan oluşan kişiler ve
buna göre karar alacaklar. 
Disiplin
cezalarını daha da genişletiyorsunuz, kurumun dışındaki savunma hakkını bile
kapsayacak söylem ve eylemleri disiplin kararı hâline getiriyorsunuz, yine
hastanede yapılan herhangi bir eylem ve söyleme disiplin cezası verilmesi
konusu yapıyorsunuz. Şimdi, corona günlerinde, işte, tam bunu tartışıyorsunuz,
tıpkı corona günlerinde aldığınız bütün kötü kararlar gibi bu kötü karar da
sizin sicilinize işlenecek. Ama keşke, sizin sicilinize işlemekle kalsaydı,
binlerce insan, aileleriyle beraber milyonlarca insan tedirginlikle, kaygıyla
şu Meclisi dinliyor kaç gündür? 
Başkan,
rica etsem, bir dakikayla toparlıyorum, son konuşmalar zaten.
(Mikrofon
otomatik cihaz tarafından kapatıldı) 
BAŞKAN
- Tamamlayın sözlerinizi.
AYŞE
ACAR BAŞARAN (Devamla) - Milyonlarca insanın gözü burada, bu Mecliste, “Bir
düzenleme çıkar mı, bu Meclis üstüne düşen sorumluluğu yerine getirir mi” diye
beklenti içerisindeyken, siz, dün de günlerdir ifade ettiğimiz gibi, belli
suçları kendinize göre toplumsal olarak bir tehlike görmeyip dışarıya
salıyorsunuz ama size göre tehlikeli olanları, size göre, bakın, sizin
iktidarınıza göre tehlikeli olanları, söz söyleyenleri, sizin yaptığınız
suçları gazetelerde yazanları, size muhalif olanları, kadınları,
akademisyenleri içeride ölüme terk ediyorsunuz, işte, bu siciliniz, maalesef,
sadece sizin için değil, bu toplum için de büyük bir tehlike, toplumsal barış
açısından büyük bir tehlike. Bakın, bu insanlardan, aileleriyle beraber
milyonlarca insandan söz ediyorum ve siz, bu toplumun belki onlarca belki
yüzlerce yıllık barışının altına, temellerine bir dinamit koyuyorsunuz bu
teklifle ve buraya gelip oy verirken bile bin türlü hakaret ediyorsunuz
bizlere. Artık ben vicdan demiyorum, artık ben izan demiyorum, artık ben
tarihiniz demiyorum; sizin kararınız ama son kez sizi bu insanların sesini
duymaya çağırıyoruz.
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 66’ncı maddesinin birinci
fıkrasında yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz. 
 Dursun Müsavat Dervişoğlu  Ayhan
Erel  Arslan Kabukcuoğlu 
 İzmir  Aksaray
 Eskişehir
 Yasin Öztürk  Ayhan
Altıntaş  İbrahim Halil Oral 
 Mersin  Ankara
 Ankara 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde söz talebi Sayın Ayhan Erel’in.
Buyurun
Sayın Erel. (İYİ PARTİ sıralarından alkışlar) 
AYHAN
EREL (Aksaray) – Sayın Başkan, değerli milletvekilleri, yüce Türk milleti; ta
Komisyondan bu tarafa düzenlemekte olduğumuz kanun metninin bazı
eksiklikleriyle milletin, vatandaşın vicdanında yer bulmadığını söylemiştik.
Özellikle “kader mahkûmu” diye nitelendirdiğimiz insanların bu düzenlemeden
faydalanmaması, vicdan sahibi insanların kabul edemeyeceği bir durum. 
Muhakkak
sizlere de çokça mesajlar geliyordur, müsaade ederseniz, ben bunlardan 2
tanesini sizlerle paylaşmak istiyorum: “Bizim alt komşularımız, bir dairede,
kalabalık, 16-17 kişi yaşıyorlardı. Çok gürültü yapıyorlardı, arada rica
ediyorduk ama küfür ediyorlardı. Pazar sabahı saat 05.00’te yine gürültü
başladı. Onların alt komşusu aradı, ‘Polisi aradım, bakmadı. Siz arar mısınız?’
dedi. Polisler geldi; kalabalık, evde polisle münakaşaya girdi. Polis, büyük
ağabeyi karakola götürürken evde kalan tüm erkekler bizim kapımıza dayandılar
demirlerle. Polisi geri aradık, geldi, bunları zorla aşağıya indirdi. Babama
dediler ki: ‘Gel zararını karşılasınlar.’ tehlikeli insanlar babam da ‘Olmaz.’
dedi. Balkondan bakıyorduk, babam çıkar çıkmaz 8 kişi babama saldırdı. Kardeşim
21 yaşındaydı. Biz aşağıya ininceye kadar babam kusmaya başlamıştı. Sokakta
polislerin yanında annemi, beni, kardeşimi darp ettiler. Takviye geldi, ambulansa
bile götüremediler bizi. Annem sokakta sürüklenirken eteği başına geçmişti.
Hastaneye götürdüler, hastaneden çıkmadan onlar serbest kalmıştı, bizim
haberimiz yoktu. Ertesi gün hastane çıkışında doktor benden bir film daha
istedi. Ben de annem ile babamı bekletmemek için eve yolladım, kardeşim de
evdeydi ve eve gittiğimizde onlardan biri beni merdivende yakaladı, bana
saldırdı, pantolonumu parçaladı. Kardeşime bağırdım, o da o an bizim dairede
merdivenin başından aşağıya doğru ateş etti. Bu ateş sonucunda biri, on yedi
gün sonra öldü; biri de silah sesine çıkıyor; içeriden ‘Çıkma.’ diyorlar.
Çıkan, seken kurşunla olay yerinde hayatını kaybetti. Seken kurşunla ölen kişi
için olası kastla on yedi yıl altı ay, diğeri için on iki yıl sekiz ay toplamda
otuz yıl yatarımız oldu. Kardeşim 2 üniversite mezunu, başarılı, terbiyeli bir
çocuktu.” Mektubun biri bu. 
Biri
de: “26 yaşında uyuşturucu bağımlısı bir sapık tarafından kaçırıldım. Saatlerce
bir konteyner içinde tutuldum, dayak yedim, hakarete ve cinsel saldırılara
uğradım. Şahıs bir süre tutuklu kaldı ve sonra tutuksuz yargılanmak üzere
serbest bırakıldı. Serbest kaldıktan sonra erkek kardeşim bu şahsı yaraladı,
şahıs basit tip müdahaleyle üç gün sonra hastaneden çıkmasına rağmen, benim
kardeşim öldürmeye teşebbüsten on iki yıl ceza aldı, yetmedi, hayatımı mahveden
şahıs on dört yıl almıştı. Beni kurtaran 6 polisin şahitliğinde, Adli Tıp
Kurumunun raporuna ve 155 Polis İmdat hattında bulunan yardım çağrısı kaydıma
rağmen, dosya Yargıtay tarafından bozuldu. Benim kardeşim on iki yıl alırken,
bana bunları yaşatan şahıs altı yıl dokuz ay ceza aldı, dosyası Yargıtayda,
daha cezaevine girmedi ama kardeşim, TCK 81’den hâlâ cezaevinde. Saygın bir
aileyiz. Bu olayla birlikte hayatımız ve itibarımız yerle bir oldu.
Şimdi,
cinsel istismara maruz kalan ben mi suçluyum? Fail tutuksuz yargılandığı için
psikolojisi bozulan ailem ve o psikolojiyle onu yaralayan kardeşim mi suçlu?
Yoksa faili serbest bırakıp sonrasında bu yaşananların sebebi olan, yüce
adaletine sığındığımız mahkeme heyeti mi suçlu? Yoksa tecavüzcünün dosyasını
bozup onu yedi yılla ödüllendirirken benim kardeşimi on iki yıla mahkûm eden
Yargıtay mı?
Bugün
benim sesim siz olun, hiçbir şey olmasa bile kendi vicdanlarında boğulsunlar.
Tek isteğim, adımı vermeyin.”
Değerli
milletvekilleri, gördüğünüz gibi, buna benzer, Türkiye’de binlerce “kader
mahkûmu” diye nitelendirdiğimiz, namusunu, anasını, bacısını, malını korumak
amacıyla, hedef gözetmeksizin meydana gelen hadiseler neticesinde eli kana
bulaşan, eli silaha uzanan insanlar var. Buradan bu insanların faydalanmaması,
maalesef, kamu vicdanını zedelemiştir.
Bilgilerinize
sunarım.
Saygılar
sunarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
66’ncı
maddeyi oylarınıza sunuyorum: Kabul edenler… Etmeyenler… Kabul edilmiştir.
67’nci
madde üzerinde 2’si aynı mahiyette olmak üzere 4 önerge vardır. Okutacağım ilk
2 önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte olan 207 sıra sayılı Ceza ve Güvenlik Tedbirlerinin
İnfazı Hakkında Kanun ile Bazı Kanunlarda Değişiklik Yapılmasına Dair Kanun
Teklifi’nin 67’nci maddesinin teklif metninden çıkarılmasını arz ve teklif
ederiz.
 Serpil Kemalbay Pekgözegü Hüda
Kaya Murat Çepni
 İzmir İstanbul İzmir
 Tuma Çelik Gülüstan
Kılıç Koçyiğit Ömer Faruk Gergerlioğlu
 Mardin Muş Kocaeli
Aynı
mahiyetteki diğer önergenin imza sahipleri:
 Tufan Köse Süleyman
Bülbül Zeynel Emre
 Çorum Aydın İstanbul
 Turan Aydoğan Alpay
Antmen Abdurrahman Tutdere
 İstanbul Mersin Adıyaman

BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk söz Sayın Alpay Antmen’de.
Buyurun
Sayın Alpay Antmen. (CHP sıralarından alkışlar)
ALPAY
ANTMEN (Mersin) – Teşekkür ederim Sayın Başkan.
Değerli
milletvekilleri, teklifin 67’nci maddesinde hükme bağlanmak istenen,
işyurtlarında çalışan mahkûmlar yanında tutuklulara da ücret ve fazla mesai
ödenmesi ve kâr payı verilmesi doğrudur; doğrudur ama şu an ceza ve
tevkifevlerinde görevli bütün personelin özlük haklarının hâlâ düzeltilmemiş
olması ise çok daha vahimdir. 
Değerli
milletvekilleri, gelelim esas konuya. Adalet Komisyonunda on sekiz saat
aralıksız görüşülen ve bugün itibarıyla yüce Meclisimizde yedi gündür aralıksız
görüştüğümüz af teklifinin son maddelerine geldik. İlk günden beri, size bir
şey anlatmaya çalışıyor ve bu af teklifinize katkı vermeye uğraşıyoruz. İlk
günden beri, bu teklifin adil olmadığını, eşit olmadığını ve vicdan
içermediğini defalarca söyledik. İlk günden beri “Gelin, bu teklifi hep beraber
vicdanlı ve adaletli bir yasaya dönüştürelim.” dedik ama siz ne yaptınız?
Önergelerimizin tamamına “Hayır.” dediniz, yetmedi; bir Sayın Grup Başkan
Vekiliniz sosyal medyada verilen önergelerle dalga geçti. Neyiyle dalga
geçiyorsunuz Allah aşkına? Yetmedi mi? Bırakın şu algı operasyonlarınızı. 
Peki,
o zaman açık konuşalım. Hiç önerge vermeseydik de çete üyeleri, kadınları
darbedenler ve dolandırıcılar dışarı çıkarken, gazetecilerin, yazarların,
muhaliflerin, düşünce suçlularının içeride kalmasına ortak mı olsaydık? İlerde
bu teklif yüzünden çıkan birisi bir kadını öldürdüğünde, bu teklif yüzünden
çıkan birisi birini dolandırdığında, bu teklif yüzünden çıkan birisi bir
diğerini gasbettiğinde, bu teklif yüzünden çıkan birisi bir dükkânı ya da evi
soyduğunda… Biz, bu günaha ortak olmuyoruz, biz, bu günaha ortak olmayacağız.
Biz, bu adil olmayan, eşit olmayan, vicdan taşımayan, hukukun evrensel
normlarıyla bağdaşmayan teklifinize payanda olmayı reddediyoruz. (CHP
sıralarından “Bravo” sesleri, alkışlar) Siz, çete üyelerini, kadınları
darbedenleri, hırsızları ve dolandırıcıları dışarı çıkarın; gazeteciler,
yazarlar, muhalifler, düşünce suçluları içeride kalsın, çek suçlularını hapse
atın. Bu, size yakışır, biz, buna ortak değiliz.
Değerli
milletvekilleri, günlerdir bu teklifi eşit, adil, hukuki ve vicdanlı bir hâle
getirelim diyoruz. Biz, olumlu ve adil bir çaba beklerken siz ne yaptınız?
Hiçbir şey. 
Bakınız,
görüştüğümüz af meselesi, bu salgın günlerinde 3-5 maddeyle bir günde
yapılabilecek bir iş iken günlerdir, “Benim dediğim dedik.” mantığıyla hiçbir
düzeltmeye yanaşmayıp bu af işini siz geciktirdiniz. Bir hafta önce
cezaevlerinden çıkacak mahkûmları fazladan bir hafta orada tuttunuz, gecikmeden
sadece ve sadece siz sorumlusunuz.
Değerli
milletvekilleri, eşit, adil, hukuki ve vicdanlı olmayan bu af teklifinizi biraz
sonra kabul edeceksiniz ama bakın, mesela tarihe not düşelim: Dosya, ilk derece
mahkemesinde hüküm verildikten sonra bölge adliye mahkemesine veya Yargıtaya
geldiğinde, sanık tutuklu ise kişinin salıverilmesine veya tutuklama yerine
adli kontrol tedbiri uygulanmasına yönelik taleplerle ilgili olarak ya da resen
bölge adliye mahkemesi veya Yargıtay yanında ilk derece mahkemesine UYAP
üzerinden karar verme yetkisi verilmesi bu kanun teklifinin en hatalı
hükümlerindendir, bunun zararlarını ilerleyen zaman içinde göreceksiniz.
Mesela, infaz kanununda mükerrirlere ilişkin hükümde yapılan değişiklikle,
tekerrür bazı suçlar bakımından etkisini artık kaybedecektir. Bakın, mesela
teklifinizde yer alan istisnalar arasında sayılan suçların gelişigüzel
belirlenmesi, suçların niteliğinin gözetilmemesi adaletsiz uygulamalara neden
olacaktır. Mesela, birçok madde, örneğin geçici 6’ncı madde haksızlık ve
hukuksuzluklar yaratacaktır. 
Değerli
milletvekilleri, bu düzenlemelerde, aynı hukuki değeri koruyan ve haksızlık
muhtevası itibarıyla birbirine yakın olan suçlardan dolayı farklı işlemlere
tabi tutulması, Anayasa’daki eşitlik ve hukuk devleti ilkeleri bakımından
Anayasa’ya açıkça aykırıdır. Yapılması gereken iş, hükümlülerin işledikleri
suçlardan hareketle değil, suçların örgütlülük, tehlikelilik, mükerrerlik gibi
durumlarının göz önünde bulundurulması iken, bu düzenlemeniz eksik, hatalı,
yanlış, vicdansız olmuştur, adalete uygun değildir, adil değildir, eşit
değildir. Uyarması bizden, gerisinin takdiri, suçu, günahı, vebali size aittir
diyor, saygılarımı sunuyorum. (CHP sıralarından alkışlar) 
BAŞKAN
– Aynı mahiyetteki önergeler üzerinde Sayın Ömer Faruk Gergerlioğlu.
Buyurun.
(HDP sıralarından alkışlar)
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; yasa
teklifi gördüğümüz kadarıyla onaylanacak ama cezaevlerindeki sorunlar
bitmeyecek. Hükümlü ve Tutuklu Haklarını İnceleme Alt Komisyonu olarak
cezaevlerinde ziyaretlere gittik, birçok cezaevinde gözlemler yaptık ve
gerçekten çok vahim insan hakları ihlalleri gördük. Biz, bu ihlalleri
raporlarımızda ayrıntılı bir şekilde anlattık. 
Son
zamanlardaki cezaevleri raporları, belki de Türkiye Cumhuriyeti tarihinin en
ağır ihlallerle dolu olan raporlarıdır arkadaşlar ve bu raporların oluşumu,
iktidar partisi vekillerinin de engelleyemeyeceği bir şekilde gerçekleştirilmiştir
çünkü koğuşlarda, oradaki göz yaşartan ihlalleri, her farklı partiden
vekillerle beraber çok net bir şekilde gördük ve raporladık. Neler gördük?
Bakın,
size en son gittiğimiz Keskin Cezaevinden bir örnek vereyim ve o cezaevindeki
bazı siyasi koğuşların hâlinin hiç değişmeyeceğini de bildiğim için girdiğimiz
bir kadın koğuşundan size örnek vereyim. Cezaevinden çıkmasına izin
vermediğiniz insanların durumu nasıl, bir de benden dinleyin çünkü biz
gözümüzle o koğuşlardaki felaketi, sefaleti ve gerçekten son derece üzücü
görüntüleri gördük. Keskin Cezaevinde girdiğimiz kadın koğuşu 8-10 kişilik bir
koğuştu. Kadınlar bizi ayakta karşıladılar. Biz vekiller olarak onların hâlini
hatırını sorduk ve “Neler yaşıyorsunuz anlatın." dedik. Kadınlar bizi koğuşun
üst kattaki yatak odasına çıkardı. 8-10 kişilik koğuşta 21 kadın, 1 çocuk
kalıyordu. Üst kata çıktık, üst katın iki duvarında da bir su sızıntısı vardı,
rutubet vardı ve akıyordu, hatta yataklarının üstüne su damlıyormuş, yatakları
çekmişler. Keskin’de geceleri çok soğuk olmasına rağmen, içerisi çok kalabalık
olduğu için camları mutlaka açıyorlarmış. Camın dibindeki hasta oluyormuş, camı
kapattığı zaman odadakiler havadan boğuluyormuş; bunu anlattılar.
Yine,
cezaevi gözlem kurullarının yetkilerini artırdınız bu yasa teklifindeki
maddelerle. Belki siz, o koğuşları görmeyen vekiller olarak bunun ne anlama
geldiğini çok bilemediniz ama biz o kadınlardan, erkeklerden dinlediğimizle,
cezaevi gözlem kurulunun yetkilerinin artırılmasının ne demek olduğunu çok iyi
biliyoruz. 
Bakın,
kadınlar şunu söylüyordu bize, ağlayarak anlatıyorlardı: “Jandarmalar baskın
yaptıklarında, içeri girdiklerinde, arama yaptıklarında âdeta bir düşman koğuşu
ararmış gibi muamele yapıyordu ve biz, koğuşumuza aramadan sonra geri döndüğümüzde
yerde iç çamaşırlarımızı buluyorduk, askılıklarımızın kırık olduğunu
buluyorduk, kitaplarımızın yerlere atıldığını görüyorduk. Biz ne yaptık ki bunu
bize reva gördüler? ” diyorlardı. Bu dediklerime itiraz etmeyin çünkü bunlar
raporlarımızda da var. Diyarbakır raporunda, Elâzığ raporunda, Silivri
raporunda tüm bu ihlaller var, hiç itiraz etmeyin, hepsi var.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ÖMER
FARUK GERGERLİOĞLU (Devamla) – Değerli arkadaşlar, bu cezaevindeki çocukların
durumu daha vahim. 800’den fazla bebek ve çocuk var, 0-1 yaş arası 200 bebek
var. Biz, onları, o havalandırmalarda gördük. Annesi diyordu ki: “Çocuğumun hiç
oyuncağı yok. 1 tane bisikleti var, başka bir oyuncak yok, içeri alınması çok sorun.”
Yine,
Diyarbakır Cezaevine gittiğimizde 4 yaşındaki küçük Dilda’yı görmüştük. İsmini
bile unutamıyorum, demek ki bende bir iz bırakmış değil mi? O çocuğun
fizyolojik ve psikolojik açıdan neler yaşadığını orada biz hepimiz gördük. Bu
çocuklar hem beslenmesi yetersizdi hem de psikolojik açıdan çok önemli sorunlar
yaşıyorlardı. Daha önemlisi, bu çocukları da geçin, anne baba mahpus olduğu
için binlerce çocuk şu anda dede, nine, teyze, dayı yanında perişan durumda ve
bu yasayı en çok da onlar bekliyor arkadaşlar, en çok da onlar bekliyorlar ve
şu anda bu yasada ayrımcı bir sonucun çıkması…
(Mikrofon
otomatik cihaz tarafından kapatıldı) 
GARO
PAYLAN (Diyarbakır) – Sayın Başkan…
BAŞKAN
– Ben ilave süreyi verdim Sayın Paylan.
GARO
PAYLAN (Diyarbakır) – Tamam Sayın Başkan.
ÖMER
FARUK GERGERLİOĞLU (Devamla) – Sözümü bitireyim.
BAŞKAN
– Tamamlayın sözünüzü.
ÖMER
FARUK GERGERLİOĞLU (Devamla) – Bakın, burası gerçekten çok önemli. Hepiniz anne
veya babasınızdır. Ben o dramlara şahitlik ettim. Cezaevlerinde 800’ünü aşkın
bebek, çocuk var, herkes bunu biliyor ama ben daha çoğunu biliyorum. Nedir
biliyor musunuz? Anne ve babası birlikte mahpus olduğu için 3-4 çocuklu
ailelerin perişan olduğunu, çocukların akrabaları yanında sersefil olduğunu,
silme, hepsinin psikolojiklerinin bozuk olduğunu çok yakından biliyorum. Bu,
gerçekten sadece o aileleri değil, bizim neslimizi mahveden bir durumdur
arkadaşlar, bu konuya böyle bakalım. Yarın öbür gün bu çocuklar psikolojik
sorunlar yaşadığında belki milyarlar dökeceğiz bu sorunları halletmek için. Şu
anda çok basitti bu çocukların anne babalarına özgürlük yolu açmak veyahut da
evde hapis ve benzeri yollarla, adli tedbirlerle bir yol açabilmek çok çok
önemliydi ama maalesef, bu fırsat kaçırıldı. (HDP sıralarından alkışlar)
BAŞKAN
– Teşekkür ediyoruz Sayın Gergerlioğlu. 
Aynı
mahiyetteki önergeleri oylarınıza sunuyorum: Kabul edenler... Etmeyenler… Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 67’nci maddesinin birinci
fıkrasında yer alan “eklenmiş” ibaresinin “ilave edilmiş” ibaresiyle
değiştirilmesini arz ve teklif ederiz. 
 Dursun Müsavat Dervişoğlu  Ayhan
Erel  Arslan Kabukcuoğlu
 İzmir  Aksaray
 Eskişehir 
 Yasin Öztürk Ayhan
Altıntaş
 Denizli  Ankara

BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Arslan Kabukcuoğlu’nun. 
Buyurun
Sayın Kabukcuoğlu. (İYİ PARTİ sıralarından alkışlar)
ARSLAN
KABUKCUOĞLU (Eskişehir) - Sayın Başkan, değerli milletvekilleri; 207 sıra
sayılı Kanun Teklifi üzerinde İYİ PARTİ Grubu adına söz almış bulunuyorum. Hepinizi
saygıyla selamlarım. 
Günlerdir
konuşuyoruz, on sekiz saatte alelacele yasa teklifini Komisyondan geçirdiniz.
Adalete güveni daha fazla zedeleyecek, toplum vicdanını yaralayacak
uygulamalardan vazgeçmeliyiz, daha aklıselimle toplumun tüm kesimlerinin
üzerinde uzlaştığı düzenlemeler yapmalıyız. AK PARTİ milletvekilleri hep bir
ağızdan muhalefeti topyekûn kanun teklifinin çıkmasına engel olmakla itham
etmektedirler. Madem bizi dinlemiyorsunuz o zaman sizin dinleyeceğinizi umduğum
iki tane örnek vermek istiyorum: Birinci örnek, Yeniçağ gazetesinde 24 Eylül
2019 tarihinde yayımlanan bir habere göre, ülkemizdeki yüksek yargı
organlarından Anayasa Mahkemesinin Başkan Vekili Engin Yıldırım, Anayasa
Mahkemesine Bireysel Başvuru Sisteminin Desteklenmesi Ortak Projesi’nin kapanış
konferansında: “Yapılan kamuoyu araştırmalarında, maalesef, ortaya çıkan bir
sonuç var. Türk yargı sistemine güven son derece düşük. Belki şu veya bu yargı
organı olarak bakıldığında az bir şekilde farklılıklar meydana geliyor olabilir
ama genel olarak Türkiye’de yaşayan insanlar Türk yargı sistemine pek fazla
güvenmiyor. Bu, çok ciddi bir sorun. Yargıyla muhatap olanların yargıya güveni
muhatap olmayanlara göre çok daha düşük.” demiştir. 
İkinci
örnek, yine diğer bir yüksek yargı organımız Yargıtayın eski Başkanı İsmail
Rüştü Cirit, İhlas Haber Ajansına 7 Mart 2020 tarihinde verdiği demeçte,
Antalya’da Fikri ve Sınai Mülkiyet Suçları Çalıştayı’nda şu uyarılarda bulunma
ihtiyacını duymaktadır: “İnsan hakları alanında sıfır ihlal olması gerçekleştirilecek
bir amaç değil, sürekli ve yoğun çabayla ulaşılmak istenen bir ideal olarak
nitelendirilebilir. Adalet sistemi, ülke ekonomisi dâhil olmak üzere,
toplumdaki herkesi ve her sektörü doğrudan ilgilendirmektedir. Bu nedenle,
yargı sistemine ilişkin sorunlar toplumun her kesiminin meşru bir alanı
içindedir. Tüm adalet aktörlerinin ve karar vericilerin bu gerçeğin farkında
olması gerekir. Toplumun yargıya güven duymadığı bir hukuk sisteminde yargı
bağımsızlığı ve tarafsızlığı sağlanamaz. Yargı etiği ilkeleri ile insan
haklarının korunması ve hukuki güvenliğin sağlanması arasında çok sıkı bir bağ
vardır. İyi hukukçular yetiştiremezsek ve onları geliştiremezsek hangi sistemi
getirirsek getirelim başarılı sonuçlar elde edemeyeceğimizin farkında olmalıyız.”
diyor Sayın Cirit. 
Değerli
arkadaşlar, on yedi yıllık iktidarınızda yargıya güven her geçen yıl azaldı.
Öğretim görevlisi olmadan açılan hukuk fakülteleri, hukukçu olmadan atanan
dekanlar hukuk eğitimini iyice sıradanlaştırdılar. Son darbeyi de mülakat
sistemiyle liyakati öteleyen, sadakate yer veren, partiden referans getirmeyen
kişileri hâkim, savcı yapmayarak vurdunuz. 
Genel
Başkanımız Sayın Meral Akşener “Türkiye adalet arıyor. Hukuk, adalet vatandaş
içindir. Adaleti tesis edemezseniz milletin vicdanında mahkûm olursunuz.”
demektedir. Şimdi bir teklif getirmişsiniz, yaptığınız tüm bu yanlış
uygulamalarla tıka basa doldurduğunuz hapishaneleri boşaltmaya çalışıyorsunuz.
AK PARTİ milletvekillerinden beklerdik ki getirdiğiniz bu düzenlemelerle yargıya
olan güveni artıracak, toplumda adalet duygusunu pekiştirecek teklifler
sunulsun ve savunulsun. Maalesef bu konuda tek bir söz duymadık. 
Şehrim
Eskişehir’de Hacı Süleyman Çakır Huzurevinde 70 kadar mukim insan vardır.
Bunlarda corona virüsü tespit edilmiş olup hepsi hastaneye kaldırılmıştır. Acil
şifalar diliyorum. 
Yüce
Meclisi saygıyla selamlarım. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin çerçeve 67’nci maddesiyle değiştirilen
4301 sayılı Kanun’un 8’inci maddesinin dördüncü fıkrasının ve aynı maddeye
eklenen beşinci fıkranın aşağıdaki şekilde değiştirilmesini arz ve teklif
ederiz.
“İşyurtlarının
yıllık bilançolarında tahakkuk edecek her türlü faaliyet dışı gelirleri ve
faizler hariç olmak üzere kârlarının % 30'unu aşmamak üzere;
a) İşyurtlarında
görevli personel, işçi ve hükümlüler ile tutuklulara, yıllık net ücretinin %
50'sini geçmemek üzere memur maaş katsayısının (10.000) gösterge rakamı ile
çarpımı sonucu bulunacak miktara kadar ve çalıştıkları süre ile yaptıkları işin
özellik ve güçlüğüne göre,
b) Yukarıda
belirtilen bent uyarınca dağıtılan kâr payından kalan miktar işyurtları
kurumunda toplanarak, bu miktardan işyurdu faaliyetlerinde çalışmayıp
sözleşmeli olarak çalışanlar da dahil olmak üzere fiilen ceza infaz
kurumlarında çalışan personele, yıllık net ücretinin % 10'unu geçmemek üzere
memur maaş katsayısının, (4.000) gösterge rakamı ile çarpımı sonucu bulunacak
miktara kadar ve çalıştıkları süreye göre,
İşyurtları
Yüksek Kurulu Kararı ile kâr payı ödenebilir. Bu fıkranın (a) bendi kapsamında
yapılan kâr payı ödemesi (b) bendine göre yapılacak kâr payı ödemesinden az
olamaz. Ödemeler, çalışmayı takip eden bütçe yılında ve bir defada yapılır.”
"Dördüncü
fıkrada ödenebileceği belirtilen kâr payından kalan miktar içinden ayrıca üstün
gayret ve başarı gösteren işyurdu çalışanları ile tutuklu ve hükümlülere,
sözleşmeli olarak çalışanlar da dahil olmak üzere ceza infaz kurumunda çalışan
personele İşyurtları Yüksek Kurulu Kararı ile kâr payı ödeme tavanının yüzde
otuzuna kadar teşvik ödemesi yapılabilir.”
Muhammet Emin Akbaşoğlu  Zeynep Gül
Yılmaz  Arife Polat Düzgün
 Çankırı Mersin Ankara
 Meliha Akyol Fehmi
Alpay Özalan Selahattin Minsolmaz
 Yalova İzmir Kırklareli
 Hasan Çilez
 Amasya
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın Başkanım.
MUHAMMET
EMİN AKBAŞOĞLU (Çankırı) – Gerekçeyi okutun.
BAŞKAN
– Gerekçeyi okutuyorum:
Gerekçe:
Önergeyle,
işyurtlarının yıllık bilançolarında tahakkuk edecek kârlarının dağıtımının usul
ve esasları belirlenmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilmiş önerge doğrultusunda 67’nci maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
68’inci
madde üzerinde 3 adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 68’inci
maddesinin aşağıdaki şekilde değiştirilmesini arz ve teklif ederiz.
“MADDE-68)
2/7/2012 tarihli ve 6352 Sayılı Yargı Hizmetlerinin Etkinleştirilmesi Amacıyla
Bazı Kanunlarda Değişiklik Yapılması ve Basın Yayın Yoluyla İşlenen Suçlara
İlişkin Dava ve Cezaların Ertelenmesi Hakkında Kanunun Geçici 3 üncü maddesinde
yer alan “terör suçları” ibaresi madde metninden çıkarılmıştır.”
 Murat
Çepni Gülüstan Kılıç Koçyiğit Hüda Kaya
 İzmir Muş İstanbul
 Serpil
Kemalbay Pekgözegü Tuma Çelik Oya Ersoy
 İzmir Mardin İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Evet, Komisyonun katılmadığı önerge üzerinde söz talebi Sayın Oya Ersoy’un.
(HDP sıralarından alkışlar)
OYA
ERSOY (İstanbul) – Genel Kurulu selamlıyorum. 
Yedi
gündür Meclisi aralıksız çalıştırarak canhıraş çıkarmaya çalıştığınız teklifin
sonuna geldik. Önce corona salgını nedeniyle diyerek bu teklifi savunmaya
kalktınız, daha sonra ilk günden itibaren iddianızın gerçek olmadığı ortaya
çıktı ve coronayla ilgisi olmadığını itiraf ettiniz. Evet, sizin derdiniz
cezaevindeki mahpusların sağlığı ve can güvenliği değil. Sizin derdiniz, salgın
karşısında halkın sağlığını korumak olmadığı gibi, suç eylemlerinden halkı
korumak da değil. Sizin tek derdiniz var, iktidarınızı korumak, corona
koşullarını fırsata çevirip yandaşlarınızı cezaevinden çıkarmak. Sırf onları
çıkarabilmek için öyle bir teklif hazırladınız ki kadın katillerini, çocuk
istismarcılarını, iş cinayetlerinin faillerini, uyuşturucu tacirlerini koruyup
kollarken, düşünce ve eleştirilerini dile getiren yurttaşlarımızı, haber yapıp
gerçekleri yazan gazetecileri, aydınları, sanatçıları, bilim insanlarını,
iktidara muhalif siyasetçileri, halkın oyuyla seçilmiş milletvekillerini,
belediye başkanlarını, meclis üyelerini kapsam dışı bırakıyor, cezaevlerinde
ölüme terk ediyorsunuz. Biz buradan defalarca söyledik, hukukçular söyledi,
barolar söyledi, kadın örgütleri söyledi ama dinlemiyorsunuz çünkü emir, büyük
yerden. 
Bu
teklif adrese teslim bir özel aftır. Açık açık söyleyin burada, elinizdeki
listede kimler var, canhıraş cezaevinden çıkarmak istedikleriniz kimler?
Buyurun, Cumhurbaşkanının bir af yetkisi var, daha önce de kullandı, Sivas’ta
33 insanımızı diri diri yakan, Sivas katliamının sorumlularından Ahmet Turan
Kılıç’ı affettiği gibi elinizde ne varsa onu da affetsin. Kendi iktidarınızı
kurtarmak için Meclisi neden bu konuda malzeme yapıyorsunuz, alet ediyorsunuz? Biz bir aydır “Coronaya karşı halkı
koruyacak acil önlemler almak için Meclisi çalıştıralım.” dedik ve siz, sırf bu
yasayı çıkarabilmek için, milletvekillerinin sağlığını da tehlikeye atarak yedi
gündür sabahlara kadar burada bizi çalıştırıyorsunuz. 
AHMET
ÖZDEMİR (Kahramanmaraş) – Direndiğiniz için o. 
OYA
ERSOY (Devamla) – Evet, direniyoruz, direnmeye devam edeceğiz. Bu ülkede
diktatörlüğün kurulmasına direnmeye devam edeceğiz, faşizme karşı direnmeye
devam edeceğiz çünkü bu bizim geleneğimiz. 
AHMET
ÖZDEMİR (Kahramanmaraş) – Biliyoruz, niye şikâyet ediyorsun?
OYA
ERSOY (Devamla) – Önce haftada bir gün, salı günü Meclisi çalıştırdınız,
yaptığınız şey patronlara 100 milyar ayırmak oldu. “Temizlik işçileri
çalışırken, sağlıkçılar çalışırken Meclis halk için önlemleri almadan
kapatılamaz.” dedik, yıllardır biriken uluslararası sözleşmeleri getirdiniz ve Mecliste
çalışıyor gibi yaptınız. Biz “İşten atılmalar yasaklansın, işçilere ücretli
izin, halka geçim ücreti.” dedik, siz halka “Evde kal, aç kal; evde kal, işsiz
kal.” dediniz, üstüne de yardım istediniz. Halk can derdindeyken siz bağış
kavgası çıkardınız. Bu ülkede coronayla uğraşmak yerine, coronaya karşı
mücadele edenlerle uğraştınız. “Hemen, acil, yaygın test yapın.” dedik,
yapmadınız ama Sağlık Bakanlığındaki dostları sayesinde hastaneye yatıp testi
yaptıranlar, Covid-19 testleriyle oyun oynayanlar sosyal medyada paylaştı;
bunları gördük. 
AHMET
ÖZDEMİR (Kahramanmaraş) – Sen hangi ülkeden bahsediyorsun?
BAŞKAN
- Sayın milletvekilleri, rica ediyorum, 7’nci günün sonundayız, sadece bir saat
çalışmamız kaldı, lütfen. 
OYA
ERSOY (Devamla) – Halk can derdindeyken siz koruma altındaki doğal alanları
yapılaşmaya açtınız, Kanal İstanbul’un ilk ihalesini siz yaptınız, Salda
Gölü’nde inşaat başlattınız, 8 HDP’li belediye başkanımızı görevden alıp kayyum
atadınız, gerçekleri söyleyenleri gözaltı tehdidiyle, polis ve yargı sopasıyla
susturmaya çalıştınız, 10 Nisan gece yarısı açıkladığınız sokağa çıkma
yasağıyla coronavirüsü kontrolden çıkaran bir karara daha imza attınız, halkı
sokaklara döktünüz. Yaşanan paniğin sorumlusu sizsiniz, sizin halkı düşünmeyen,
halka doğru bilgi vermeyen, halkta güvensizlik yaratan tutumunuzdur. Plansız ve programsız hareket ediyorsunuz,
alınması gereken önlemleri, yapılması gerekenleri zamanında yapmıyorsunuz.
Kamuoyu baskısıyla zoraki adımlar atıyorsunuz ama bu adımlar zamanında olmadığı
için etkisiz oluyor. 
Şimdi,
yaptığınız şey bir başarı hikâyesi yazmak ve bunun için de algı yönetiyorsunuz
ve bu tutumunuz halkın sağlığını tehdit ediyor, halk can derdinde…
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
OYA
ERSOY (Devamla) – …siz kendi iktidarınızın çıkarı için 11 kanunda değişiklik
yapan infaz teklifiyle Meclisi oyalıyorsunuz. Uyarıyoruz, bu tutumunuzdan
vazgeçin. Bakın, bugün, DEV-YAPI-İŞ Avrupa Yakası Temsilcisi Hasan Oğuz’u
bulaşıcı hastalık sebebiyle kaybettik. Hasan, Galataport şantiyesinde
çalışıyordu, orada işçiydi. 20 Martta hiçbir önlem alınmadığı için işi
bırakmışlardı. 3 Nisanda şantiyede 3 pozitif vaka çıktı, 7 Nisanda Hasan kalp
krizi geçirdi, tüm belirtiler Covid-19’u gösterdi ve Hasan’ın ölüm sebebi
bulaşıcı hastalık olarak kayıtlara geçti. Zorunlu olmayan işlerin devamına
karar veren iradeniz bu ölümlerin sorumlusudur. Israrla diyoruz, bu salgın
cezaevlerinde sıçrarsa baş edilemez, sağlık sistemi bunu kaldırmaz. Ne
yapacaksınız? Cezaevlerini mezarlık hâline mi çevireceksiniz? (HDP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin çerçeve 68'inci
maddesine (1) numaralı fıkra olarak aşağıdaki fıkranın eklenmesini arz ve
teklif ederiz.
"Bu
Kanunun uygulamasıyla ilgili olarak 5275 sayılı Kanunun,
a) 105/A
maddesinin (4) numaralı fıkrası, 
b) 106.
maddesinin (9) numaralı fıkrasında yer alan “ve bunun infazında koşullu
salıverilme hükümleri uygulanmaz” hükmü,
c) 110'uncu
maddesinin (9) numaralı fıkrasının (c) bendi hükümleri 
üzerinde
yazılı bulunan düzenleme tarihine göre kanuni ibraz süresi içinde ibrazında,
çekle ilgili olarak “karşılıksızdır” işlemi yapılmasına sebebiyet veren
kişilerin 30/03/2020 tarihine kadar bu şekilde işlemiş oldukları suçlarla
ilgili olarak uygulanmaz.”
 Mehmet Akif Hamzaçebi Turan
Aydoğan Ali Şeker
 İstanbul İstanbul İstanbul
 Süleyman Girgin  Engin
Özkoç
 Muğla  Sakarya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Mehmet Akif Hamzaçebi’nin.
Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; Genel Kurulu
saygıyla selamlıyorum. 
Sözlerime
başlarken, coronavirüsle girmiş olduğu hayat mücadelesini kaybederek vefat eden
Ataşehir Belediye Meclis Üyemiz Sevgili Uğurcan Demir’e Allah’tan rahmet
diliyorum; ailesine, yakınlarına ve Ataşehir Belediyesine sabır ve başsağlığı
diliyorum.
Değerli
milletvekilleri, yasalar adil olmalıdır, yasalar hukuka uygun olmalıdır,
yasalar meşru olmalıdır. Bir yasanın arkasında Parlamento çoğunluğunun olması,
onu yasa yapmaya yetebilir ama onu meşru kılmaya yetmez. Yasaların meşru
olabilmesi için, aynı zamanda doğru olması yani adil olması gerekir. Meşruiyet
-siyasal bir kavram- bir siyasal sistemin, bir liderin, bir siyasal kararın,
bir yasanın arkasında Parlamento çoğunluğunun olmasından ibaret bir kavram
değildir. Elbette bu şarttır ancak bunun yanında bu yasanın adalete uygun
olması gerekir, o takdirde ancak o yasa, o karar, o lider, o sistem meşru
sayılabilir. Meşruiyet, bir kararın, yasanın toplum tarafından tanınma
değeridir, ona atfedilen değerdir.
Şimdi,
sokağa çıkın, sorun, seçim bölgelerinize gidin, gidiyorsunuz; bu yasayla ilgili
olarak size memnuniyetini ifade eden kişi sayısı, memnuniyetini ifade
etmeyenlerden, şikâyetçi olanlardan çok çok azdır değerli arkadaşlar. Eğer, bir
yasa toplumu bölüyorsa, bir kucaklaşmayı sağlayamıyorsa orada problem var
demektir. Tam bin yıl önce Büyük Selçuklu Veziri Nizamülmülk “Siyasetname”
isimli kitabında çok meşhur bir sözüdür, şöyle der: “Küfr ile belki amma zulm
ile payidar kalmaz memleket.” Haksızlık yapıyorsanız, zulüm yapıyorsunuz
demektir. Bu, bütün insanlık tarihi boyunca böyledir, tarihimizden buna birçok
örnek verebiliriz. 
Konumuza
geliyorum, konumuz, düzenlenen karşılıksız çeklerin, karşılıksız çıkmış olması
nedeniyle o çek hakkında “Karşılıksızdır.” işlemi yapıldıktan sonra işleyen
süreçte hapse mahkûm olan vatandaşlarımız. Bu kürsüden bunu daha önce birkaç
kez sizlerin bilgisine sundum. Arkadaşlar, bir af yasası diyorum ama iktidar
partisi “Hayır, af değil, bu şartlı salıverilme” veya “Cezaların ertelenmesi
yasası.” diyor, her neyse, düzenlenen bu yasada birçok suç bu kapsamda
değerlendiriliyor; zimmet, rüşvet, nüfuz ticareti, görevi kötüye kullanma,
ihaleye fesat karıştırma, yağma, dolandırıcılık, daha da çoğaltabiliriz
bunları. Bu suçluların hepsi bu yasanın getirdiği kolaylıklardan faydalanacak
ve büyük bir kısmı bu yasanın yürürlüğe girmesinden itibaren cezaevlerinden
tahliye edilecek. Peki, karşılıksız çek, düzenlenen çekin karşılıksız çıkmış
olması nedeniyle hapse mahkûm olan vatandaşları neden bu yasadan
yararlandırmıyoruz? İktidar partisinin bazı yetkilileri -aslında bazı değil,
iktidar partisinin söz sahipleri, iktidar partisi grubu diyemem asla- diyor ki:
“Efendim, çeke olan güveni korumamız lazım.” Arkadaşlar, çeke olan güven,
devlete olan güven hepsi önemlidir ama siz devlete olan güveni yok ediyorsunuz,
sadece çek nedeniyle değil başka birçok suçu da bu kapsama dâhil etmeyerek.
Devlete olan güven çok daha önemli değil midir? Ekonomide istikrar yoksa,
ekonomiye güven yoksa, devlete güven yoksa, ekonomi politikalarında çeke güven
mi kalır? 
Size
gerçek hayattan birkaç örnek vereceğim. Bakın, bir vatandaşımız bana şöyle bir
yazı yazıyor: “Yapmış olduğum tesislerin açılışını 2 kez Sayın Cumhurbaşkanı
gerçekleştirdi. Son beş yılda bitirmiş olduğum işlerin tutarı 528 milyon
liradır, devam eden işlerin tutarı -8 iş- 206 milyon TL’dir. 8 bin TL aylık
sigorta primi ve vergi ödemesi yapıyordum, 850 kişi istihdam ediyordum, 2018
seçimlerine doğru hak edişlerimi alamadım, sıkıştım. Bana ‘Devam et, hak
edişlerde sorun olmayacak, sana ödeme yapacağız.’ dediler, işime devam ettim,
makinelerimi sattım. Bugün beş yıl hapis cezam var, kaçıyorum.”
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
MEHMET
AKİF HAMZAÇEBİ (Devamla) – Bir başka vatandaşımız ise şöyle yazıyor: “Kırk dört
yıllık fabrikamı ve mağazalarımı kaybettim, her şeyimi kaybettim, ailem
dağıldı. 2018 krizinde çeklerimi ödeyemedim.”
Sevgili
arkadaşlar, dolandırıcılar yararlanıyor. Hatta kim yararlanıyor biliyor
musunuz? Bütün kamuoyunun bildiği bir kader kurbanı daha yararlanıyor bu
yasadan, onu kader kurbanı -parantez içinde ünlem işareti koyuyorum- olarak
isimlendiriyorum, Tosuncuk. Tosuncuk, tam 120 bin vatandaşımızdan para toplayıp
bugün Güney Amerika’da keyif sürüyor. Topladığı paraların tutarı 600 milyon
dolar. Bu yasa çıktığında Tosuncuk’u affedeceksiniz, bu, yazık, batmış iş
adamlarını affetmeyeceksiniz. 
Sayın
Başkan, Sayın AK PARTİ Grup Başkan Vekili, görüşmeye ara verelim, şu konuyu bir
değerlendirelim efendim.
Teşekkür
ediyorum. Hepinize saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 68’inci maddesinin birinci
fıkrasında yer alan “yürüklükten kaldırılmıştır” ibaresinin “çıkarılmıştır”
ibaresiyle değiştirilmesini arz ve teklif ederiz. 
 Dursun Müsavat Dervişoğlu Ayhan
Erel Yasin Öztürk
 İzmir  Aksaray Denizli
Arslan Kabukcuoğlu Ayhan
Altıntaş 
 Eskişehir Ankara
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Ayhan Erel’in. 
Buyurun
Sayın Erel. (İYİ PARTİ sıralarından alkışlar) 
AYHAN
EREL (Aksaray) – Sayın Başkan, değerli milletvekilleri, Yüce Türk milleti; Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 68’inci maddesi üzerine partim İYİ PARTİ
adına söz almış bulunmaktayım. Heyetinizi saygıyla selamlıyorum. 
Teklif
edilen maddeyle doğrudan açık ceza infaz kurumunda infaz edilecek cezalar
kalıcı bir düzenlemeyle belirlenmektedir. Bu nedenle, aynı hususu geçici olarak
düzenleyen 6352 sayılı Kanun’un geçici 3’üncü maddesinin (2)’nci fıkrası
yürürlükten kaldırılmıştır. 
Sayın
Başkan, değerli milletvekilleri; Tarım Bakanlığının 21 ilde yazlık ekimi
yapılacak ürünler için yüzde 75 tohum desteği vereceği açıklandı. 21 il
içerisinde seçim bölgem Aksaray da var ve bundan dolayı Sayın Tarım Bakanına
teşekkürlerimi sunmuştum. Ancak, çiftçi hemşehrilerim beni arayarak “Dağ, fare
doğurdu.” dedi. Neden öyle söylüyorsunuz dediğimde Aksaray’a sadece 1.200
kilogram mısır, 10 ton fasulye tohumu gelmiş. 
Aksaray’da
yaklaşık 204 bin dekar tarlada mısır ekimi yapılıyor, verilen mısır sadece 3
bin dekara yetiyor. Dolayısıyla 201 bin dekarımızda tohum için herhangi bir
gelişme yok. Yine Aksaray’da 13 bin dekarda fasulye tarımı yapılıyor; 10 ton
fasulye tohumu ancak 1.000 dekara yetiyor, geri kalan 12 bin dekarda tohum yok.

Yani
kamuoyunda şöyle bir algı var: Sanki Tarım Bakanlığı talep eden her çiftçiye
hibe tohum veriyormuş gibi algılanıyor. Oysa böyle bir şey yok. Sayın Tarım Bakanı
hangi ile, hangi tohumu gönderecek ve bundan sonra göndermeye devam edecek mi,
onu açıklasın ve oradaki vatandaşlarımızı bu konuda aydınlatsın ki onlar da
ekimlerini ona göre yapsınlar. Aksaray’da gencecik Tarım Müdürü, bu alanda
büyük bir uğraş veriyor ama imkânları kısıtlı.
Ülkemizde
atılan adımlar var ancak sorunları çözmek mümkün değil. Yine, üretici büyük
fedakârlıklarla kendi içerisinde dayanışma ve imeceyle tohumu, fideyi toprakla
buluşturuyor. Aksaray Ziraat Odası, elinden geldiğince orada ekim yapacak
insanlarımıza fide veriyor -Ziraat Odası Başkanımız Emin Koçak’a da buradan
teşekkür ediyorum- ama onların da imkânı sınırlı, devletin imkânlarının devreye
girmesi gerekiyor. 
Yine,
çiftçinin elini güçlendirmek, rekoltesini artırmak, ekimi yapılacak olan yazlık
ekimde de ürünü artırmak, teşvik etmek amacıyla mazotun, gübrenin, ilaç, enerji
ve işçilik gibi girdilerin fiyatlarının düşürülmesi gerekiyor. Yem fiyatları
artıyor, çiftçilerimiz için üretim artık çok maliyetli, devletimizin üretim
maliyetini azaltmak için tüm girdilerde fiyat indirimine gitmesi gerekiyor,
çiftçilerimizden vergi almaması gerekiyor. 
Yine,
bugün, çiftçimiz üretemezse nasıl geçineceğini, borçlarını nasıl ödeyeceğini
düşünüyor. Çiftçilerimizin yaşadığı bu endişeyi ortadan kaldırmak için, dediğim
gibi, girdi maliyetlerinin düşürülmesi ve çiftçilerimize devlet tarafından ürün
alım garantisi getirilmelidir. Mesela, buna örnek olarak, Ankara Büyükşehir
Belediye Başkanı, cumartesi, pazar sokağa çıkma yasağı konulunca pazarcıların elinde
kalan sebze meyveyi satın alarak, hem onların mağduriyetini önlemiş oldu hem de
yoksul vatandaşlara bunu dağıtarak sosyal belediyeciliğin en güzel örneğini
verdi. Devletimiz de Mansur Bey’i takip edebilir, tıpkı maske dağıtımında
olduğu gibi. Sayın Cumhurbaşkanımızın talimatları doğrultusunda, maske bedava
dağıtılacak deniliyor ama Çorum’da Ticaret ve Sanayi Odası üyelerine gelen bir
mesaj var: “Sayın üyemiz, işletmelerinizde çalışanların maske ihtiyaçlarının
karşılanması için Sağlık Bakanlığı Uluslararası Sağlık Hizmetleri AŞ’nin ‘web’
sayfasında yer alan linke tıklayarak ücreti mukabilinde maske temin
edilecektir. Bilgilerinize.” Demek ki maske bedava değilmiş, isteyen parasıyla
da satın alabiliyormuş. 
Yine,
günümüzde süt alımları azaldı, peki arz fazlası ürünler ne olacak? Henüz bir
çalışma yapılmış değil. Örnek olarak daha önce Et ve Süt Kurumu arz fazlası
sütleri almış, işlemiş ve süt tozuna çevirmişti. Arz fazlası ürünler için bu
tip çalışmaların ve üretim planlamasının acilen yapılması gerekiyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Erel.
AYHAN
EREL (Devamla) – Bunların nasıl değerlendirileceği bir plana bağlanmalıdır.
Eğer çiftçilerimiz üretmezse, köylümüz üretmezse Allah muhafaza kıtlık
kapıdadır diyorum, hepinize saygılar sunuyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
68’inci
maddeyi oylarınıza sunuyorum: Kabul edenler…Kabul etmeyenler… Kabul edilmiştir.

69’uncu
madde üzerinde 3 adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 69’uncu
maddesinin aşağıdaki şekilde değiştirilmesini arz ve teklif ederiz.
“MADDE
69 – Bu Kanun 01/07/2020 tarihinde yürürlüğe girer.”
 Zeynel Emre Alpay
Antmen Abdurrahman Tutdere
 İstanbul Mersin Adıyaman 
 Turan Aydoğan Tufan
Köse Süleyman Bülbül
 İstanbul Çorum Aydın
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Evet, önerge üzerinde söz talebi Sayın Turan Aydoğan’ın. (CHP sıralarından
alkışlar)
Buyurun.
TURAN
AYDOĞAN (İstanbul) – Yüce Meclisi saygıyla selamlıyorum.
“Ölüm
toplasa da çiçekleri çiçekte tohum biter mi?” Uğurcan Demir, yol arkadaşımız,
İstanbul’dan, genç kardeşimiz, mimar, meclis üyemiz; kaybettik. Canımız
yanıyor, rahmet diliyorum, yattığı yerde incinmesin diyorum. 
Biz,
bu salondaki boş sandalyelere bile derdimizi anlattık, hatta avizelere bile
anlattık bu yedi gün içerisinde. Size anlatamadığımızı düşünüyordum ama
vazgeçtim bugünkü, dünkü, dün akşamki tablodan sonra. Gördüm ki aslında size de
anlattık ama siz nötrsünüz, ön yargılısınız. Aslında burada nefret tohumları
ekiliyor diye düşünmeye başladım. Nereden itibaren? En son, MİT Kanunu’na
ilişkin ayrık tutma önergenizden itibaren ve üzerindeki istişarelerinizden
itibaren bunu düşünmeye başladım ve çok üzülüyorum. 
Türkiye
Büyük Millet Meclisinin içerisinde birlikte yeşertebileceğimiz bütün alanları
yok ediyorsunuz, çok üzülüyorum. Burada biçimsel olarak da içerik olarak da
meşruluğu çok tartışılacak bir çalışmayı yapıyorsunuz. Biz aslında elimizi
uzatıyoruz, yüreğimizi uzatıyoruz, bilgimizi uzatıyoruz, donanımımızı
uzatıyoruz, toplumdan aldığımız enerjiyi uzatıyoruz; elinizin tersiyle
itiyorsunuz ve bu noktaya kadar geldik. 
Unutmayın
ki biz hassas bir partiyiz, Genel Başkanı adalet için 450 kilometre yürümüş bir
partiyiz biz. Biz o yürüyüşten sonra adalet için özel olarak çalıştaylar yapmış
bir partiyiz. Biz burada 2020 bütçesi görüşülürken sizin bütün
adaletsizliklerinizi 200 küsur sayfalık kitap hâline getirip size kara kitap
diye hediye etmiş bir partiyiz. Bizi buralardan algılayacaksınız. 
Burada
sadece eşitlik ve adalet üzerine kurgulanması gereken bir infaz yasasından
bahsettik, hiçbir şey yapmadınız. Bu Meclis yedi gündür çalışıyor ve siz hiçbir
şey yapmadınız. Yapmadığınız gibi, bir ayıbı daha üzerine eklediniz önergeyle
beraber. Kişiye özel yasa yaptınız. 6 tane gazeteciden korkuyorsunuz,
fikirlerini yazan 6 tane gazeteciden korkuyorsunuz. Türkiye’de MİT Kanunu’na
muhalefetten kaç kişi içeride yatar bundan sonra, bilmiyorum ama 6 gazeteci
için özel hüküm koyuyorsunuz. 
Bakın,
ben size söyleyeyim: Bu insanlar sizin bu koyacağınız yasalardan falan
çekiniyor olsaydılar çoktan size yağdanlık olmuştular etrafınızdakiler gibi.
Var ya, şimdi bir örnek vereceğim, bir yağdanlık gazeteci var, Fuat Uğur. Ekrem
İmamoğlu bundan on-on beş gün önce “Ya, İstanbul’da sokağa çıkma yasağı
getirilmesi gerekir, tedbir almamız gerekir.” dediğinde Ekrem İmamoğlu’na
“FETÖ’cülerle ve işte, PKK’yla, DHKP-C’yle iç içe, kendine öz yönetim ilan
edecek kardeşim, bu OHAL istiyor.” falan filan… “Nedeni, sokaklar boşalacak ve
böyle bir şey olacak” diyecek bir paranoyak anlayış, bir yağdanlık. Ne yaptı
daha sonra biliyor musunuz? Sokağa çıkma yasağı ilan edildiğinde döndü dedi ki:
“Size mi haber verecektik, tabii ki sokağa çıkma ilan edecektik.” 
Şimdi,
bu hastalıklı anlayışa göre, Ekrem İmamoğlu sokağa çıkma yasağı istedi diye
terörist, öyle ya, bu, bu anlama geliyor. Aynı hastalıklı anlayış, geçen akşam
sizin iki saat kala ilan ettiğiniz sokağa çıkma yasağından sonra sokağa
çıkanları eleştirirken diğer yağdanlıklar gibi “tabloya bakın, 15 Temmuz gecesi
gibi” diye yazdı o marketlere giden insanlarla ilgili. Bu hastalıklı
yağdanlıkların fikrine göre, herkes terörist. İşte, biz de dedik ki bu
kanunları yaparken biraz daha dikkatli olalım. Düşünen insanları fikrini ortaya
koymaya çalışan insanları anayasal haklarından yararlandıracak şekilde kanunlar
yapalım. Nedir? Anayasa’nın 25, 26, 27’nci maddesinden 28’inci maddesine kadar
“Düşünce, düşünceyi açıklama, bilim ve sanat özgürlüğü” diye özgürlükler
tanımladık. 
Şimdi,
sizin iktidarınızın döneminde 75 yaşında bir komedyen bir gece sizi eleştirdi
diye sabah beşte gözaltına aldınız, terörist muamelesi yaptınız; yaptınız,
Metin Akpınar’a yaptınız, Müjdat Gezen’e yaptınız. İşte, anlayış bu olunca bu
anlayışa karşı doğru normları koymak zorunda kalıyoruz biz. Aldınız,
götürdünüz, sonra “terörist değil.” diye geri bıraktınız. Bu hâkimler, bu
savcılar da sizin yarattığınız hâkim ve savcılar işte. Bu silsile içerisinde
insanların teminatı olmak zorundayız. 
Bakın,
sizin döneminizde, artık, televizyonlarda hiciv yapılmıyor. 2007’den, 2008’den
sonra, en son, buradaki insanların hatırladığı hiciv sanatçısı “Olacak O Kadar”
programını yapan Levent Kırca’ydı Allah rahmet eylesin. Şimdi, hiçbir
televizyonda siyasi hiciv yapılmıyor, utanmak lazım bundan, arlanmak lazım. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
TURAN
AYDOĞAN (Devamla) – Tamamlayacağım efendim.
Az
önce söylediğim bilim ve sanat hürriyetinin öldürüldüğü anlamına geliyor bu.
Bakın, etrafınızda görebilirseniz, hani yöresel şivelerle dalga geçmenin
dışında, sıradan, 15’inci yüzyıl hicvinin dışında bir şey görebilirseniz,
gelin, beraber izleyelim. Eleştiren kim olursa içeri tıkıyorsunuz. Gelin,
bunları engelleyelim dedik, bunun için emek verdik burada, çare üretmeye
çalıştık ama nötrsünüz, vicdanlarınıza seslendim ben. Vicdanlarınızla ilgili
laf söyleyemem, biz burada mevkidaşız. Biz burada belki -siz vazgeçeceksiniz bu
tutumunuzdan- ileride istişare hâlinde başka işler yapacağız ama burada
beceremedik, vebali sizin üzerinizedir. Bu çıkaracağınız yasa meşru değildir.
Göreceksiniz, belki de bu Mecliste tekrar önümüze başka bir yasa
getireceksiniz, “Bu iş tutmadı.” diyeceksiniz, çok uzun sürmeyecek. Belki
bizimle ortaklaşacaksınız ama o zaman sakın ola demeyin ki: “Biz CHP zihniyeti
tarafından iğfal edildik.” Bu yaptığınız işi bile “CHP zihniyeti” diye
açıklamaya sakın kalkmayın.
Hepinize
iyi akşamlar diliyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Buyurun
Sayın Akbaşoğlu.
V.- AÇIKLAMALAR (Devam)
32.- Çankırı Milletvekili Muhammet Emin Akbaşoğlu’nun,
İstanbul Milletvekili Turan Aydoğan’ın görüşülmekte olan 207 sıra sayılı Kanun
Teklifi’nin 69’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Şöyle: Sayın konuşmacı grubumuza hitaben dedi ki:
“Nötrsünüz, ön yargılısınız.” Bunun, iki kavramlaştırmanın birbiriyle çelişki
arz ettiğini takdirinize sunmak isterim.
Teşekkür
ederim.
BAŞKAN
– Efendim, hatta başka bir şey de söyledi ama o kısmını anlamadım.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 69’uncu maddesinin aşağıdaki
şekilde değiştirilmesini arz ve teklif ederiz.
“Madde
69 – Bu Kanun yayımı tarihini takiben yürürlüğe girer.”
 Dursun Müsavat Dervişoğlu Arslan
Kabukcuoğlu Ayhan Erel
 İzmir Eskişehir Aksaray
 Yasin Öztürk Ayhan
Altıntaş Ümit Beyaz
 Denizli Ankara İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Ümit Beyaz’ın.
Buyurun.
(İYİ PARTİ sıralarından alkışlar)
ÜMİT
BEYAZ (İstanbul) - Sayın Başkan, değerli milletvekilleri; ilgili madde üzerine
İYİ PARTİ adına söz almış bulunuyor, Genel Kurulu saygıyla selamlıyorum.
Değerli
milletvekilleri, her yaptığında hikmet, uyguladığı her politikaya başarı
atfeden AK PARTİ, salgın karşısındaki duruşunu, uyguladığı sağlık tedbirlerini
alkışlamamızı istiyor, sahte bir başarı hikâyesi yazıp toplumun da buna
inanmasını bekliyor; oysa durum hiç de anlattıkları gibi değil. Salgın ülkemize
gelmeden önce beş haftalık bir avantaja sahiptik. Ülkemizde vaka görülmesi
hâlinde de ellerinde bir eylem planı olduğunu belirttiler. Türkiye’nin tedbir
almada ilk harekete geçen ülke olduğunu ısrarla belirttiler. Günlerce iktidar
öyle bir hava oluşturdu ki alınan tedbirlerle coronavirüs salgını bizim
ülkemize uğramayacak zannettik. İlk vakanın üzerinden bir ay geçmiş olmasına
rağmen salgınla mücadelede nasıl bir strateji belirlendi hâlâ kimse anlamış
değil ama sürekli uykusuz kalan başarılı bir Sağlık Bakanından bahsediliyor. 
10
Ocakta Bilim Kurulu oluşturdunuz. Şubat ayında 21 bin 500 vatandaşımızı umreye
gönderdiniz, bu umrecilere son kafile haricinde herhangi bir karantina
uygulamadınız, son kafilenin nasıl karantinaya alındığını da ekranlardan
gördünüz. Vakaların en çok olduğu ABD’nin New York uçuşlarını bile yakın zamana
kadar kapatmadınız. Önce, “Eğitim devam edecek.” dediniz, sonra okulları
kapattınız. Spor müsabakalarını ertelemekte geciktiniz. İlk vakayı 11 Martta
açıkladınız oysa Aytaç Yalman hastanede yatıyordu, ölümünü bile gizlediniz.
“Evde kal” ve “sosyal izolasyon” çağrıları yaptınız ama evde kalmak için evde
kalmanın koşullarını oluşturmadınız. Sokağa çıkma yasağı ilan edilmesini
isteyen herkesi hedef hâline getirdiniz. Salgın yayılırken bilgileri şeffaf
biçimde paylaşmadınız ve salgının gerçek boyutlarını milletten gizlemek
istediniz. İlgili kurumlar ve toplumsal yapıları dışladınız. Toplumsal
dayanışma sağlayacak belediyelerin yardım kampanyasına bile tahammül
edemediniz. Şubat ayında, “Bütün hazırlıkları yaptık, bütün tedbirleri aldık,
elimizde herkese yetecek kit var.” demenize rağmen elinizde ne test kiti ne de
sağlık çalışanlarımızı koruyacak koruyucu malzemeler bile yoktu.
Sağlıkçılarımızı koruyacak malzemeleri ancak mart ayının 20’sinden sonra temin
edebildiniz. Hastaları ve hastaların temaslarını bulmak için gerekli test
kitini devreye sokmanızsa mart ayının sonunu buldu. Bu testleri yapacak
laboratuvarlarımız var. Laboratuvarlarımızın belirlenmesinde zincirleme hatalar
yaptınız. Önce birkaç laboratuvar belirlediniz, daha sonra onların sayısını
artırmak zorunda kaldınız. Bu salgına bakacak hastaneleri tespit ederek, tıp
fakültesi hastanelerini önce devre dışı bıraktınız, sonra diğerlerinde olduğu
gibi bundan vazgeçip tıp fakülteleri hastanelerini de sürece dâhil ettiniz.
Salgını kontrol altına almanın en geçerli yolu sokağa çıkma yasağı kararını bir
türlü alamadınız, aldığınız iki günlük yasak kararını da elinize yüzünüze
bulaştırdınız. Ölümlü vakalarda hasta giriş kodlarını değiştirerek bu ölümleri
salgın listesine dâhil etmediniz. Bütün bu yaşananlar bize ortada bir başarı
hikâyesini değil, bu krizi yönetemediğinizi göstermektedir çünkü kriz
yönetiminizi Bilim Kurulunun önerileriyle değil, ekonomik ve politik kaygılarla
yönetiyorsunuz. Salgını durdurmak, kontrol altına almak için kesin ve katı
tedbirler almak yerine, adımlarınızı zamana yaydınız. Herkes için zorlayıcı
kesin karantina önlemlerini almak yerine, sorumluluğu gönüllülük üzerinden
halka yüklediniz. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum. Kabul edenler… Etmeyenler. Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 69’uncu
maddesinde bulunan “kanun” ibaresinin “yasa” olarak değiştirilmesini arz ve
teklif ederiz.
Serpil Kemalbay Pekgözegü Tuma
Çelik Hüda Kaya
 İzmir Mardin İstanbul
 Gülüstan Kılıç Koçyiğit Murat
Çepni Dirayet Dilan Taşdemir
 Muş İzmir Ağrı
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde söz talebi Sayın Dirayet Dilan Taşdemir’in.
Buyurun.
(HDP sıralarından alkışlar) 
DİRAYET
DİLAN TAŞDEMİR (Ağrı) – Teşekkür ederim Başkan.
Değerli
arkadaşlar, bu özel af yasasının son maddesine geldik. Günlerdir, tüm
muhalefetimize rağmen dediğim dedik tavrınızdan vazgeçmediniz yani bu
tavrınızla bu ülke daha fazla demokratikleşmedi, inanın daha fazla totaliter
bir rejimin inşasının önünü açtınız. Sizlere de hayırlı olsun. Yani pragmatik
olarak cezaevlerinde muhaliflerinizi bırakmak istemiyorsunuz, biliyoruz, bunun
için de bir direniş içindesiniz. Ama hem bu yasanın içeriği, mantığı, bu corona
günlerinde yaptığınız bu şey tam anlamıyla bir akıl tutulması. Bence bu akıl
tutulması meselesi üzerine biraz düşünün. Allah’tan da size akıl diliyorum.
Değerli
arkadaşlar, bu ayrımcı yasanın yarattığı hak ihlallerini biz daha uzun uzadıya
buralarda konuşacağız. Siz de göreceksiniz ki, bu ayrımcı yasanın insanlara
nasıl trajediler yaşatacağını, cezaevlerinde hangi hak ihlallerine neden
olacağını biz daha uzun bir dönem hep birlikte konuşacağız. 
Biz,
bu kürsüde, bu yasanın hak ihlallerine neden olacağını bütün, farklı birçok
boyutuyla gündeme getirdik. Ama ben, biraz, bu yasanın aslında kadınlar
açısından nelere mal olabileceğini paylaşmak istiyorum. Evet, biz biliyoruz, bu
yasanın ağır faturasını bir kez daha kadınlar ödeyecek çünkü bu yasadan
erkekler cesaret alacak. Özcesi şöyle bir mantığa da bürünebilirler: “Yaparım,
döverim, gider yatarım; ne de olsa birkaç ay sonra çıkarım.” Yani zaten o
erkekler öyle kolay kolay da tutuklanmadı. Kadınlara şiddet uygulayan
erkeklerin tutulması için, tutuklanabilmesi için, yargılanabilmesi için kadın
örgütleri, kadınlar yıllarca mücadele verdi, zar zor bu yasaları değiştirdi ama
siz dönüp dolaştınız, tekrar aynı mantığa büründürdünüz.
Bu
tutumla aslında kadınları erkeklerin insafına bırakıyorsunuz, onları şiddetle
baş başa bırakıyorsunuz. Yani nüfusun yarısı olan kadınların sağlığı,
güvenliği, toplumsal yaşama katılmış mı katılmamış mı; bunlar çok da sizin için
önemli değil, çok da ilgilendiğinizi de düşünmüyoruz. Aksi bir tutum olsaydı,
en azından, bu yasayla ilgili tartışma yürütüldüğünde kadın örgütlerinin
yürüttüğü kampanyalara biraz kulak asardınız, kadınları dinlerdiniz, gerçekten
kadınlar ne yaşıyor, ne düşünüyor; biraz buna kulak kabartırdınız.
Değerli
arkadaşlar, elbette ki kadına yönelik şiddet belli bir zamanla, mekânla sınırlı
değil, biz bunu çok iyi biliyoruz. Hatta bu Meclis kürsüsünde, bu Meclisin
içerisinde de kadına yönelik şiddet uygulanıyor, kadın bedeni üzerinden
cinsiyetçi hakaretlerde, cinsiyetçi söylemlerde bulunuluyor. Ya, Mecliste bazen
bir bütün olarak kadınlar yokmuş gibi davranılabiliyor. Dolayısıyla, burada
önemli olan şey, bu kadına yönelik şiddetle mücadelede sizin ne yaptığınızdır,
hangi mantıkla hareket ettiğinizdir, hangi mekanizmaları önerdiğinizdir ama
sizin pratiğinize dönüp baktığımızda pek de kadından yana bir tavır
almadığınızı, böyle bir mekanizma derdiniz olmadığını da biz çok iyi biliyoruz.
Çünkü, hayatta durduğunuz yer buna pek müsaade etmiyor, bunun da farkındayız,
kadınlar da farkında. Onun için de kadınlar çokça şunu söylüyor: “Ya, destek
olmuyorsunuz, bari köstek olmayın.” Çünkü genelde tutumunuz, kadın mücadelesine
özellikle kadın özgürlük çizgisi önünde bir köstek olma hâli. Mesela neler
yaptınız, belki beş dakikaya sığdıramam, o kadar çok şey yapıldı ki. Dünyada
yerel yönetim bağlamında en demokratik işleyiş olan eş başkanlık sistemine
savaş ilan ettiniz, bir anda eş başkanlık sistemimizi suç ilan ettiniz.
Kadınların karar mekanizmalarına katılmasını istemiyorsunuz, neden? Çünkü belki
kadınlar karar mekanizmasına katılmış olsaydı, inanın, bu sıralarda siz değil,
kadınlar oturmuş olacaktı, belki yarınızdan fazlası kadın olacaktı. Elbette ki
bu da sizin işinize çok gelmiyor. Hani, kadınlar otursa ne güzel olurdu, çok da
yerinde bir karar olurdu.
Yine,
kayyumlar belediyelerimizi gasbettiğinde, yıllardır kadınların verdiği
mücadeleyle oluşturduğu mekanizmaları, özgürlükçü mekanizmaları yerle bir
ettiniz. Danışma merkezlerimizi kapattınız. Yine, yerelde kadınları bir şekilde
şiddetle baş başa bıraktınız. 
Değerli
arkadaşlar, yine bu kadın mekanizmalarını ören, kadın özgürlük çizgisinde ısrar
eden kadın öncüleri hedef hâline getirdiniz. Bugün, cezaevinde binlerce kadın
var. Eşit temsiliyet meselesinde sadece yaptığınız tek bir şey var, o da
tutuklarken… Hatta bazen kadınları erkeklerden daha fazla tutukluyorsunuz.
Bizim partimiz…
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
SELİM
GÜLTEKİN (Niğde) – Kadın-erkek diye bakmıyor mahkemeler, suç mu diye bakıyor,
suç.
DİRAYET
DİLAN TAŞDEMİR (Devamla) – Suç diye bir şey yok, suç sizin icadınızdır, önce
onu size hatırlatayım. Bu bağlamda suç sizin icadınız. (AK PARTİ sıralarından
gülüşmeler)
Dolayısıyla,
şu tutukladığınız kadınlar aslında dünyayı güzelleştiren kadınlardır, sizin
çizdiğiniz sınırların içerisine sığmayan kadınlardır.
Size
bir kez daha bir öneride bulunmak istiyorum: Kadınların özgürlük mücadelesinden
çok korkmayın, inanın ki kadınların mücadelesi sizleri de özgürleştirecektir
çünkü siz bir özgürlük yanılsaması yaşıyorsunuz, bunun farkında değilsiniz. 
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
69’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
70’inci
madde üzerinde 3 adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 70’inci
maddesinin aşağıdaki şekilde değiştirilmesini arz ve teklif ederiz.
“MADDE
70- Bu Kanunu Cumhurbaşkanı yürütür.”
 Zeynel Emre Alpay
Antmen Abdurrahman Tutdere
 İstanbul Mersin Adıyaman
 Turan Aydoğan  Tufan
Köse Süleyman Bülbül
 İstanbul Çorum Aydın
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Zeynel Emre’nin.
Buyurun
Sayın Emre. (CHP sıralarından alkışlar)
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, 70 maddelik bir görüşme trafiğinin en sonuna geldik. 70 maddede 3
siyasi partiden yetmişer önerge verildi, toplam 210 önergeyi de reddettiniz.
Burada, Cumhuriyet Halk Partisi olarak, söylediğimiz hiçbir şey olmadığı gibi,
diğer muhalefet partilerinin söylediği hiçbir şey de yerine gelmedi. Bu konuda
geneli üstünde açıklama yaparken de söyledik: Böylesine bir düzenleme muhakkak
uzlaşmayla çıkmalıydı. Anayasa hükmü, 87’nci madde açık; 360 oy aramanız
lazımdı, bunu yapmadınız. Biz şunu görüyoruz: Birkaç seneden beri AKP bir
girdaba girmiş durumda, yanlış yaptıkça da o girdabın içinde dönüp dolanıyor ve
karanlığa doğru gidiyor. Biz bu girdabın içine girmeyeceğiz, Türkiye’yi de bu
girdabın içine sokmayacağız, bu girdaptan çıkaracağız. Biz bu işte yokuz çünkü
açıkça Anayasa’ya aykırıdır bu teklif. Biz bu işte yokuz; hakkaniyetli,
adaletli bir düzenleme değildir bu; eşitliğe aykırıdır, vicdanları kanatan bir
düzenlemedir. Biz bu işte yokuz; bundan sonra işlenecek hırsızlıkların,
rüşvetin, gasbın, çeteciliğin, adam vurmanın müştereken faili durumundasınız.
(CHP sıralarından alkışlar) Biz bu işte yokuz; “Türkiye’de 44 bin tutuklu için
düzenleme yapın.” dedik, bununla ilgili bir düzenleme yapmadınız; bunu
özellikle söyledik. Hiçbir alanda dediğimizi yapmadınız. Ve biliyorsunuz,
adalet heykelinde heykelin gözü kapalıdır, bir elinde kılıç vardır, o kılıç
keskindir; bir elinde terazi vardır, dengeyi gösterir. Siz o heykelin gözünü
açtınız. O kılıç keskin değil, kör durumda; adaletin terazisi de dağılmış
durumda.
Değerli
arkadaşlar, siz, bakın, gazetecilerle ilgili, aydınlarla ilgili, yazarlarla
ilgili, “tweet” atanlarla ilgili ne söylesek diyorsunuz ki: “Efendim, o ‘örgüt’
cümlesinde geçiyor.” Ya, siz madem bu kadar hassasınız örgüte, cumhuriyet
tarihi boyunca sizin kadar PKK’ya göz yuman mı oldu? Sizin kadar şehirlere
bombalar gömülürken izleyen, valilere “Dokunmayın.” talimatı veren başka bir
iktidar oldu mu?
Bakın
“FETÖ, FETÖ” diyorsunuz, “17-25 Aralık milat.” diyorsunuz. Hukukta böyle bir
milat yoktur ama velev ki -bir an için böyle düşünün- bunu milat kabul edelim,
şu anda, 17-25’ten sonra on dört tane Millî Güvenlik Kurulu kararı var, hepsi
FETÖ’yü terör örgütü olarak görüyor, Türkiye için önlenmesi gereken bir örgüt
olarak görüyor. Buna rağmen, bakın, Ankara Cumhuriyet Başsavcılığı ne tespit
ediyor: Darbeden bir ay önce -FETÖ istediği için- bu Mecliste AKP Grubu 38
milletvekiliyle imza veriyor, FETÖ’nün isteği doğrultusunda yasa çıkarıyor ve
darbe sonrası, cumhuriyet savcısı uyardıktan sonra albayların emekliliğe sevk
edildiği yasayı geri alıyorsunuz. Şimdi ben size soruyorum: Örgüt üyesi
olmamakla birlikte örgüte yardım etmek nedir arkadaşlar, bir anlatsanıza bize.
(CHP sıralarından alkışlar) Bu kavram, sizin, amacınıza ulaşmak için
kullandığınız bir perde, emin olun, o perdeyi açacağız, halk bütün gerçeğiyle
sizin yaptıklarınızı görecek.
Sizi
teklifinizle baş başa bırakıyoruz, Cumhuriyet Halk Partisi olarak biz bu işte
yokuz. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Kayıtlara geçmesi açısından ifade etmek istiyorum
ki: AK PARTİ iktidarları döneminde, PKK’yla da DHKP-C’yle de DAEŞ’le de PYD’yle
de, adı ne olursa olsun bütün terör örgütleriyle en büyük mücadeleler ve en
büyük başarılar ortaya konulmuştur. Bu, şeksiz ve şüphesiz bir gerçektir, bunun
bilinmesini isterim.
Ayrıca,
ceza ve suçların tanımlamasına ilişkin değil, ceza infazının yerine
getirilmesine ilişkin bir paketi görüştük. Dolayısıyla, bu konuyla ilgili
suçlar ve cezalarıyla ilgili bir tanzim değil, suçun cezasının çekilmesiyle
ilgili bir düzenleme getirilmiştir.
Teşekkür
ederim.
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 70’inci maddesinin aşağıdaki
şekilde değiştirilmesini arz ve teklif ederiz. 
“Madde
70: Bu Kanun Hükümleri Cumhurbaşkanınca yürütülür.”
 Ayhan Erel Dursun
Müsavat Dervişoğlu Arslan Kabukcuoğlu Aksaray İzmir Eskişehir Ayhan
Altıntaş  Yasin Öztürk
 Ankara  Denizli
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Dursun Müsavat Dervişoğlu’nun.
Buyurun
Sayın Dervişoğlu. (İYİ PARTİ sıralarından alkışlar)
DURSUN
MÜSAVAT DERVİŞOĞLU (İzmir) – Teşekkür ediyorum Sayın Başkanım.
Genel
Kurulu saygılarımla selamlıyorum. Her zaman olduğu gibi hızlı bir biçimde kanun
çıkarıyoruz. Komisyonda yaklaşık on sekiz saatlik bir maratondan sonra da
Türkiye Büyük Millet Meclisinin gündemine getirdiğimiz bu kanun teklifinin son
maddesi üzerinde söz almış bulunuyorum. 
Mükerrer
beyanlardan azami ölçüde uzak durmaya gayret sarf edeceğim çünkü bu 70 maddeyle
ilgili olarak siyasi partilerin vermiş olduğu önergeler esnasında yapılan
konuşmalarda neredeyse söylenmeyecek, söylenmemiş laf kalmadı. Şimdi, o kadar
lafı söyledik, o kadar önergeyi verdik, herhangi bir değişikliğin
gerçekleşmesini de temin edemedik. O sebeple, ifadelerimiz “Söylesem tesiri
yok, sussam gönül razı değil.” boyutunda kalmıştır. Konuşulacak ne varsa
konuşulmuştur. Muhalefetin uyarı ve önerilerine de itibar edilmemiştir.
Değerli
milletvekilleri, gerçekleri kabul etmek mecburiyetindesiniz. On sekiz yıllık
devriiktidarınızda adalet sistemiyle çok oynadığınız için toplum nezdinde güven
kaybına uğramak durumuyla karşı karşıya kaldınız. Adalet duygusunun zedelendiği
toplumlarda zedelenmeyen müessese kalmaz. 
(Osmaniye
Milletvekili Devlet Bahçeli’nin Genel Kurul Salonu’nu teşrifi sırasında MHP
sıralarından ayakta alkışlar, AK PARTİ sıralarından alkışlar)
DURSUN
MÜSAVAT DERVİŞOĞLU (Devamla) – Hoş geldiniz efendim.
İşte,
biz bugün Türkiye Büyük Millet Meclisinde bunun sonuçlarıyla uğraşıyoruz.
Cezaevlerimizde tutuklu ya da hükümlü olan sadece 300 bin kişi değil derdimiz.
Nüfusu bize benzeyen diğer ülkelerle bir durum mukayesesi yaptığımızda,
yaklaşık aynı nüfusa sahip olduğumuz Almanya’da 82 bin tutuklu ve hükümlü
olduğu gerçeğini görüyoruz. Bizim bugün 300 bin tutuklumuzun yanında, 850 bin
civarında ceza dosyası da mahkemelerde bekliyor. 
Bir
torba kanun çıkıyor, adı “infaz kanunu” ama bu kanunun 70 maddesinde 12 ayrı
kanunda düzenleme yapılıyor; İnfaz Hâkimliği Kanunu, Ceza Kanunu, Ceza
Muhakemesi Kanunu, Ceza ve Güvenlik Tedbirlerinin İnfazı Kanunu, Çocuk Koruma
Kanunu, MİT Kanunu, Denetimli Serbestlik Hizmetleri Kanunu, Kaçakçılıkla
Mücadele Kanunu... Üst üste, alt alta sıralamışız ve netice itibarıyla melekler
ile şeytanları aynı torbaya doldurmuşuz. 
Şimdi,
bu kanunun 70 maddesi içerisinde muhalif olduğumuz maddeler var, muvafık
olduğumuz maddeler var ama bunları ayrı ayrı tasnif edip oynayabilme imkânına
sahip değiliz. Buna benzer olayları geçmiş dönemde yapılan yargılanmalar
aşamasında da sıklıkla gördük. Ergenekon, Balyoz vesaire gibi kamuoyu
gündeminde derin yaralar açan birtakım yargılamaların esas itibarıyla adalet
düzeninde oynamaya bağlı olarak ortaya çıkan kumpasların sonuçları olduğu
gerçeğini de gördük.
Şimdi,
ben bu kanuna evet diyeceğim, kanuna evet dediğimde kabul etmediğim birçok şey
var. Kafamıza göre terörle, terörist tanımı yapıyoruz mesela. Benim geldiğim
kök ve gelenek bellidir. Bu memleketin evlatlarının canına kıyan ve yaklaşık
yarım asırdan beri Türkiye Cumhuriyeti devletinin birlik ve beraberliğini
ortadan kaldırmaya çalışan PKK terör örgütüyle ilgili bir kişinin bile
cezaevinden çıkmasını istemiyorum, sonsuza kadar zindanlarda çürüsünler arzusu
taşıyorum. (İYİ PARTİ sıralarından alkışlar, AK PARTİ sıralarından gürültüler) 
Aynı
şekilde, devletin silahını millete yönelten, “Fetullah Gülen terör örgütü”
denilen emperyalizmin uşaklarının da birinin bile cezaevinden çıkmasını
istemiyorum, zindanlarda çürümelerini istiyorum. (AK PARTİ sıralarından
gürültüler) 
Bana
laf atmayın, çok az vaktim var, bana laf atmayın. Bakın, beni maziye
döndürmeyin. (AK PARTİ sıralarından gürültüler) 
ALİ
ŞAHİN (Gaziantep) - Mazin orada, senin mazin orada.
DURSUN
MÜSAVAT DERVİŞOĞLU (Devamla) – Yahu, size bir ithamda bulunmuyorum, bir
gerçeğin altını çiziyorum.
(Mikrofon
otomatik cihaz tarafından kapatıldı) 
BAŞKAN
- Sözlerinizi tamamlayın lütfen. 
DURSUN
MÜSAVAT DERVİŞOĞLU (Devamla) – Teşekkür ederim Başkan.
ALİ
ŞAHİN (Gaziantep) - Keşke maziye dönsen.
DURSUN
MÜSAVAT DERVİŞOĞLU (Devamla) – Yahu, yapmayın arkadaşlar. Buranın bir mehabeti
var, anlıyorum ama nezaketi de var, Allah rızası için bunu ihmal etmeyelim,
rica ediyorum. (AK PARTİ sıralarından gürültüler) 
BAŞKAN
- Arkadaşlar, lütfen sessiz, son maddeye geldik, yedi günün sonundayız, rica
ediyorum.
DURSUN
MÜSAVAT DERVİŞOĞLU (Devamla) – Şimdi, bu kanun teklifi birazdan yasalaşacak.
Ben, bu kanun teklifinin hem ihtiyaçları karşılamadığını hem de beklentilere
cevap vermediği gözlemliyorum, ortak akılla yapılmadığına inanıyorum,
muhalefetin görüş ve düşüncelerine itibar edilerek hazırlanmadığını görüyorum.
Yakın zamanda, bu çıkardığımız kanunla ilgili olarak, Türkiye Büyük Millet
Meclisinde bu olumsuzlukları düzeltmek adına yeniden toplanacağımız kanaati
hâkim bir kanaattir bende. İhtiyaç ve beklentiyi karşılamayan, kendi içinde
garabetler barındıran bu yasa teklifine “evet” oyu kullanmayacağımızı Türk
milletinin huzurunda beyan ediyor, Genel Kurulu saygılarımla selamlıyorum. (İYİ
PARTİ ve CHP sıralarından alkışlar) 
BAŞKAN
- Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 70’inci
maddesinde bulunan “kanun” ibaresinin “yasa” olarak değiştirilmesini arz ve
teklif ederiz. 
 Serpil Kemalbay Pekgözegü  Hüda
Kaya Murat Çepni
 İzmir  İstanbul
 İzmir 
 Tuma Çelik Gülüstan
Kılıç Koçyiğit Meral Danış Beştaş 
 Mardin Muş Siirt

BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Meral Danış Beştaş. 
Buyurun.
(HDP sıralarından alkışlar) 
MERAL
DANIŞ BEŞTAŞ (Siirt) – Sayın Başkan, değerli milletvekilleri; hepinizi saygıyla
selamlıyorum. 
Evet,
yedi gündür buradayız. Halkların Demokratik Partisi adına, grubumuz adına ilk
sözü de ben almıştım, son söz de bana denk düştü ama bu kadar konuşma
karşısında, bu kadar yüz yüze bakarken hiçbir düzeltme yapılmamasına -içimden
geldiği gibi söylüyorum- inanamıyorum, gerçekten inanamıyorum. Yedi gündür biz
size her maddeye ilişkin, her düzenlemeye ilişkin burada dakikalarca, saatlerce,
sabahlara kadar bir şeyler anlatmaya çalıştık, çok şey söyledik. Ama siz ne
yaptınız? Olumlu, adaletten, haktan hukuktan, özgürlükten, insanlıktan yana tek
bir kalem oynatmadınız ama aleyhe çokça önerge verdiniz. Mesela, kişiye özgü
kanun yapma ününüze yeni bir ün kattınız; gazeteciler için özel, gazeteciye
özgü bir fıkra eklediniz. Yine, disiplin affı meselesinde öyle bir düzenleme
yaptınız ki hukukçu olarak okurken yarım saat çözmeye çalışıyorum, matematik
formülü gibi, geometri çözüyorum, hangi kanun nereye atıf yaptı. Ve bunu sadece
söyleyerek geçireceğim: Evet, TMK, devlet aleyhine işlenen suçlar,
dokunulmazlığa karşı işlenen suçlar ve devlet sırlarına ilişkin olanlar
disiplin affı dışında tutuldu ama uyuşturucu var disiplin affında, çocuğa karşı
işlenen suçlar var disiplin affında, insan öldürmeye ilişkin suçlar var
disiplin affında, kadına karşı şiddet uygulayanlar var disiplin affında, kadın
cinayetleri var. Bütün kadın örgütlerine ve kadınlara sesleniyorum: Bu Mecliste
bu yasayı getirenler, kadına düşmanlığın çıtasını çok çok yükseklere koydular.
Evet, işte son maharetiniz de bu oldu.
Değerli
milletvekilleri, sadece söylemekle kalmadık; tarihe notlar düşüldü, hem de
yazılı olarak düşüldü. Hani bir atasözünde var ya “Söz uçar yazı kalır.” işte
bunlar, tarih karşısında hiçbir zaman savunamayacağınız şeylerdir. Tarih iyiyi
de kötüyü de yazacaktır. Bu vicdansız paketle daha kendi partisinin tamamını
ikna edememiş iktidar, toplumu ikna edeceğini sanarak geçici olarak kendini
kandırmaya çalışıyor ama bunun faturasının sizin için çok ağır olacağından hiç
şüpheniz olmasın. Bakın, kuruluşundan beri iktidar partisi içinde yer alan ve
bugün de sarayda danışma kurulunda bulunan parti büyüğünüz Bülent Arınç, bu
paketi -senaryosu Necip Fazıl Kısakürek’ten alınan “Reis” filmindeki-
vicdansızlık ve ahlak yoksunluğuyla bir gören sosyal medya paylaşımında
bulundu. Merhum hukuk profesörü, Profesör Doktor Faruk Erem’in “Bir Ceza
Avukatının Anıları” kitabına göndermelerde bulundu. Söz konusu kitaba göre bu
paketin insan değil, suçlu aradığını yazdı. Suçu değil, insanı yok etmeye
çalıştığınızı söyledi. Yine, bu kitabın en veciz sözlerinden biri “Bana öyle
geliyor ki adalet yanıldığını anlayınca geri veremeyeceğini baştan
almamalıdır.” Bunu biz değil, sizin büyüğünüz söyledi. Cumhuriyet tarihinin en
fazla ve en yüksek sayıda suç ve suçlusunu zoraki yöntemlerle üreten
iktidarsınız. Sonradan telafi edilemeyecek mağduriyetleri yaratmaya maalesef,
devam ediyorsunuz. Yapın efendiler, yapın! 
Sevgili
kadınlar, çok değil, birkaç yıl içinde kim özgür, kim sanık sandalyesinde
olacak göreceğiz hep birlikte. 
Ant
olsun ki yaptıklarınızın hesabı sadece öbür dünyaya kalmayacak, vicdansızlık ve
siyasi ahlak yoksunluğuyla bu günah işleyenlerin burnundan fitil fitil
geldiğini hepimiz birlikte göreceğiz. O gün geldiğinde “Aslında, ben, isteyerek
ve inanarak desteklememiştim.” demenizin hiçbir anlamı kalmayacak. Bizden önce,
yakınlarınızın nasıl yakalarınıza yapıştığını hep birlikte göreceğiz.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
MERAL
DANIŞ BEŞTAŞ (Devamla) – Tüm evrenin tarihini kendinizle başlatıyorsunuz.
İnsanlık tarihinden süzülen değerlere düşmanlık yapıyorsunuz. Halkta güven
duygusunu yok ettiniz. Güven duygusu şu anda 82 milyonda kalmadı, size oy verende
de vermeyende de kalmadı. Beş yıldır burada sizinle mesai yapıyoruz, ben
“Güvensizlik nedir?” diye sorulduğunda maalesef, iktidar partisini işaret
edebilirim çünkü bir söylediğiniz diğerini tutmuyor. Ve vicdanı öldürdünüz,
adaleti öldürdünüz, hukuku öldürdünüz, ahlaki değerlerimizi öldürdünüz, hiçbir
şeyi sağlam bırakmadınız, yerle bir ettiniz. 
Biliyorsunuz
aslında, yürütemiyorsunuz, bilmediğinizi kabul etmiyorsunuz. Bu yasa teklifinin
360 oyla geçeceğini bile size kabul ettiremedik, 360 milletvekili gerekiyor. Bu
bir özel aftır.
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Bitiriyorum Başkan.
BAŞKAN
– Son sözlerinizi alayım.
MERAL
DANIŞ BEŞTAŞ (Devamla) – Bu affı yeterli sayınız olmadan biraz sonra kabul
edecek ve diyeceksiniz ki: “Bu, Anayasa’ya uygun.” Hayır, değil. Sizin için her
şey kendi faydanız, her şey kendi çıkarınız. Dün bir hatibimiz söylemişti
Hannah Arendt’in çok bilinen bir sözü var: Kötülüğün sıradanlığı. Bunu herkes
bilir aslında, çoğunlukla bilir ama “kötülüğün sıradanlığı” kavramı bile bunu
karşılamıyor, tarihten süzülen bu kavram bile karşılamıyor.
BAŞKAN
– Teşekkür ediyorum Sayın Beştaş.
MERAL
DANIŞ BEŞTAŞ (Devamla) – “Örgütlü kötülük.” demişti, hayır, sizin dilinizle,
teşkilatlandırılmış bir kötülükle Türkiye yurttaşları karşı karşıya. Tabii ki,
bu teklife “Hayır.” diyoruz ve bunun hesabını… Biz, her zaman, burada
direnişimizi çocuklarımıza, torunlarımıza, halka anlatabiliriz ama siz
anlatamayacaksınız. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
70’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
3’üncü
bölümde yer alan maddelerin oylamaları tamamlanmıştır. 
Sayın
milletvekilleri, teklifin tümünün oylanmasının açık oylama şeklinde yapılmasına
dair 2 istem vardır.
Şimdi,
istem sahibi Sayın milletvekillerinin adlarını tespit edeceğim.
Türkiye Büyük Millet Meclisi Başkanlığına
Görüşülmekte
olan 207 sıra sayılı Kanun Teklifi’nin tümü üzerindeki oylamanın İç Tüzük’ün
143’üncü maddesine göre açık oylama şeklinde yapılmasını arz ve talep ederiz.
Meral
Danış Beştaş? Burada.
Hakkı
Saruhan Oluç? Burada.
Tuma
Çelik? Burada.
Mehmet
Ruştu Tiryaki? Burada.
Dirayet
Dilan Taşdemir? Burada.
Garo
Paylan? Burada.
Gülüstan
Kılıç Koçyiğit? Burada.
Muazzez
Orhan Işık? Burada.
Habip
Eksik? Burada.
Hüda
Kaya? Burada.
Mensur
Işık? Burada.
Tulay
Hatımoğulları Oruç? Burada.
Murat
Çepni? Burada.
Ömer
Öcalan? Burada.
Murat
Sarısaç? Burada.
Hüseyin
Kaçmaz? Burada.
Şevin
Coşkun? Burada.
Mahmut
Toğrul? Burada.
Nuran
İmir? Burada.
Abdullah
Koç? Burada.
BAŞKAN
– Diğer talep sahiplerini okutuyorum: 
Engin
Özkoç? Burada.
Süleyman
Bülbül? Burada.
Zeynel
Emre? Burada.
Yasin
Öztürk? Burada.
Ahmet
Kaya? Burada.
Turan
Aydoğan? Burada.
Sibel
Özdemir? Burada.
Deniz
Yavuzyılmaz? Burada.
Burhanettin
Bulut? Burada.
İsmail
Atakan Ünver? Burada.
Murat
Bakan? Burada.
Mustafa
Sezgin Tanrıkulu? Burada.
Alpay
Antmen? Burada.
Kadim
Durmaz? Burada.
Murat
Emir? Burada.
Emine
Gülizar Emecan? Burada.
Süleyman
Girgin? Burada.
Nazır
Cihangir İslam? Burada.
Ayhan
Erel? Burada.
Mustafa
Adıgüzel? Burada.
BAŞKAN
– Açık oylamanın şekli hakkında Genel Kurulun kararını alacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Etmeyenler... Kabul edilmiştir.
Alınan
karar gereğince açık oylama elektronik cihazla yapılacaktır.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin, oy pusulalarını oylama için öngörülen iki dakikalık süre içinde
Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Adalet ve Kalkınma Partisi Grup Başkanvekili Denizli Milletvekili Cahit
Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi açık oylama sonucu:
“Oy
sayısı :330
Kabul  :279
Ret  :51
(x)
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”
Teklif
kabul edilmiş ve kanunlaşmıştır.
Gündemimizdeki
konular tamamlanmıştır.
Alınan
karar gereğince kanun teklifleri ile komisyonlardan gelen diğer işleri
sırasıyla görüşmek için 14 Nisan 2020 Salı günü saat 15.00’te toplanmak üzere
birleşimi kapatıyorum.
Kapanma Saati: 00.17




(x) 7/4/2020 tarihli 78’inci Birleşimden
itibaren coronavirüs salgını sebebiyle Genel Kurul Salonu’ndaki Başkanlık
Divanı üyeleri, milletvekilleri ve görevli personel maske takarak çalışmalara
katılmaktadır.


(x) Bu bölümde hatip tarafından Türkçe
olmayan bir kelime ifade edildi.


(´) 207 S. Sayılı Basmayazı 7/4/2020
tarihli 78’inci Birleşim Tutanağı’na eklidir. 


(x) Açık oylama kesin sonuçlarını
gösteren tablo tutanağa eklidir.




