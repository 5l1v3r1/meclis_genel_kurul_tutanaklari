


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM
: 21 CİLT : 41 YASAMA YILI : 3



T. B. M. M.
TUTANAK DERGİSİ


6 ncı Birleşim
24 . 10 . 2000 Salı


İ
Ç İ N D E K İ L E R
   Sayfa 
 I.- GEÇEN TUTANAK ÖZETİ
II.- GELEN KÂĞITLAR
III.-
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- Balıkesir Milletvekili Numan
Gültekin'in, veteriner hekimliği eğitiminin 158 inci yıldönümüne ilişkin
gündemdışı konuşması
2.- Bursa Milletvekili Ahmet
Sünnetçioğlu'nun, Bursa İli İznik İlçesi ve köylerinde meydana gelen dolu
afetine ilişkin gündemdışı konuşması 
B) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Doğru Yol Partisi Grubu adına Grup
Başkanvekilleri Sakarya Milletvekili Nevzat Ercan, Ankara Milletvekili Saffet
Arıkan Bedük ve İçel Milletvekili Turhan Güven'in, ilköğretimde yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/148) 
2.- Erzincan Milletvekili Tevhit Karakaya
ve 25 arkadaşının, enerji sıkıntısının nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/149)
3.- Samsun Milletvekili Musa Uzunkaya ve
22 arkadaşının, Amerika'da kızılderililere ve zencilere karşı uygulanan
soykırım iddiaları konusunda Meclis araştırması açılmasına ilişkin önergesi
(10/150)
4.- Malatya Milletvekili Miraç Akdoğan ve
22 arkadaşının, Malatya İlindeki kayısı üretiminin ve üreticilerinin
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/151)
5.- İstanbul Milletvekili Mehmet Ali
İrtemçelik ve 27 arkadaşının, ABD Kongresindeki sözde Ermeni soykırımı
iddiaları ve dışpolitika konusunda genel görüşme açılmasına ilişkin önergesi
(8/10)
6.- Erzurum Milletvekili İsmail Köse ve 21
arkadaşının, sözde Ermeni soykırımı iddialarıyla ilgili ABD Temsilciler
Meclisinde alınan karara ve Türkiye-ABD ve Ermenistan ilişkileri konusunda
genel görüşme açılmasına ilişkin önergesi (8/11)
C )
TEZKERELER VE ÖNERGELER
1.- Rize Milletvekili Mehmet
Bekaroğlu'nun, (6/801), (6/807), (6/822), (6/826) esas numaralı sözlü sorularını
geri aldığına ilişkin önergesi (4/218)
2.- Barış İçin Asyalı Parlamentolar
Birliğine (BAPB) Türkiye Büyük Millet Meclisinin üye olmasına ve söz konusu
birliğin tüzük hükümlerine uygun olarak üç üyeyle temsil edilmesine ilişkin
Başkanlık tezkeresi (3/663)
3.- Devlet Bakanı Rüştü Kâzım Yücelen'in,
Küba'ya yaptığı resmî ziyarete katılmaları uygun görülen milletvekillerine
ilişkin Başbakanlık tezkeresi (3/664)
4.- Devlet Bakanı Hasan Gemici'nin,
Amerika Birleşik Devletlerine yaptığı resmî ziyarete katılmaları uygun görülen
milletvekillerine ilişkin Başbakanlık tezkeresi (3/665)
5.- Azerbaycan Halk Cephesi Partisi Genel
Başkanı ve Azerbaycan İkinci Cumhurbaşkanı Ebulfeyz Elçibey'in cenaze törenine
katılmak üzere bir heyetin Azerbaycan'a yaptığı resmî ziyarete katılmaları
uygun görülen milletvekillerine ilişkin Başbakanlık tezkeresi (3/666)
6.- Ulaştırma Bakanı Enis Öksüz'ün, bir
heyetle Danimarka'ya yaptığı resmî ziyarete Sivas Milletvekili Mehmet Ceylan'ın
katılmasının uygun görüldüğüne ilişkin Başbakanlık tezkeresi (3/667)
7.- Tarım ve Köyişleri Bakanı Hüsnü Yusuf
Gökalp'in, bir heyetle Amerika Birleşik Devletlerine yaptığı resmî ziyarete
Yozgat Milletvekili Ahmet Erol Ersoy'un katılmasının uygun görüldüğüne ilişkin
Başbakanlık tezkeresi (3/668)
8.- Sağlık Bakanı Osman Durmuş'un, bir
heyetle Tunus'a yaptığı resmî ziyarete Tokat Milletvekili Reşat Doğru'nun
katılmasının uygun görüldüğüne ilişkin Başbakanlık tezkeresi (3/669)
9.- Tarım ve Köyişleri Bakanı Hüsnü Yusuf
Gökalp'in, bir heyetle Hollanda'ya yaptığı resmî ziyarete Adana Milletvekili
Ali Halaman'ın katılmasının uygun görüldüğüne ilişkin Başbakanlık tezkeresi
(3/670)
IV. -
SORULAR VE CEVAPLAR
A) YAZILI
SORULAR VE CEVAPLARI
1.-
Kocaeli Milletvekili Mehmet Batuk'un, cerrahi iplik üretim izni için
başvuruda bulunan bir firmaya ilişkin
sorusu ve Sağlık Bakanı Osman Durmuş'un cevabı (7/2311)
2.- Ankara Milletvekili Cemil Çiçek'in;
İhtisas gümrükleri uygulamasına geçilip
geçilmeyeceğine,
- Hatay Milletvekili Namık Kemal
Atahan'ın;
Emekli Sandığı tarafından anjiyo ve by-pass operasyonları için
ödenen paraya, ilişkin soruları ve Maliye Bakanı vekili ve İçişleri Bakanı
Sadettin Tantan'ın cevabı (7/2330,2344)
3- Ankara Milletvekili Cemil Çiçek'in,
ithal ürünlerle yerli ürünler arasındaki haksız rekabete ve Afrika ülkelerine
makine ihracatında yaşanan sorunlara ilişkin sorusu ve Devlet Bakanı Tunca
Toskay'ın cevabı (7/2331)
4.- Diyarbakır Milletvekili Osman
Aslan'ın, şehir merkezlerindeki GSM Baz istasyonlarına ilişkin sorusu ve
Ulaştırma Bakanı Enis Öksüz'ün cevabı (7/2348)
5.- İstanbul Milletvekili Ahmet Güzel'in,
Olimpiyat Oyunları Hazırlık ve Düzenleme Kurulu'nun, İstanbul Büyükşehir
Belediye Başkanlığından olan alacağına ilişkin sorusu ve Devlet Bakanı Fikret
Ünlü'nün cevabı (7/2354)
6.- İstanbul Milletvekili Bülent
Akarcalı'nın, İstanbul-Atatürk Havalimanındaki ILS sistemlerinin çalışmadığı
iddiasına ilişkin sorusu ve Ulaştırma Bakanı Enis Öksüz'ün cevabı (7/2362)
7.- İstanbul Milletvekili Bülent
Akarcalı'nın, araç egsoz muayenelerine ilişkin sorusu ve İçişleri Bakanı
Sadettin Tantan'ın yazılı cevabı (7/2365)
8.- İstanbul Milletvekili İsmail
Kahraman'ın, Rize İlindeki belediyelere yapılan yardımlara ilişkin sorusu ve
Maliye Bakanı Sümer Oral'ın cevabı (7/2371)
9.- Rize Milletvekili Mehmet
Bekaroğlu'nun, Rize İlindeki belediyelere yapılan yardımlarda partizanlık
yapıldığı iddiasına ilişkin sorusu ve Maliye Bakanı Sümer Oral'ın cevabı
(7/2379)
10.-
Karaman Milletvekili Zeki Ünal'ın, muhtarların maaşlarına ilişkin sorusu
ve İçişleri Bakanı Sadettin Tantan'ın cevabı (7/2388)
11.- İstanbul Milletvekili Bülent
Akarcalı'nın, yabancı araba ithal eden bir firmaya ilişkin sorusu ve Sanayi ve
Ticaret Bakanı Ahmet Kenan Tanrıkulu'nun cevabı (7/2393)
12.- İstanbul Milletvekili Mehmet Ali
Şahin'in,
Yerel basının sorunlarına ve çözüm
yollarına,
- Mardin Milletvekili Metin Musaoğlu'nun;
Mardin Ömerli İlçesinde üzüm alım bürosu
kurulup kurulmayacağına,
İlişkin soruları ve Devlet Bakanı Rüştü
Kâzım Yücelen'in cevabı (7/2395,2518)
13.- Karabük Milletvekili Mustafa Eren'in,
Sahte fatura yolsuzluğu iddialarına ilişkin sorusu ve Adalet Bakanı Hikmet Sami
Türk'ün cevabı (7/2405)
14.- Çankırı Milletvekili Hüseyin
Karagöz'ün, Ziraat Bankası Çankırı Şubesince çiftçilere yapılan haciz
işlemlerine ilişkin sorusu ve Tarım ve Köyişleri Bakanı Hüsnü Yusuf Gökalp'in
cevabı (7/2407)
15.- Rize Milletvekili Mehmet
Bekaroğlu'nun, Devlet Bakanı Rüştü Kâzım Yücelen'in yakınlarına menfaat
sağladığı iddialarına ilişkin Başbakandan sorusu ve Devlet Bakanı Rüştü Kâzım
Yücelen'in cevabı (7/2444)
16.- Mardin Milletvekili Metin
Musaoğlu'nun, Mardin'de köye dönüş projesiyle ilgili yapılacak çalışmalara
ilişkin sorusu ve İçişleri Bakanı Sadettin Tantan'ın cevabı (7/2513)
17.- Mardin Milletvekili Metin
Musaoğlu'nun, Mardin-Dargeçit İlçesine Ziraat Bankası şubesi açılıp
açılmayacağına ilişkin sorusu ve Devlet Bakanı Recep Önal'ın cevabı (7/2514)
18.- Mardin Milletvekili Metin
Musaoğlu'nun, Mardin-Midyat İlçesinde küçük sanayi sitesi kurulup
kurulmayacağına ilişkin sorusu ve Sanayi ve Ticaret Bakanı Ahmet Kenan
Tanrıkulu'nun cevabı (7/2515)
19.- Karaman Milletvekili Zeki Ünal'ın,
Karaman-Ayrancı-Berendi Köyünün ebe ve sağlık ocağı ihtiyacına ilişkin sorusu
ve Sağlık Bakanı Osman Durmuş'un yazılı cevabı (7/2535)
20.- Karaman Milletvekili Zeki Ünal'ın,
Karaman-Ayrancı-Dokuzyol Köyünde topraksız köylülere dağıtım yapılıp
yapılmayacağına ilişkin sorusu ve Tarım ve Köyişleri Bakanı Hüsnü Yusuf
Gökalp'in cevabı (7/2544)
21.- Kırıkkale Milletvekili Hacı Filiz'in,
Ankara-İstanbul ve İzmir futbol amatör kümelerdeki takım sayısına ilişkin
sorusu ve Devlet Bakanı Fikret Ünlü'nün cevabı (7/2547)
22.- Karaman Milletvekili Zeki Ünal'ın,
Karaman-Sarıveliler-Civandere Köyünün futbol sahası inşaatına ilişkin sorusu ve
Devlet Bakanı Fikret Ünlü'nün yazılı cevabı (7/2591)
23.- Bursa Milletvekili Ahmet
Sünnetçioğlu'nun, bazı illerde meydana gelen doğal afetlere ilişkin
sorusu ve İçişleri Bakanı Sadettin Tantan'ın cevabı (7/2616)
24.- Karaman Milletvekili Zeki Ünal'ın,
Karaman-Merkez-Çoğlu Köyünün belediye olma başvurusuna ilişkin sorusu ve
İçişleri Bakanı Sadettin Tantan'ın cevabı (7/2618)
25.- Karaman Milletvekili Zeki Ünal'ın,
Karaman-Kâzım Karabekir-Özyurt Köyünün yağmurlama sisteminin ne zaman
gerçekleşeceğine ilişkin sorusu ve Devlet Bakanı Mustafa Yılmaz'ın cevabı
(7/2620)
26.- İstanbul Milletvekili Esat Öz'ün,
kamu personelinin özlük haklarına ilişkin sorusu ve Çalışma ve Sosyal Güvenlik
Bakanı Yaşar Okuyan'ın cevabı (7/2628)
27.- Osmaniye Milletvekili Şükrü Ünal'ın,
günlük bir gazetede başörtüsü konusunda yayımlanan yazıya ilişkin sorusu ve
Ulaştırma Bakanı Enis Öksüz'ün cevabı (7/2638)
28.- Diyarbakır Milletvekili Sebgetullah
Seydaoğlu'nun, Vakıfbanktan verilen bir krediye ilişkin sorusu ve Başbakan
Bülent Ecevit'in cevabı (7/2694)


I. - GEÇEN
TUTANAK ÖZETİ
TBMM Genel Kurulu saat 15.00’te açılarak
üç oturum yaptı.
Türkiye Büyük Millet Meclisinin tatilde
olması nedeniyle, Türkiye Büyük Millet Meclisinin Dış İlişkilerinin
Düzenlenmesi Hakkında Kanunun 11 inci maddesi uyarınca, TBMM Başkanlığının
siyasî parti grup temsilcileriyle yaptığı toplantılarda kararlaştırılan :
Avrupa Parlamentosu Başkanının vaki
davetine, Türkiye Büyük Millet Meclisini temsilen Mehmet Vecdi Gönül’ün,
“Parliament Forum on EU Accession” konulu
seminere, Dışişleri Komisyonu Başkanı Kâmran İnan’ın,
Makedonya-Türkiye Parlamentolararası
Dostluk Grubunun vaki davetine, siyasî parti gruplarının isimlerini bildirmiş
oldukları bir parlamento heyetinin,
GLOBE Avrupa Sekretaryasının vaki
davetine, siyasî parti gruplarının isimlerini bildirmiş oldukları bir
parlamento heyetinin,
Avrupa Konseyi Parlamenter Meclisi Çevre
Bölge Planlaması ve Mahallî İdareler Komisyonu Başkanının vaki davetine, Çevre
Komisyonu Başkanı Ediz Hun’un,
Habitat Global Parlamenterler Yönetim
Kurulu Başkanı ve Meksika Cumhuriyeti Senatosu Kırsal Gelişme ve İskân
Komisyonu Başkanının vaki davetine, siyasî parti gruplarının isimlerini
bildirmiş oldukları bir parlamento heyetinin,
Kuzey Kıbrıs Türk Cumhuriyeti Cumhuriyet
Meclisi Başkanlığının vaki davetine, siyasî parti gruplarının isimlerini
bildirmiş oldukları bir parlamento heyetinin,
Birleşmiş Milletler ve Parlamentolararası
Birlik’in vaki davetine, Türkiye Büyük Millet Meclisi Başkanı Yıldırım
Akbulut’un,
Bulgaristan Ulusal Meclisi Başkanının vaki
davetine, Türkiye Büyük Millet Meclisi Başkanı Yıldırım Akbulut başkanlığında
bir parlamento heyetinin,
Katılmasının uygun görülmüş olduğuna
ilişkin Başkanlık tezkeresi Genel Kurulun bilgisine sunuldu.
Erzurum Milletvekili Lütfü Esengün ve 19
arkadaşının, sözde Ermeni soykırımı iddialarıyla ABD Temsilciler Meclisinde
alınan karar ve Türkiye-ABD ve Ermenistan ilişkileri konusunda bir genel
görüşme açılmasına ilişkin önergesi (8/9) ile,
Konya Milletvekili Teoman Rıza Güneri ve
36 arkadaşının, kamudaki taşıt alımı ve kullanımına yönelik iddiaların
araştırılarak alınması gereken önlemlerin belirlenmesi amacıyla (10/143),
Konya Milletvekili Teoman Rıza Güneri ve
37 arkadaşının, kamudaki bina, konut ve tesis harcamalarına yönelik iddiaların
araştırılarak alınması gereken önlemlerin belirlenmesi amacıyla (10/144),
Konya Milletvekili Teoman Rıza Güneri ve
36 arkadaşının, kamu harcamaları konusunda (10/145),
İstanbul Milletvekili Ahmet Güzel ve 24
arkadaşının, İstanbul’daki kaçak yapılaşma ve derelerin ıslahı konusunda
(10/146),
Çanakkale Milletvekili Sadık Kırbaş ve 23
arkadaşının, ekonomideki kayıt dışılığın tüm boyutlarıyla araştırılarak
alınması gereken önlemlerin belirlenmesi amacıyla (10/147),
Meclis araştırması açılmasına ilişkin
önergeleri,
Okundu; önergelerin, gündemdeki yerlerini
alacağı ve öngörüşmelerinin, sırası geldiğinde yapılacağı açıklandı.
Tunceli Milletvekili Kamer Genç’in (6/738)
esas numaralı sözlü sorusunu geri aldığına ilişkin önergesi okundu; sözlü
sorunun geri verildiği bildirildi.
Adam öldürmek suçundan hükümlü Zekeriya
Aydın hakkındaki dava dosyasının Millî Savunma Bakanlığına tevdî edilmek üzere,
Birden fazla kimseyi taammüden öldürmek
suçlarından hükümlü Ekrem Gökçe hakkındaki dava dosyasının da Adalet
Bakanlığına tevdî edilmek üzere,
Ziraî Mücadele ve Ziraî Karantina Kanunu
Tasarısı, 441 Sayılı Tarım ve Köyişleri Bakanlığının Kuruluş ve Görevleri
Hakkında Kanun Hükmünde Kararname ile 190 Sayılı Kanun Hükmünde Kararnamede
Değişiklik Yapılması Hakkında Kanun Tasarısı ile 190 Sayılı Genel Kadro ve
Usulü Hakkında Kanun Hükmünde Kararnamenin Tarım ve Köyişleri Bakanlığına Ait
Bölümünde Değişiklik Yapılmasına Dair Kanun Tasarısının,
Başbakanlığa iade edilmesine ilişkin
Başbakanlık tezkereleri okundu; ilgili komisyonlarda bulunan dosyaların ve
tasarıların geri verildiği bildirildi.
Başkanlık Divanının 20 üyeden kurulmasına
ve görev yerlerinin dağılımının; DSP Grubuna 1 Başkanvekili, 1 İdare Amiri, 3
Kâtip Üye, MHP Grubuna 1 Başkan, 1 Başkanvekili, 1 İdare Amiri, 2 Kâtip Üye, FP
Grubuna 1 Başkanvekili, 1 İdare Amiri, 2 Kâtip Üye, ANAP Grubuna 1
Başkanvekili, 1 İdare Amiri, 1 Kâtip Üye, DYP Grubuna 1 İdare Amiri, 2 Kâtip
Üye şeklinde olmasına,
Türkiye Büyük Millet Meclisi
komisyonlarından; Türkiye Büyük Millet Meclisi Hesaplarını İnceleme Komisyonu
ile Dilekçe Komisyonunun 13’er üyeden, İnsan Haklarını İnceleme Komisyonu ile
sayıları kanunen belirlenmeyen diğer komisyonların 25’er üyeden kurulmasına ve
siyasî parti gruplarına dağılımına,
İlişkin Danışma Kurulu önerisi, yapılan
görüşmelerden sonra kabul edildi.
Danışma Kurulu önerisinin görüşmeleri
sırasında, ANAP Grup Başkanvekili Zeki Çakan, Tunceli Milletvekili Kamer
Genç’in gruplarına sataştığı iddiasıyla bir konuşma yaptı.
Tarım ve Köyişleri Bakanı Hüsnü Yusuf
Gökalp’in Çek Cumhuriyetine yaptığı resmî ziyarete, Sakarya Milletvekili Osman
Fevzi Zihnioğlu’nun,
Sağlık Bakanı Osman Durmuş’un Meksika’ya
yaptığı resmî ziyarete, Konya Milletvekili Mustafa Sait Gönen’in,
Çalışma ve Sosyal Güvenlik Bakanı Yaşar
Okuyan’ın İsviçre’ye yaptığı resmî ziyarete, İstanbul Milletvekili Ali Emre
Kocaoğlu’nun,
Millî Savunma Bakanı Sabahattin
Çakmakoğlu’nun Güney Kore’ye yaptığı resmî ziyarete, İstanbul Milletvekili
Nazif Okumuş’un,
Devlet Bakanı Tunca Toskay’ın İsviçre’ye
yaptığı resmî ziyarete, Trabzon Milletvekili Orhan Bıçakçıoğlu’nun da,
İştirak etmelerinin uygun görülmüş
olduğuna ilişkin Başbakanlık tezkereleri kabul edildi.
Devlet Bakanı Rüştü Kâzım Yücelen’in
Küba’ya yaptığı resmî ziyarete, Adana Milletvekili Musa Öztürk, Edirne
Milletvekili Evren Bulut ile Manisa Milletvekili Ali Serdengeçti’nin de iştirak
etmelerinin uygun görülmüş olduğuna ilişkin Başbakanlık tezkeresinin
oylamasında karar yetersayısı bulunmadığı anlaşıldığından;
24 Ekim 2000 Salı günü saat 15.00’te
toplanmak üzere, birleşime 17.16’da son verildi.
  Mehmet Vecdi Gönül
  Geçici
Başkanvekili
 Vedat Çınaroğlu  Şadan
Şimşek
 Samsun  Edirne
 Geçici Kâtip Üye  Geçici Kâtip Üye

 
 II. -
GELEN KÂĞITLAR No. : 12  23.10.2000 PAZARTESİ
 Sözlü Soru Önergeleri
1.- Bursa Milletvekili
Faruk Çelik'in, Yunanistan'ın soydaşlarımıza yaptığı uygulamaya ilişkin Dışişleri Bakanından sözlü soru
önergesi (6/871) (Başkanlığa geliş tarihi: 19.10.2000)
2.- Amasya Milletvekili
Akif Gülle'nin, Amasya-Taşova'dan geçen Yeşilırmak'ın neden olduğu taşkınlara
ilişkin Enerji ve Tabiî Kaynaklar Bakanından sözlü soru önergesi (6/872)
(Başkanlığa geliş tarihi: 19.10.2000)
 Yazılı Soru Önergeleri
1.- Karaman Milletvekili
Zeki Ünal'ın, YÖK'ün başörtüsü yasağı konusunda yayınladığı bir genelgeye ilişkin
Millî Eğitim Bakanından
yazılı soru önergesi (7/2707) (Başkanlığa geliş tarihi:
19.10.2000)
2.- Karaman Milletvekili
Zeki Ünal'ın, TRT Kurumuna ilişkin
Devlet Bakanından (Rüştü Kâzım
Yücelen yazılı soru önergesi (7/2708) (Başkanlığa geliş tarihi: 19.10.2000)
3.- Karaman Milletvekili
Zeki Ünal'ın, K.K.K. İstihbarat Daire Başkanlığınca hazırlanan bir rapora
ilişkin Millî Savunma Bakanından yazılı
soru önergesi (7/2709) (Başkanlığa geliş
tarihi: 19.10.2000)
4.- Karaman Milletvekili
Zeki Ünal'ın, deprem bölgesindeki üniversite öğrencilerinin barınma sorununa
ilişkin Millî Eğitim Bakanından yazılı soru önergesi (7/2710)
(Başkanlığa geliş tarihi: 19.10.2000)
5.- Erzurum Milletvekili
Fahrettin Kukaracı'nın, zorunlu kesintisiz eğitim uygulamasının meslek
liselerine etkilerine ilişkin Millî
Eğitim Bakanından yazılı soru önergesi
(7/2711) (Başkanlığa geliş tarihi:
19.10.2000)
6.- Burdur Milletvekili Hasan Macit'in, Burdur
Sağlık Müdürlüğüne ve Hastane Baştabipliğine yapılan atamalara ilişkin Sağlık Bakanından yazılı soru önergesi
(7/2712) (Başkanlığa geliş tarihi:
20.10.2000)
 24.10.2000 SALI No. : 13
 Tasarılar
1.- Eşyanın Sınırlardaki
Kontrollerinin Uyumlaştırılmasına İlişkin Uluslararası Sözleşmenin
Onaylanmasının Uygun Bulunduğu Hakkında Kanun Tasarısı (1/766) (Sanayi,
Ticaret, Enerji, Tabiî Kaynaklar, Bilgi ve Teknoloji ve Dışişleri
Komisyonlarına) (Başkanlığa geliş tarihi: 18.10.2000)
 2.- Gözlükçülük
Hakkında Kanunda Değişiklik Yapılmasına Dair Kanun Tasarısı (1/767)
(Adalet ve Sağlık, Aile, Çalışma ve Sosyal İşler Komisyonlarına)
(Başkanlığa geliş tarihi: 19.10.2000)
 Teklif
 1.- Van Milletvekili Maliki Ejder Arvas ve 37 Arkadaşının; Sınır
Ticaretinin Düzenlenmesine İlişkin Kanun Teklifi (2/598) (Sanayi, Ticaret, Enerji,
Tabiî Kaynaklar, Bilgi ve Teknoloji ve İçişleri ve Plan ve Bütçe
Komisyonlarına) (Başkanlığa geliş tarihi : 19.10.2000) 
 Sözlü Soru Önergeleri
 1.- Tokat Milletvekili Reşat Doğru'nun, öğretmen atamalarındaki bazı
uygulamalara ilişkin Millî Eğitim
Bakanından sözlü soru önergesi (6/873) (Başkanlığa geliş tarihi: 23.10.2000)
 2.- Samsun Milletvekili Musa Uzunkaya'nın, koruma görevi yapan
personel sayısına ilişkin İçişleri Bakanından sözlü soru önergesi (6/874)
(Başkanlığa geliş tarihi: 23.10.2000)
 3.-
Samsun Milletvekili Musa Uzunkaya'nın, personele ilişkin Türkiye Büyük Millet
Meclisi Başkanından sözlü soru önergesi (6/875) (Başkanlığa geliş
tarihi:23.10.2000)
 4.- İstanbul Milletvekili Ahmet Güzel'in, Türk Eczacılar Birliğinde
yapılan denetimlere ilişkin Sağlık Bakanından sözlü soru önergesi (6/876)
(Başkanlığa geliş tarihi:23.10.2000)
 5.- Muğla Milletvekili Hasan Özyer'in, Muğla İlindeki çam balı
üreticilerinin sorunlarına ilişkin
Tarım ve Köyişleri Bakanından sözlü soru önergesi (6/877) (Başkanlığa geliş
tarihi:23.10.2000)
 Yazılı Soru Önergeleri
 1.- Amasya Milletvekili Akif Gülle'nin, Merzifon Askerî Havaalanının sivil uçuşlara açılıp
açılmayacağına ilişkin Ulaştırma Bakanından yazılı soru önergesi (7/2713) (Başkanlığa geliş tarihi:
23.10.2000)
 2.- Samsun Milletvekili Musa Uzunkaya'nın, başörtüsü sorununa
ilişkin Başbakandan yazılı soru önergesi (7/2714) (Başkanlığa geliş
tarihi:23.10.2000)
 3.- Samsun Milletvekili Musa Uzunkaya'nın, Samsun İlindeki öğretmen
açığına ilişkin Millî Eğitim Bakanından
yazılı soru önergesi (7/2715) (Başkanlığa geliş tarihi:23.10.2000)
 4.- Samsun Milletvekili Musa Uzunkaya'nın, YÖK Başkanı tarafından üniversite
rektörlerine gönderilen başörtüsü
konusundaki genelgeye ilişkin
Başbakandan yazılı soru önergesi (7/2716) (Başkanlığa geliş tarihi: 23.10.2000)
 5.- Rize Milletvekili Ahmet Kabil'in, Karadeniz Sahil Yolundaki
balıkçı barınaklarına ilişkin Bayındırlık ve İskân Bakanından yazılı soru
önergesi (7/2717) (Başkanlığa geliş tarihi: 23.10.2000) 
 Genel
Görüşme Önergeleri
 1.- İstanbul Milletvekili Mehmet Ali İrtemçelik ve 27 arkadaşının,
ABD Kongresindeki sözde Ermeni soykırımı iddiaları ve dış politika konusunda
Anayasanın 98 inci, İçtüzüğün 102 ve 103 üncü
maddeleri uyarınca bir genel
görüşme açılmasına ilişkin önergesi (8/10) (Başkanlığa geliş tarihi:
19.10.2000)
 2.- Erzurum Milletvekili İsmail Köse ve 21 arkadaşının, sözde Ermeni
soykırımı iddialarıyla ilgili ABD Temsilciler Meclisinde alınan karara ve Türkiye-ABD ve Ermenistan ilişkileri
konusunda Anayasanın 98 inci, İçtüzüğün 102 ve 103 üncü maddeleri uyarınca bir
genel görüşme açılmasına ilişkin önergesi (8/11) (Başkanlığa geliş tarihi:
19.10.2000)
 Meclis
Araştırması Önergeleri
 1.- Doğru Yol Partisi Grubu adına Grup Başkanvekilleri Sakarya
Milletvekili Nevzat Ercan, Ankara Milletvekili Saffet Arıkan Bedük ve İçel
Milletvekili Turhan Güven'in, ilköğretimde yaşanan sorunların araştırılarak
alınması gereken önlemlerin belirlenmesi amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması açılmasına ilişkin
önergesi (10/148) (Başkanlığa geliş tarihi: 12.10.2000)
 2.- Erzincan Milletvekili Tevhit Karakaya ve 25 arkadaşının, enerji
sıkıntısının nedenlerinin araştırılarak alınması gereken önlemlerin
belirlenmesi amacıyla Anayasanın 98 inci, İçtüzüğün 104 ve 105 inci maddeleri
uyarınca bir Meclis araştırması açılmasına ilişkin önergesi (10/149)
(Başkanlığa geliş tarihi: 12.10.2000)
3.- Samsun Milletvekili
Musa Uzunkaya ve 22 arkadaşının, Amerika'da kızılderililere ve zencilere karşı
uygulanan soykırım iddiaları konusunda Anayasanın 98 inci, İçtüzüğün 104 ve 105
inci maddeleri uyarınca bir Meclis
araştırması açılmasına ilişkin önergesi (10/150) (Başkanlığa geliş tarihi:
10.10.2000)
 4.- Malatya Milletvekili Miraç
Akdoğan ve 22 arkadaşının, Malatya
İlindeki kayısı üretiminin ve üreticilerinin sorunlarının araştırılarak
alınması gereken önlemlerin belirlenmesi amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması açılmasına ilişkin
önergesi (10/151) (Başkanlığa geliş tarihi: 19.10.2000)



BİRİNCİ OTURUM
Açılma Saati : 15.00
24 Ekim 2000 Salı
BAŞKAN : Ömer İZGİ
KÂTİP ÜYELER: Geçici Kâtip Üye Melda BAYER (Ankara),
Geçici Kâtip Üye Mehmet ELKATMIŞ (Nevşehir) 
BAŞKAN - Sayın
milletvekilleri, Türkiye Büyük Millet Meclisinin 6 ncı Birleşimini açıyorum.
 Toplantı yetersayısı var, görüşmelere başlıyoruz.
 Gündeme geçmeden önce, 3 arkadaşıma gündemdışı söz
vereceğim.
Konuşma süreleri 5
dakikadır.
 Hükümet, bu konuşmalara cevap verebilir. Hükümetin cevap süresi 20
dakikadır.
 Gündemdışı ilk söz, veteriner hekimliği eğitiminin 158 inci
yıldönümü nedeniyle söz isteyen Balıkesir Milletvekili Sayın Numan Gültekin'e
aittir.
 Buyurun Sayın Gültekin. (DSP sıralarından alkışlar)
III. -
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.-
Balıkesir Milletvekili Numan Gültekin'in, veteriner hekimliği eğitiminin 158
inci yıldönümüne ilişkin gündemdışı konuşması
NUMAN GÜLTEKİN
(Balıkesir) - Sayın Başkan, değerli milletvekilleri, konuşmama başlamadan önce
21 inci Dönem 3 üncü Yasama
Yılının ülkemize ve milletimize hayırlı olmasını diliyorum.
Meclis Başkanlığı gibi
önemli bir göreve seçilen Sayın Başkanımızı tebrik ediyorum; Divana ve Sayın
Başkanımıza başarılar diliyorum.
Sayın Başkan, değerli
milletvekilleri, ülkemizde veteriner hekimlik eğitiminin akademik düzeyde
başlamasının 158 inci yıldönümü münasebetiyle söz almış bulunuyorum. Konuşmama
başlarken Yüce Heyetinizi saygıyla selamlıyorum.
 Tedavi sanatı, insanlığın kendisi kadar eski olarak kabul edilir.
Tedavi sanatını da içine alan veteriner hekimlik mesleği, uygarlık tarihinin en
eski mesleklerinden birisidir. Çağdaş anlamda veteriner hekim, aldığı
multidisipliner eğitim gereği hayvan hastalıklarının sağaltımından, zoonoz
hastalıklar yönüyle halk sağlığından, hayvan neslinin ıslah ve üretiminden,
hayvansal ürünlerin üretiminden tüketimine kadar olan aşamalarından ve
kontrolünden, su ürünlerinin üretiminden, hastalıklarının sağaltımından,
kontrolünden sorumlu ve yetkili meslek adamı olarak tanımlanır.
Akademik düzeyde dünyada
ilk veteriner hekimlik okulu, Fransa'nın Lyon Kentinde 1762 yılında açılmıştır.
Daha sonra, Avrupa'nın diğer ülkelerinde bu tür okullar açılmaya başlanmıştır.
Ülkemizde akademik anlamda veteriner hekimliği eğitimi ve öğretimi, önce
Osmanlı döneminde, Tanzimat sonrası 1842 yılında başlamıştır. 1946 yılında da,
çıkarılan ilk üniversite kanunuyla Ankara Üniversitesi kurulmuş ve Veteriner
Fakültesi de 1948 yılında Ankara Üniversitesine bağlı bir fakülte olarak
üniversiter sisteme dahil edilmiştir. 
Türkiye'de veteriner
hekimlik eğitim öğretimi beş yıl, yani on yarı yıl süreyle yaptırılmakta ve
mezun olanlara dünyadaki örnekleri gibi, yüksek lisans diploması adı altında
"veteriner hekim" unvanı verilmektedir. Almanya ve daha birçok ülkede
bu eğitim süresi altı yıldır. Ülkemizde de bu süre altı yıla çıkarılmalıdır. 
Planlı kalkınma döneminde
veteriner hekim açığı gündeme gelmiş ve ülkemizde yeni fakülteler açılmıştır.
Ancak, 1980 sonrası kabul edilen 2547 sayılı Yükseköğretim Kanunuyla, hiçbir
araştırma kriteri göz önüne alınmadan, birçok meslek eğitiminde olduğu gibi,
ihtiyacın üstünde peş peşe veteriner fakülteleri açılmıştır. Şu anda, bu sayı
21'e ulaşmıştır. Bu fakültelerin birçoğu, maalesef, hem öğretim üyesi yönüyle
hem de klinik, laboratuvar ve derslik gibi fizikî altyapı yönüyle yetersizdir.
Nitelikli hayvan sayısı ve hayvansal ürün bakımından üst sıralarda yer alan
ülkelere baktığımızda, bu kadar veteriner fakültesi sayısına rastlamak mümkün
değildir. Örneğin, bu sayı, Hollanda'da 2, Almanya'da 5, Danimarka'da 1,
İspanya'da 9, Fransa'da 5 iken 4'e düşürülmüş, İngiltere'de ise 6'dır. Dünyada
en pahalı, en zor eğitim ve öğretim kurumlarından birisi olarak kabul edilen
veteriner fakültelerinin, ülkemizde, son yıllarda dünya standartları göz önüne
alınmadan açılmasının, bilimsel gerçekler ışığında incelediğimizde, son derece
sakıncalı olduğunu görürüz. 
Sayın Başkan, değerli
milletvekilleri; 1980'li yılların ortalarına kadar yukarıda saydığım birçok
konuda hizmet üreten veteriner hekimler ve onlarla omuz omuza hizmet veren
veteriner sağlık teknisyen ve teknikerleri, ne yazık ki, 1985 yılında Tarım ve
Köyişleri Bakanlığının merkez ve taşra teşkilatlarının yapısını, dünyadaki
gelişmelere ve ülke gerçeklerimize ters şekilde değiştiren reorganizasyonla,
haksız olarak, aktif görevlerinden uzaklaştırmıştır. Böylece de, fonksiyonel
hizmet bütünlüğü aksamış, veteriner hekim otorite olmanın gereği olan yetki ve
sorumluluklar, bürokratik çarklar arasında erozyona uğramıştır. Hepsinden
önemlisi, 1936 yılında Cenevre'de imzalanıp 1937 yılında Bakanlar Kurulunca
onaylanan ve 3243 sayılı Yasayla yürürlüğe giren ve ülkemizin de uymasını
zorunlu hale getiren uluslararası Cenevre Anlaşmasına göre veteriner
hizmetlerinin direkt olarak bakana bağlanması zorunluluğu nedeniyle kurulan,
tüzelkişiliği haiz Veteriner İşleri Genel Müdürlüğünü ve genel müdürlüğün taşra
teşkilatları olan il veteriner müdürlüklerini ve ilçe hükümet veteriner
hekimliklerini kaldırmıştır. 
Bu reorganizasyon,
yukarıda belirttiğim gibi, sadece Türk veteriner hekiminin, veteriner sağlık
teknisyeninin dünyadaki teşkilatlanma yapısından ve uluslararası anlaşmalardan
doğan haklarından uzaklaşmalarına sebep olmakla kalmamış, teşkilat yapısını üçüncü
dünya ülkelerinde bile görülmeyen bir yapıya sokmuş ve sonuç olarak da,
hepimizin bildiği gibi, ülkemiz, hiç layık olmadığı bir şekilde, kontrolsüz
hayvansal ürün ve sağlıksız, niteliksiz
hayvan ithal eder duruma getirilmiştir; hayvan sayımız hızla düşmüştür. 
Değerli milletvekilleri,
bunların yanında, çok zor koşullarda, ülkemizin en uzak köyündeki
vatandaşlarımıza dahi hizmet ulaştırma durumunda olan bu meslek mensuplarının
kamuda çalışanları, özlük hakları bakımından büyük haksızlığa uğramaktadırlar;
aldıkları ücret yetersizdir. Bizzat bilimsel ve fiziksel emekle verilen bu
hizmetin karşılığı olarak, insanca yaşama ve hekimlik mesleği için olmazsa
olmaz olan dünyadaki bilimsel literatürün takibine imkân verecek olan bir ücret
uygulamasına, ülkemizde de, kısa süre içerisinde geçilmelidir.
Sayın Başkan, değerli
milletvekilleri; sonuç olarak, bir dünya devleti olan Türkiye, bu konuda da
uluslararası anlaşmaların kendine yüklediği yükümlülükleri ve ülkemiz
gerçeklerine de uygun şartları mutlaka yerine getirecektir. Önemli olan, bu
konuda, daha fazla gecikilmemesidir. 
57 nci hükümetiniz, hem
hükümet programının hem de 2000 yılının başından itibaren uygulamaya koyduğu üç
yıllık istikrar programının öncelikleri arasına tarım ve hayvancılıkta yeniden
yapılanmayı kapsayan reform konusunu da almıştır. İnanıyorum ki, 21 inci dönem
Meclisimiz de aktif nüfusun yaklaşık yüzde 45'ini direkt ilgilendiren bu
çalışmalara gerekli desteği verecektir.
Bu düşüncelerle, bu
meslek mensuplarının yani meslektaşlarımın ülkemizde veteriner hekimlik
eğitiminin akademik düzeyde başlamasının 158 inci yıldönümünü kutlar, Yüce
Heyetinizi saygılarımla selamlarım. (Alkışlar)
BAŞKAN - Sayın Gültekin,
teşekkür ederim.
Gündemdışı ikinci söz,
Bursa İli İznik İlçesi ve köylerinde meydana gelen dolu afeti hakkında söz
isteyen Bursa Milletvekili Ahmet Sünnetçioğlu'na aittir.
Buyurun Sayın
Sünnetçioğlu. (FP sıralarından alkışlar)
2.- Bursa
Milletvekili Ahmet Sünnetçioğlu'nun, Bursa İli İznik İlçesi ve köylerinde
meydana gelen dolu afetine ilişkin gündemdışı konuşması 
AHMET SÜNNETÇİOĞLU
(Bursa) - Sayın Başkan, değerli milletvekilleri; bu gündemdışı konuşma
vesilesiyle, sizlerin ve halkımızın Miraç Kandilini tebrik ediyorum ve Sayın
Başkanımızı da yönettiği bu ilk oturumda tebrik ediyorum.
6 Eylül 2000 günü yağan
çok şiddetli ve kibrit kutusu büyüklüğünde buz kütleleri şeklinde olan dolu
-ki, bu konuda kesinlikle mübalağa etmiyorum- âdeta bir bıçak gibi meyveleri
ikiye bölmüş, otomobillere de hasar vermiş olan ve adeta bir fay hattı gibi Bursa
İznik merkezinde 7 mahallede ve 17 köyde olmak üzere zeytin, bağ, meyve ve
sebze bahçelerinde çok şiddetli zarara sebep olmuştur. Bu zararların oranı
Beyler Mahallesinde yüzde 96, Mustafakemalpaşa Mahallesinde yüzde 86, Selçuk
Mahallesinde yüzde 79, Mahmut Çelebi Mahallesinde yüzde 94, Yenimahalle'de
yüzde 66, Yenicami Mahallesinde yüzde 84, Eşrefzade Mahallesinde yüzde 77,
Müşkile Köyünde yüzde 100, Mustafalı Köyünde yüzde 88, Göllüce'de yüzde 100,
Aydınlar'da yüzde 86, Derbent'te yüzde 98, Dırazali'de yüzde 89, Şerefiye'de
yüzde 88, Nüzhetiye'de yüzde 74, Çamdibi'nde yüzde 66, Hocaköy'de yüzde 72,
Çiçekli'de yüzde 80, Çamoluk'ta yüzde 68, Kaynarca'da yüzde 91, Karadin'de
yüzde 89, Dereköy'de yüzde 78 ve Hisardere'de yüzde 72 olup, toplam, yaklaşık
26 000 dekar alan üzerinde 9 ile 10 trilyon liralık bir zarar meydana
gelmiştir.
Zeytin alanlarında, bu
yılki ürünün yüzde 60 veya 65'inin yere döküldüğü, ağaçların üzerinde kalan
yüzde 40 ürünün ise darbeli olduğu, sofralık olarak değerlendirme imkânının
olmadığı, ancak yağlık olarak değerlendirme imkânının olduğu; ayrıca, zeytin mahsulü
iki yıllık sürgünler üzerinde meydana geldiğinden, gelecek verim yılında meyve
verecek sürgünlerin tahrip olduğu, bir sonraki yılda yüzde 40 veya 45 ürün
kaybının olduğu; bağ alanlarında, afet tarihi itibariyle, mahsul hasat
edilebilecek olgunluğa henüz ulaşmadığından, üründe yüzde 80 tahribatın olduğu,
ancak, şıra ve pekmez gibi değerlendirilebileceği; meyve alanlarında, henüz
hasat edilmemiş veya edilmek üzere olan elma, armut, şeftali, ayva bahçelerinde
yüzde 80-90 zararın meydana geldiği, sebzede ise yüzde 100'e yakın kayıpların
meydana geldiği rapor edilmiştir. 
Yüzde 99'unun geçim
kaynağının tarım olması itibariyle İznik halkının içinde bulunduğu durum
sanırım gözler önündedir ve bu itibarla, İznik İlçe İhtiyaç Komisyonu 7.9.2000,
Bursa İl İhtiyaç Komisyonu ise 3.10.2000 tarihli raporlarında, 5254 sayılı
Muhtaç Çiftçilere Ödünç Tohumluk Verilmesi Hakkında Kanuna göre, yüzde 40 ve
üzeri zarar gören çiftçilerin Türkiye Cumhuriyeti Ziraat Bankası ve tarım kredi
kooperatiflerine olan ziraî kredi borçlarının vade tarihinden itibaren bir yıl
ertelenmesini ve özellikle bazı köylerdeki tek geçim kaynağı olan zeytin ve çok
yıllık ürünlerde bu yılki verim kaybıyla birlikte şiddetli doludan zarar gören
meyve gözleri ve dallarının da tahrip olması nedeniyle, gelecek yıllardaki
verim de belirli ölçülerde düşük olacağından, zarar gören çiftçilerimize
faizsiz veya düşük faizli uzun vadeli krediler verilmesinin uygun olduğu
belirtilmiştir.
Bu ikinci belirtilen
husus çok önemlidir. Zira, Ziraat Bankasına veya tarım kredi kooperatiflerine
borcu olmayıp, esnafa borçlanan çiftçimiz bulunmaktadır. Esnafa olan borcunu
ödeyemeyince, esnaf da zor durumdadır; afetten bir iki gece önce, dalında meyve
satın alıp çekini veren tüccar da zor durumdadır; "mahsulümü nasıl olsa
satacağım" diyerek, ailesinin kışlık ihtiyacını, çocukların okul masrafını
vadeli olarak gören insanımız ve esnafımız zor durumdadır. Bu borç ertelense
bile, zarar gören üründen nasıl gelir elde edip de borcunu ödeyecek. 
Faizsiz veya uzun vadeli
kredi muhakkak düşünülmelidir veya zararın en az yüzde 50'si karşılanmalıdır.
Uzun vadede de, artık, tarım sigortası ve tabiî afetlerde çiftçinin zararını en
aza indirecek bir bütçe düşünülmesi gerektiğini belirtiyor, Yüce Meclisi
saygıyla selamlıyorum. (Alkışlar)
BAŞKAN - Sayın
Sünnetçioğlu, teşekkür ederim.
Üçüncü gündemdışı görüşme
isteğinde bulunan Sayın Kaya, görüşme isteklerini geriye almışlardır; bu
nedenle, gündemdışı konuşmalar bitmiştir.
Dört adet Meclis
araştırması önergesi vardır; ayrı ayrı okutup bilgilerinize sunacağım.
B) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Doğru
Yol Partisi Grubu adına Grup Başkanvekilleri Sakarya Milletvekili Nevzat Ercan,
Ankara Milletvekili Saffet Arıkan Bedük ve İçel Milletvekili Turhan Güven'in,
ilköğretimde yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/148) 
Türkiye Büyük Millet
Meclisi Başkanlığına
Sekiz Yıllık Kesintisiz
Temel Eğitim Kanun Tasarısının TBMM Genel Kurulundaki müzakereleri sırasında,
dönemin Millî Eğitim Bakanı TBMM'de yaptığı konuşmasında, aynen şu ifadeleri
kullanmıştır:
"Bu tasarıyla, üç yıl
içinde, 1997 yılı fiyatlarıyla, ilköğretime 1 katrilyon liranın üzerinde
yatırım yapılacaktır. Bu, çok büyük bir yatırım hedefidir ve tarihimizde ilk
defa bu boyutta bir eğitim seferberliği başlamaktadır. 1 katrilyon lirayı aşkın
yatırımla, 2000 yılında şunlar gerçekleştirilecek ve çocuklarımızın emrine
sunulacaktır:
İkili öğretim 2000
yılında ortadan kaldırılacak, birleştirilmiş sınıf uygulaması 2000 yılına kadar
son bulacaktır. 
Sınıflardaki öğrenci
sayısı 2000 yılına kadar tedricen 30'a indirilecek, bunu sağlamak için 147 326
derslik inşa edilecektir. 
Tüm ilköğretim
okullarında bilgisayar destekli öğretime geçilecektir.
İlköğretimde,
öğrencilerin bir yabancı dil öğrenmeye başlamaları sağlanacaktır"
Oysa, bugün geldiğimiz
noktada, ikili eğitim bütün hızıyla devam etmekte, 2000-2001 eğitim-öğretim
yılı 60-70 kişilik sınıflarda ve 90 000 derslik açığıyla sürdürülmekte,
bırakınız kırsal kesimleri, büyük şehirlerde bile bilgisayar destekli eğitime
geçilememiş, yabancı dil branşındaki öğretmen açığı ise bir türlü
giderilememiştir. 
"Eğitime katkı
payı" adı altında uçan kuştan bile vergi alınırken, eğitimde 2000 yılı
hedeflerine ulaşılamaması üzücü ve düşündürücüdür. 
Eğitim ve öğretimde
hedeflenen başarıya ulaşmanın en etkili yolu, eğitim ordusunu sisteme, plana,
programa ve hedeflere inandırmaktır. 
Öğretmenler arasında
yapılan anket sonuçları düşündürücüdür. Bu ankete göre:
-Ders programlarında ve ders kitaplarında
bilimsel bilgilere yeterli oranda yer verilmediği, 
-İdarî kadroların sekiz
yıllık eğitimi uygulayacak yeterlilikte bulunmadığı, 
-Teknolojik yenilikler,
deney araç ve gereçlerinin yeterli düzeyde kullanılamadığı, 
-Eğitim çalışanlarının
sorunlarının çözümüne yönelik herhangi bir iyileştirmenin bugüne kadar
yapılmadığı sonucuna varılmıştır. 
Millî Eğitim Bakan,ı
eğitimdeki olumsuzları ortadan kaldırmak, çocuklarımıza daha iyi eğitim ve
öğretim ortamı sağlamak, eğitim ordumuzun malî sıkıntılarını giderecek
tedbirleri almak yerine, Sayın Bakan bu aslî görevini bir kenara bırakarak,
Millî Eğitim camiasında idareci ve öğretmenlere yönelik kıyım hareketini
sürdürmeye devam etmektedir. 
Norm kadro, temel ilkeler
bağlamında doğru bir düşüncedir; ancak, yürürlüğe konulan norm kadro
yönetmeliğinin yanlış uygulanması onbinlerce öğretmenimizi tedirgin etmiş;
birikim, deneyim, tecrübe, liyakat ve hizmet süresine gereken önem
verilmeyerek, adaletsiz bir uygulama başlatılmış ve yirmi yıllık deneyimli
öğretmeni norm dışı bırakmıştır. Kazanılmış hakların bu yönetmelikle
eğitimcilerimizin elinden alınması, hukukun temel ilkelerine aykırıdır ve yeni
bir hukukî süreci başlatmıştır. 
Bir yandan, il ve ilçe
millî eğitim müdürleri, müdür yardımcıları, şube müdürleri, okul müdürleri ve
müdür yardımcıları siyasî ve hissî kararlar doğrultusunda, sırf kadro açmak
uğruna yerleri değiştirilmekte ve emekliliğe zorlanmakta; diğer yandan, sık sık
yapılan onbinlerce öğretmenin illerarası naklen tayinleri işkence haline
gelmekte, programsız nakil tayinleri nedeniyle bazı okulda öğretmen fazlası
gözlenirken, birçok okulda öğretmen bulunmadığı için dersler boş geçmektedir. 
Kamu harcamalarında
kısıtlama yapacağını açıklayan hükümet, tayin ve nakillerde yaptığı yanlış ve
keyfî uygulama nedeniyle Hazineyi zarara uğratmakta, devlet bütçesindeki
açıkların artmasına neden olmaktadır. 
Yukarıda açıklanan
sorunların nedenleri ile bu konularda alınacak tedbirleri tespit etmek amacıyla
Anayasanın 98, Türkiye Büyük Millet Meclisi İçtüzüğünün 104 ve 105 inci
maddeleri gereğince bir Meclis araştırması açılmasını Grubumuz adına arz ve
teklif ederiz. 
Saygılarımızla. 
Nevzat Ercan Saffet Arıkan
Bedük Turhan
Güven
Doğru Yol Partisi Doğru Yol
Partisi Doğru
Yol Partisi
Grup Başkanvekili Grup
Başkanvekili Grup
Başkanvekili
BAŞKAN - Bilgilerinize
sunulmuştur. 
Önerge gündemde yerini
alacak ve Meclis araştırması açılıp açılmaması hususundaki öngörüşme, sırası
geldiğinde yapılacaktır. 
Şimdi, ikinci önergeyi
okutuyorum:
2.-
Erzincan Milletvekili Tevhit Karakaya ve 25 arkadaşının, enerji sıkıntısının
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/149)
Türkiye Büyük Millet
Meclisi Başkanlığına
Son günlerde, başta Sayın
Başbakan olmak üzere hükümet yetkilileri tarafından ülkemizin büyük bir enerji
krizi ile karşı karşıya kaldığı ve bazı yapay tedbirlerin yürürlüğe konulduğu
bilinmektedir. 
Ülkemizin gerek yeraltı
ve gerekse yerüstü zenginlikleriyle daha uzun süre kendi kendine yetecek
potansiyel enerji kaynaklarına sahip olduğu bir gerçektir. 
Hal böyle iken ülkemizin
göz göre göre karanlığa götürülmesi karşısında en büyük görev Yüce Meclisimize
düşmektedir. 
Ekteki gerekçede
ifadesini bulan sebeplerden dolayı enerji krizinin sebeplerini araştırmak,
alınacak tedbirleri belirlemek üzere İçtüzük ve Anayasanın ilgili hükümlerine
göre Meclis araştırması açılmasını arz ederiz. 
1- Tevhit Karakaya  (Erzincan)
2- Abdüllatif Şener (Sıvas)
3- Mehmet Elkatmış  (Nevşehir)
4- Bekir Sobacı (Tokat)
5- Yaşar Canbay (Malatya)
6- Dengir Mir Mehmet
Fırat (Adıyaman)
7- Maliki Ejder Arvas (Van)
8- Ahmet Derin (Kütahya)
9- Mehmet Batuk (Kocaeli)
10- Eyüp Fatsa (Ordu)
11- Fahrettin Kukaracı (Erzurum)
12- Sacit Günbey (Diyarbakır)
13- Hüseyin Arı (Konya)
14- Mahmut Göksu (Adıyaman)
15- Mehmet Özyol (Adıyaman)
16- Aslan Polat (Erzurum)
17- Fethullah Erbaş (Van)
18- İlyas Arslan (Yozgat)
19- Özkan Öksüz (Konya)
20- Akif Gülle (Amasya)
21- İsmail Kahraman (İstanbul)
22- Latif Öztek (Elazığ)
23- Mehmet Ali Şahin (İstanbul)
24- Azmi Ateş (İstanbul)
25- Mehmet Zeki Çelik (Ankara)
26- Eyyüp Sanay (Ankara)
Gerekçe: 
Kullanım kolaylığı,
istenildiği anda diğer enerji türlerine dönüştürülmesi, günlük hayattaki
yaygınlığıyla, bugün elektrik enerjisi tüketimi, ülkelerin gelişmişlik
düzeyinin en önemli göstergelerinden biridir. Elektrik enerjisi, sektörün bütün
kesimlere girdi veren; ancak, bütün kesimlerden girdi almayan bir kesimdir. 
Elektrik enerjisi
kesimine girdi sağlayan kesimlerin sayısı fazla değildir. Bu nedenle, bütün
kesimlere girdi veren elektrik enerjisi kesimindeki darboğazlar, bütün
ekonomiyi derinden etkileyecek ve sarsacaktır. Bilindiği gibi, bütün kesimlere
girdi veren, ancak çok az kesimden girdi alan kesimler ekonomi dilinde
"altyapı" olarak adlandırılır. Elektrik enerjisi kesimi, bu tanıma
uygun düşmektedir. 
Ancak, elektrik enerjisi,
öteki enerji türlerinden ayrı olarak, tüketilmeden üretilemeyen bir enerjidir.
Bir başka deyişle, elektrik enerjisinin üretimi ile tüketimi, birlikte
gerçekleşir. Bu da elektrik enerjisi kesiminin girdi verdiği kesimlerden sıkı sıkıya
etkilenmesi anlamına gelir. Üstyapıda (girdi alan kesimlerde) ortaya çıkacak
üretim azalmaları ya da çoğalmaları, bu bağlılık gereğince, elektrik enerjisi
kesimindeki üretimi de etkileyecek ve bunun azalmasına ya da çoğalmasına yol
açacaktır.
Çağımızın önemli enerji
kaynağı ve sanayiin belirleyici girdilerinden olan elektrik enerjisi talebi,
ülkemizin nüfus artış hızına ve ekonomik kalkınma sürecine paralel olarak hızla
gelişmektedir. Kişi başına elektrik enerjisi tüketimi ülkelerin gelişmişliğinin
bir göstergesi olarak da değerlendirilmektedir. Resmî verilere göre, Türkiye,
OECD ülkelerinde kişi başına elektrik tüketimi sıralamasında en son sıralarda
yer almaktadır. Enerji sorunu ülkeyi karanlığa mahkûm edip, bunu kader gibi
sunmakla çözümlenememektedir.
Altıncı Plan döneminde 12
milyar dolar düzeyinde öngörülen Plan hedefine karşılık ancak 8 milyar dolar
düzeyinde bir enerji yatırımı yapılabilmiştir. Yedinci Plan dönemi için
önerilen 18 milyar dolarlık yatırıma karşılık ise dönem sonu itibarıyla 11 milyar
dolar düzeyinde bir yatırım gerçekleşmesi beklenmektedir. Böylece son iki plan
döneminde öngörülen yatırımın ancak yüzde 60 - 70'i gerçekleştirilmiş
olmaktadır. Özel kesimden beklenen yatırımların gerçekleşmemesi bu düşük oranın
temel nedenini oluşturmuştur.
Sektörün rekabete
açılmasını sağlayacak yeniden yapılanma ve düzenleyici kurulun kurulması
çalışmalarının 1996 yılı içinde tamamlanması Yedinci Planda öngörülmüş olmasına
rağmen, bu çalışmalar bugüne kadar gerçekleştirilememiştir. 
Ülke elektrik tüketimi,
geçmiş kırk yılda, yıllık ortalama yüzde 10 gibi yüksek bir hızla büyümüştür.
Bu artış hızı son yirmi yılda yüzde 8,5 düzeyine gerilemiştir. Azalan artış
hızına rağmen ülke elektrik talebi, tüketimde doyuma ulaşıncaya kadar daha uzun
bir süre yüksek oranlarda artmaya devam edecektir.
Yaklaşan enerji krizi
karşısında eli kolu bağlı beklemek yerine, kalıcı, akılcı ve bilimsel
tedbirlerin alınmasında Yüce Meclisimize büyük sorumluluklar düşmektedir.
Kısaca, yukarıda işaret
edilen sebeplerden dolayı, enerji krizi konusunda Meclis araştırması açılması
uygun ve yararlı olacaktır.
BAŞKAN - Bilgilerinize
sunulmuştur.
Önerge gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır.
Şimdi, üçüncü önergeyi
okutuyorum:
3.- Samsun
Milletvekili Musa Uzunkaya ve 22 arkadaşının, Amerika'da kızılderililere ve
zencilere karşı uygulanan soykırım iddiaları konusunda
Meclis araştırması açılmasına ilişkin önergesi (10/150) 
 28.9.2000
Türkiye Büyük Millet
Meclisi Başkanlığına
Tarihte, Amerika'da
Kızılderililere karşı uygulanan soykırım ve zencilere karşı uygulanan ırk
ayırımının tüm sebep ve sonuçlarının ortaya konulabilmesi, bu insanlık
suçlarının müsebbiplerinin tespiti, mazlum ve mağdurların maddî-manevî
haklarının iadesini sağlayacak hukukî girişimlere destek ve katkı
sağlanabilmesi amacıyla, Anayasanın 98, İçtüzüğün 104 ve 105 inci maddeleri
uyarınca bir Meclis araştırması açılmasını saygılarımızla arz ederiz.
1- Musa Uzunkaya (Samsun)
2- İsmail Kahraman (İstanbul)
3- Mustafa Geçer (Hatay)
4- Bekir Sobacı (Tokat)
5- Mehmet Batuk (Kocaeli)
6- M. Ergün Dağcıoğlu (Tokat)
7- Mehmet Altan
Karapaşaoğlu (Bursa)
8- Metin Kalkan (Hatay)
9- Bahri Zengin (İstanbul)
10- Hüseyin Karagöz (Çankırı)
11- Sabahattin Yıldız (Muş)
12- Kemal Albayrak (Kırıkkale)
13- Rıza Ulucak (Ankara)
14- İsmail Özgün (Balıkesir)
15- Eyyüp Sanay (Ankara)
16- Ahmet Karavar (Şanlıurfa)
17- Hüseyin Kansu (İstanbul)
18- Mahmut Göksu (Adıyaman)
19- Ramazan Toprak (Aksaray)
20- Yaşar Canbay (Malatya)
21- Akif Gülle (Amasya)
22- Sait Açba (Afyon)
23- Alaattin Sever Aydın (Batman)
Gerekçe:
Amerika Kıtasının 1492
yılında Avrupalılar tarafından keşfedilmesiyle birlikte, Batılı sömürge
ülkelerinden yeni kıtaya göç edenler tarafından kırk yıl içinde 15 milyondan
fazla Kızılderili katledilmiştir. Bu katliam tarih boyunca yaşanmış
soykırımların en büyüklerinden birisidir. Katliamlardan sağ kurtulabilenler ise
yerlerinden yurtlarından zorla sürgün edilmişlerdir. Yaşanan soykırımlarla, bir
millet, tüm unsur, özellik ve kültürleriyle birlikte toptan imha edilmek
istenmiştir. Silahsız ve savunmasız olan bu insanlara karşı çağın en modern
silahları kullanılarak yürütülen bu toplu imha hareketi tarihte bir kara sayfa
olarak yerini almıştır.
Ayrıca, kıtanın yeni
sahipleri tarafından hizmetçi ve köle olarak çalıştırılmak üzere Afrika'dan
esir ticareti yoluyla getirtilen zencilere de yüzyıllar boyunca hayvan
muamelesi yapılarak ırk ayrımcılığı en şiddetli biçimiyle uygulanmıştır. Bu
ayırım günümüzde de bazı sosyal alanlarda kısmen sürdürülmeye çalışılmaktadır. 
Tarihte Amerika kıtasında
Kızılderililere karşı uygulanan bu soykırım harekatının ve zencilere karşı
uygulanan ırk ayrımının tüm sebep ve sonuçlarıyla ortaya konulabilmesi, bu
insanlık suçlarının müsebbiplerinin tespiti, mazlum ve mağdurlarının maddî ve manevî
haklarının kendilerine iadesini sağlayacak girişimlerde kendilerine hukukî ve
manevî destek temini hususlarında yapılabileceklerin ortaya konulabilmesi için,
Anayasanın 98, İçtüzüğün 104 ve 105 inci maddeleri uyarınca bir Meclis
araştırması açılmasını saygılarımızla arz ederiz.
BAŞKAN - Bilgilerinize
sunulmuştur.
Önerge gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır. 
Şimdi, dördüncü önergeyi
okutuyorum:
4.- Malatya
Milletvekili Miraç Akdoğan ve 22 arkadaşının, Malatya İlindeki kayısı
üretiminin ve üreticilerinin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/151)
Türkiye Büyük Millet
Meclisi Başkanlığına
Ülkemizin tarımsal ihraç
ürünlerinden sağlanan döviz geliri açısından önemli bir yer tutan ve Malatya
İlimizin üretimde önderlik ettiği kayısı ürününün sorunlarına çözüm bulmak
amacıyla Anayasanın 98 inci, İçtüzüğün 104 ve 105 inci maddeleri gereğince Meclis
araştırması açılmasını arz ederiz. 
Saygılarımızla. 
1.- Miraç Akdoğan (Malatya)
2- Ömer Ertaş (Mardin)
3.- Sefer Koçak (Ordu)
4.- Mehmet Ali Bilici (Adana)
5.- Mahmut Bozkurt (Adıyaman)
6.- Eyyüp Cenap Gülpınar (Şanlıurfa)
7.- Enis Sülün (Tekirdağ)
8.- Mehmet Çakar (Samsun)
9.- Mustafa Rüştü Taşar (Gaziantep)
10.- Mehmet Güneş (Şanlıurfa)
11.- Ersin Taranoğlu (Sakarya)
12.- Sefer Ekşi (Kocaeli)
13.- Ali Güner (Iğdır)
14.- Sühan Özkan (İstanbul)
15.- A. Ahat Andican (İstanbul)
16.- Levent Mıstıkoğlu (Hatay)
17.- Hakkı Oğuz Aykut (Hatay)
18.- Nejat Arseven (Ankara)
19.- Musa Öztürk (Adana)
20.- Kenan Sönmez (Bursa)
21.- Yücel Seçkiner (Ankara)
22.-Cemal Özbilen (Kırklareli)
23. - Yaşar Topçu (Sinop)
Gerekçe:
Ülkemizin kayısı
üretiminin büyük bir kısmı Malatya yöremizden sağlanmaktadır. Yöremiz nüfusunun
yüzde 64'ü tarımdan geçinirken sanayiin payı sadece yüzde 7'dir. Bu kadar
tarıma bağlı olan nüfusun büyük bir kısmı da sadece kayısı üretimiyle
hayatlarını idame ettirmeye çalışmaktadırlar. 
Yöremiz insanında
ekonomik önemi bu kadar büyük olan kayısı üretiminde genel olarak "bir yıl
var, bir yıl yok yılı" diyebiliriz. Var yılında ürün bol olmakta, ürünü
alıp arzını düzenleyici bir altyapı olmadığı için fiyat düşmekte, çiftçi kazanç
elde edememektedir. Ertesi yıl ürün az olmakta, bu defa üretim azlığı nedeniyle
çiftçinin kazancı olamamaktadır.
Üretimdeki bu
istikrarsızlığın önüne geçebilmek için düzenleyici bir organ olarak 1991
yılında Kayısıbirlik kurulmuştur. Ancak, bu birlik kurulduğundan bu yana
düzenleyici fonksiyonunu, 1998 yılı hariç, hiçbir zaman yerine getirememiş ve
hemen hemen her yıl toplam üretimin ancak yüzde 1 veya 2'sini alabilmiştir. Bu
kadar düşük oranlı alımla, ne piyasayı düzenlemek ne de çiftçiye hizmet ediyor
demek mümkündür.
Dünya kuru kayısı
pazarında yüzde 65 gibi büyük bir paya sahip olan ülkemiz, fiyat oluşumunda
hiçbir ağırlığa sahip değildir. Fiyat istikrarının elde edilebilmesi için is,
güçlü, düzenleyici bir kuruluşa ihtiyaç vardır. Bu da, sağlanacak kamu
desteğiyle olur. En gelişmiş ülkeler bile çiftçilerini güçlü teşviklerle
desteklemektedirler. Dünya üretiminde söz sahibi olunan bir tarım ürününde
düzenleyici bir mekanizma oluşturmadan, diğer tarım ürünleri gibi serbest
piyasa oluşumunu beklemek boşunadır.
Böyle durumlarda,
ürünleri büyük çapta ithal eden yurtdışı firmalarına serbest rekabeti bozucu
bir fırsat tanınmış olmaktadır. Bunun en bariz örneği 1998 yılında yaşanmıştır.
Organize olamamanın verdiği bir zayıflıkla ihracatçılarımız o yıl 1,7 dolarla dış
bağlantı yapmaya çalışmışlar, ancak, Kayısıbirlik'e verilen 10 trilyonluk
krediyle ihraç ürününün yüzde 25'ini satın alması sonucu piyasada iyi bir düzenleyici
olmuş ve fiyatın 2,3 dolar yükselmesini sağlamıştır.
Düzenleyici bir destek
olmaması sonucu, Haziran 1999'da 2,5 dolara ulaşan ihraç fiyatı, yıl sonunda 2
doların altında, son aylarda da 1,2 dolara gerilemiştir.
Bu kadar büyük bir fiyat istikrarsızlığının yaşandığı kayısı
üretimindeki bu sorunları aşmak için Meclis araştırması istemekteyiz.
BAŞKAN - Bilgilerinize
sunulmuştur.
Önerge, gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır.
İki adet genel görüşme
önergesi vardır; birincisini okutuyorum:
5.-
İstanbul Milletvekili Mehmet Ali İrtemçelik ve 27 arkadaşının, ABD
Kongresindeki sözde Ermeni soykırımı iddiaları ve dışpolitika konusunda genel
görüşme açılmasına ilişkin önergesi (8/10)
Türkiye Büyük Millet
Meclisi Başkanlığına
Malumları olduğu üzere,
ülkemize ve ulusumuza karşı uslanmak bilmeyen hasmane duygu ve heveslerle
hareket edegelen fanatik Ermeni çevreleri ve kendilerini bunlarla çıkar birliği
içinde addedenlerin teşvik, tahrik ve şantajıyla geçmişte de birkaç kez ABD Kongresine
getirilen sözde soykırımı iddiaları, bir karar tasarısı olarak bir kez daha ABD
Temsilciler Meclisi Genel Kurulunun önündedir ve çeşitli engelleme çabalarına
rağmen oylanma noktasına varmış bulunmaktadır. 
Söz konusu tasarının
bilhassa "bulgular" başlıklı giriş bölümünde, geçmişte sunulan benzer
tasarılarda söz konusu edilmeyen ve fanatik Ermeni çevreleri ile bunların
işbirlikçileri ve bilinçli-bilinçsiz destekçilerinin gerçek niyet ve hedeflerini
fütursuzca açığa vuran yeni unsurlara yer verilmiş olması, köhne yalanlar
temelinde tarihimize, ulusal onurumuza, toprak bütünlüğümüze ve Türkiye-ABD
ilişkilerinin dokusuna yönelen bu yeni girişimin öncekilerine oranla daha da
dikkatle ve derinlemesine tahlil edilmesini ve varılacak sonuçlara göre,
tasarının kabul edilip edilmemesinden bağımsız olarak, millet ve devlet olarak
yüksek çıkarlarımızın işaret edeceği çok yönlü önlemlerin alınmasını ve
kararlılıkla uygulanmasını, kanaatimizce zorunlu kılmaktadır. 
Aynı sinsi çabaların,
geçtiğimiz günlerde, AB Parlamentosunca Türkiye hakkında hazırlanan Morillon
raporu bağlamında da sahnelenmek istenmiş olması ve ayrıca, bazı Avrupa
ülkelerinin ulusal parlamentolarının da hedef platformlar olarak
değerlendirilmek istendiğine ilişkin duyumlar, yukarıda sözü edilen acil ve
kapsamlı değerlendirme ihtiyacını daha da artıran hususlardır. 
Dünyanın uluslararası
barış ve güvenlik yönünden en duyarlı bölgelerinin kavşağında yer alan
Türkiyemizin, malum çevrelerce yeniden ve daha boyutlu olarak gündeme getirilen
bu düşmanca kampanyayı dışpolitika gündemimizdeki başlıca diğer konularla
birlikte ve gelişmelerin dış ilişkilerimizin bütününe olabilecek yansımaları da
göz önünde bulundurularak, zaman yitirilmeksizin ve stratejik bir yaklaşımla
irdelenmesi ve gereğini yapmasını ve bu bağlamda, TBMM'nin önplana çıkmasını,
tarihimize karşı bir sorumluluk, milletimiz ve devletimizin çıkarları açısından
da ertelenemez bir görev addetmekteyiz. 
Bu anlayışla, Yüce
Meclisin, dışpolitikamız konusunda Anayasanın 98 inci, İçtüzüğün 102 ve 103
üncü maddeleri gereğince bir genel görüşme yapmasını yüksek olurunuza saygıyla
arz ederiz.
1.- Mehmet Ali İrtemçelik
 (İstanbul)
2.- Kâmran İnan  (Van)
3.- Agâh Oktay Güner (Balıkesir)
4.- Eyyüp Cenap Gülpınar (Şanlıurfa)
5.- Celal Esin  (Ağrı)
6.- Yaşar Eryılmaz  (Ağrı)
7.- İlhan Aküzüm (Kars)
8.- Mehmet Güneş  (Şanlıurfa)
9.- Zeki Çakan (Bartın)
10.- Burhan İsen (Batman)
11.- Nesrin Nas (İstanbul)
12.- Mecit Piruzbeyoğlu (Hakkâri)
13.- Evren Bulut (Edirne)
14.- Süleyman Çelebi (Mardin)
15.- Şamil Ayrım (İstanbul)
16.- Ali Doğan (Kahramanmaraş)
17.- Ediz Hun (İstanbul)
18.- Şükrü Yürür (Ordu)
19.- Turhan Tayan (Bursa) 
20.- Cemal Özbilen (Kırklareli)
21.- Mehmet Çakar (Samsun)
22.- Ahmet Kabil (Rize)
23.- Yücel Seçkiner (Ankara)
24.- Erkan Kemaloğlu (Muş)
25.- Veysel Atasoy (Zonguldak)
26.- Ali Güner (Iğdır)
27.- Emre Kocaoğlu (İstanbul)
28.- Mehmet Ali Bilici (Adana) 
BAŞKAN - Bilgilerinize
sunulmuştur. 
Önerge, gündemde yerini
alacak ve genel görüşme açılıp açılmaması konusundaki öngörüşme, sırası
geldiğinde yapılacaktır.
Şimdi, ikinci önergeyi
okutuyorum:
6.- Erzurum
Milletvekili İsmail Köse ve 21 arkadaşının, sözde Ermeni soykırımı iddialarıyla
ilgili ABD Temsilciler Meclisinde alınan karara ve Türkiye-ABD ve Ermenistan
ilişkileri konusunda genel görüşme açılmasına ilişkin önergesi (8/11)
Türkiye Büyük Millet
Meclisi Başkanlığına
Türkiye-ABD ve Ermenistan
ilişkileri ve ABD Temsilciler Meclisi Dış İlişkiler Komitesinde kabul edilen
yasa tasarısıyla meydana gelen durum ve alınması gereken önlemlerin TBMM Genel
Kurulunda bir genel görüşme yapılarak ele alınmasını, Anayasanın 98 ve içtüzüğün
101 nci maddeleri gereğince arz ve talep ederiz.
1.- İsmail Köse  (Erzurum)
2.- Mehmet Kaya  (Kahramanmaraş) 
3.- Kürşat Eser  (Aksaray)
4.- Nazif Okumuş  (İstanbul) 
5.- Abdülkadir Akcan  (Afyon) 
6.- Mükerrem Levent (Niğde) 
7.- Orhan Şen  (Bursa)
8.- Mehmet Metanet
Çulhaoğlu  (Adana)
9.- Mehmet Nacar  (Kilis) 
10.- Oktay Vural  (İzmir)
11.- İrfan Keleş  (Çankırı)
12.- Seydi Karakuş  (Kütahya)
13.- Süleyman Coşkuner  (Burdur)
14.- Müjdat Kayayerli  (Afyon)
15.- Cezmi Polat  (Erzurum)

16.- Mustafa Yaman  (Giresun)
17.- Reşat Doğru  (Tokat)
18.- Mustafa Enöz  (Manisa)
19.- Hüseyin Akgül  (Manisa)
20.- Mehmet Pak  (İstanbul)
21.- Salih Erbeyin  (Denizli)
22.- Mehmet Kundakcı  (Osmaniye)
Gerekçe: 
Özellikle Amerika
Birleşik Devletlerinde etkili lobi faaliyetleriyle önemli bir güç odağı haline
gelmeyi başaran Ermeniler, her fırsatta tarihi gerçekleri saptırarak soykırımı
iddialarını gündeme getirmekte ve dünya kamuoyunu etkilemeyi başarmaktadırlar.
Amerika Birleşik Devletlerinde çok sayıda Ermeni asıllı kişinin bulunması,
seçim öncesi dönemlerde bu tür lobi faaliyetlerini artırmakta, siyasî içerikli
tasarılar, maalesef, parlamento dahil bütün siyasî odaklarda ciddî şekilde
taraftar bulabilmektedir.
Geçtiğimiz günlerde,
sözde soykırımı tasarısının Amerika Temsilciler Meclisinin İnsan Hakları Alt
Komisyonunda kabul edilerek Temsilciler Meclisi gündemine alınması ve oylama
aşamasında geri çekilmesi, tasarının kabul edilmemesine rağmen, Ermeni lobilerinin, bu alanda,
bugüne kadar elde ettikleri en önemli başarı olmuştur. Amerika Birleşik
Devletleri Başkanının kararlı ve basiretli tutumu sayesinde görüşülmeyen
tasarının, önümüzdeki yıllarda tekrar gündeme getirileceğinden kuşku yoktur.
Zaten tasarının oylanmamasını rica eden Amerika Birleşik Devletleri Başkanının
mektubunda bile soykırımı iddiaları reddedilmemekte; ancak, görüşülme zamanının
Amerika Birleşik Devletleri çıkarlarına uygun olmadığı yargısına yer
verilmektedir.
Bu konudaki bütün
yaklaşım ve gelişmeler, tarihin bir döneminde yaşanmış olan Türk-Ermeni
ilişkilerine dünya kamuoyunun sağlıklı ve bilimsel yaklaşmadığını açıkça
göstermektedir. Dünya kamuoyu, Amerika Birleşik Devletleri ve Avrupa
entelektüel çevreleri, bu konuda, Ermeni iddialarına paralel bir tavır
sergilemektedirler. Bu durum, yıllardan bu yana Ermeni lobilerinin büyük mesafe
aldıklarını, binlerce kitap, dergi,
broşür yayınlayarak, kültür, sanat ve siyaset çevrelerini
etkilediklerini göstermektedir. Bu kültürel etkinlikler, görüldüğü gibi, siyasî
sonuçları da beraberinde getirmekte, yayın, lobi ve parasal organizasyonlarla
büyüyen Ermeni lobileri, Türk Devletiyle diplomasi ve siyasî arenada rahatça
mücadele edebilecek güce erişmektedirler.
Bu siyasî ve diplomatik realiteyi, süratle, Türkiye
Cumhuriyetinin lehine çevirmek için daha etkili yöntemlere başvurma zamanı
gelmiştir. 
Konu, sistemli, sürekli
ve yoğun bir şekilde takip edilmelidir. Konuya, temel bir devlet politikası
olarak yaklaşılmalıdır. Etkili lobi faaliyetleriyle birlikte, özellikle
bilimsel zeminde daha etkin çabalara yönelinmelidir. Ermeni lobilerince
yayınlanan bütün kitap ve makaleler, konunun uzmanı bilim adamlarımızca
incelenmeli, cevaplandırılmalı ve bilimsel dayanaktan yoksun tezler
çürütülmelidir. Osmanlı arşivleri bilim adamlarının yararlanmasına açılmıştır;
ancak, arşivlerin süratle daha pratik kullanıma sunulması, İngilizceye
çevrilenlerin orijinal nüshalarıyla bilim adamlarına ulaştırılması, Ermeni
zulmünü belgeleyen yayınların dünya üniversiteleri ve medya kuruluşlarına
sistemli ve sürekli olarak iletilmesi, vakit geçirilmeden sağlanmalıdır. Bunun için,
gerekiyorsa, devlet bünyesinde yeni organizasyon ve yapılanmaya gidilmelidir. 
Türkiye, bu meseleye, bir
suçluluk telaşı ve paniğiyle değil, tarihsel ve bilimsel gerçeklerin
desteklendiği haklılıkla yaklaşmalıdır. Tarihî arşivler, Türkiye'yi bu konuda
haklı çıkaracak belgelerle doludur. Türkiye, bu konuda, savunan taraf değil,
kendine yapılan zulümleri belgeleriyle açıklayan taraf olmalıdır. Türkiye, 19
uncu Yüzyılda vuku bulan olaylarda mağdur taraftır, kendi tebaasının ihanetine
uğrayan devlettir ve devlet, zorunlu olarak tehcir önlemini almadan binlerce
vatandaşını Ermeni katliamında kaybeden taraftır. Osmanlı Devleti, son
döneminde, Türkiye Cumhuriyetinin PKK örgütünden çektiğini Taşnak çetelerinden
çekmiş ve Ermeni teröristlerin zulmü altında onbinlerce kadın, çocuk ve yaşlısını katliamlara kurban vermiştir. İç
ve dış hainlerin, devletin zorunlu savunma tedbirlerini soykırımı olarak
nitelemesi, uluslararası hukukî soykırımı tanımına da açıkça aykırıdır. Bu
bakımdan, Ermeni tezlerinin hiçbir hukukî, bilimsel ve tarihî tutarlılığı
yoktur. 
Ermeni lobileri ile
onlara destek veren devlet ve kuruluşlara karşı yapılacak bilgilendirme, karşı
politika oluşturma, devlet organlarını etkileme faaliyetlerinin bir esas ve
yönteme kavuşturulması, millî bir politika haline getirilmesi, ilave çaba ve etkinliklerin
bütün ayrıntılarıyla tartışılabilmesi için, Yüce Meclisin acilen devreye
girmesinde Milliyetçi Hareket Partisi büyük yarar görmektedir. Türkiye Büyük
Millet Meclisinde konunun ele alınması, Türk Milletinin onur ve haysiyetine
uygun millî politikaların belirlenmesine vesile olacak ve siyasî kararlılığın
bilimsel ve diplomatik çabalara destek vermesi sağlanacaktır.
Bu gerekçelerle,
Anayasanın 98 inci ve İçtüzüğün 101 inci maddeleri gereğince, Türkiye Büyük
Millet Meclisinde bir genel görüşme açılmasının uygun olacağına inanıyoruz. 
BAŞKAN - Bilgilerinize
sunulmuştur. 
Önerge, gündemde yerini
alacak ve genel görüşme açılıp açılmaması konusundaki öngörüşme, sırası
geldiğinde yapılacaktır. 
Soru önergesinin geri
alınmasına dair bir önerge var, okutuyorum.
C )
TEZKERELER VE ÖNERGELER
1.- Rize
Milletvekili Mehmet Bekâroğlu'nun, (6/801), (6/807), (6/822), (6/826) esas
numaralı sözlü sorularını geri aldığına ilişkin önergesi (4/218)
Türkiye Büyük Millet
Meclisi Başkanlığına
Gündemin sözlü sorular
kısmının 361, 367, 382 ve 386 ncı sırasında yer alan (6/801, 807, 822, 826)
esas numaralı sözlü soru önergelerimi geri alıyorum.
Gereğini saygılarımla arz
ederim.
 Mehmet Bekâroğlu
 Rize
BAŞKAN - Sözlü soru
önergesi geri verilmiştir.
Şimdi, Türkiye Büyük
Millet Meclisi Başkanlığının bir tezkeresi var; okutup, oylarınıza sunacağım:
2.- Barış
İçin Asyalı Parlamentolar Birliğine (BAPB) Türkiye Büyük Millet Meclisinin üye
olmasına ve söz konusu birliğin tüzük hükümlerine uygun olarak üç üyeyle temsil
edilmesine ilişkin Başkanlık tezkeresi (3/663)
 24 Ekim 2000
Türkiye Büyük Millet
Meclisi Genel Kuruluna
Türkiye Büyük Millet
Meclisinin de davetli olduğu, ancak, mazereti dolayısıyla katılamadığı Asyalı
Parlamentolar Barış ve İşbirliği Konferansı 1-4 Eylül 1999 tarihleri arasında
toplanmış ve bu konferansta, katılımcı parlamentolar, Barış İçin Asyalı Parlamentolar
Birliğinin (BAPB) kurulmasını kararlaştırmıştır.
Dışişleri Bakanlığının
üyelik için olumlu görüş bildirdiği, Barış İçin Asyalı Parlamentolar Birliğine
(BAPB) Türkiye Büyük Millet Meclisinin üye olması ve söz konusu birliğin tüzük
hükümlerine uygun olarak üç üyeyle temsil edilmesi hususları, Türkiye Büyük
Millet Meclisinin Dış İlişkilerinin Düzenlenmesi Hakkında 3620 sayılı Kanunun 4
üncü maddesi uyarınca Genel Kurulun tasviplerine sunulur.
 Ömer İzgi
 Türkiye Büyük Millet Meclisi
 Başkanı
BAŞKAN - Oylarınıza
sunuyorum: Kabul edenler... Kabul etmeyenler... Kabul edilmiştir.
Başbakanlığın, Anayasanın
82 nci maddesine göre verilmiş tezkereleri vardır; 7 adet tezkereyi okutup,
ayrı ayrı oylarınıza sunacağım:
3.- Devlet
Bakanı Rüştü Kâzım Yücelen'in, Küba'ya yaptığı resmî ziyarete katılmaları uygun
görülen milletvekillerine ilişkin Başbakanlık tezkeresi (3/664)
 5.7.2000
Türkiye Büyük Millet
Meclisi Başkanlığına
Devlet Bakanı Rüştü Kâzım
Yücelen'in, Türkiye-Küba Ticaret, Ekonomik ve Sınaî İşbirliği Karma Komisyonu
Üçüncü Dönem Toplantısına katılmak üzere, bir heyetle birlikte, 3-10 Haziran
2000 tarihleri arasında Küba'ya yaptığı resmî ziyarete, ekli listede adları
yazılı milletvekillerinin de iştirak etmesi uygun görülmüş ve bu konudaki
Bakanlar Kurulu kararının sureti ilişikte gönderilmiştir.
Anayasamızın 82 nci
maddesine göre gereğini arz ederim.
 Bülent Ecevit
 Başbakan
Liste:
Musa Öztürk (Adana)
Evren Bulut (Edirne)
Ali Serdengeçti (Manisa)
BAŞKAN - Oylarınıza
sunuyorum: Kabul edenler... Etmeyenler... Kabul edilmiştir.
Şimdi, ikinci tezkereyi
okutuyorum:
4.- Devlet
Bakanı Hasan Gemici'nin, Amerika Birleşik Devletlerine yaptığı resmî ziyarete
ka-tılmaları uygun görülen milletvekillerine ilişkin Başbakanlık tezkeresi
(3/665)
 5.7.2000
Türkiye Büyük Millet
Meclisi Başkanlığına
Devlet Bakanı Hasan
Gemici'nin 5-9 Haziran 2000 tarihlerinde New York'ta Birleşmiş Milletler Genel
Kurulunda yapılan "Kadın 2000: 21 inci Yüzyılda Toplumda Cinsiyet
Eşitliği, Kalkınma ve Barış" konulu özel oturuma katılmak üzere, bir
heyetle birlikte, Amerika Birleşik Devletlerine yaptığı resmî ziyarete, ekli
listede adları yazılı milletvekillerinin de iştirak etmesi uygun görülmüş ve bu
konudaki Bakanlar Kurulu kararının sureti ilişikte gönderilmiştir.
Anayasamızın 82 nci
maddesine göre gereğini arz ederim.
 Bülent Ecevit
 Başbakan
Liste:
Tayyibe Gülek (Adana)
Oya Akgönenç Muğisuddin (Ankara)
Nesrin Ünal (Antalya)
İlyas Yılmazyıldız (Balıkesir)
Turhan Alçelik (Giresun)
Zafer Güler (İstanbul)
İrfan Gündüz (İstanbul)
Işılay Saygın (İzmir)
Sevgi Esen (Kayseri)
Orhan Bıçakçıoğlu (Trabzon)
BAŞKAN - Oylarınıza
sunuyorum: Kabul edenler... Kabul etmeyenler... Kabul edilmiştir.
Şimdi, üçüncü tezkereyi
okutuyorum:
5.-
Azerbaycan Halk Cephesi Partisi Genel Başkanı ve Azerbaycan İkinci
Cumhurbaşkanı Ebulfeyz Elçibey'in cenaze törenine katılmak üzere bir heyetin
Azerbaycan'a yaptığı resmî ziyarete katılmaları uygun görülen milletvekillerine
ilişkin Başbakanlık tezkeresi (3/666)
 10.10.2000
Türkiye Büyük Millet
Meclisi Başkanlığına
Azerbaycan Halk Cephesi
Partisi Genel Başkanı ve Azerbaycan İkinci Cumhurbaşkanı Ebulfeyz Elçibey'in
cenaze törenine katılmak üzere bir heyetin 22-23 Ağustos 2000 tarihlerinde adı
geçen ülkeye yaptığı resmî ziyarete, ekli listede adları yazılı milletvekillerinin
de iştirak etmesi uygun görülmüş ve bu konudaki Bakanlar Kurulu kararının
sureti ilişikte gönderilmiştir.
Anayasamızın 82 nci
maddesine göre gereğini arz ederim.
 Bülent Ecevit
 Başbakan
Liste:
Abbas Bozyel (Iğdır)
Mehmet Ceylan (Sıvas)
Armağan Yılmaz (Uşak)
BAŞKAN - Oylarınıza
sunuyorum: Kabul edenler... Etmeyenler... Kabul edilmiştir.
Şimdi, dördüncü tezkereyi
okutuyorum:
6.-
Ulaştırma Bakanı Enis Öksüz'ün, bir heyetle Danimarka'ya yaptığı resmî ziyarete
Sivas Milletvekili Mehmet Ceylan'ın katılmasının uygun görüldüğüne ilişkin
Başbakanlık tezkeresi (3/667)
 28.7.2000
Türkiye Büyük Millet
Meclisi Başkanlığına
Ulaştırma Bakanı Prof.
Dr. Enis Öksüz'ün, ulaştırma altyapısıyla ilgili teknik incelemelerde bulunmak
üzere, bir heyetle birlikte, 19-20 Haziran 2000 tarihlerinde Danimarka'ya
yaptığı resmî ziyarete, Sıvas Milletvekili Mehmet Ceylan'ın da iştirak etmesi uygun
görülmüş ve bu konudaki Bakanlar Kurulu kararının sureti ilişikte
gönderilmiştir.
Anayasamızın 82 nci
maddesine göre gereğini arz ederim. 
 Bülent Ecevit
 Başbakan
BAŞKAN - Oylarınıza
sunuyorum: Kabul edenler... Etmeyenler... Kabul edilmiştir.
Şimdi, beşinci tezkereyi
okutuyorum:
7.- Tarım
ve Köyişleri Bakanı Hüsnü Yusuf Gökalp'in, bir heyetle Amerika Birleşik
Devletlerine yaptığı resmî ziyarete Yozgat Milletvekili Ahmet Erol Ersoy'un
katılmasının uygun görüldüğüne ilişkin Başbakanlık tezkeresi (3/668)
 28.7.2000
Türkiye Büyük Millet
Meclisi Başkanlığına
Tarım ve Köyişleri Bakanı
Prof. Dr. Hüsnü Yusuf Gökalp'in, vaki davete icabetle, tarım alanında
karşılıklı ticaret ve iki ülkenin ilgi duyabileceği konularda temas ve
görüşmelerde bulunmak üzere, bir heyetle birlikte 25 Haziran-3 Temmuz 2000
tarihleri arasında Amerika Birleşik Devletlerine yaptığı resmî ziyarete, Yozgat
Milletvekili Ahmet Erol Ersoy'un da iştirak etmesi uygun görülmüş ve bu
konudaki Bakanlar Kurulu kararının sureti ilişikte gönderilmiştir.
Anayasamızın 82 nci
maddesine göre gereğini arz ederim. 
 Bülent Ecevit
 Başbakan
BAŞKAN - Oylarınıza
sunuyorum: Kabul edenler... Kabul etmeyenler... Kabul edilmiştir.
Şimdi, altıncı tezkereyi
okutuyorum:
8.- Sağlık
Bakanı Osman Durmuş'un, bir heyetle Tunus'a yaptığı resmî ziyarete Tokat
Milletvekili Reşat Doğru'nun katılmasının uygun görüldüğüne ilişkin Başbakanlık
tezkeresi (3/669)
 28.7.2000
Türkiye Büyük Millet
Meclisi Başkanlığına
Sağlık Bakanı Doç. Dr.
Osman Durmuş'un, görüşmelerde bulunmak üzere, bir heyetle birlikte, 21-25
Haziran 2000 tarihlerinde Tunus'a yaptığı resmî ziyarete, Tokat Milletvekili
Reşat Doğru'nun da iştirak etmesi uygun görülmüş ve bu konudaki Bakanlar Kurulu
kararının sureti ilişikte gönderilmiştir.
Anayasamızın 82 nci
maddesine göre gereğini arz ederim.
 Bülent Ecevit
 Başbakan
BAŞKAN - Oylarınıza
sunuyorum: Kabul edenler... Kabul etmeyenler... Kabul edilmiştir.
Şimdi, son tezkereyi
okutuyorum:
9.- Tarım
ve Köyişleri Bakanı Hüsnü Yusuf Gökalp'in, bir heyetle Hollanda'ya yaptığı
resmî ziyarete Adana Milletvekili Ali Halaman'ın katılmasının uygun görüldüğüne
ilişkin Başbakanlık tezkeresi (3/670)
 28.7.2000
Türkiye Büyük Millet
Meclisi Başkanlığına
Tarım ve Köyişleri Bakanı
Prof. Dr. Hüsnü Yusuf Gökalp'in, Hollanda ile tarım alanındaki ikili
ilişkilerimizin geliştirilmesi amacıyla, görüşmelerde bulunmak üzere, bir
heyetle birlikte, 17-21 Eylül 2000 tarihlerinde adı geçen ülkeye yaptığı resmî
ziyarete, Adana Milletvekili Ali Halaman'ın da iştirak etmesi uygun görülmüş ve
bu konudaki Bakanlar Kurulu kararının sureti ilişikte gönderilmiştir.
Anayasamızın 82 nci
maddesine göre gereğini arz ederim.
 Bülent Ecevit
 Başbakan
BAŞKAN - Oylarınıza
sunuyorum: Kabul edenler... Kabul etmeyenler... Kabul edilmiştir.
Şimdi, gündemin
"Seçim" kısmına geçeceğiz; ancak, siyasî parti gruplarınca Başkanlık
Divanı ve komisyon üyelikleri için aday gösterme işlemi henüz
tamamlanamamıştır; bu nedenle, Başkanlık Divanı ve komisyon üyelikleri için
seçim yapamıyoruz.
Türkiye Büyük Millet
Meclisi başkanvekillikleri, kâtip üyelikleri ve idare amirlikleri ile
komisyonlara üye seçimini yapmak için, 25 Ekim 2000 Çarşamba günü saat 15.00'te
toplanmak üzere, birleşimi kapatıyorum.

Kapanma Saati : 15.51

























ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












