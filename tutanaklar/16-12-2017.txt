



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 39’uncu
Birleşim
 16
Aralık 2017 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) 
A) İÇİŞLERİ BAKANLIĞI
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim Kesin
Hesabı
F) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı

III.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Tekirdağ
Milletvekili Mustafa Yel’in 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde AK PARTİ Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
2.- İstanbul Milletvekili Mehmet Muş’un, Sakarya
Milletvekili Engin Özkoç’un sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
3.- Sakarya Milletvekili Engin Özkoç’un, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
4.- Kocaeli Milletvekili Haydar Akar’ın, Kocaeli Milletvekili
Zeki Aygün’ün yaptığı açıklaması sırasında şahsına sataşması nedeniyle
konuşması
5.- Amasya Milletvekili Mehmet Naci Bostancı’nın, Aydın
Milletvekili Bülent Tezcan’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
6.- Kayseri Milletvekili Mustafa Elitaş’ın, Manisa
Milletvekili Özgür Özel’in 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
7.- Sakarya Milletvekili Engin Özkoç’un, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına ve Cumhuriyet Halk Partisine sataşması nedeniyle konuşması
8.- İstanbul Milletvekili Mehmet Muş’un, Tunceli
Milletvekili Alican Önlü’nün 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
9.- Muş Milletvekili Ahmet Yıldırım’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
10.- Muş Milletvekili Ahmet Yıldırım’ın, Kayseri
Milletvekili Mustafa Elitaş’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde şahsı adına yaptığı konuşması sırasında Halkların Demokratik
Partisine sataşması nedeniyle konuşması
11.- Sakarya Milletvekili Engin Özkoç’un, Ankara Milletvekili
Sırrı Süreyya Önder’in 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde şahsı adına yaptığı konuşması sırasında Cumhuriyet Halk
Partisine sataşması nedeniyle konuşması

IV.- AÇIKLAMALAR
1.- Sakarya Milletvekili Engin Özkoç’un, eski Başbakan Mesut
Yılmaz’ın hayatını kaybeden oğluna Allah’tan rahmet ve ailesine başsağlığı
dilediğine ilişkin açıklaması
2.- Kayseri Milletvekili Mustafa Elitaş’ın, eski Başbakan
Mesut Yılmaz’ın hayatını kaybeden oğluna Allah’tan rahmet ve ailesine
başsağlığı dilediğine ilişkin açıklaması
3.- Manisa Milletvekili Erkan Akçay’ın, eski Başbakan Mesut
Yılmaz’ın hayatını kaybeden oğluna Allah’tan rahmet ve ailesine başsağlığı
dilediğine ilişkin açıklaması
4.- İstanbul Milletvekili Filiz Kerestecioğlu Demir’in, eski
Başbakan Mesut Yılmaz’ın hayatını kaybeden oğluna Allah’tan rahmet ve ailesine
başsağlığı dilediğine ilişkin açıklaması
5.- İçişleri Bakanı Süleyman Soylu’nun, eski Başbakan Mesut
Yılmaz’ın hayatını kaybeden oğluna Allah’tan rahmet ve ailesine başsağlığı
dilediğine ilişkin açıklaması
6.- Kocaeli Milletvekili Zeki Aygün’ün, CHP Çankaya
Belediyesinde çalışan 12 işçinin sendikalaşma nedeniyle işten çıkarıldığına ve
Kocaeli Milletvekilleri Fatma Hürriyet Kaplan ile Haydar Akar’ı, bu konuyu
çözmeleri için göreve davet ettiğine ilişkin açıklaması
7.- Sakarya Milletvekili Engin Özkoç’un, sataşma nedeniyle
yaptığı konuşmasındaki bazı ifadelerine ilişkin açıklaması
8.- İstanbul Milletvekili Filiz Kerestecioğlu Demir’in,
Murat Araç’ın Antalya Emniyet Müdürlüğünde intiharı olayıyla ilgili açıklama
beklediğine ve Cem Küçük ile Fuat Uğur’un bir televizyon programındaki
işkenceyle ilgili ifadeleri nedeniyle savcıları göreve çağırdığına ilişkin açıklaması
9.- İçişleri Bakanı Süleyman Soylu’nun, İstanbul
Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
10.- İstanbul Milletvekili Filiz Kerestecioğlu Demir’in,
İçişleri Bakanı Süleyman Soylu’nun yaptığı açıklamasındaki bazı ifadelerine
ilişkin açıklaması
11.- İstanbul Milletvekili Markar Eseyan’ın, Aydın
Milletvekili Bülent Tezcan’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
12.- Aydın Milletvekili Bülent Tezcan’ın, İstanbul
Milletvekili Markar Eseyan’ın yaptığı açıklamasındaki bazı ifadelerine ilişkin
açıklaması
13.- İstanbul Milletvekili Markar Eseyan’ın, Aydın
Milletvekili Bülent Tezcan’ın yaptığı açıklamasındaki bazı ifadelerine ilişkin
açıklaması
14.- Muş Milletvekili Ahmet Yıldrırım’ın, Kayseri
Milletvekili Mustafa Elitaş’ın sataşma nedeniyle yaptığı konuşmasındaki bazı
ifadelerine ilişkin açıklaması
15.- Kayseri Milletvekili Mustafa Elitaş’ın, Muş
Milletvekili Ahmet Yıldırım’ın yaptığı açıklamasındaki bazı ifadelerine ilişkin
açıklaması
16.- Aydın Milletvekili Bülent Tezcan’ın, 503 sıra sayılı
2018 Yılı Bütçe Kanunu Tasarısı ile 504 sıra sayılı 2016 Yılı Kesin Hesap
Kanunu Tasarısı’nın beşinci tur görüşmelerinde CHP Grubu adına yaptığı
konuşmasındaki bazı ifadelerine ilişkin açıklaması
17.- İstanbul Milletvekili Markar Eseyan’ın, Aydın
Milletvekili Bülent Tezcan’ın yaptığı açıklamasındaki bazı ifadelerine,
18.- Amasya Milletvekili Mehmet Naci Bostancı’nın, İstanbul
Milletvekili Engin Altay’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
19.- İstanbul Milletvekili Mehmet Muş’un, İstanbul
Milletvekili Engin Altay’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
20.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
21.- Adana Milletvekili Meral Danış Beştaş’ın, Muğla’nın
Seydikemer ve Ortaca bölgesindeki kamuoyuna yansıyan işkence olayıyla ilgili
İçişleri Bakanından bilgi almak istediğine ilişkin açıklaması
22.- İçişleri Bakanı Süleyman Soylu’nun, Adana Milletvekili
Meral Danış Beştaş’ın yaptığı açıklamasındaki bazı ifadelerine ilişkin
açıklaması
23.- Kocaeli Milletvekili Haydar Akar’ın, Çankaya
Belediyesindeki işlerinden çıkarıldıkları söylenen 12 işçinin aslında Çankaya
Belediyesine hizmet veren bir firmadaki işlerinden çıkarılmış olduklarına ve
Çankaya Belediye Başkanı Alper Taşdelen’in firmayla görüşerek bu işçilerin
işlerine dönmesini sağladığına ilişkin açıklaması
24.- İstanbul Milletvekili Mehmet Muş’un, Muş Milletvekili
Ahmet Yıldırım’ın sataşma nedeniyle yaptığı konuşmasındaki bazı ifadelerine
ilişkin açıklaması
25.- Sakarya Milletvekili Engin Özkoç’un, İçişleri Bakanı
Süleyman Soylu’nun 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın beşinci tur görüşmelerinde Hükûmet
adına yaptığı konuşmasındaki bazı ifadelerine ilişkin açıklaması
26.- Ankara Milletvekili Sırrı Süreyya Önder’in, Sakarya
Milletvekili Engin Özkoç’un sataşma nedeniyle yaptığı konuşmasındaki bazı
ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak eski Başbakan Mesut Yılmaz’ın hayatını
kaybeden oğluna Allah’tan rahmet ve ailesine başsağlığı dilediklerine ilişkin
konuşması
2.- Oturum Başkanı TBMM Başkan Vekili Ayşe Nur
Bahçekapılı’nın, Muğla’daki işkence olayıyla ilgili bir Meclis kararı
bulunmadığına ilişkin konuşması

VI.- BAŞKANLIĞIN GENEL KURULA SUNUŞLARI 
A) Tezkereler
1.- Başbakanlığın, 2017 yılı Haziran ayında yapılan 106’ncı
Uluslararası Çalışma Konferansı’nda kabul edilen, 16 Haziran 2017 tarihli ve
205 sayılı “Barış ve Direnç İçin İstihdam ve Saygın İş Tavsiye Kararı” hakkında
Çalışma ve Sosyal Güvenlik Bakanı tarafından bütçe müzakereleri sırasında
Türkiye Büyük Millet Meclisine bilgi sunulmasına ilişkin tezkeresi (3/1378)
16 Aralık 2017 Cumartesi
BİRİNCİ OTURUM
Açılma Saati: 11.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL
(Kütahya)
-----0-----
BAŞKAN
– Türkiye Büyük Millet Meclisinin 39’uncu Birleşimini açıyorum.
Toplantı
yeter sayısı vardır, görüşmelere başlıyoruz. 
Sayın
milletvekilleri, gündemimize göre 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
İyi
çalışmalar diliyorum. 
Program
uyarınca bugün beşinci tur görüşmelerini yapacağız. 
Beşinci
turda İçişleri Bakanlığı, Emniyet Genel Müdürlüğü, Jandarma Genel Komutanlığı,
Kamu Düzeni ve Güvenliği Müsteşarlığı, Sahil Güvenlik Komutanlığı, Göç İdaresi
Genel Müdürlüğü, Çalışma ve Sosyal Güvenlik Bakanlığı, Mesleki Yeterlilik
Kurumu Başkanlığı, Türkiye ve Orta Doğu Amme İdaresi Enstitüsü, Devlet Personel
Başkanlığı, Kültür ve Turizm Bakanlığı, Devlet Opera ve Balesi Genel Müdürlüğü,
Devlet Tiyatroları Genel Müdürlüğü ile Türkiye Yazma Eserler Kurumu Başkanlığı
bütçe ve kesin hesapları yer almaktadır. 
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (x)

A) İÇİŞLERİ BAKANLIĞI
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Komisyon? Yerinde.
Hükûmet?
Yerinde. 
Sayın
milletvekilleri, bilindiği üzere turda yer alan bütçelerle ilgili soru sormak
isteyen sayın milletvekillerinin sisteme şimdi girmeleri gerekmektedir.
Beşinci
turda grupları ve şahısları adına söz alan sayın üyelerin isimlerini okuyorum: 
AK
PARTİ Grubu adına Kilis Milletvekili Mustafa Hilmi Dülger, Şanlıurfa
Milletvekili Kemalettin Yılmaztekin, Tekirdağ Milletvekili Mustafa Yel, Kütahya
Milletvekili Mustafa Şükrü Nazlı, İstanbul Milletvekili Serap Yaşar, Antalya
Milletvekili Atay Uslu, Rize Milletvekili Hikmet Ayar, Ankara Milletvekili
Ahmet Gündoğdu, Çorum Milletvekili Salim Uslu, Konya Milletvekili Hacı Ahmet
Özdemir, Sakarya Milletvekili Recep Uncuoğlu… (Uğultular)
Biraz
sessiz olabilir miyiz lütfen. 
MUSA
ÇAM (İzmir) – Sayın Başkan…
AKİF
EKİCİ (Gaziantep) – Biraz ara verin.
BAŞKAN
– Müsaade eder misiniz… Ben gerekli ihtarı yapıyorum, lütfen arkadaşlar. 
AKİF
EKİCİ (Gaziantep) – Biraz ara verin, bu merasim bitsin, ondan sonra başlayalım.
FATMA
KAPLAN HÜRRİYET (Kocaeli) – Peşin peşin tebrik ediyorlar.
BAŞKAN
– Lütfen, biraz sessiz olabilir miyiz?
FATMA
KAPLAN HÜRRİYET (Kocaeli) – Peşinen tebrik ediyorlar herhâlde.
BAŞKAN
– …Sakarya Milletvekili Mustafa İsen, Çankırı Milletvekili Muhammet Emin
Akbaşoğlu, Çorum Milletvekili Lütfiye İlksen Ceritoğlu Kurt, Tekirdağ
Milletvekili Ayşe Doğan konuşacaklardır.
Milliyetçi
Hareket Partisi Grubu adına Muğla Milletvekili Mehmet Erdoğan, Kahramanmaraş
Milletvekili Fahrettin Oğuz Tor, Adana Milletvekili Mevlüt Karakaya ve Ankara
Milletvekili Mustafa Mit konuşacaklardır.
Cumhuriyet
Halk Partisi Grubu adına Aydın Milletvekili Bülent Tezcan, Sakarya Milletvekili
Engin Özkoç, Manisa Milletvekili Özgür Özel, İstanbul Milletvekili Engin Altay
konuşacaklardır. 
Halkların
Demokratik Partisi Grubu adına İzmir Milletvekili Ertuğrul Kürkcü, İstanbul
Milletvekili Hüda Kaya, Tunceli Milletvekili Sayın Alican Önlü, Şanlıurfa
Milletvekili İbrahim Ayhan, Diyarbakır Milletvekili Sibel Yiğitalp, Ankara
Milletvekili Sırrı Süreyya Önder söz alacaklardır. 
Şahıslar
adına, lehte İstanbul Milletvekili Abdullah Başcı; aleyhte olmak üzere Sırrı
Süreyya Önder söz alacaklardır.
Şimdi,
AK PARTİ Grubu adına yapılan konuşmaları dinleyeceğiz. 
İlk
olarak Kilis Milletvekili Sayın Mustafa Hilmi Dülger konuşacak. 
Buyurun
Sayın Dülger. (AK PARTİ sıralarından alkışlar) 
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; İçişleri Bakanlığımızın 2018 yılı bütçesi üzerine AK PARTİ
Grubum adına söz almış bulunuyorum. Gazi Meclisimizi ve ekranları başında
bizleri izleyen aziz milletimizi saygıyla selamlıyorum.
Konuşmama
başlamadan önce, vatanın bölünmezliği, birliği uğruna şehit olarak Hakk’a
yürüyen kaymakamlarımızı, güvenlik mensuplarımızı anıyor, aziz hatıraları
önünde saygıyla eğiliyorum. Bu uğurda mücadele ederken gazi olan milletimizin
evlatlarına da şükranlarımı sunuyorum. Ayrıca, yaşadıkları öz yurtlarında
garip, öz yurtlarında parya yapılmaya çalışılan Filistinli kardeşlerimiz başta
olmak üzere tüm mazlumları selamlıyor, haklı Kudüs davası sadece onların değil,
bizimle beraber tüm İslam âleminin davasıdır diyorum. 
Sayın
Başkan, değerli milletvekilleri; Türkiye, farklı kültürlerin bir arada
yaşayabildiği bir medeniyet havzasının tam da ortasında yer almaktadır. Kadim
bir medeniyetin evlatları olarak iki bin yılı aşkın devlet geleneğine sahip bir
milletiz. 2018 yılı bütçe teklifini görüşmekte olduğumuz İçişleri Bakanlığımız
da gelenek ve kurum hafızası olan bir Bakanlık olarak güvenlik dengelerinin
hızlıca değiştiği bir coğrafya ve zaman dilimi içerisinde ülkemizin her
köşesinde huzur ve güvenliği sağlamak, vatandaşlarımızın temel hak ve
hürriyetlerini özgürce rahat bir ortamda kullanabilmelerini sağlamak gibi ulvi
bir görevi yerine getirmektedir. 
Sayın
Başkan, değerli milletvekilleri; aslında görev alanı insanımızın doğumundan
ölümüne kadar devam eden bir süreci kapsamakla birlikte, İçişleri Bakanlığının
görev alanı güvenlik ve huzurun temini, kamu düzeni ve güvenliğin sağlanması
gibi bir görünüm arz etmektedir. Bu görüntünün oluşmasındaki ana etken
coğrafyanın içinden geçtiği süreç ve bu süreçte ülkemiz üzerine oynanmaya
çalışılan oyunların varlığı önemli bir yer tutmaktadır. İşte bundan dolayı
Bakanlığımızın bugün mesaisinin büyük çoğunluğunu terörle mücadele oluşturmakta
ve her geçen gün bu konudaki başarı grafiğinin yükselmesi milletimizi
sevindirirken hain emel besleyenleri de yeise sevk ettiği memnuniyetle
görülmektedir. Bu görevini yerine getirirken yirmi dokuz yıl görev yaptığım ve
mensubu olmaktan her zaman gurur duyduğum Bakanlığımız demokrasi, hukuk devleti
ve sivil seçilmiş iradenin yanında durmaktan asla taviz vermemiştir. 
Sayın
Başkan, değerli milletvekilleri; işte bu nedenle Türkiye’nin millî güvenliğine
tehdit teşkil eden terör örgütleriyle hiçbir örgüt ayrımı yapmadan, teröre
bulaşmış hiçbir teröristin de gözünün yaşına bakmadan mücadelemiz kararlılıkla
sürmektedir. 
Sayın
Başkan, değerli milletvekilleri; bu dönemde ülkemiz, tarihinin hiçbir döneminde
olmadığı kadar ve aynı merkezden yönetildiği bilinen FETÖ, PKK, PYD, DEAŞ ve
sol terör örgütlerinin eylemleriyle karşı karşıya kalmıştır. En sonunda 15
Temmuz gecesi hain darbe girişimi akamete uğratılmış ve bu suça bulaşanlar
adliye önünde hesap vermektedirler. 
Sayın
Başkan, değerli milletvekilleri; Türkiye gerek güvenlik tedbirleriyle gerek
operasyonlarıyla gerekse demokratik siyaset alanını genişleten adımlarıyla
yaşanan bu terör ve şiddeti bitirme noktasında kararlıdır. Türkiye’nin terörle
mücadelesi kadar terörizmle yapmış olduğu mücadele de ayrıca bir önem arz
etmektedir. 
Sayın
Başkan, değerli milletvekilleri; ayrıca son bir yılda kırsalda yapılan
operasyonlarda 3.069 terörist etkisiz hâle getirilerek örgütün beli
kırılmıştır. 
Sayın
Başkan, değerli milletvekilleri; yukarıda sıraladığımız görevlerin yerine
getirilmesi esnasında Bakanlığımızın ana omurgasını teşkil eden mülki idare
amirlerinin bu konudaki çaba ve fedakârlıklarını da anmadan geçemeyeceğim.
Taşrada devletin ve Hükûmetin temsilcisi olan mülki idare amirlerinin yetki,
görev ve sorumlulukları ile özlük hakları arasında denge kurulacağına ve
Bakanlığımızın bu konuda gerekli çalışmalarını yapacağına da inancımız tamdır.
Vatandaşlarımızın
korku ve endişeden uzak, huzur ve güven içinde bir yaşam sürdürebilmesi için
çalışan Bakanlığımızın tüm mensuplarına teşekkür ediyor, 2018 yılı bütçesinin hayırlara
vesile olmasını temenni ediyorum. (AK PARTİ sıralarından alkışlar)
BAŞKAN
– Teşekkür ederim Sayın Dülger. 
AK
PARTİ Grubu adına ikinci olarak Şanlıurfa Milletvekili Sayın Kemalettin
Yılmaztekin konuşacaklar.
Buyurun
Sayın Yılmaztekin. (AK PARTİ sıralarından alkışlar) 
AK
PARTİ GRUBU ADINA KEMALETTİN YILMAZTEKİN (Şanlıurfa) – Sayın Başkan, kıymetli
milletvekilleri; 2018 Yılı Bütçe Kanunu Tasarısı’nda grubum adına İçişleri
Bakanlığı bütçesi üzerine söz almış bulunmaktayım. Aziz milletimizi ve Gazi Meclisi
hürmetle selamlıyorum.
Her
sene bütçe görüşmelerinde büyük tartışmalar eşliğinde felaket senaryoları
yazılsa da, aradan geçen on beş yıl, bütçe yapmak konusunda bizim ehil
olduğumuz gerçeğini defalarca teyit etmiştir. Millî gelirin on beş yıl içinde
236 milyar liradan 763 milyar liraya yükselerek yaklaşık 3 kat artmış olması,
üçüncü çeyrekte yüzde 11,1 büyüyerek Çin, Singapur, Hindistan gibi önemli
ülkeleri geride bırakarak dünya birincisi olmamız âdeta malumun ilamı
niteliğindedir. 
Kıymetli
milletvekilleri, 16 Nisanda gerçekleşen referandumla bir üst lige çıkma
kararlılığını gösteren Türkiye, artık 2023 hatta 2071 hedeflerine emin
adımlarla koşan ve gelecek kaygısı taşımayan bir ülkedir. Burada temsilcisi
olmaktan her daim şeref duyduğum memleketim Şanlıurfa’nın yüzde 71 evet oyuyla,
Harran ilçemizin de yüzde 97 evet oyuyla Türkiye birincisi, Akçakale ilçemizin
de yüzde 95,23 evet oyuyla üçüncü olduğunu burada iftiharla hatırlatmak
istiyorum. Güçlü ve büyük Türkiye için verdikleri bu anlamlı destekten dolayı
bütün hemşehrilerime bir kez daha şükranlarımı sunuyorum. 
Kıymetli
milletvekilleri, emperyal ağababaları Türkiye’ye içeride FETÖ ve PKK, dışarıda
DAEŞ terör örgütüyle uğraşan ve enerjisini buna harcayan bir ülke rolü
biçmiştir. Biz bu rolü elimizin tersiyle itip bu ahlaksız kukla terör
örgütlerini esfeline gömüp bizzat teröristin ağabeyi rolündeki terörist
devletlerle muhatabız artık. Allah’ın izniyle bunların hepsinin üstesinden
gelecek güce de kararlılığa da sahibiz elhamdülillah. (AK PARTİ sıralarından
alkışlar) Çünkü bu millet 17-25 Aralık FETÖ darbesini unutmadı ki bunun devamı
niteliğindeki Amerika’daki Zarrab şarlatanı üzerinden kurulan kumpasa inansın.
Bu millet Urfa sınırının yanı başındaki Tel Abyad vesair yerlerde sözde
savaşlarla DEAŞ’lı teröristlerin 20 kişilik PYD’li teröristlere koskocaman
şehirleri anahtar teslim verme tiyatrolarını hiçbir zaman unutmadı. “Böyle bir
başkanlık sistemini kan dökmeden bu ülkede gerçekleştiremezsiniz.” diyen parti
başkanlarına inanmadı ve unutmadı. “Birlikte iyi salladık.” diyerek kol kola
girenleri hakikaten bu millet iyi salladı, bunu da unutmadı. “Kudüs
Yahudilerindir, İsrail’in başkentidir.” diyen parti başkanlarını belleğimize
kazıdık. Türkiye’de darbe ve işgal girişiminde tutuklanan generaller için “Müttefikimizdir.”
diyenleri unutmadık, gününü bekliyoruz. 7 Haziranda Sayın Cumhurbaşkanımız için
“Yeni bin yılın Selahaddin’i son metroda durduruldu” manşeti atanları da
unutmadık çünkü bu millet dünya nizamına “devleti ebet müddet” felsefesini
getiren bir millettir. Bu felsefeyi çevreleyen iki tane hassas çizgi vardır:
Birisi, Şeyh Edebali Hazretleri’nin, Devlet-i Aliyye’nin kurucusu Osman Gazi ve
onun şahsında bugün bizlere “İnsanı yaşat ki devlet yaşasın.” çizgisi;
ikincisiyse “Ya devlet başa ya kuzgun leşe.” felsefesidir çünkü devlet
mühimdir. 
Cennetmekân
Sultan Abdülhamit Han’ın yüz yıl ötesinden seslenişi ve bizlere öğüdüyle: “Bu
devlet bin kılıç darbesiyle kuruldu, bir kılıç darbesiyle yıkılmaz.” Bu
topraklara kök saldık, öldürülmekle bitmeyiz. Biz bu toprakları kanla suladık,
bizden olmayana ektirmeyiz. Bu gökyüzü bizimdir; bizden habersiz uçan kuş leş
olacaktır. Devlet hâkimdir. Bizler de, evelallah, her hainin hakkından geliriz.
Bunun için, Türkiye her daim var olmalıdır çünkü devletim, milletim, vatanım ve
bayrağım umuttur mazluma, tıpkı esir ilk kıblemiz El Aksa gibi; mukaddesimiz
Kudüs’ün beklediği gibi bir umuttur Türkiye. Yeryüzünde herkes korkutulup
sindirilse de, Kudüs’ü kaderine terk etse de Türkiye Kudüs’e sahip çıkmaktan
vazgeçmeyecektir. Bu, bizim tarihe borcumuzdur; liderimizin ve bizim
borcumuzdur. 
Öyle
bir lider düşünün ki siyasi hayatı boyunca milleti adına öfkelenen, ülkesi için
kükreyen; Türkiye’nin hasımlarına karşı şedit, milletine karşı kucaklayıcı
olan; egemen güçlere, sermaye ve medyaya karşı denge hesapları yapmayan,
bunların karşısında ellerini ovuşturmayan; benim için, sizler için, milleti
için gövdesini taşın altına koyan, hepimiz adına kavga veren, canını ortaya
koyan; her türlü ahlaksız, ihanet dolu saldırılara karşı susmayan, herkes
susarken konuşan, herkes sinerken haykıran; umutların tükendiği zannedilen
zamanlarda, hüzünlü anlarda bir öz güven abidesi olarak milletinin önünde
yürüyen bir liderden bahsediyoruz: Hamdolsun Recep Tayyip Erdoğan, onunla bu
yolda bu ümmet, Kudüs’ün korunması ve Allah’ın adının anılması için ebabilleri
beklemeyecektir diyor, sözlerimin sonunda 2018 yılı bütçemizin ülkemiz ve
milletimiz için hayırlara vesile olmasını Yüce Rabb’imden niyaz ediyor, Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Yılmaztekin.
MAHMUT
TANAL (İstanbul) – Sayın Başkanım… Sayın Başkanım, hatip konuşmasında “Bizden
habersiz uçana leş olacaktır.” Bu cümle kabul edilebilir bir durum değildir.
Yani, burada, Türkiye'de insanlar özgür düşünecek…
SALİH
ÇETİNKAYA (Kırşehir) – Ya, sizi kastetmedi. 
BAŞKAN
– Sayın Tanal, teşekkür ederim. Her konuşmadan sonra bir düzeltmen olarak söz
almanız doğru bir şey değil. Lütfen… Teşekkür ederim. 
MAHMUT
TANAL (İstanbul) – Sizden istirham ediyorum, böyle bir şey olamaz. “Bizden
habersiz uçan leş olacaktır.” Ne demek bu?
BAŞKAN
– AK PARTİ Grubu adına şimdi de Aksaray Milletvekili Sayın Cengiz Aydoğdu
konuşacaklar. 
Buyurun
Sayın Aydoğdu. (AK PARTİ sıralarından alkışlar)
AK
PARTİ GRUBU ADINA CENGİZ AYDOĞDU (Aksaray) – Sayın Başkan, yüce Meclisin
kıymetli üyeleri; bütçesini görüştüğümüz İçişleri Bakanlığı, bakanlıkları
kurmaya başladığımız yakın çağlarda devlet olarak kuruldu. İki bakanlık yaptı
Osmanlı önce: Hariciye, Dâhiliye. Umur-u Mülkiye Nezareti olarak kurduk
İçişleri Bakanlığını, daha sonra iki tane daha ilave ettik: Harbiye, Maliye.
Uzun süre devlet bu dört konuda düşünüldü: Dâhiliye, Hariciye, Maliye, Harbiye.
1960 yılında, biliyorsunuz, kanun sayımız sıfırlandı, 27 Mayıs 1960 ihtilalinden
sonra. 1960 yılında çıkan 1 no.lu Kanun’la “Bakanlık” ibaresi ve “İçişleri
Bakanlığı” ibaresi benimsendi. O güne kadar Dâhiliye Vekâleti olarak geldi. 
Değerli
arkadaşlar, İçişleri Bakanlığı içeride, Dışişleri Bakanlığı dışarıda, sadece bu
iki bakanlık devleti temsil yetkisini haizdir. Mensupları Türk Bayrağı’nı
yanlarında taşıyabilirler, kanunlarımız bunu amirdir. Bu temsiliyet İçişleri
mensupları için hem bir imtiyaz hem bir mesuliyettir, çok çetin bir sorumluluğu
ihtiva eden hem bir görev hem de bir şereftir. Şimdi, bu ağır ve onurlu görevin
bütçesini görüşüyoruz. Valilerin, kaymakamların, bekçi babaların, polis
ağabeylerin, şehirlerin emini belediye başkanlarının, itfaiye erlerinin,
temizlik işçilerinin, kumandanların, jandarma erlerinin, nüfus memurlarının
bütçesini görüşüyoruz. Onlar gece gündüz çalışırlar, açlıkla susuzlukla
mücadele ederler, yağmurda, karda, fırtınada, depremde her türlü zorlukla
uğraşırlar, sadece doğal zorluklarla değil, insani zorluklarla da uğraşırlar;
hesaba gelmez insani dramlar, ihanetler, tuzaklar, ölümler, zulümler ve 20’nci
yüzyılda iyice incelmiş, âdeta zulmün sanat hâline gelmesi olan, “terör” denen
o müthiş hengâmeyle de uğraşırlar.
Değerli
arkadaşlar, terörle uğraşmak, öngörülemeyen, kabul edilemeyen, insanın insanlığını
muhafaza ettiği sürece kabul edemeyeceği, insanlık dışı şeylerle uğraşmak
demektir. Terörle uğraşmak öncelikle terörizm fikriyle uğraşmaktır, memleket
evladının eline kan, yüreğine kin bulaştıran bölücülük fikriyle uğraşmaktır. Bu
manada terörle uğraşmak bir memleket için çok çetin bir sınavdır. İçimizden
devşirdiği kişileri kendi anne babalarının temsil ettiği dünyaya kurşun sıkar
hâle getirmek; böyle bir ihanetle uğraşmak dünyanın en zor şeylerindendir.
Empati yapmanın imkânsız olduğu noktadır burası çünkü terörle mücadele eden
güvenlik güçlerimizin neler hissettiklerini anlamak, o zor şartların içinde
yaşamadan mümkün değildir. Biraz önce şakalaştığı, takıldığı, güldüğü,
dokunduğu arkadaşının az sonra kör bir kurşunla şehit olmasına şahit olmanın hâletiruhiyesini
yaşamadan hiç kimse tahayyül edemez. Bu itibarla teröre karşı durmak insani ilk
şarttır, teröre karşı durmak insanlık şartıdır; her türlü siyasi hesabı
anlamsızlaştıran bir noktadır burası. Geçtiğimiz 20’nci yüzyıl propagandayı
keşfetti. Terör, propagandanın silahlı olarak yapılmasıdır. Hangi fikir olursa
olsun propagandası yapıldığı anda faşizm hâline gelir. Bugün evimizi,
yurdumuzu, yuvamızı bize çok gören, hanemizde tünemek isteyen baykuşlar
kalplerimize fitne tohumu ekmek istediler ve başaramadılar. Bu millet, kalben
millet olmuş insanlardan müteşekkildir. Bu vatanda huzurun bekçisi, vatanın
mimarı, semalarımızda dalgalanan, hürriyetimizin ve istiklalimizin sembolü
bayrağımızın gönderi kalplerimizde sakladığımız şeylerdir. İçişleri Bakanlığı
bize şehitlerimizin mirasıdır. Bütçeleri bereketli ve mübarek olsun diyorum.
Her zaman kalben millet olan 80 milyon kalbin inşa ettiği büyük bir kalp olan
yüce Türk milletini saygıyla selamlıyorum, hürmetlerimi arz ediyorum. (AK PARTİ
sıralarından alkışlar) 
BAŞKAN
– Teşekkür ederim Sayın Aydoğdu.
AK
PARTİ Grubu adına dördüncü olarak Tekirdağ Milletvekili Sayın Mustafa Yel
konuşacaklar. 
Buyurun
Sayın Yel.
AK
PARTİ GRUBU ADINA MUSTAFA YEL (Tekirdağ) – Sayın Başkan, saygıdeğer
milletvekilleri; 2018 Yılı Emniyet Genel Müdürlüğü ve Jandarma Genel
Komutanlığı bütçesi üzerine AK PARTİ Grubu adına konuşmak üzere söz almış
bulunmaktayım. Yüce heyetinizi ve aziz milletimizi saygıyla selamlıyorum. 
Devletin
ve milletin can ve mal emniyetini koruyan, suç ve suçlularla mücadele eden, suç
işlenmesi hâlinde suçları aydınlatarak suçluları adli mercilere intikal ettiren
silahlı genel kolluklarımız olan jandarma ve polis teşkilatlarımız insan
merkezli, saygın, güvenilir ve kaliteli hizmet veren teşkilatlarımızdır. Ülkemizin
toplam nüfusunun yüzde 79’u polisin görev ve sorumluluk bölgesinde, yüzde 21’i
ise jandarma bölgesinde yaşamaktadır. Emniyet ve Jandarma teşkilatlarımız
görevlerini yerine getirirken hukukun üstünlüğünü, insanımızın temel hak ve
özgürlüklerini, demokratik toplum düzenini korumayı, açıklık ve şeffaflığı,
hesap verebilirliği esas almaktadır. Ülkemizin ve milletimin bölünmez bütünlüğü
ile vatandaşımızın can ve mal güvenliğini hukuk çerçevesi içesinde canı
pahasına sağlayan ve mevcut huzur ortamının devam etmesi için büyük
fedakârlıklarla çalışmalarına devam eden Jandarma ve Emniyet teşkilatımız
özellikle terörle mücadelede her türlü hava ve arazi şartlarında görevlerini üstün cesaret ve feragatle yapmakta, bu
uğurda gerektiğinde şehit ve gazi vermektedir. Toplumsal olaylarda can ve mal
kaybının önlenmesi, suçun oluşmasının engellenmesi, huzur ve güven ortamının
temin ve devamlılığının sağlanması ve suçlularla etkin mücadele için güvenlik
güçlerinin modern araç, gereç ve diğer ihtiyaçlarının zamanında ve yeterli
miktarda karşılanması konusuna Hükûmetimizce özel bir önem verilmektedir.
Hükûmetimiz döneminde Emniyet Genel Müdürlüğü bünyesinde standart bir zırhlı
olarak 46.223 taşıt alımı yapılmıştır. Emniyet teşkilatımıza suç ve suçlularla
mücadelede daha aktif rol alabilmesi için 1 adet personel ve malzeme nakil
uçağı ile 2 adet keşif gözetleme uçağının yanı sıra 19 adet helikopter
alınmıştır. Ayrıca 22 adet mini İHA, 5 adet taktik İHA ile 6 adet midi İHA da
aktif olarak görevlerde kullanılmaktadır. Ayrıca 12 adet taktik insansız hava
aracı tedarik edilmesi de planlanmaktadır. Jandarma Genel Komutanlığımıza 3
adet keşif uçağı alınmış olup 2 adet daha keşif uçağı tedarik çalışmaları devam
etmektedir. Son bir yıl içinde 64’ü Jandarma SİHA füze atışıyla olmak üzere toplam
390 terörist İHA ve keşif uçağı desteğiyle etkisiz hâle getirilmiştir. Bugün
Emniyet Genel Müdürlüğüne ait 11, Jandarma Genel Komutanlığına ait 4 adet
kriminal laboratuvarla hizmet verilmektedir. Bugüne kadar ülke genelinde 63
ilimizde Jandarma Entegre Muhabere ve Bilgi Sistemi kurulum çalışmaları
tamamlanmıştır, 18 ilde sistem kurulum ve ihale çalışmalarına devam
edilmektedir. Jandarma Genel Komutanlığımıza 2017 yılında 100 adet Kobra
tekerlekli zırhlı araç, 100 adet Ejder Yalçın zırhlı aracı ve 90 adet Kirpi
alınmıştır. Emniyet ve Jandarma teşkilatlarımız -memnuniyetle ifade edelim ki-
çağın gerektirdiği imkânlara sahip olan ve ileri teknolojiyi başarıyla
kullanabilen güvenlik teşkilatları hâline gelmiştir. Suçla mücadeleye oldukça
önemli katkı sağlayan Kent Güvenlik Yönetim Sistemi’nin 81 ilimiz, 479
ilçemizde kurulumu tamamlanmıştır. 15 ilçemizde ise kurulum çalışmaları ve
ihale işlemleri devam etmektedir. 2005 yılından bu yana Kent Güvenlik Yönetim
Sistemi kurulumları için genel bütçeden 765 milyon lira harcanmıştır.
Sayın
Başkan, saygıdeğer milletvekilleri; Emniyet Genel Müdürlüğü ve Jandarma Genel
Komutanlığımızca huzur ve güvenliğimize, birlik ve beraberliğimize kasteden
FETÖ, PKK, DEAŞ, DHKP-C ve diğer terör örgütleri, insan ticareti ve göçmen kaçakçılığı
ile kaçakçılık, narkotik ve diğer her türlü suçla mücadelede etkin ve kararlı
bir politika yürütülmektedir.
İçişleri
Bakanlığımız olarak, yurt içerisinde yapılan ve teröre karşı verilen mücadelede
başarıyı görmezden gelmek mümkün değildir. Millî ve yerli silahlarla,
İHA’larla, SİHA’larla, helikopterlerle terörün inine giren güvenlik güçlerimiz
çok büyük başarılara imza atmakta ve göğsümüzü kabartmaktadırlar. Başta Sayın
Bakanımızın nezdinde tüm güvenlik güçlerimizi kutluyor, tebrik ediyorum.
Hükûmetimiz
ve güvenlik güçlerimiz var güçleriyle gece gündüz terörle mücadele ederken bu
mücadeleden rahatsızlığını çeşitli şekillerde gösteren Cumhuriyet Halk
Partisinin tüm milletimizin tepkisini çeken CHP Malkara ilçe kongresinden önce,
kongre salonunun önünde, kendi bayraklarının yanında HDP bayraklarının da
asılmasıydı.
ÖMER
FETHİ GÜRER (Niğde) – Başka bir şey bulamadın mı arkadaş, sabah sabah ya!
MUSTAFA
YEL (Devamla) - Şimdi, ilçe yöneticileri “Yanlışlık oldu.” diyorlar da
milletimiz merak ediyor: Neden başka bir partinin bayrakları değil de HDP’nin
bayraklarıyla bu yanlışlık yapılmıştır?
ÖMER
FETHİ GÜRER (Niğde) – Gerçekle ilgisi olmayan şeylerden medet umuyorsunuz ya!
Hiç yakışıyor mu şu anda bu?
MUSTAFA
YEL (Devamla) - CHP artık Atatürk’ün CHP’si değil, Kılıçdaroğlu’nun CHP’sidir.
OKAN
GAYTANCIOĞLU (Edirne) – Ne alakası var ya!
ÖMER
FETHİ GÜRER (Niğde) – Ne alakası var?
FATMA
KAPLAN HÜRRİYET (Kocaeli) – Ne alakası var ya!
BAŞKAN
– Sayın milletvekilleri…
MUSTAFA
YEL (Devamla) - Fabrika ayarlarından çoktan uzaklaşmış olan CHP’nin, neye ve
kime hizmet ettiğini merak ediyoruz. 
MELİKE
BASMACI (Denizli) – O zaman sizinki hangi AK PARTİ, hangi AK PARTİ; Başbakanın
mı, bakanın mı, Cumhurbaşkanın mı, hangisinin ki? Öyle şey mi olur ya!
MUSTAFA
YEL (Devamla) - Sözlerime son verirken terörle mücadelede şehit düşen
askerlerimize…
(Mikrofon
otomatik cihaz tarafından kapatıldı) 
MUSTAFA
YEL (Devamla) - …polisimize ve köy korucularımıza Allah’tan rahmet,
gazilerimize sağlık ve afiyetler diliyorum. 
ÖMER
FETHİ GÜRER (Niğde) – Olmayan şeyleri varmış gibi anlatıyor. 
FATMA
KAPLAN HÜRRİYET (Kocaeli) – Doğru bilgi verin kurula, doğru. 
MUSTAFA
YEL (Devamla) - Selam ve saygıyla yüce Meclisi selamlıyorum. (AK PARTİ
sıralarından alkışlar) 
BAŞKAN
– Sayın Yel, teşekkür ediyorum. 
MELİKE
BASMACI (Denizli) – Sizinki hangi AKP; Bülent Arınç’ın mı, Davutoğlu’nun mu,
kimin? 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – CHP’ye sataşmada bulunmuştur, söz rica ediyorum efendim. 
BAŞKAN
– Hiçbir şey duymadım gürültüden. 
ÖMER
FETHİ GÜRER (Niğde) – Sabah sabah sakin giden ortamı bozdu arkadaş ya!
ENGİN
ÖZKOÇ (Sakarya) – Cumhuriyet Halk Partisini “Atatürk’ün Cumhuriyet Halk Partisi
değildir.” diye sataşmada bulunmuştur. 
BAŞKAN
– Buyurun, iki dakika… (CHP sıralarından alkışlar) 
ERTUĞRUL
KÜRKCÜ (İzmir) – HDP bayrağı her yere yakışır ya, üzülmeyin. 
ÖMER
FETHİ GÜRER (Niğde) – Yok öyle bir şey. Yok, olmayan bir şeyi anlatıyor. 
III.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Tekirdağ
Milletvekili Mustafa Yel’in 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde AK PARTİ Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Atatürk ve
Cumhuriyet Halk Partisinin ilişkisi, Atatürk ile cumhuriyetin ilişkisi, Atatürk
ile Cumhuriyet Halk Partisi lideri Kemal Kılıçdaroğlu’nun ilişkisi etle tırnak
gibidir.
Vatanımıza
ve milletimize, laik, demokratik cumhuriyetin ilelebet yürüyebilmesi için
Atatürk ilke ve inkılaplarından hiç ayrılmadığını, Cumhuriyet Halk Partisi,
siyasi kuruluşundan itibaren kendi duruşuyla kendisini ifade etmiştir. Zaman zaman
bayrakların asıldığı yerlerde başka siyasi partilerin de bayraklarının asılması
ve seçim propagandalarında bunların yan yana gelebilmesi çok doğalken bunu alıp
da bunun üzerinden Cumhuriyet Halk Partisinin Atatürk’le olan ilişkilerini
bağdaştırmak, en hafif tabiriyle, gerçekten bu konuda riyakârca davranmak
demektir. (CHP sıralarından alkışlar)
Değerli
milletvekilleri, lütfen bu kürsüden konuşurken kendi geçmişinize bakarak
konuşun. Fetullah terör örgütüyle iç içe olan, PKK terör örgütüyle masaya oturan,
Habur Sınır Kapısı’ndan onları Türkiye'ye alan ve onları kucaklayan, Abdullah
Öcalan’ı gerçekten bir bilen ilan eden siz, kendi liderinize ve kendi
Hükûmetinize bakın, başkaları sizi ilgilendirmez. (CHP sıralarından alkışlar)
BAŞKAN
– Teşekkür ederim Sayın Özkoç. 
MEHMET
MUŞ (İstanbul) – Sayın Başkan…
BAŞKAN
– Sayın Muş… 
ÖZKAN
YALIM (Uşak) – Aynalar her zaman doğru söyler Engin Başkan. 
SIRRI
SÜREYYA ÖNDER (Ankara) – Işığın açısına bağlı. 
BAŞKAN
– Doğru söylüyor Sayın Önder. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Sayın Başkan, sayın hatip konuşmasında partimize açık bir
sataşmada bulunmuştur. Terör örgütleriyle ilişkilerimizden bahsetmiştir, bunu
iddia etmiştir dolayısıyla bu açık bir sataşmadır; tasvip etmediğimiz ifadeler
kullanmıştır, bununla ilgili bir söz talebimiz olacak. 
BAŞKAN
– Buyurun Sayın Muş. (AK PARTİ sıralarından alkışlar) 
İki
dakika. 
MELİKE
BASMACI (Denizli) – İlişkilerinizi söyledi. 
OKAN
GAYTANCIOĞLU (Edirne) – Sataşma değil ki o, ilişkileriniz vardı. 
MELİKE
BASMACI (Denizli) – İlişkinizi anlattı, doğru. 
2.- İstanbul Milletvekili Mehmet Muş’un, Sakarya
Milletvekili Engin Özkoç’un sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) - Sayın Başkan, değerli milletvekilleri; gereksiz bir polemiğe
girecek değiliz. 
OKAN
GAYTANCIOĞLU (Edirne) – Siz başlattınız. 
MELİKE
BASMACI (Denizli) – Siz başlattınız, siz girdiniz. 
MEHMET
MUŞ (Devamla) – Biz, terör örgütleriyle her türlü mücadeleyi veren bir
partiyiz. Devlet, çeşitli dönemlerde terör sorununun çözümüyle ilgili… 
DURSUN
ÇİCEK (İstanbul) – Masaya oturur. 
MEHMET
MUŞ (Devamla) - …adımlar atar, atmıştır da. 
ÖZKAN
YALIM (Uşak) – Yani Öcan’la siz oturdunuz…
MELİKE
BASMACI (Denizli) – Yani masaya oturuldu o zaman. 
MEHMET
MUŞ (Devamla) – Bizim dönemimizde terörün çözümüyle alakalı da adımlar
atılmıştır. Terör örgütünün tasfiye edilmesi için terörle çetin bir mücadeleyi
de veren yine AK PARTİ hükûmetleridir. Bugün Türkiye Cumhuriyeti’nde kolluk
kuvvetlerinin tam entegrasyonuyla tam bir uyum içerisinde önemli başarılar elde
edilmiştir. Bunu unutmamak lazım. 
Bir
diğeri, Fetullah Gülen terör örgütü. Bununla alakalı… Bir kişinin, bir kurumun
ya da bir yapının suç işleyene kadar ve işledikten sonraki süreçle alakalıdır
bu süreç. Siz bugün burada oturuyorsunuz, herhangi bir suç işlemediniz ama
yarın öbür gün bir suç işlediğiniz zaman orada hukuk devreye girer, orada bizim
yaklaşımımız da farklı olur. Dolayısıyla meseleye bu açıdan bakmak lazım. 
Bakın,
ben buradan… AK PARTİ hükûmetleri, Türkiye Cumhuriyeti devletinin FETÖ terör
örgütünün örgütlü bir şekilde suç işlemeye başladıktan sonra verdiği
mücadelede…
İBRAHİM
ÖZDİŞ (Adana) – Ya, baştan beri işliyorlar, baştan beri.
BAŞKAN
– Sayın Özdiş… 
MEHMET
MUŞ (Devamla) – …arkadaşlar, o yapının gazetelerinin kapanmaması için orada
direnen, o yapının kurumlarının kapanmaması için onların önünde polisin
karşısına dikilen, 30 Mart 2014 seçimlerinden önce FETÖ’nün kanalına çıkıp
“Recep Tayyip Erdoğan kaçacak, göreceksiniz, seçimin sonucunu beklemeyecek.”
diyecek kadar küçülen siyasi bir anlayışa hiçbir zaman sahip olmadı. Ne oldu?
Tayyip Erdoğan dimdik burada. Başbakandı, Cumhurbaşkanı seçildi ama FETÖ’nün
kanalında…
(Mikrofon
otomatik cihaz tarafından kapatıldı) 
MEHMET
MUŞ (Devamla) – …onun kaçacağını iddia edenler nerede? İlelebet muhalefette.
Sanırım, ana muhalefet görevlerini de bu gidişle kaybedecekler. 
Teşekkür
ederim. (AK PARTİ sıralarından alkışlar)
BAŞKAN
– Sayın Muş, teşekkür ederim.
Buyurun
Sayın Özkoç.
ENGİN
ÖZKOÇ (Sakarya) – “Ana muhalefet” diyerek bizi hedef gösterip, Fetullah Gülen
terör örgütünün televizyonlarıyla olan ilişkilerimizden bahsedip sataşmada
bulunmuştur. Söz istiyorum efendim.
BAŞKAN
– Buyurun, iki dakika. 
3.- Sakarya Milletvekili Engin Özkoç’un, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; televizyonları
başında bizi seyreden herkese buradan seslenmek istiyorum: Cumhuriyet Halk
Partisi, 17-25 Aralık dönemini, AK PARTİ Hükûmeti gibi kendilerine bir
komplonun kurulduğu ve bir darbenin yapıldığı bir tarih olarak görmüyor.
Cumhuriyet Halk Partisi, 17-25 Aralık dönemini, düne kadar kol kola giren… 
MEHMET
MUŞ (İstanbul) – Kanallarında niye vardınız, onu söyleyin. 
ENGİN
ÖZKOÇ (Devamla) - …devletin her birimine özenle Fetullahçı terör örgütünün
elemanlarını yerleştiren, ona “Biz sizin için daha başka ne yapabiliriz? Sizin
için dershaneler açtık, üniversitelere katkılarda bulunduk, olimpiyatlarınızın
önünü açtık. Bizden ne istediniz de vermedik?” diyen kol kola girmiş iki
örgütün,(x) 17-25 Aralıkta kendi çıkarları ve
duruşları yüzünden birbirine düştükleri ve onların kendi yaptıkları yolsuzluk,
hırsızlıkları Türkiye’ye ve dünyaya ifşa ederek Türkiye'nin itibarını beş
paralık ettikleri dönemin tarihidir. (CHP sıralarından alkışlar)
MEHMET
MUŞ (İstanbul) – Basına gel, basına. 
ENGİN
ÖZKOÇ (Devamla) - 17-25 Aralık tarihi, bir utanç tarihidir. 17-25 Aralık
tarihi, elimle gösterdiğim gibi, 4 bakanın Türkiye'nin tertemiz sayfalarına
kapkara yazılıp bir kişinin onları canı pahasına koruduğu bir dönemdir. (CHP
sıralarından alkışlar) 
BAŞKAN
– Teşekkür ederim Sayın Özkoç. 
ÖMER
FETHİ GÜRER (Niğde) – Fakir fukaranın, garip gurebanın parasının yendiği
dönemdir. 
MEHMET
MUŞ (İstanbul) – Sayın Başkan, çok açık bir soru sordum. 
Bakın,
şurada ne arıyorlar? Onu sordum. Kameralar çeksin, bakın. Şunu sordum ben ya…
Çok açık. Bakın, şunu sordum, şu soruyu. Bak “Kaçacak.” diyorlardı “Tayyip
Erdoğan kaçacak.” diyorlardı. Şuna cevap istedim ben, geçin diğerlerini, şuna,
şuna… Herkes görsün. (CHP sıralarından gürültüler) Herkes görsün, herkes. 
MUSTAFA
ELİTAŞ (Kayseri) – Sayın Başkan… 
BAŞKAN
– Arkadaşlar, bir sakin olalım, daha yeni başladık, lütfen.
MUSTAFA
ELİTAŞ (Kayseri) – Sayın Başkan, konuşmacı konuşmasını yaparken terör
örgütlerinden bahsetti. 
BAŞKAN
– Evet. 
MUSTAFA
ELİTAŞ (Kayseri) - Arkasından, AK PARTİ’yi de onun içerisine sokarak “her iki
örgütün” diye ifade etti. Tutanakları lütfen inceleyin. Eğer konuşmacı terör
örgütüyle AK PARTİ’yi eş değer tutuyorsa… Dün Sayın Pervin Buldan bir hareket
yapmıştı, konuşmacı “Ben yanlış anlaşıldım, o anlamda söylemek istemiyorum.” dedi,
tutanaklara bakın. Eğer bizi terör örgütü olarak niteliyorsa gereğini yapmanızı
istirham ediyor, teşekkür ediyorum. (AK PARTİ sıralarından alkışlar)
ENGİN
ÖZKOÇ (Sakarya) – Sayın Başkan… 
BAŞKAN
– Buyurun Sayın Özkoç… 
Sayın
Özkoç, isterseniz bir tutanaklara bakayım, bir dil sürçmesidir büyük bir
ihtimalle.
ÖMER
FETHİ GÜRER (Niğde) – Bakmadan söyle, bakmadan söyle.
MUSTAFA
ELİTAŞ (Kayseri) – Düzeltme yapıyorsa…
ENGİN
ÖZKOÇ (Sakarya) – Efendim, hiç önemli değil. Fetullah cemaatiyle AK PARTİ
Hükûmetinin iç içe olduğunu burada ifade ettim.
MUSTAFA
ELİTAŞ (Kayseri) – Sayın Başkan, tutanakları lütfen inceleyin, gereğini
yapmanız gerekiyor.
BAŞKAN
– Ben bir tutanaklara bakacağım Sayın Özkoç.
MEHMET
MUŞ (İstanbul) – Gazeteye cevap alamadık, gazeteye.
ENGİN
ÖZKOÇ (Sakarya) – Sözümün tamamı, Fetullah cemaatiyle… Fetullah da bir örgüttür
AKP Hükûmeti de kendi hükûmet olarak, parti olarak bir örgüttür. Her ikisi de
iç içedir. Bu Fetullah cemaatiyle bu AKP Hükûmeti geçmişte iç içedir, birlikte
yol yürümüşlerdir. 
İÇİŞLERİ
BAKANI SÜLEYMAN SOYLU (Trabzon) – Yazıklar olsun!
MUSTAFA
ELİTAŞ (Kayseri) – Sayın Başkan…
BAŞKAN
– Sayın Özkoç, tamam, teşekkür ederim. Tutanaklara bakacağım.
ENGİN
ÖZKOÇ (Sakarya) - Sözüm bu kadar açıktır, bir adım da geriye atmam. (CHP
sıralarından alkışlar) 
BAŞKAN
- Tamam Sayın Özkoç.
MUSTAFA
ELİTAŞ (Kayseri) – Sayın Başkan… 
BAŞKAN
- Buyurun Sayın Elitaş.
MUSTAFA
ELİTAŞ (Kayseri) – Sayın Başkan, Sayın Özkoç, aynen biraz önce ifade ettiğim
kararında direniyor. AK PARTİ’yi bir terör örgütüyle eş değer tuttuğunu… “O da
aynı örgüttür.” ifadesini kullanıyor. (CHP sıralarından gürültüler) 
EJDER
AÇIKKAPI (Elâzığ) – Aynen öyle söylüyor.
MUHARREM
ERKEK (Çanakkale) – Aynı menzile yürüyordunuz Sayın Elitaş, âşıktınız.
MUSTAFA
ELİTAŞ (Kayseri) - Dün Sayın Pervin Buldan -tutanakları incelerseniz- atılan
bir lafa, milletvekili arkadaşımızın verdiği cevap çerçevesinde “Eğer bunu
düzeltmezseniz İç Tüzük'ü uygulayacağım” diye söyledi. Arkadaşımız düzeltmeyi
yaptı. 
ENGİN
ÖZKOÇ (Sakarya) – Hiç alakası yok.
MUSTAFA
ELİTAŞ (Kayseri) – Lütfen tutanakları inceleyin, açık ve net beyanını yapıyor.
İç Tüzük'ün 161’inci maddesini uygulamanızı istiyorum.
BAŞKAN
– Bir tutanakları inceleyeceğim.
MUSTAFA
ELİTAŞ (Kayseri) – Peki Sayın Başkan.
Ama
açıkça beyan etti Sayın Başkan.
HÜSEYİN
ŞAHİN (Bursa) – Terör örgütüyle AK PARTİ’yi yan yana gösteriyorlar.
BAŞKAN
- Daha sonra bu konudaki kararımı sizlere bildireceğim.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– AK PARTİ Grubu adına beşinci olarak şimdi de Kütahya Milletvekili Sayın
Mustafa Şükrü Nazlı konuşacak.
Buyurun
Sayın Nazlı. (AK PARTİ sıralarından alkışlar)
AK
PARTİ GRUBU ADINA MUSTAFA ŞÜKRÜ NAZLI (Kütahya) – Sayın Başkan, değerli
milletvekilleri; İçişleri Bakanlığımızın bünyesinde olan Kamu Düzeni ve
Güvenliği Müsteşarlığı ile Sahil Güvenlik Komutanlığı bütçesi üzerine AK PARTİ
Grubu adına söz almış bulunuyorum. Siz değerli milletvekillerimizi ve aziz
milletimizi saygıyla selamlıyorum.
Son
on beş yılda milletimize ve ülkemize olan sevdamızla AK PARTİ Hükûmetleri
olarak çok büyük hizmetler, yatırımlar ve köklü reformlar gerçekleştirdik.
Türkiye için bir yandan vesayet odakları, antidemokratik unsurlar, dış
müdahaleler ve terör örgütleriyle mücadele ederken, diğer yandan Türkiye'nin
daha demokratik, daha özgür, daha müreffeh, huzurlu ve güvenli bir ülke olması
için adımlar atarak ülkemizin çehresini değiştirdik. Demokratikleşme adımları
ekonomiyi, dış politikayı, sosyal hayatı doğrudan etkileyerek ülkenin her
alanda büyümesine destek oldu. Bizim köklü ve kadim geleneğimiz, Şeyh
Edebali’nin o güzel ifadesiyle “İnsanı yaşat ki devlet yaşasın.” ilkesi üzerine
inşa edilmiştir. Devlet, insan için vardır, insana hizmet için vardır; insana
değer vermeyen, insanını öteleyen, dışlayan, vatandaşlar arasında ayrım yapan,
kendini vatandaşına karşı koruma altına alan bir devlet hizmet üretemez,
hakları güvence altına alamaz, ülkeyi büyütemez. Son on beş yılda devleti
milletin hizmetkârı yapabilmek, devlet ile millet arasındaki güven sorununu
ortadan kaldırmak ve milletimize öz güven kazandırmak için AK PARTİ olarak
büyük gayret sarf ettik. Bu süreçte “Demokrasi ve kalkınma yerelde başlar.”
anlayışıyla yerel yönetimler reformunu gerçekleştirdik. KÖYDES, BELDES, Köye
Dönüş ve Rehabilitasyon, SODES Programı, terör mağdurlarının zararlarının
tazmin edilmesi gibi projelerle sosyoekonomik alanda önemli adımlar attık.
Teşvik Yasası’yla bölgeler arası gelişmişlik farklarını en asgari düzeye
indirdik, refahı en küçük yerleşim birimlerine kadar yaygınlaştırdık. 
Yine
bu süreçte kalkınma hamlelerine paralel olarak terörle mücadele,
demokratikleşme ve hukuk alanlarında her biri sessiz devrim olarak adlandırılan
dev adımlar attık. Ne güvenlikten ne de demokrasiden taviz verdik. Toplumsal
barışı tesis etmek için ezber bozan bir yaklaşımla yeni bir güvenlik
paradigması tesis ettik. OHAL uygulamasını, devlet güvenlik mahkemelerini ve
özel yetkili mahkemeleri kaldırdık; 2010 yılında da Kamu Düzeni Müsteşarlığını
kurduk. 
Türkiye
bir yandan terörle mücadele etmek zorunda bırakılırken bir diğer yandan
terörden, savaştan ve işgallerden zarar gören tüm mazlum coğrafyaların
sığınağı, aynı zamanda Adriyatik’ten Kafkaslara, Orta Doğu’dan Çin Seddi’ne,
Asya’dan Afrika çöllerine kadar geniş bir coğrafyada umut ve moral kaynağı
olmuştur. Türkiye bugün insan onurunun ve hayat hakkının güvencesi ve
insanlığın son kalesidir. Tarihin akışı içerisinde belirli dönemlerde önemli
kırılmalar yaşanır, işte tam böyle bir zamanda küresel, konjonktürel ve
jeopolitik risklerle karşı karşıyayız. Haritalar yeniden çiziliyor ve biz,
buna, Sayın Cumhurbaşkanımız Recep Tayyip Erdoğan’la güçlü bir şekilde itiraz
ediyoruz. Bunun bedelini bazen teröre, bazen darbe girişimlerine maruz kalarak
ödüyoruz. 15 Temmuzda, millet olarak bir araya gelerek millî birlik ruhunu
ortaya koyduk ve tüm saldırıları püskürttük. Türkiye, aynı zamanda, bugün, PKK,
DEAŞ ve FETÖ gibi dünyanın en tehlikeli üç büyük terör örgütüne karşı birlikte
mücadele etmektedir. Teröre çok büyük bedeller ödemiş ve ödemekte olan
insanımız bu tehdide boyun eğmemiş ve terörün hedeflerine ulaşmasına fırsat
vermemiştir. AK PARTİ, terör örgütleriyle iş birliği yapan değil, terörün bu
topraklardan kökünü kazıyan bir iktidar olarak tarihe geçecektir, bunu da
buradan özellikle ifade etmek istiyorum.
Bu
vesileyle tüm şehitlerimizi rahmet ve minnetle anıyorum. Ülkemizi teröre karşı
koruma görevini üstlenen ve canlarını siper etmekten kaçınmayan tüm güvenlik
güçlerimize görevlerinde muvaffakiyetler diliyorum. 
Kamu
Düzeni ve Güvenliği Müsteşarlığımızı ve Sahil Güvenlik Komutanlığımızı bu
anlamda sağladıkları katkılar nedeniyle kutluyor, 2018 yılı bütçesinin ülkemiz
ve milletimiz adına hayırlı olmasını temenni ediyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim.
ENGİN
ÖZKOÇ (Sakarya) – Sayın Başkan, 60’a göre söz istiyorum.
BAŞKAN
– Şimdi de İstanbul Milletvekili Sayın Serap Yaşar konuşacak ama Sayın Yaşar
bir dakika…
Sayın
Özkoç’un bir söz talebi var. 
Buyurun.

IV.- AÇIKLAMALAR
1.- Sakarya Milletvekili Engin Özkoç’un, eski Başbakan Mesut
Yılmaz’ın hayatını kaybeden oğluna Allah’tan rahmet ve ailesine başsağlığı
dilediğine ilişkin açıklaması
ENGİN
ÖZKOÇ (Sakarya) – Sayın Başkan, geçmiş dönemde Başbakanlık yapmış ve ülkemize
çeşitli hizmetlerde bulunmuş Sayın Mesut Yılmaz’ın oğlunun intihar ederek vefat
ettiği haberini almış bulunmaktayız. Kendisine ve ailesine başsağlığı diliyoruz
efendim.
BAŞKAN
– Teşekkür ederim.
Biz
de o konuyla ilgili arkadaşlarla konuştuk şimdi, bir netleşme olmamıştı, geçti
artık.
Sayın
Elitaş, buyurun.
2.- Kayseri Milletvekili Mustafa Elitaş’ın, eski Başbakan
Mesut Yılmaz’ın hayatını kaybeden oğluna Allah’tan rahmet ve ailesine
başsağlığı dilediğine ilişkin açıklaması
MUSTAFA ELİTAŞ (Kayseri) – Teşekkür ediyorum Sayın
Başkan.
Biraz önce bu hadiseyi biz de duyduk. Sayın Mesut
Yılmaz’dan teyit edelim diye aradık. Uçaktaymış, koruma amiriyle görüştük.
Maalesef oğlunun hayatını kaybettiğini öğrendik. Sayın Mesut Yılmaz’a, Sayın
Başbakana taziyelerimizi iletiyoruz, başsağlığı dileklerimizi iletiyoruz.
Yılmaz ailesinin acısını paylaşıyoruz. Merhuma Allah’tan rahmet diliyoruz.
Başları sağ olsun. 
BAŞKAN – Teşekkür ederim. 
Sayın Akçay…
3.- Manisa Milletvekili Erkan Akçay’ın, eski Başbakan Mesut
Yılmaz’ın hayatını kaybeden oğluna Allah’tan rahmet ve ailesine başsağlığı
dilediğine ilişkin açıklaması
ERKAN AKÇAY (Manisa) – Teşekkür ederim Sayın Başkan.
Biz de Milliyetçi Hareket Partisi Grubu olarak,
maalesef, eski Başbakan Mesut Yılmaz’ın kıymetli evladı Yavuz Yılmaz’ın
hayatını kaybettiğini teessürle öğrenmiş bulunuyoruz. Yılmaz ailesine
taziyelerimizi iletiyoruz. Merhuma Allah’tan rahmet diliyoruz. Allah kimseye
evlat acısı vermesin diyoruz. 
Teşekkür ederim Sayın Başkan.
BAŞKAN – Teşekkür ederim.
Sayın Kerestecioğlu…
4.- İstanbul Milletvekili Filiz Kerestecioğlu Demir’in, eski
Başbakan Mesut Yılmaz’ın hayatını kaybeden oğluna Allah’tan rahmet ve ailesine
başsağlığı dilediğine ilişkin açıklaması
FİLİZ KERESTECİOĞLU DEMİR (İstanbul) – Biz de Sayın
Mesut Yılmaz ve ailesine başsağlığı dileklerimizi iletiyoruz. Gerçekten büyük
bir acı evlat acısı.
Sağ olun. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak eski Başbakan Mesut Yılmaz’ın hayatını
kaybeden oğluna Allah’tan rahmet ve ailesine başsağlığı dilediklerine ilişkin
konuşması
BAŞKAN – Biz de Divan olarak haberi öğrendik şimdi.
Ben, kâtip üyeler ve Divan olarak, eski Başbakanlardan Sayın Mesut Yılmaz’ın
ailesine, kendisine taziyelerimizi bildiriyoruz. Tabii ki çok büyük bir acı
evlat acısı, Allah kimseye yaşatmasın. Merhuma da Allah’tan rahmet diliyoruz,
Yılmaz ailesine de sabırlar diliyoruz. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
- Evet, İstanbul Milletvekili Sayın Serap Yaşar konuşacak.
Buyurun
Sayın Yaşar. (AK PARTİ sıralarından alkışlar) 
AK
PARTİ GRUBU ADINA SERAP YAŞAR (İstanbul) – Teşekkürler. 
Ben
de sözlerimin başında eski Başbakanlarımızdan Mesut Yılmaz ve ailesine
başsağlığı ve sabır diliyorum. 
Sayın
Başkan, saygıdeğer milletvekilleri; 2018 Yılı Merkezi Yönetim Bütçe Kanunu
Tasarısı’nın Göç İdaresi Genel Müdürlüğü bütçesi üzerine AK PARTİ Grubu adına
söz almış bulunuyorum. Gazi Meclisimizi, aziz milletimizi saygıyla
selamlıyorum.
Sözlerimin
en başında, günümüze kadar süren en eski mülteci dramının yaşandığı
Filistin’den bahsetmek istiyorum. Yakın bir zamanda Amerika tarafından
Birleşmiş Milletler kararlarına, uluslararası hukuka ve tarihî gerçeklere aykırı
biçimde Kudüs İsrail’in başkenti ilan edildi. Biz de Türkiye olarak Sayın
Cumhurbaşkanımızın öncülüğünde İslam İşbirliği Teşkilatını olağanüstü
toplayarak Doğu Kudüs’ü Filistin’in başkenti ilan ettik. Doğu Kudüs,
Filistin’in başkentidir. Bu kararın, mazlum Filistin halkına ve bölgeye hayırlı
olmasını diliyorum.
Değerli
milletvekilleri, bulunduğumuz coğrafyada göçlere alışık olmamıza rağmen, daha
öncekilerle karşılaştırılamayacak ölçüde büyük bir göç akımıyla karşı
karşıyayız. Tüm dünya için yönetilmesi güç bu insani kriz, gurur duyarak ifade
etmem gerekir ki ülkemizde olabildiğince başarılı biçimde yönetilmektedir. Bazı
aksaklıklara rağmen kurumlarımızın fedakârca çalışmaları, toplumumuzun yüce
gönüllülüğü, sürecin olumlu yürümesinde önemli bir yere sahiptir. Dünyanın
hiçbir yerinde kendi nüfusunun 3 katı mülteci barındıran başka bir şehir yoktur
ama bizim Kilis’imiz böyle bir şehirdir. Kilis’i ve Kilislileri buradan
saygıyla selamlıyorum. (AK PARTİ sıralarından alkışlar)
Göç
meselesi, sosyoekonomik, kültürel, fırsat ve kriz boyutları bir arada olan bir
meseledir. Göçmen politikalarımız da asimilasyon değil, entegrasyon üzerine
kuruludur. Sadece Suriyeliler için değil, Arakanlılar, Filistinliler için,
inanç, etnik köken, mezhep, coğrafya farkı gözetmeksizin tüm insanlık için
gereken çabayı göstermeye devam edeceğiz. Biliyoruz ki insanlara savaştan ve
terörden arınmış, kendi vatanlarından daha konforlu bir yaşam kimse sunamaz.
Dolayısıyla, kendi ülkelerinde yaşanan insani dram sona erdiğinde mülteci
kardeşlerimiz de hasretle yanıp tutuştukları vatanlarına geri döneceklerdir.
Saygıdeğer
milletvekilleri, göç tek başına iyi veya kötü değildir. İyi planlanıp
yönetildiği zaman size bir iyilik olarak da dönebilir. Göçmenlerin bulundukları
ülkelere ekonomik katkıları ve toplumsal katma değerleri de göz ardı
edilmemelidir. Türkiye, bugün, göç açısından sadece bir transit ülke değil, bir
hedef ülke konumundadır da ve bu, bizim ülkemizin gelişmişliğiyle ilgili bir
durumdur. 
Sayın
milletvekilleri, 2013 yılında ülke olarak göçü yönetme konusunda önemli yasal
düzenlemeler yaptık. Bu bağlamda, Yabancılar ve Uluslararası Koruma Kanunu’nu
kabul ettik. Aynı tarihte de Göç İdaresi Genel Müdürlüğü faaliyete geçti ve çok
yeni bir kararla bundan böyle göçmen konularının daha iyi ve verimli koordine
edilmesi için bütün mültecilerle ilgili yetki Göç İdaresi Genel Müdürlüğüne
verildi. 
Değerli
milletvekilleri, AB üyesi devletlerin göç konusuna yönelik kötü uygulamaları ve
insanlık dışı yaklaşımlarından uzun uzun bahsetmeyeceğim ama öyle bir konu var
ki özellikle dile getirmek istiyorum. Bugün, Avrupa’da binlerce mülteci çocuk
kayıp. Konunun önemine binaen tekraren söylüyorum: Avrupa topraklarında
binlerce çocuk kayıp. Bu çocukların akıbetleri bilinmediği gibi tam sayıları da
tespit edilebilmiş değil. “Kayıp çocuklar sorunu pek çok boyutu olan mülteci
krizinin bir parçasıdır.” diyebilirsiniz ama içinde masum ve savunmasız
yavruları barındırdığı için bütünü aşan, iç burkan, yürek yakan çok önemli bir
parçadır. EUROPOL raporuna göre 2015 ve 2016 yılları içerisinde 10 binin
üzerinde mülteci çocuk Avrupa Birliği ülkelerinde kayboldu. Böylesi bir tabloda
normal olan, bütün dünyanın ayağa kalkmasını beklemekti ancak bugüne kadar
herhangi bir çalışma yapılmadı. Akif’in “Nefes değil o soluklar, kesik kesik
feryat.” dediği sessiz yardım çığlığı kimseyi harekete geçiremedi. Biz bu
feryada, bu sessiz çığlığa duyarsız kalamazdık. Herkesin bildiği ancak
görmediği bu drama dikkat çekmek için, benim de üyesi bulunduğum Avrupa Konseyi
Karma Parlamenter Meclisinde Göç Komisyonunda çalışmalar yürüttük ve bir rapor
yazılmasını önerdik. Bu önerimiz kabul gördü. Geçen haftaki toplantıda da bu
raporu yazmakla görevli raportör olarak seçildim. 
(Mikrofon
otomatik cihaz tarafından kapatıldı) 
SERAP
YAŞAR (Devamla) – Sayın Başkanım, çocuklarla ilgili…
BAŞKAN
– Peki. Bir dakika ek süre vereyim size. 
Buyurun.

SERAP
YAŞAR (Devamla) – Sayın Cumhurbaşkanımızın bu konudaki çağrısı, Avrupa’da kayıp
göçmen ve mülteci çocuklar raporuna ilham olacak, bu yaralı ve karanlık konuya
çözüm üretmek inşallah yine bu millete ve bizlere nasip olacaktır.
Sayın
Başkan, saygıdeğer milletvekilleri; son olarak, bugün bütçesini görüştüğümüz,
kurulduğu günden bu yana fedakârca çalışan Göç İdaresi Genel Müdürü başta olmak
üzere kurumun tüm çalışanlarını kutluyor, 2018 yılı bütçesinin ülkemiz ve
milletimiz için hayırlı olmasını diliyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Yaşar. 
Şimdi
de Antalya Milletvekili Sayın Atay Uslu konuşacak.
Buyurun
Sayın Uslu. (AK PARTİ sıralarından alkışlar) 
AK
PARTİ GRUBU ADINA ATAY USLU (Antalya) – Sayın Başkan, sayın milletvekilleri;
İçişleri Bakanlığı Göç İdaresi Genel Müdürlüğü bütçesi üzerinde söz almış
bulunmaktayım. Heyetinizi saygıyla selamlıyorum.
Serap
Hanım’ı kutluyorum. Serap Hanım, Avrupa’da kaybolan göçmen çocukların izlenmesi
konusunda komisyonda raportör oldu. Bu konu önemliydi; 3,5 milyon sığınmacıya;
4,5 milyon göçmene ev sahipliği yapan bir ülkenin bir milletvekili olarak bunu
takip etmemiz önemliydi; sizi kutluyorum.
SERAP
YAŞAR (İstanbul) – Çok teşekkür ederim.
ATAY
USLU (Devamla) – Tabii, Avrupa yalnızca çocuklar konusunda değil, başka
konularda da insan hakları ihlalleri yapıyor. Biz Suriyelilere sağlık, eğitim,
istihdam piyasasına erişim, sosyal yardımlar konusunda ciddi hizmetler
yapıyoruz. Hakikaten tüm dünya bizi alkışlıyor. Ama insan haklarının kaynağı
olduğunu iddia eden Avrupa’da ise çok ciddi insan hakları ihlalleri var.
Danimarka Meclisi sığınmacıların ziynet eşyalarına ve paralarına el koyma
kararı aldı. Macaristan çekilen tel örgülerin üzerinden geçen herkesi suçlu
sayıyor. Danimarka’dan çok ilginç bir örnek var; Danimarkalı çocuk hakları
savunucusu, yazar Zornig ve eşi, Suriyeli bir aileyi arabalarında taşıdıkları
için, evlerinde kahve ikram ettikleri için ve tren biletlerini aldıkları için
para cezasına çarptırıldılar. Âdeta nezaket burada suç kapsamına alınıyor. Bu
iş burada durmuyor; Yunanistan Göç Politikaları Bakanı Mouzalas diyor ki:
“Belçikalı meslektaşım ‘Sığınmacıları denize geri dök. Üzgünüm ama boğulup
boğulmamaları umurunda değil.’ dedi.” diyor. Evet, Almanya’da sığınmacıların
değerli eşyalarına el konuyor. Bunlar artırılabilir. Bakıyorsunuz, bunlar,
farklı ihlaller ortada. 
Değerli
arkadaşlarım, Avrupa’daki bu gidişat kendi değerlerine ters, varsa
medeniyetlerine aykırı bir durum. Dünyanın bugün bu olaya yeni bir çözüm
getirmesi gerekiyor. 1951 Cenevre Sözleşmesi var; âdeta sığınmacılarla ilgili
anayasa, bugüne kadar ciddi görevler ifa etmiş ama bugün yetmiyor. Bakıyorsunuz
-biraz önce de söylediğim gibi- âdeta insanların ölümüne izin veriliyor. Bugün
Akdeniz, dünyanın en büyük mezarlığı hâline geldi. Hiç kimsenin kılı
kıpırdamıyor, üstüne de nefret suçu işleniyor. Yabancılaşma ve ötekileşme
yükseliyor. Almanya’ya, Hollanda’ya bakıyorsunuz, Fransa’ya bakıyorsunuz; ırkçı
partiler, âdeta İkinci Dünya Savaşı öncesindeki o faşist partiler -düşünce-
yükselmiş, yüzde 14’lere ulaşmış. Bir çözüm bulunması gerekiyor. Bugün
atmosferin moleküler yapısını değiştiren ülkeler için bağlayıcı bir Paris Şartı
var ama insanlığın kültürel ve yaşam kromozomlarını etkileyen bu insani dramlar
için ortada hiçbir inisiyatif yok, var olan inisiyatiflerin hepsi yetersiz.
Çözüm ne? Bence külfet paylaşımını yeniden yerleştirmenin, herkesin yararına
göç yönetim felsefesinin yer aldığı, kabul ve uyum ilkelerinin olduğu
uluslararası yeni bir inisiyatife ihtiyaç var. Türkiye buna hazır; İstanbul,
Gaziantep, Mardin, Kilis, Urfa, Anadolu sözleşmesi diyebiliriz biz buna, bunu
yapma zamanının geldiğini düşünüyorum. Sayın Cumhurbaşkanımız diyor ya: “Dünya
5’ten büyüktür.” Evet, o 5 ülke 1950’lerin paradigmasıyla dünyayı yönetmeye
çalışıyorlar. İflas ettiğinin en büyük işareti Akdeniz’de ölen çocuklardır,
Aylanlardır, Ümranlardır. Dolayısıyla biz dünya 5’ten büyüktür diyoruz. Bu
anlamda, Türkiye önderlik yapmaya hazırdır, yeni bir inisiyatif oluşturulması
gerekiyor. 
Değerli
milletvekilleri, Türkiye ciddi çalışmalar yapıyor. Göç İdaresi Genel Müdürlüğü
bu konuda artık -dün Sayın Başbakanımız açıkladı- ana koordinatör oldu, göçle
ilgili her türlü işlemleri yapacak. Zaten bugüne kadar bu işi başarıyla
götürüyordu. Türkiye’de 4,3 milyon göçmen var, onların tüm işlemlerini
yapıyordu.
Göç
İdaresi çok farklı hizmetler yapıyor, çok başarılı hizmetler yapıyor, bir tanesi
de yabancılarla iletişim merkezi. Geçen ay İngiltere’de Avrupa çağrı merkezleri
arasında en iyi çağrı merkezi seçildi; 2 dalda ödül aldı, 6 dilde hizmet
veriyor. Bu başarıları nedeniyle İçişleri Bakanlığımızı, Göç İdaremizi
kutluyorum. 
Göç
İdaresi bütçesinin, İçişleri Bakanlığı bütçesinin hayırlara vesile olmasını
diliyorum.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Uslu. 
Sayın
milletvekilleri Hükûmet de bir başsağlığı dileğinde bulunacak Sayın Mesut
Yılmaz’a. 
Buyurun
Sayın Soylu. 
IV.- AÇIKLAMALAR (Devam)
5.- İçişleri Bakanı Süleyman Soylu’nun, eski Başbakan Mesut
Yılmaz’ın hayatını kaybeden oğluna Allah’tan rahmet ve ailesine başsağlığı
dilediğine ilişkin açıklaması
İÇİŞLERİ
BAKANI SÜLEYMAN SOYLU (Trabzon) – Teşekkür ediyorum. 
Eski
Başbakanlarımızdan eski Rize Milletvekili Ahmet Mesut Yılmaz’ın ve Berna Yılmaz
Hanımefendilerinin oğlu Yavuz Yılmaz’ın bu sabah 09.00’da İstanbul Emniyet
Müdürlüğünün verdiği bilgi doğrultusunda vefat ettiğini öğrenmiş olduk. Olayın
haber alınması üzerine gerek İstanbul Valimiz gerek İstanbul Emniyet Müdürümüz
gerekse de Beykoz Emniyet Müdürümüzle hemen temas kurduk, olay yerine intikal
ettiler. Sayın Ahmet Mesut Yılmaz -eski Başbakanlarımızdan- şu anda Amerika’dan
dönüyor, uçak yolculuğunda ve biz amcalarıyla temas kurduk. Allah rahmet
eylesin, Allah mekânını cennet eylesin. Olayla ilgili arkadaşlarımızın, olay
yeri incelemenin gerekli çalışmaları sürüyor. Ben de bütün Yılmaz ailesine ve
özellikle Mesut Yılmaz’ı sevenlere başsağlığı diliyorum, Allah rahmet eylesin. 
BAŞKAN
– Teşekkür ederim Sayın Soylu.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– AK PARTİ Grubu adına şimdi de Rize Milletvekili Sayın Hikmet Ayar konuşacak. 
Buyurun
Sayın Ayar. (AK PARTİ sıralarından alkışlar) 
AK
PARTİ GRUBU ADINA HİKMET AYAR (Rize) – Evet, ben de konuşmama başlamadan önce,
eski Başbakanlarımızdan Rizeli hemşehrim Sayın Mesut Yılmaz’ın oğlunun vefatına
üzüldüğümü ifade etmek istiyorum. Kendisine başsağlığı diliyor, sabırlar
diliyorum, Allah kimseye evlat acısı tattırmasın diyorum. 
Sayın
Başkan, değerli milletvekilleri; Çalışma ve Sosyal Güvenlik Bakanlığı bütçesi
üzerine AK PARTİ Grubu adına söz almış bulunmaktayım. Sizleri ve aziz
milletimizi saygıyla selamlıyorum. 2018 yılı bütçemizin hayırlara vesile
olmasını temenni ediyorum.
Değerli
arkadaşlar, Çalışma ve Sosyal Güvenlik Bakanlığımızın görev alanına giren bazı
konulara temas ederek düşüncelerimi sizinle paylaşmak ve sizleri biraz eskilere
götürmek istiyorum. Hatırlayın, sağlıkta dönüşüm yapıldı ve sosyal güvenlik
kurumları -SSK, Emekli Sandığı, BAĞ-KUR- sorunsuz ve sancısız bir şekilde
birleştirildi, hizmetlerin niteliği ve niceliği iyileştirildi. Bütün bunlar tek
başına bir başarı hikâyesidir. Katkısı olan herkese bir kere daha teşekkür
ediyorum.
Yine,
hatırlayın: “SSK hastanelerinde kuyruklar önlenemez, bitirilemez.” deniliyordu.
“Önleyebilecek birileri çıkarsa elini öperim.” diyen bakanları hatırlıyorum.
Şimdilerde ise dünya standartlarının çok üzerinde sağlık hizmeti sunulmaktadır
benim ülkemde. 
Sayın
milletvekilleri, Çalışma ve Sosyal Güvenlik Bakanlığımızın en önemli
görevlerinden biri, hiç şüphesiz, kayıt dışı istihdamla mücadeledir. İktidara
geldiğimizde kayıt dışı istihdamın yüzde 52’lerde olduğunu hatırlatmak isterim,
bugün ise yüzde 35’lere düşmüş, daha da düşme eğilimindedir. 
Çokça
eleştirdiğimiz asgari ücretlerin nereden nereye geldiğine bakalım. Yine, çokça
eleştirilen emekli maaşlarının nereden nereye geldiğine bakmak istiyorum. 
ÖMER
FETHİ GÜRER (Niğde) – Millet aç, millet aç. 
HİKMET
AYAR (Devamla) – Buradan tüm emeklilerimize ve asgari ücretle çalışanlarımıza
saygılarımı sunuyorum. Hem emekli maaşları hem de asgari ücret 2002 yılından bu
yana nominal olarak yüzde 700’ün üzerinde artış göstermiştir, reel olarak da
yüzde 100’ün üzerinde bir artışı ifade etmektedir. Reel olarak yüzde 100 artmak
demek… Her şey 2002’deki gibi devam etseydi, emeklilerimize ve asgari
ücretlilerimize enflasyon oranında bile zam verilseydi bugün aldıkları
maaşların yarısını alacaklardı. 
ÖMER
FETHİ GÜRER (Niğde) – Yanlış hesap. 
MELİKE
BASMACI (Denizli) – Enflasyon rakamlarını kim yapıyor, Başkanı olmayan TÜİK mi
hesaplıyor?
HİKMET
AYAR (Devamla) – Evet, daha çok iyileştirmek için gayret ediyoruz, gayret
ediyoruz, gayret edeceğiz elbette ama buralara nerelerden geldiğimizi de
unutmamalıyız. 
OKAN
GAYTANCIOĞLU (Edirne) – Sizin hesap makinesi yanlış, makinenin pili bitmiş.
HİKMET
AYAR (Devamla) – Değerli arkadaşlar, kamuda istihdam edilen engellilerimizin
sayısının AK PARTİ iktidarları öncesinde sadece 5.777 iken bugün 52 binlerin
üzerine çıktığını da hatırlatmak istiyorum. 
AK
PARTİ öncesi vergi gelirlerinin yüzde 86’sı faiz giderlerine ayrılırken bugün
bu oranın yüzde 11’lere düştüğünü biliyor muyuz? Bu kıyaslamaları istediğiniz
her alanla ilgili yapabiliriz ve aynı sonuçlara ulaşırız. 
ÖMER
FETHİ GÜRER (Niğde) – Yüzde 11 mi? Son rakamlar yüzde 14, yalnız.
HİKMET
AYAR (Devamla) – Bunlar rakamlarla oynamak değil, rakamların dilidir, rakamları
konuşturmaktır. 
Sayın
Bakanım, bugünlerde çalışmalarınızı bitirerek kamuoyuna deklare ettiğiniz
taşeron işçiler meselesinde gösterdiğiniz gayret her türlü takdirin
üzerindedir. İnşallah, en güzel şekilde tamamlanacaktır. 
TANJU
ÖZCAN (Bolu) – Ne zaman tamamlanacak, ne zaman? 
MELİKE
BASMACI (Denizli) – Kaç kişi, hangi kurallarla, hangi şartlarda, kimler, hangi
mülakat?
HİKMET
AYAR (Devamla) – Yine, mevsimlik işçilerle ilgili aldığınız inisiyatife de
teşekkür ediyorum. 
Sayın
Bakanım, Bakanlığınızın yaptığı bu denli başarılı çalışmalara rağmen, daha
yapacak çok işiniz var, elbette bunun farkındasınız. 
TANJU
ÖZCAN (Bolu) – Daha yeni Bakan oldu, ne zaman yapacak?
HİKMET
AYAR (Devamla) – Toplumun her kesimine bir şekilde dokunan bir bakanlığı
yönetiyorsunuz, Allah yardımcınız olsun.
Plan
ve Bütçe Komisyonunda da ifade ettiğim bir hususu burada tekrar etmek
istiyorum. AK PARTİ iktidarlarında gençlere değer verdik, birçok düzenlemeler
yaparak gençlerin hem siyasette hem de iş hayatında önünü açtık. 
ÖMER
FETHİ GÜRER (Niğde) – İşsizlik yüzde 24’ten aşağı değil, yüzde 24.
MELİKE
BASMACI (Denizli) – O gençliği demiyor ama vekilim.
HİKMET
AYAR (Devamla) – Ancak devlete çalışan gençlerle ilgili bazı kısıtlamaların
varlığını biliyoruz. Bir genç devlette çalışıyorsa sekiz yıl çalışmadan görevde
yükselme sınavına giremiyor, atanmasından bahsetmiyorum, sınava bile giremiyor.
Bu durum gençlerimizin motivasyonunu olumsuz etkilemekte, körelmelerine sebep
olmakta, hatta bazı başarılı gençlerin devletten ayrılmasına sebep olmaktadır.
Bu konuda da bir çalışma yapılması hayırlı olur diye düşünüyorum. 
Tekrar,
2018 yılı bütçemizin hayırlı olmasını diliyor, sizleri ve aziz milletimi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Ayar. 
AK
PARTİ adına dokuzuncu olarak Ankara Milletvekili Sayın Ahmet Gündoğdu
konuşacaklar. 
Buyurun
Sayın Gündoğdu. (AK PARTİ sıralarından alkışlar)
AK
PARTİ GRUBU ADINA AHMET GÜNDOĞDU (Ankara) – Sayın Başkan, değerli milletvekili
arkadaşlarım; Çalışma ve Sosyal Güvenlik Bakanlığımızın bütçesi üzerine grubum
adına söz almış bulunuyorum.
2002
yılında, ekmeği büyütme, vesayetten kurtulma, özgürlükleri genişletme ve “Lider
ülke Türkiye.” diyerek yola çıktık. Bugün, emekçi kardeşlerimiz başta olmak
üzere onların maaşlarındaki iyileştirmeler, Gezi hareketi gibi, 17-25 Aralık
hareketi gibi ve 15 Temmuz girişimi gibi illegal teşebbüslere rağmen büyüyerek
devam ediyor. 2002 yılında en düşük devlet memuru maaşı 392 TL iken bugün 2.721
TL, yüzde 594 büyüme; ortalama memur maaşı 578 TL iken şimdi 3.277 TL, yüzde
467 büyüme; en düşük emekli memur maaşı 377 TL’den 1.871 TL’ye, yüzde 397
büyüme; en düşük SSK emekli maaşı 257 TL iken şimdi 1.485 TL, yüzde 478 büyüme;
en düşük BAĞ-KUR esnaf emekli maaşı 149 TL iken şimdi 1.330 TL, yüzde 794
büyüme; en düşük BAĞ-KUR çiftçi emekli maaşı 66 TL iken şimdi 1.057 TL, yüzde
1.506 büyüme; 65 yaş aylığında, asgari ücrette, muhtar aylıklarında da aynı
büyümeyi görüyoruz. Enflasyonu çıkardığımızda reel büyümenin de yüzde 61 ila
yüzde 44 arasında değiştiğini görmek mümkün. 
Bu
süreçte işçi ve işçi sendikacılığı mevzuatında barajların indirilmesi,
esnetilmesi, İş Sağlığı ve Güvenliği Yasası’nı çıkarmak, İş Kanunu’nu
değiştirmek gibi iyileştirmeler –altını çizerek söylüyorum- memur
sendikacılığında, memurlar için ilk kez toplu sözleşme hakkının verilmiş olması
elbette çok önemli. Sözleşmelilikten kadroya geçirilen yüz binler -en son 900
civarında taşeron- 4/C’li ve mevsimlik işçilerle ilgili yapılan düzenleme de bu
yürüyüşün artarak devam ettiğini gösteriyor.
ÖMER
FETHİ GÜRER (Niğde) – Düzenleme var ama kadro yok.
AHMET
GÜNDOĞDU (Devamla) - Ama ben burada daha önemli bir şeyin altını çizmek
istiyorum değerli arkadaşlarım. Dün çalışma hakkı ve çalışma hakkına
kavuşabilmek için eğitim hakkının önünde engeller vardı, başörtüsü yasağı,
katsayı engeli gibi, bunları kaldırdık.
ÖMER
FETHİ GÜRER (Niğde) – Kaç sendikalı işçi var Sayın Başkan? 15 milyondan 1
milyon sendikalı işçi var, Sendika Başkanlığı yaptınız.
AHMET
GÜNDOĞDU (Devamla) - Eğitim, öğretim, çalışma ve siyaset hakkını tam manasıyla
getirmiş olduk. Dün, derin devlet adına haddi bildirilen başörtülü
milletvekilleri vardı, bugün millet adına zalimlere had bildiren
milletvekillerimiz, başörtülülerimiz var. 
ÖMER
FETHİ GÜRER (Niğde) – İşçileri anlat, işçileri.
AHMET
GÜNDOĞDU (Devamla) – Daha da altını çizerek bir şeyi netleştiriyorum. Gençliğe
hep önem veriyoruz denilmişti ama gençlere ilk kez seçilme hakkını tanıyan
iktidar biziz. Kadına seçilme hakkı 1930’larda verilmiş ama başörtülü kadına
seçilme hakkını da ilk kez biz verdik. 
En
önemlisi milletin, ümmetin ve dünya mazlumlarının umudu olan Türkiye inşası.
Evet, 15 Temmuz yeniden diriliş destanıdır, hep beraber yazdık, teşekkür
ediyorum. 16 Nisan ülkenin istikrarı adına erken seçimlerin, koalisyonların,
Güneş Motel olaylarının bitmesi adına yeniden yükseliş destanıdır, destek veren
herkese teşekkür ediyorum. Amerika’nın Kudüs kararı dünyanın 15 Temmuzudur.
Evet, dünyanın 15 Temmuzuna da bu Meclis sahip çıkıp Kudüs’e sahip çıktığı için
teşekkür ediyorum. Elbette İslam İşbirliği Teşkilatının ilk kez güçlü oranda
kardeşlerine sahip çıkmasını önemsiyorum ama bu sahip çıkışa Türkiye’nin
liderlik yapmış olmasını, dünya lideri Recep Tayyip Erdoğan’ın yapmış olmasını
da anlamlı buluyorum, gurur duyuyorum.
HAYDAR
AKAR (Kocaeli) – Galaksi, galaksi, dünya değil!
AHMET
GÜNDOĞDU (Devamla) – Siyonizm öldürme esasına dayanır. Dün “…”(X) derken,
“Dünya beşten büyüktür.” derken bunun altını çiziyorduk. Şimdi, burada iki
örneği sizlerle paylaşarak sözlerimi tamamlamak istiyorum. 
Sayın
Başkanımızdan bir dakika süre istirham ediyorum. 
ÖMER
FETHİ GÜRER (Niğde) – Az da memurla işçilerin sorunlarını anlat, eski başkansın
Başkanım. Memurla işçilerin durumlarına değin az da.
BAŞKAN
– Peki, buyurun devam edin Sayın Gündoğdu.
AHMET
GÜNDOĞDU (Devamla) – Değerli arkadaşlar, bugün yaşanan belki bir dinler savaşı
değil ama kesinlikle insanlık savaşı. Dün, Amerika’dan Gazze’ye gelen, Gazzeli
çocuklara sahip çıkan Rachel Corrie’ye terörist devlet İsrail’in komutanı
-arz-ı mevûd, haşa- muharref Tevrat’ın diliyle “Rachel, sen bizdensin. Tanrı
Yehova bu çocukları öldürmemizi emrediyor.” dediğinde “Bu masum yavruları
öldürmek bizdense ben bizden değilim.” dediği için önemsiyorum. Bugün dünya
insanlık ailesinin de bunun yanında yer almasını önemli buluyorum.
Kurucu
Genel Başkanım merhum Mehmet Akif İnan şöyle söylüyordu: “Mescid-i Aksa'yı
gördüm düşümde/ Götür Müslüman'a selam diyordu./ Dayanamıyorum bu ayrılığa/
Kucaklasın beni İslâm diyordu.” Bugün Mescid-i Aksa’nın, Kudüs’ün
kucaklanmasında öncülük yapan ülkeme ve emeği geçen herkese teşekkür ediyorum.
2018
bütçesinin hayırlı olmasını diliyor, saygılar sunuyorum. (AK PARTİ sıralarından
alkışlar) 
BAŞKAN
– Teşekkür ederim Sayın Gündoğdu.
ÖMER
FETHİ GÜRER (Niğde) – İsrail’le ticari ilişkileri keselim. İsrail’e ekonomik
destek vermeyelim, ticari ilişkileri keselim.
BAŞKAN
– Şimdi, Çorum Milletvekili Sayın Salim Uslu konuşacaklar.
Buyurun
Sayın Uslu. (AK PARTİ sıralarından alkışlar) 
AK
PARTİ GRUBU ADINA SALİM USLU (Çorum) – Sayın Başkan, değerli milletvekilleri;
sözlerimin hemen başında Sayın Mesut Yılmaz’a ve Yılmaz ailesine sabır ve
başsağlığı diliyorum.
Çözüm
odaklı düşünen herkesin eminim çok heyecan duyduğu bir konuda, Mesleki
Yeterlilik Kurumunun 2018 bütçesi hakkında görüşlerimi AK PARTİ Grubumuz adına
sizlere açıklamak üzere söz almış bulunuyorum. Gazi Meclisimizin değerli
milletvekillerini de saygıyla selamlıyorum.
Saygıdeğer
milletvekilleri; hepinizin bildiği üzere bugün uluslararası alanda güçlü ve
saygın bir ülke olmanın en önemli ölçütlerinden biri sağlıklı ve istikrarlı
gelişme gösteren güçlü bir ekonomiye sahip olmaktır. Şüphesiz bunu
sağlayabilmenin yolu da birbiriyle uyumlu mesleki eğitimden ve istihdam
politikalarının uygulanmasından geçmektedir. İstihdam edilebilir niteliklere
sahip yeterli sayıda iş gücünün yetiştirilmesi elbette çok büyük önem arz
etmektedir. Çalışma hayatının ihtiyaç duyduğu ve beklentilerini karşılayacak
olan nitelikli iş gücünün ülkemize küresel düzeyde rekabet avantajı
kazandıracağı hepimizin malumlarıdır. Bugün, özellikle gelişmiş sanayi
ülkelerinde örgün ve yaygın eğitim anlayışının, mesleki ve teknik eğitimin
meslek standartları ve yeterliliklere uygun nitelikte verilmesi ve bu sayede
eğitimde etkinliğin, ekonomide verimliliğin ve rekabet gücünün artırılması için
elbette çözümler üretilmektedir. Bu anlamda da dünyada uygulanan en yaygın
yöntemlerden birisi, mesleki yeterliliği şeffaf ve güvenilir bir şekilde ortaya
koyan standartlara ve akreditasyona dayalı, kalite güvencesi sağlanmış ölçme,
değerlendirme ve belgelendirme sistemlerinin kurulup işletilmesidir. 
5544
sayılı Yasa’yla 2006 yılında kurulup 2008 yılında da Avrupa Konseyince Europass
merkezi olarak yetkilendirilen MYK, eğitim ve istihdam ilişkisini güçlendirerek
Türkiye’de insan kaynaklarına yeni bir bakış açısı getiren, yeterlilik kavramı
çerçevesinde mesleki ve teknik eğitimin yeniden yapılandırılmasını sağlayan önemli
bir yapıyı oluşturmaktadır. Mesleki eğitim ve iş gücünün nitelikli hâle
getirilmesi işçiye öz güven kazandıracak, işçiyi özgürleştirecek, istihdam
planlamasıyla MYK politikaları buluşturulduğunda da daha verimli, tecrübeli,
üretken iş gücü piyasası oluşacaktır. Bizlere de heyecan veren tam da
burasıdır. 
MYK’nin
eğitim ve istihdam dünyasının tüm aktörleriyle uyum içinde oluşturup yürürlüğe
koyduğu ulusal meslek standartları ülkemizdeki mesleki ve teknik eğitim
müfredatının temelini oluşturmaktadır. Ülkemizde de MYK, uluslararası norm ve
standartlara uygun bir şekilde ulusal meslek standartlarını ve yeterlilikleri
oluşturarak akredite sınav ve belgelendirme sistemiyle çalışma hayatına
nitelikli eleman kazandırmaktadır. 
Sayın
Başkan, değerli milletvekilleri; on bir başarılı yılı geride bırakan MYK önemli
çalışmaların altına da imzasını atmıştır. Çalışma hayatına nitelikli eleman
kazandırmak, örgün ve yaygın mesleki eğitim müfredatlarına esas teşkil etmek
üzere bugüne kadar paydaşlarla birlikte toplam 850 meslek standardının
hazırlanmasına ilişkin iş birliği ortamı oluşturulmuş ve 754 ulusal meslek
standardı Resmî Gazete’de yayınlanarak yürürlüğe girmiştir. Takiben de,
standartlarda yer alan mesleki bilgi, beceri ve yetkinliklerin ölçülüp
belgelendirilmesine yönelik usul ve esasları düzenleyen 419 Ulusal Yeterlilik
yürürlüğe girmiş bulunmaktadır.
Meslek
standartları ve yeterliliklere dayalı olarak ölçme ve değerlendirme faaliyeti
gösteren uluslararası akredite 100 sınav ve belgelendirme kuruluşu MYK
tarafından yetkilendirilmiştir. Geçtiğimiz günlerde de Çorum Hitit
Üniversitemizde dört tehlikeli iş kolunda sınav yetkilendirme belgesi
verilmiştir, hayırlı olsun. Bu kuruluşlar 81 ilde MYK’nin denetimi ve gözetimi
altında aktif bir şekilde faaliyetlerini sürdürmektedir ve yıllık sınav
kapasitesi 1 milyon 900 bin kişiye ulaşmıştır.
Söz
konusu kuruluşlar tarafından yapılan teorik ve pratik sınavlar sonucunda bugüne
değin 260 bin kişi başarılı olarak MYK Mesleki Yeterlilik Belgesi almaya hak
kazanmıştır.
Değerli
Başkan, değerli milletvekilleri; bilindiği üzere ülkemizde iş kazalarının yoğun
olarak yaşandığı başta inşaat sektörü olmak üzere tehlikeli ve çok tehlikeli
mesleklerde çalışanlar için MYK Mesleki Yeterlilik Belgesi zorunlu hâle
getirilmiştir. Belge zorunluluğu getirilen mesleklerde çalışanların MYK
sınavlarında başarılı olmaları hâlinde sınav ve belge ücretleri elbette MYK
tarafından karşılanmaktadır.
On
yıldır gündemde, beş yıldır da hazırlık çalışmaları sürdürülen ve ülkemiz
eğitim, öğretim ve yeterlilik sisteminde reform yaratacak Türkiye Yeterlilikler
Çerçevesi’nin MYK tarafından hayata geçirildiği hepimizce malumdur.
(Mikrofon
otomatik cihaz tarafından kapatıldı) 
BAŞKAN
– Sayın Uslu, tamamlayın lütfen. Bir dakika ek süre veriyorum size de. 
SALİM
USLU (Devamla) – Çok teşekkür ederim Sayın Başkan. 
Türkiye
Yeterlilikler Çerçevesi bu yıl Avrupa Komisyonu tarafından onaylanarak kabul
edilmiş, böylece ülkemizde verilen diploma ve belgelerin kalite güvencesi
sağlanarak Avrupa’da Yeterlilik Çerçevesi oluşturulan sayılı ülkeler arasında
yer almıştır.
Kurum
kültürü ve personel rejimiyle ülkemizin örnek, saygın ve en başarılı
kurumlarından birisi olan MYK’nin 2018 yılı bütçesinin hayırlı olmasını
diliyorum ve bu vesileyle MYK’ye emek verenleri kutluyorum. Sivil siyaseti
savunan değerli milletvekillerini de saygıyla selamlıyorum. (AK PARTİ ve MHP
sıralarından alkışlar) 
BAŞKAN
– Teşekkür ederim Sayın Uslu. 
Şimdi,
on birinci olarak AK PARTİ Grubu adına Konya Milletvekili Hacı Ahmet Özdemir
konuşacaklar. 
Buyurun
Sayın Özdemir. (AK PARTİ sıralarından alkışlar)
AK
PARTİ GRUBU ADINA HACI AHMET ÖZDEMİR (Konya) – Değerli Başkan, kıymetli
milletvekilleri; hepinizi sevgiyle, saygıyla selamlıyorum. 
Sözlerime
başlamadan önce, Sayın Başbakanımız Mesut Yılmaz’ın oğlunun vefatı münasebetiyle
Yılmaz ailesine ve bizzat kendisine başsağlığı dileklerimi iletiyorum. 
Amerika’nın
Kudüs’ü başkent olarak tanıma kararını kınıyorum ve bundan cesaret alan
İsrail’in Filistinlilere reva gördüğü zulümleri de telin ediyorum. 
Devlerin
kıvranışına, cücelerin çırpınışına aldırmadan tarihin en büyük iman devini
ayağa kaldırmak için gecesini gündüzüne katan Türkiye’yi de şahsım adına
saygılarımla selamlıyorum. (AK PARTİ sıralarından alkışlar) 
İkinci
Dünya Savaşı’nı takip eden yıllarda dünyanın ikili büyük süper güç sistemiyle
avutulduğu dönemde bu iki büyük süper güçten birisi Türkiye’nin başkentinde adı
önce “Orta Doğu Yüksek Teknolojisi Enstitüsü”, daha sonra “Orta Doğu Teknik
Üniversitesi” olan bir eğitim kurumu kurar fakat ne hikmetse bu eğitim kurumundan
mezun olanlar bu eğitim kurumunu kuran süper gücü değil de tam aksine nasıl
olduysa karşıdaki süper gücü desteklerler ve emperyalizme karşı sloganlar atan
bu vatandaşlarımız, eğitilmiş insanlarımız daha sonra emperyalizme hizmet eder
hâle gelirler ne yazık ki. 
İLHAN
CİHANER (İstanbul) – Yok öyle bir şey!
HACI
AHMET ÖZDEMİR (Devamla) - Tabii. 
Ondan
sonra da ayrılıkçı birtakım hareketlerin de ne yazık ki içerisinde bulunurlar.
Tamamı böyle değildir, istisnalar her zaman vardır. İstisnaları bir kenara
bırakıyorum. 
“Yakın
Doğu” tabiri bize ait değildir, “Orta Doğu” tabiri de bize ait değildir.
Kendisini dünyanın merkezine konuşlandıran bir gücün tanımladığı, kendisine
göre doğuyu, batıyı tarif ettiği sisteme, coğrafi anlayışa, siyasi düzenlemeye
ve altyapıya uygun olarak bu güç bize “Yakın Doğu”, birtakım yerlere de “Orta
Doğu” adını uygun görmüştür. Orta Doğu Teknik Üniversitesinin kurulduğu
günlerde yine “Orta Doğu”yla alakalı olmak üzere kısaca “TODAİE” olarak bizim
bahsettiğimiz Türkiye Orta Doğu Amme İdaresi Enstitüsü de kurulmuştur. 1958
yılında Türkiye tarihten getirdiği refleksleriyle bu kurumu millîleştirmeye ve
yerlileştirmeye kalktığında da karşısında kurucuları bulmuştur. Ama 1958’de
başlayan bu çaba nihayet semeresini vermiş ve bugün TODAİE bizim özlediğimiz
anlamda hizmet veren bir enstitü durumuna gelmiştir. Ama yeterli midir diyecek
olursanız yeterli değildir.
Şimdi
TODAİE’nin yaptığı faaliyetler incelendiğinde bugüne kadar 6 bin mezun
verdiğini görmekteyiz ki hakikaten takdire şayandır. Hâlen de bünyesinde 10
yüksek lisans, 2 doktora programını devam ettirmektedir ve bin kamu görevlisi
burada eğitimlerini sürdürmektedir. Kısa süreli eğitim alanlar ise 2017’de 107
branşta 7.400 sertifika almışlardır. Bunlar tabii rakamlar, bu rakamları Sayın
Enstitü Başkanımıza ulaştığınızda siz de rahatlıkla elde edebilirsiniz. 
Ben
rakamlar üzerinde daha çok durmaktan ziyade birtakım hususlara temas ederek
sözlerimi tamamlamak istiyorum. Bugün 32 ülkeden 60 yüksek lisans, 20 doktora
öğrencisi bu enstitüde eğitim görmektedir. Bizim dışarıya açılan eğitim
kurumlarımızın başında gelen bu enstitü, faaliyetlerini büyük bir ciddiyetle,
büyük bir olgunlukla ve hakikaten tarihten aldığı bir güçle sürdürmektedir. Bu
bakımdan ne kadar kendilerini tebrik etsek azdır. 2023 hedeflerine baktığımızda
da tarihî bağlarla bağlı olduğumuz gönül coğrafyamızın uzandığı bölgelere ve
soydaşlarımızın yaşadığı bölgelere uzanan ve bunlardan yüzde 5’ini hedefleyen
bir hedef ortaya konulmuştur ki hakikaten bu, kurumun nasıl göz bebeği bir
kurum olduğunu ortaya koymaktadır. 
(Mikrofon
otomatik cihaz tarafından kapatıldı)
HACI
AHMET ÖZDEMİR (Devamla) – Sayın Başkan, selamlayıp bitireceğim. 
BAŞKAN
– Tamamlayın lütfen Sayın Özdemir. 
HACI
AHMET ÖZDEMİR (Devamla) – Bu duygu ve düşüncelerle hepinizi saygıyla
selamlıyor, hürmetlerimi arz ediyorum. (AK PARTİ sıralarından alkışlar)
BAŞKAN
– Teşekkür ederim Sayın Özdemir. 
Şimdi
de Sakarya Milletvekili Sayın Recep Uncuoğlu konuşacak.
Buyurun
Sayın Uncuoğlu. (AK PARTİ sıralarından alkışlar)
AK
PARTİ GRUBU ADINA RECEP UNCUOĞLU (Sakarya) – Sayın Başkan, değerli
milletvekilleri; ben de sözlerimin başında eski Başbakanlarımızdan Mesut
Yılmaz’ın oğlunun vefatı dolayısıyla duyduğum üzüntüyü ve kederi paylaşmak
istiyorum. Değerli ailesine sabırlar, merhuma Cenab-ı Allah’tan rahmet
diliyorum. 
Ben
de Devlet Personel Başkanlığının 2018 yılı bütçesi üzerine AK PARTİ Grubumuz
adına söz almış bulunmaktayım. Gazi Meclisimizi ve aziz milletimizi saygıyla
selamlıyorum. 
Devlet
Personel Başkanlığı, kuruluşundan bu yana elli yedi yıldır kamu hizmetlerinin
düzenli, süratli, etkin ve ekonomik bir biçimde yürütülebilmesi amacıyla devlet
personel rejiminin temel ilke ve politikasının, devletin ve diğer kamu kurum ve
kuruluşlarının kuruluş, görev ve yetkilerinin kamu hizmetlerinin ülkenin
kültürel, sosyal, ekonomik koşullarına ve hukuki esaslarına uygun olacak
biçimde düzenlenmesi gibi görevleri yürütmektedir. 
Geriye
dönüp baktığımızda, pek çok alanda olduğu gibi kamu personel rejiminde de
geçmişin katmerleşmiş, kangren hâlini almış birçok meselesine AK PARTİ
hükûmetlerimizce birer birer çözüm getirildiğini görmekteyiz. Bunlardan
bazılarını hatırlatmak gerekirse -bir zamanlar meşhurdu- Tasarrufu Teşvik Fonu
Hükûmetimiz döneminde tasfiye edilmiş ve bu fonda nemalarıyla birlikte biriken
15,1 milyar lira hak sahiplerine ödenmiştir. Aynı şekilde, konut edindirme
hesaplarında biriken 3,5 milyar lira da hak sahiplerine ödenmiştir.
Özelleştirme uygulamaları sonrası iş akdi feshedilen personelin 2004 yılından
itibaren kamu kurumlarımızda geçici personel olarak istihdamı sağlanmış, geçici
personelin de özlük haklarında iyileştirmelere gidilmiştir.
5620
sayılı Kanun’la kamuda çalışmakta olan 214 bin geçici işçi, 632 sayılı Kanun
Hükmünde Kararname ve 6495 sayılı Kanun’la da 300 bin sözleşmeli personel
kadroya geçirilmiştir.
Tekrar
hatırlatmak gerekirse, engelli kadrosundan da memur alımı büyük ölçüde
artırılarak, 2002 yılında sayısı ancak 6 bine yaklaşan engelli memur sayısı
ağustos ayı itibarıyla 52 bini de aşmıştır. 
Her
zaman şükran ve minnet duyduğumuz aziz şehit ve gazilerimizin yakınlarından,
sadece son dört yıl içerisinde, 21.617’sinin memur kadrolarına atanması
gerçekleştirilmiştir. 
Yine,
kimsesiz çocuklarımız için de 3.251 kadro daha ilave ilana çıkılmış olup
inşallah bu ay içerisinde bu kardeşlerimizin atamaları da
gerçekleştirilecektir.
Sayın
Başkan, değerli milletvekilleri; memurlara ilave 1 derece verilmesi, vekil din
görevlilerine kadro verilmesi, disiplin affı çıkarılması, aile yardımı
ödeneğinde çocuk sınırlamasının kaldırılması ve yardım ödeneği tutarının
artırılması, banka promosyonlarının personele ödenmesi, sendika üyesi kamu
çalışanlarına toplu sözleşme ikramiyesi ödenmesi, sözleşmeli personele eş
durumu sebebiyle nakil hakkı verilmesi, kamu personelinin izin sürelerinde
artış yapılması, tatillerde izinsiz olarak il dışına çıkış yasağının
kaldırılması gibi kamu personelinin özlük haklarını düzenleyen birçok mevzuatta
kamu çalışanlarımızın beklentilerine uygun düzenlemeler yapılmıştır. Bunlarla
yetinmeyip, uzun yıllardan beri taşeron statüsünde çalışmakta olan işçi
kardeşlerimizin sorunlarının çözülmesi için Sayın Cumhurbaşkanımızın
talimatıyla Başbakanımızın koordinasyonunda hazırlanan yeni tasarıyla da 900
bin emekçimize sürekli kadrolara geçiş imkânları sağlanarak çok önemli bir
düzenlemeyi de inşallah hayata geçirmiş oluyoruz.
Sayın
Başkan, değerli milletvekilleri; AK PARTİ hükûmetlerimizce kamu çalışanlarımız
enflasyona ezdirilmemiştir, her zaman enflasyonun üzerinde artışlar
sağlanmıştır. 2002 Aralık-2017 Temmuz döneminde TÜFE’deki kümülatif artış yüzde
252’yken aile yardımı ödeneği dâhil en düşük memur maaşı 2002 Aralık ayında 397
liradan 2017 Temmuz ayında 2.721 liraya çıkarılmıştır; artış yüzde 593
olmuştur, enflasyondan arındırılmış reel artış ise yüzde 97’dir.
Sayın
Başkan, değerli milletvekilleri; 2010 yılı Anayasa değişikliğiyle de kamu
görevlilerine tanınan toplu sözleşme hakkının kullanımına ilişkin süreçler
Devlet Personel Başkanlığımız tarafından yürütülmektedir. Bu yıl ağustos ayında
gerçekleştirilen dördüncü dönem toplu sözleşme görüşmeleri sonucunda kamu
çalışanlarımızın ve emeklilerimizin aylıklarının 2018 yılında altı aylık
dönemler hâlinde…
(Mikrofon
otomatik cihaz tarafından kapatıldı) 
RECEP
UNCUOĞLU (Devamla) – Sayın Başkan, müsaadenizle…
BAŞKAN
– Peki, tamamlayın.
RECEP
UNCUOĞLU (Devamla) – …yüzde 4 ve yüzde artı 3,5, 2019 yılında ise yine altı
aylık dönemler hâlinde yüzde 4 artı yüzde 5 oranında artırılması üzerinde
mutabakat sağlanmıştır. Ayrıca, gerçekleşen enflasyon oranının öngörülen zammı
aşması durumunda da aradaki enflasyon farkı çalışanlarımıza ve emeklilerimize
ödenecektir. 
Sayın
Başkan, değerli milletvekilleri; Devlet Personel Başkanlığı, tüm kamu
personelinin kamu hizmetlerini vatandaşımızı memnun edecek biçimde, etkin ve
verimli bir şekilde yerine getirilmesi adına işe alınmalarından
yetiştirilmelerine, çalışma koşullarının düzenlenmesinden hukuki ve mali
statülerinin belirlenmesine kadar gereken personel yönetiminin icrasında 32
milyon lira gibi bir bütçeyle birçok önemli görevi yerine getirerek ülkemize
hizmet etmeye devam etmektedir.
Bu
duygu ve düşüncelerle Devlet Personel Başkanlığımızın 2018 yılı bütçesinin
hayırlı ve bereketli olmasını diliyor, heyetinizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim.
Sakarya
Milletvekili Sayın Mustafa İsen’i dinleyeceğiz şimdi.
Buyurun
Sayın İsen. (AK PARTİ sıralarından alkışlar)
AK
PARTİ GRUBU ADINA MUSTAFA İSEN (Sakarya) – Sayın Başkan, değerli
milletvekilleri; ben de Yılmaz ailesine başsağlığı ve sabır dileyerek konuşmama
başlamak istiyorum. 
Kültür
ve Turizm Bakanlığı bütçesi üzerinde AK PARTİ Grubu adına söz almış
bulunmaktayım. Yüce Meclisi saygıyla selamlıyorum. 
Türkiye,
doğu ile batının, geleneksellik ile modernliğin birbiriyle kaynaşarak âdeta iç
içe geçtiği, bu ilişkilerin küresel ölçekte canlılık ve dinamizm kazandırdığı
bir kültür coğrafyasında yer almaktadır. Ülkenin gerek politika gerekse ekonomi
ve sosyal hayatta elde ettiği başarıların ardında bu zengin, kültürel birikim
vardır. Türkiye modernleşme çabalarında geleneğin zenginliği ile evrensel
değerlerin gücünü birleştirmeyi başarmış bir ülkedir. Kültür politikası olarak
benimsenen ve hiç aksatılmadan uygulanması gereken temel yaklaşımın özeti de
yerellik ile evrenselliğin, gelenek ile modernliğin insani ve bireye saygılı
ölçüler içinde bir sentez hâline getirilmesi ve sürdürülmesidir. 
AK
PARTİ iktidarları döneminde her alanda büyük bir ivme yakalayan Türkiye, kültür
ve turizm alanında da önemli aşamalar katetmiştir. 2017 yılında ülkemize gelen
turist sayısı yeniden yükselmeye başlamış ve planlanan çerçevede seyretme
eğilimi göstermeye devam etmektedir. Biz turizmi salt ekonomik bir girdi olarak
anlamıyoruz, tam tersine turizmi ülkeler ve toplumlar arasında birbirlerini
tamamlayıcı unsur olarak görüyoruz. 
Ülkemizde
geçen yıl basılan kitapların tirajı 634 milyondur. Bunun 54.452’si basılan
kitap çeşitliliğini içermektedir. Bu rakamın yaklaşık beşte 1’i çevirilerden
oluşmaktadır. Bu tablo bize şunu göstermektedir ki Türkiye kitaba ve okumaya
ilgi gösteren bir ülkedir. Çeviri oranları ise bu ülkenin dünyaya ne kadar
eklemlendiğinin bir başka göstergesidir. 
Son
dönemde kamuoyunda çok duyulmasa da ben bir hususa dikkat çekmek istiyorum.
Bakanlık e-kitap neşriyatında önemli bir rol üstlenmektedir ve bunlar
Bakanlığın web sayfasında, sanal ortamda dünyanın her tarafından izlenebilecek
bir konumdadır. 
Ayrıca,
belirtmek gerekir ki dünyanın en zengin yazma koleksiyonuna sahip olan bu
ülkenin yazmaları ücretsiz olarak web üzerinden araştırıcıların hizmetine sunulmaktadır.
Bu arada, yine Hükûmetlerimiz döneminde başlatılan TEDA Projesi’yle Türkiye'nin
zengin edebî birikimi dünyayla paylaşılma imkânı elde etmektedir. 
2016
yılında gençlerin kültür ve sanat faaliyetlerine katılımını artırmak ve sanatın
çeşitli dallarında geliştirebilecekleri projeleri hayata geçirebilmelerini
sağlamak amacıyla GENÇDES Programı hayata geçirilmiştir. 
Kültür
merkezlerinin sayısı 2002 yılında 42’yken 2017 yılında bu rakam 212’ye
yükselmiştir. 
Yaklaşık
iki ay önce kurulan ve şahsımın da Başkanlığını yaptığı Kültür Varlıkları
Araştırma Komisyonu çalışmalarında daha çok Kültür ve Turizm Bakanlığıyla iş
birliği yapılmaktadır. 2003-2017 yılları arasında yurt dışından iadesi sağlanan
kültür varlıklarımızın sayısı toplam 4.272’ye ulaşmıştır. Almanya, Amerika
Birleşik Devletleri, Avusturya, Belçika, Bulgaristan, Danimarka, Fransa,
İngiltere, İrlanda, İskoçya, İsrail, İtalya, Macaristan, Moldova, Polonya,
Portekiz ve Rusya olmak üzere toplam 54 dosyayla ilgili çalışmalar devam
etmektedir. Komisyon olarak, belirlediğimiz ülkelere önümüzdeki günlerde
ziyaretler yapacağız; orada bu topraklara, bu medeniyete ait olan eserleri
ülkemize geri kazandırmak için girişimlerde bulunacağız.
Değerli
milletvekilleri, kanımca bir ülkenin gelişmişliğini gösteren en önemli
kriterlerden birisi de kültür ve sanat faaliyetlerinin ne kadar yerelleştiği
hatta ne kadar STK’ler eliyle yürütüldüğüdür. Sevinçle ifade etmek gerekir ki
AK PARTİ iktidarları döneminde belediyecilik yol, su, kanalizasyon kıskacından
kurtularak gerçekten insana dokunan bir aşamaya yükselmiş ve bu anlamda
kültürel faaliyetler bizim belediyeciliğimizin en önemli etkinlik alanlarından
birisi hâline gelmiştir. Seçim bölgem olan Sakarya Büyükşehir Belediyesini bu
manada iyi örneklerden birisi olarak zikretmek isterim. 
(Mikrofon
otomatik cihaz tarafından kapatıldı)
BAŞKAN
– Sayın İsen, bir dakika ek süre vereyim, toparlayın lütfen. 
MUSTAFA
İSEN (Devamla) – Sakarya’da inşa edilen kültür merkezleri yanında her ay
düzenli kültür sanat faaliyetleri, kurulan kütüphaneler, orkestra ve korolar, sempozyumlar,
Büyükşehir Akademi gibi nitelikli kurumsal çalışmalar, yayınlar ve Sapanca Şiir
Akşamları gibi uluslararası etkinlikler bu çerçevede zikredebileceğim birkaç
önemli örnektir. 
Kültürel alandaki çalışmalar ufuk çizgisi metaforu gibidir yani ne
yaparsanız yapın, daha yapacak çok işiniz
var demektir. Bizim kültür davamız, şu anda olduğumuzdan çok daha ileri gitmeyi
gerekli kılar. AK PARTİ olarak kültür, sanat bayrağını her zaman daha ileriye
taşımayı kendimize şiar edindik. Bugünümüz dünümüzden daha iyi, yarınımız ise
bugünümüzden daha iyi olacaktır. 
Bakanlık
bütçesinin hayırlı olmasını diliyor, teşekkür ediyor ve yüce Meclisi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın İsen.
AK
PARTİ Grubu adına on dördüncü olarak Çankırı Milletvekili Sayın Muhammet Emin
Akbaşoğlu konuşacak.
Buyurun
Sayın Akbaşoğlu. (AK PARTİ sıralarından alkışlar) 
AK
PARTİ GRUBU ADINA MUHAMMET EMİN AKBAŞOĞLU (Çankırı) – Sayın Başkan, değerli
milletvekilleri; Kültür ve Turizm Bakanlığımızın 2018 yılı bütçesi hakkında AK
PARTİ Grubumuz adına söz almış bulunmaktayım. Bu vesileyle hepinizi saygıyla
selamlıyorum.
Bilindiği
üzere, Kültür ve Turizm Bakanlığı, millî, manevi, tarihî, kültürel ve turistik
değerleri araştırmak, geliştirmek, korumak, yaşatmak, benimsetmek ve bu suretle
millî bütünlüğün güçlenmesine katkıda bulunmak üzere yurt içinde ve dışında
teşkilatlanmış bir kuruluştur. Millî kültürümüz, inancımıza, ilim ve irfana,
örf ve âdetlerimize, hak ve hakikate, adalet ve merhamete, velhasıl güzel
ahlaka dayanmakta, Hazreti Mevlâna’nın pergel metaforuyla millî ve yerli, aynı
zamanda evrensel mahiyet arz etmektedir.
Millî
kültürümüz Hoca Ahmet Yesevi’nin, Şeyh Edebali’nin, Hacı Bektaş-ı Veli’nin, Ahi
Evran’ın, Yunus Emre’nin yoğurduğu sağlam temeller üzerine bina edilmiştir. Din
ve devletimizin, vatan ve milletimizin, millî
kültür ve millî şuurla ortaya çıkardığı hakkı üstün tutan medeniyet
uygulamaları, İngiliz tarihçi Toynbee’nin ifadesiyle ideal devlet sistemini
ortaya çıkarmış, böylelikle tam 4 asır Bosna’da Sırpları, Hırvatları;
Kudüs’teyse Hristiyanları ve Yahudileri temel hak ve özgürlükler ekseninde bir
arada yaşama ve yaşatma tecrübesini tüm insanlığa en mükemmel şekilde
göstermiştir. 
Değerli
milletvekilleri, 1071’de Malazgirt kapısından girdiğimiz Anadolu coğrafyasında,
rahmet ve merhamet medeniyetinin biricik rehberi Efendimiz’in (AS) tüm insanlık
için örnek ahlakının öğrenildiği, öğretildiği, yaşatıldığı ve yayıldığı
müessese olarak ilk dârülhadis Çankırı’mızda inşa edilmiş Taş Mescit’tir. Bu
sebeple, ahilik ve yâran kültürünün temsilcisi olan Çankırı’mız, Anadolu’nun
tadı, tuzu, mayası olduğu kadar, aynı zamanda kilit taşıdır da.
Yüzyıl
önce, kuvveti üstün tutan ve bizi tarihten silmek isteyen Batılı güçler
harekete geçtiklerinde, Gazi Meclisin önderliğinde, dedelerimiz, hep birlikte
işgale karşı durarak birinci istiklal mücadelesini verdiler. Bu mücadelede
İnebolu, Kastamonu, Ilgaz, Çankırı, Ankara hattı, Bakanlığımızın tesciliyle
“istiklal yolu” olarak tarihe geçti. Ne büyük tevafuktur ki yüzyıl sonra 15
Temmuz uluslararası darbe ve işgal girişiminde Sayın Cumhurbaşkanımızın “Haydi
meydanlara!” çağrısıyla Sayın Başbakanımız da aynı yolu takip ederek Ilgaz,
Çankırı, Ankara hattından Gazi Meclisimize intikal ederek bu emperyalist
girişimin aziz milletimiz tarafından püskürtüldüğünü tüm dünyaya ilan etti. (AK
PARTİ sıralarından alkışlar)
Bunu
hazmedemeyen kurulu müfsit dünya sistemi, Birinci Dünya Savaşı’nın ikinci
yarısında akim kalan Sevr operasyonunu, şahsi menfaatlerini müstevlilerin
emelleriyle tevhit etmek isteyen dâhili ve harici bedhahların yardımıyla bir an
evvel tamamlamak ve Nil’den Fırat’a büyük İsrail’i gerçekleştirmek istiyorlar.
Tanrıyı kıyamete zorlama sapkın düşüncesiyle, evanjelik Hristiyanlar ile Yahudi
siyonistlerin Müslüman görünümlüler arasından FETÖ ve DAİŞ gibi devşirdikleri,
PKK ve PYD gibi oluşturdukları maşalarla medeniyetler çatışması ve tarihin sonu
tezlerine dayanarak Kudüs’ü bu sebeple İsrail’in sözde başkenti ilan ediyorlar.
ABD’nin bu yöndeki kararı uluslararası hukuka ve insanlığa karşı küresel 15
Temmuz darbe ve işgal girişimidir. Türkiye'nin liderliğinde toplanan İslam
İşbirliği Teşkilatının İstanbul deklarasyonu ise bu kararı buruşturup tarihin
çöp sepetine atmıştır elhamdülillah. (AK PARTİ sıralarından alkışlar)
İşte,
bu ahval ve şerait içerisinde bütün dünya bilsin ki 15 Temmuzda başlattığımız
ikinci istiklal yürüyüşümüz, Gazi Meclisimizin rehberliğinde “Dünya 5’ten
büyüktür.” diyen Cumhurbaşkanımız ve Başkumandanımız Recep Tayyip Erdoğan’ın
önderliğinde Kudüs-ü Şerif’in…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
MUHAMMET
EMİN AKBAŞOĞLU (Devamla) - …özgürlüğüne kavuşması, böylece adil ve merhametli
yeni bir dünyanın kurulmasıyla sonuçlanacaktır. Bunun için birlik ve
beraberliğe her zamankinden daha çok ihtiyacımız var. Zira, girmeden tefrika
bir millete, düşman giremez; toplu vurdukça yürekler, onu top sindiremez. 
Bu
çerçevede, yerel, ulusal, bölgesel ve küresel anlamda Bakanlığımızın üzerine
düşen görevleri başarıyla ifa edeceğine inanıyor, bütçenin bereketli olması
dileğiyle hepinize saygılarımı sunuyorum. (AK PARTİ sıralarından alkışlar)
BAŞKAN
- Teşekkür ederim Sayın Akbaşoğlu. 
Şimdi
de Çorum Milletvekili Sayın Lütfiye İlksen Ceritoğlu Kurt konuşacak. 
Buyurun.
(AK PARTİ sıralarından alkışlar) 
AK
PARTİ GRUBU ADINA LÜTFİYE İLKSEN CERİTOĞLU KURT (Çorum) – Ben de sözlerime
başlamadan evvel, Yılmaz ailesine, hassaten Berna Yılmaz Hanımefendi’ye
başsağlığı ve sabırlar diliyorum.
Sayın
Başkanım, değerli milletvekili arkadaşlarım; 2018 Mali Yılı Bütçe Kanunu
Tasarısı’nda Devlet Opera ve Balesi Genel Müdürlüğü ve Devlet Tiyatroları Genel
Müdürlüğü bütçeleri üzerinde söz almış bulunmaktayım. Bu vesileyle yüce
heyetinizi ve aziz milletimi saygılarımla selamlıyorum. 
Değerli
milletvekilleri, AK PARTİ iktidarı olarak millî şuur bilincini yansıtabilmenin
en önemli mihenk taşlarından birinin de kültür olduğuna inanmaktayız. Kültür,
bir milletin karakterinin göstergesidir. Asırlardır bu coğrafyada ilmek ilmek
işlenmiş tarihi, kültür değerlerimizle birleştirip hem kendi toplumumuza hem de
dünya milletlerine sergilemekteyiz. İktidarlarımız döneminde opera ve balede ve
devlet tiyatrolarında gözle görülür bir pozitif artış görülmüştür. Kadim Anadolu
coğrafyası birçok aydın yetiştirmiş ve bizler de bu sürece elimizden geldiğince
katkıda bulunmaktayız. Opera, bale, çok sesli müzik ve ilgili diğer tarih
sanatlarını toplumun tüm kesimlerinin yararına sunmak misyonunu taşıyan ve bu
sanatların Türkiye ve dünyadaki gelişmelerini takip ederek bunları kurumun
sanatsal faaliyetlerine yansıtmak, ülkemizin dört bir yanına ulaştırmak,
sanatseverlerle buluşturmak amacında olan Devlet Opera ve Balesi, sanatın tüm
disiplinlerinden unsurlar taşıyan ve büyük bir ekip çalışması gerektiren kültür
ve sanat turizminin geliştirilmesine de katkı sağlayan projeler
geliştirmektedir.
Kurum,
ülkemizin her köşesinde opera ve bale etkinliklerini sergileme çabasının yanı
sıra, uluslararası alanda da ülkemizi başarıyla temsil etmektedir. Devlet Opera
ve Balesi Genel Müdürlüğü yalnız opera ve bale sanatlarını sergilemekle sınırlı
kalmayıp faaliyet gösterdiği il ve bölgelerde eğitim amaçlı toplumu
bilgilendirme ve bilinçlendirmeye yönelik çalışmalarını asli görevleri içinde
görmekte ve bu yönde etkinlikler geliştirmektedir. Türk bestecilere,
koreograflara ve yazarlara destek verilirken eserlerinin sahnelenmesi için
çalışmalar yürütmekte ve bu eserleri satın alarak daha çok eserin üretilmesini
teşvik etmektedir. Geçen hafta Ahmet Ümit’in Çorum ve Hitit uygarlığında
adaleti anlatan “Nihatta’nın Bileziği” romanından uyarlanan Nihatta operasının
prömiyerindeydik, teşekkür ediyoruz kendisine de.
Devlet
Opera ve Balesi Genel Müdürlüğü bugün 6 ilde 9 salon kapasitesiyle 5.104
koltuğa sahip olan sahnelerde 2016-2017 yılı içinde 678 temsil yapmıştır. Yurt
içinde 2016-2017 sanat sezonunda Adana, Amasya, Aydın, Bayburt, Bolu, Bursa,
Çorum, Giresun, Gümüşhane, Hatay, Kastamonu, Sinop ve Trabzon illerine turneler
gerçekleştirmiş, yurt dışında da Gürcistan Batum’da “Güldestan” balesini
sergilemiştir. 
Tüm
bunların yanı sıra Devlet Opera ve Balesi Genel Müdürlüğünce çocuklara yönelik
111 temsil verilmiş, 243 eğitim konseri gerçekleştirilmiştir. 2000 ve 2002
yılları arasında 212 bin olan Devlet Opera ve Balesi ortalama seyirci sayısı
günümüzde 2015-2017 yılları aralığında yüzde 83 gibi bir artışla 388 bine
ulaşmıştır. Ayrıca, İstanbul’da 2019 yılında tamamlanması hedeflenen Atatürk
Kültür Merkezi binası Devlet Opera ve Balesince sahne olarak kullanılacaktır. 
Ülkemizin
sosyoekonomik ve kültürel kalkınmasına, bölgesel gelişmesine katkılarının
artırılması yönünde önemli bir görev üstlenmiş olan Devlet Tiyatrolarımız ise
1949 yılından beri bu görevi yerine getirebilmek için repertuarını büyük bir
titizlikle hazırlamıştır. Devlet Tiyatroları 2002 yılına kadar 12 ilde 28
sahnede hizmet verirken bugün itibarıyla ülkemiz genelinde 23 ilde 65 sahnede
tiyatro izleyicilerini buluşturmaktadır. Devlet Tiyatroları son on beş sezonda
temsil sayısını yüzde 67, seyirci sayısını yüzde 50 artırmıştır; sanatsal
faaliyetlerini başarıyla sürdürmektedir. 
Devlet
Tiyatrolarının en önemli faaliyetlerinden biri de uluslararası tiyatro
festivalleri gerçekleştirmektir. Ceza ve tevkifevlerinde bulunan mahkûmlara,
hiç tiyatro izlememiş çocuklarımıza, hastanelerde yatan çocuklarımıza ve sokak
çocuklarına atölye çalışmaları yapmaktadır. Genel Müdürlük, belediyeler, sivil
toplum örgütleri, kamu kurum ve kuruluşlarıyla ortak yürüttüğü iş birliği
sayesinde hiç tiyatro izlememiş yaşlılarımıza, korumaya muhtaç kadınlarımıza ve
çocuklarımıza da oyunları ücretsiz olarak sergilemektedir. 
Sayın
Başkan, değerli milletvekilleri; gerek Devlet Opera ve Balesi gerekse Devlet
Tiyatroları Genel Müdürlüklerimizin faaliyetlerinin artarak devam etmesini görmekten
duyduğum memnuniyeti ifade eder, heyetinizi saygıyla selamlarım. (AK PARTİ
sıralarından alkışlar) 
BAŞKAN
– Teşekkür ederim.
AK
PARTİ Grubu adına son olarak Tekirdağ Milletvekili Sayın Ayşe Doğan
konuşacaklar.
Buyurun
Sayın Doğan. (AK PARTİ sıralarından alkışlar) 
AK
PARTİ GRUBU ADINA AYŞE DOĞAN (Tekirdağ) – Sayın Başkan, değerli
milletvekilleri; sözlerime başlamadan önce Sayın Mesut Yılmaz ve değerli
eşlerine, ailesine Allah’tan sabırlar diliyorum. 
2018
yılı Türkiye Yazma Eserler Kurumu Başkanlığı bütçesi üzerine konuşmak için söz
almış bulunmaktayım. Hepinizi saygıyla selamlıyorum.
6093
sayılı Türkiye Yazma Eserler Kurumu Kuruluş ve Görevleri Hakkında Kanun’la 2010
yılı sonunda kurulmuş olup, Kültür ve Turizm Bakanlığına bağlı özel bütçeli bir
kuruluşumuzdur. 
Değerli
milletvekilleri, 2017 yılı faaliyetleri kapsamında Müzeler Genel Müdürlüğüne
bağlı Topkapı Sarayı, Türk ve İslam Eserleri Müzesi ve İstanbul Arkeoloji
Müzesi Müdürlüklerinde bulunan yazma eserler dijital ortama aktarılmıştır.
Ayrıca başkanlık kütüphanelerindeki yazma eserler sayısal ortama aktarılmış ve
yüksek çözünürlüklü görüntüler araştırmacıların hizmetine sunulmuştur.
Binbir
(1001) Eser Projesi kapsamında bugüne kadar tercüme, edisyon kritik,
eleştirmeli neşir ve tıpkıbasım yoluyla 100’e yakın eserin yayımı
gerçekleştirilmiştir. Yayımlanan eserler bilim ve felsefe, dinî ilimler, tarih
ve toplum bilimleri ve edebiyat ve sanat gibi geniş bir yelpazede
neşredilmektedir. Ayrıca birçok eser tıpkıbasım yoluyla yayımlanmaktadır.
Başkanlığımızca
çıkarılan eserler bir taraftan satışa sunulurken diğer taraftan kamu kurum ve
kuruluşları, sivil toplum kuruluşları ve üniversite kütüphanelerine, ücretsiz
kullanıma sunulmak amacıyla bağışlanmaktadır. Yaklaşık 12 bin kadar yazma eser
satın alınmak suretiyle kütüphane koleksiyonlarına eklenmiştir. Diğer
kütüphanelerden 42.333 eser devralınmış, 210 eser özel şahıslar tarafından
Başkanlığımıza bağışlanmıştır.
Süleymaniye
Tıp Medresesi’nin restorasyonu tamamlanmıştır. Darüşşifa binası restorasyonu
2018 yılı yatırım programına alınmıştır.
Değerli
milletvekilleri, 2018 yılı programı kapsamında önceki yıllarda takip edilen
projelerin icrasına devam edilecektir. Takip edilen projelerden 1001 Eser
Projesi ile Yazma Eserlerin Korunması Projesi sürekli projeler olup uzun yıllar
itibarıyla devam edeceklerdir.
1001
Eser Projesi kapsamında kültür ve medeniyetimizin klasik eserlerine ilişkin
çeviri, çeviri yazı, eleştirmeli metin ve tıpkıbasım çalışmaları ile içerik
incelemelerini yayımlamaya devam edecektir.
2018
yılında 30 klasik eserin yayımlanması planlanmaktadır. Yayımlanan eserlerin
kamu kurum ve kuruluşları ile sivil toplum kuruluşları ve üniversite
kütüphanelerine ücretsiz kullanıma sunulmak amacıyla bağışlanması uygulamasına
devam edilecektir. Bu yolla ülkemiz kütüphanelerinin zenginleştirilmesi ve
yazma eserlere olan ilginin artırılması amaçlanmaktadır.
Yazma
eser kütüphanelerindeki eserler üzerinde her türlü kuru temizlik, belgeleme
çalışmaları devam ettirilecektir. 
Topkapı
Sarayı ve İslam Eserleri Müzesi’nde bulunan eserlerin sayısallaştırılmasına
yönelik çalışmalar devam ettirilecektir.
Başkanlığımıza
ait kütüphanelerde bulunan eserlerin görüntülerinin yenilenmesi ve görüntüsü
olmayan eserlerin dijitalleştirilmesine devam edilecektir.
Yazma
eserlerin korunması ve kaybolmalarının engellenmesi açısından şahıslardan ve
sahaflardan eser satın alınarak kütüphane koleksiyonlarına eklenecektir. Yurt
dışında satışa sunulan yazma eserlerin satın alınarak koleksiyonlarımıza
kazandırılması sağlanacaktır.
Yazma
eserler portalı sistemi geliştirilerek görüntü ekleme ve eşleştirme
çalışmalarına devam edilecektir. 
Yazma
eser kütüphanelerinin altyapılarının iyileştirilmesi sağlanacaktır.
Sözlerime
son verirken Bakanımız Sayın Numan Kurtulmuş’un şahsında Türkiye Yazma Eserler
Kurumu Başkanlığı personeline teşekkür ediyor, 2018 yılı bütçemizin hayırlara
vesile olmasını diliyorum.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Doğan. 
Böylelikle
AK PARTİ Grubu adına yapılan konuşmalar tamamlanmış oldu. 
Sayın
Aygün, sisteme girmişsiniz, bir talebiniz mi vardı? 
ZEKİ
AYGÜN (Kocaeli) – Evet. 
BAŞKAN
– Bir dakikalık bir açıklama için talepte bulunuyorsunuz. 
Buyurun,
bir dakika veriyorum. 
IV.- AÇIKLAMALAR (Devam)
6.- Kocaeli Milletvekili Zeki Aygün’ün, CHP Çankaya
Belediyesinde çalışan 12 işçinin sendikalaşma nedeniyle işten çıkarıldığına ve
Kocaeli Milletvekilleri Fatma Hürriyet Kaplan ile Haydar Akar’ı, bu konuyu
çözmeleri için göreve davet ettiğine ilişkin açıklaması
ZEKİ
AYGÜN (Kocaeli) – Sayın Başkanım, CHP Çankaya Belediyesinde çalışan 12 işçi dün
beni aradılar. Sendikalaşma için, Çankaya Belediyesinden 12 işçi bir hafta önce
işten çıkarıldı. İşçi haklarını Posco’da arayan Kocaeli milletvekili
arkadaşlarım Fatma Hürriyet Kaplan ve Haydar Akar’ı göreve davet ediyorum.
İşçiler pazar günü CHP Genel Merkezine yürüyecekler. İşçileri karşılayıp
işçilerin Çankaya Belediyesine geri alınmaları konusunda söz vermelerini
istiyorum. Bu konuyu çözemezlerse Posco işçileri için söylediklerini boş
tenekeye vurma olarak görüyorum. 
HAYDAR
AKAR (Kocaeli) – Ses, ses; duyamıyoruz, biraz yüksek sesle. 
ZEKİ
AYGÜN (Kocaeli) – Gelmedi mi? 
BAŞKAN
– Sayın Akar, lütfen. 
Evet,
Sayın Aygün…
ZEKİ
AYGÜN (Kocaeli) – Kayıtları alıp okuyabilirler Sayın Başkanım sesimi
duymadılarsa. Ben gerekeni söyledim, kayıtlarda var. 
BAŞKAN
– Bitti mi Sayın Aygün? 
HAYDAR
AKAR (Kocaeli) – Sayın Başkan…
BAŞKAN
- Birleşime otuz dakika ara veriyorum, söz hakkınız baki… 
HAYDAR
AKAR (Kocaeli) – Teşekkür ederim.
BAŞKAN
- …grup başkan vekillerini de toplantıya davet ediyorum. 
Kapanma Saati: 12.51
İKİNCİ OTURUM
Açılma Saati: 13.39
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL (Kütahya)
-----0-----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin İkinci
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
- Komisyon ve Hükûmet burada.
Evet
Sayın Akar.
HAYDAR
AKAR (Kocaeli) – Ara vermeden evvel söz talebim vardı.
BAŞKAN
– Demiştim. Bir dakika size bulunduğunuz yerden söz vereyim.
HAYDAR
AKAR (Kocaeli) – Sayın Başkan, 69’a göre sataşmadan söz istiyorum. 
BAŞKAN
– Sataşmadan değil, yerinizden söz vereceğim Sayın Akar. Lütfen…
Buyurun.
HAYDAR
AKAR (Kocaeli) – Sayın Başkan, sizi kırmak istemem ama bir bilgi açıklayacak
olsam, sizden…
BAŞKAN
– Ben de sizi kırmak istemiyorum. Lütfen… Size yerinizden bir dakika söz
veriyorum. Ben onu kastetmiştim zaten.
HAYDAR
AKAR (Kocaeli) – İç Tüzük’e göre bir milletvekilinin hakkı olan sataşmadan söz
isteme hakkımı kullanmak istiyorum. 
BAŞKAN
– Evet…
HAYDAR
AKAR (Kocaeli) – Sizin de bunu demokratik tutumunuzla bu şekilde
değerlendireceğinizi düşünüyorum. 
BAŞKAN
– Sayın Akar, biliyorum ama ben de…
HAYDAR
AKAR (Kocaeli) – Müsaade ederseniz… Müsaade ederseniz…
BAŞKAN
– Sayın Aygün yerinden açıklama yaptı, size de şimdi yerinizden bir dakika söz
vereyim, uzatmayalım bu tartışmayı, lütfen.
HAYDAR
AKAR (Kocaeli) – Sayın Başkan, Sayın Aygün’ün yerinden açıklama yapması onun
takdiriydi. Ben İç Tüzük’ün bana vermiş olduğu hakkı kullanmak istiyorum. 
MUSTAFA
ELİTAŞ (Kayseri) – Efendim, İç Tüzük yerinden konuşmaya yerinden söz hakkı
verir. 
HAYDAR
AKAR (Kocaeli) – İsmimi kullanarak, daha önce de “Şov yapıyor.” diye
nitelendirdiği bir açıklama yapmıştır; izin verirseniz kürsüyü kullanmak
istiyorum. 
BAŞKAN
– Bir sataşma yapmadı size ama.
HAYDAR
AKAR (Kocaeli) – Yaptı efendim, bakın, isterseniz okuyayım. 
BAŞKAN
– Ne dedi?
HAYDAR
AKAR (Kocaeli) – “Kocaeli milletvekili arkadaşlarım Fatma Hürriyet Kaplan ve
Haydar Akar’ı göreve davet ediyorum.” diyor.
BAŞKAN
– Evet…
HAYDAR
AKAR (Kocaeli) – “İşçiler pazar günü CHP Genel Merkezine yürüyecekler. İşçileri
karşılayıp işçilerin Çankaya Belediyesine geri alınmaları konusunda söz
vermelerini istiyorum.” Gayet net bir şekilde…
BAŞKAN
– Evet, ben de veriyorum size yerinizden söz. Göreve davet ediyor ve sizden bir
açıklama bekliyor, ben de size yerinizden açıklama için söz veriyorum. 
HAYDAR
AKAR (Kocaeli) – Sayın Başkan…
BAŞKAN
– Sayın Akar, tartışmayalım, lütfen. 
HAYDAR
AKAR (Kocaeli) – Eğer ismimi açıklamasaydı, ben Çankaya Belediyesiyle ilgiliyse
bu açıklamayı yerimden yapabilirdim -bakın, şimdi söz vermiş olsaydınız
tamamlanmıştı konuşma- ama ismimi geçirerek yaptığı için, sataşmadan, 69’a göre
söz istiyorum izin verirseniz.
BAŞKAN
– Şimdi, Sayın Akar, sadece isminizin geçirilmiş olması, bakın, bir sataşma
gerekçesi olamaz.
HAYDAR
AKAR (Kocaeli) – Ama Sayın Başkan, benim haklarımı kim koruyacak Allah
aşkınıza?
BAŞKAN
– Burada da sadece isminizi sizin… 
MEHMET
GÖKDAĞ (Gaziantep) – “Göreve çağırıyorum.” derken görev yapmadığını ima ediyor.

BAŞKAN
– Açıklama bekliyor sizden, herhangi bir sataşma söz konusu değil.
HAYDAR
AKAR (Kocaeli) – Şimdi, bakın, sataşmayı isterseniz izah edeyim. 
BAŞKAN
– Süre açısından bunu yapıyorsanız, ben gereğini yerine getireceğim. 
HAYDAR
AKAR (Kocaeli) – Sayın Başkan, ben kürsü…
BAŞKAN
– Lütfen, buyurun yerinize, ben size süre açısından zaten gereğini yerine
getireceğim. Sayın Akar, lütfen, tartışmayın. 
HAYDAR
AKAR (Kocaeli) – Sayın Başkan, benim İç Tüzük haklarımı sizler korumak
zorundasınız.
BAŞKAN
– Koruyorum ve söz veriyorum size.
HAYDAR
AKAR (Kocaeli) – Göreve çağırarak aslında görev yapmadığımı, bunlarla
ilgilenmediğimi ifade etmiştir kendisi. Bu nedenle de bir sataşmadır bu 69’a
göre.
NAMIK
HAVUTÇA (Balıkesir) – Açık bir sataşma, gerçekten.
HAYDAR
AKAR (Kocaeli) – Kime sorarsanız sorun, açık bir sataşmadır ve ben bu kürsü
hakkımı kullanmak istiyorum. Milletvekilinin kürsü hakkı engellenemez Sayın
Başkan. 
BAŞKAN
– Şimdi, Engin Özkoç bana oradan onaylayıcı bir işarette bulunduğu için size
söz vereceğim iki dakika Sayın Özkoç’un hatırına. 
Buyurun.
MUSTAFA
ELİTAŞ (Kayseri) – Ama İç Tüzük hatıra istinaden delinmez Sayın Başkan. 
ÖMER
FETHİ GÜRER (Niğde) – Akar’ın da hatırı var Başkan.
BAŞKAN
– O da işin esprisi.
Buyurun
Sayın Akar. 
III.- SATAŞMALARA İLİŞKİN KONUŞMALAR (Devam)
4.- Kocaeli Milletvekili Haydar Akar’ın, Kocaeli
Milletvekili Zeki Aygün’ün yaptığı açıklaması sırasında şahsına sataşması
nedeniyle konuşması
HAYDAR
AKAR (Kocaeli) – Teşekkür ediyorum Sayın Başkan. Biraz zor oldu söz almamız ama
yine de teşekkür ediyorum. 
Evet,
Zeki Aygün’ün -orada oturuyor kendisi- bu noktaya gelmesi gerçekten memnuniyet
verici. On beş yıllık AKP iktidarı döneminde, yedi yıllık benim
milletvekilliğim döneminde bir AKP milletvekilinin bir işçi hakkını aradığına
şahit olmadım. Posco’daki hak aranırken “Şov yapıyor.” diye ifade ettiği ve
“Şov yapıyorsunuz.” diye ifade ettiği, hatta 90 işçinin Meclise gelmelerini
engellediği için bununla övünen bir noktadan, zihniyetten, emek yanlısı bir
zihniyete evrilmesini gerçekten alkışlıyorum.
Şimdi
konuya gelince: Çankaya Belediyesiyle olayın bir ilgisi yok. Çankaya
Belediyesiyle ilgisi şöyle yok: Bir defa, hizmet alımı yöntemiyle alınan bir
işten bahsediyoruz ve 600 işçiden bahsediyoruz. Şirketin adı da elimde.
MEHMET
MUŞ (İstanbul) – Taşeron oluyor herhâlde öyle mi?
HAYDAR
AKAR (Devamla) – Evet, taşeron, haklısınız. 
İşte
taşerona tam bu noktada karşıyız, bunlarla yaşamamak için taşerona karşıyız ve
hepsinin, eğer belediyede hizmet edecekse, belediyelere hizmet edecekse kadrolu
işçiler olması gerektiğini zaten söylüyoruz, yıllardır da söyledik ve söylemeye
de devam ediyoruz. 
Bu,
hizmet alımı yöntemiyle, ihale yöntemiyle işi almış bir firma, 600 işçi
çalıştırıyor. Kendi iş kollarında olmamasına rağmen sendikalılaşmaya
çalışmışlar, grev kararı almışlar ve mahkeme kararıyla grevleri iptal edilmiş,
grev yapmalarına izin verilmemiş.
Ben
şimdi Zeki Aygün’ü davet ediyorum, bu 12 işçi arkadaşın -bıraksın CHP Genel
Merkezini çünkü işveren CHP değil, işveren Çankaya Belediyesi değil- önlerine
geçsin, Meclise getirsin ama bir şey daha rica ediyorum, önce kendi kentindeki
işçilerin problemlerini çözsün, onların dertlerine derman olsun ve bundan sonra
muhtemelen gelecek olan taşeron yasasında amacımız sadece adını değiştirmek
değil, yasanın adını değiştirmek değil, gerçekten o emekçi kardeşlerimizin
haklarını vermek olsun diyor, saygılar, sevgiler sunuyorum. (CHP sıralarından
alkışlar) 
BAŞKAN
– Teşekkür ederim.
Sayın
Özkoç, bir açıklama yapacaksınız herhâlde, tutanaklarla ilgili bir görüşme
yapmıştık sizinle, tutanaklara geçen beyanınızı düzelteceksiniz, kastınızı
açıklayacaksınız.
ENGİN
ÖZKOÇ (Sakarya) – Evet.
BAŞKAN
– Buyurun.
IV.- AÇIKLAMALAR (Devam)
7.- Sakarya Milletvekili Engin Özkoç’un, sataşma nedeniyle
yaptığı konuşmasındaki bazı ifadelerine ilişkin açıklaması (x)
ENGİN ÖZKOÇ (Sakarya) – Teşekkür ediyorum.
Sayın Başkan, arkada birlikte görüştük.
BAŞKAN – Evet.
ENGİN ÖZKOÇ (Sakarya) – Türkiye Büyük Millet Meclisinin
temayülü gereği, orada tutanaklara da baktık, gördük ki orada “örgüt”ten
bahsetmişim ama “terör” dememişim. Fakat “örgüt”ü de açıklamak isterim. Türk
Dil Kurumuna göre “Ortak bir amacı veya işi gerçekleştirmek için bir araya
gelmiş kurumların veya kişilerin oluşturduğu birliktir.” Benim sözümün bunun
dışında bir başka kastı yoktur Sayın Başkan.
Teşekkür
ediyorum. 
BAŞKAN
– AK PARTİ hakkında söylediğiniz “örgüt” kelimesi.
ENGİN
ÖZKOÇ (Sakarya) – Evet, evet. 
BAŞKAN
– Peki. 
ENGİN
ÖZKOÇ (Sakarya) – Sağ olun. 
BAŞKAN
– Teşekkür ederim. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Şimdi, Milliyetçi Hareket Partisi Grubunun konuşmacılarını dinleyeceğiz. 
İlk
olarak, Muğla Milletvekili Sayın Mehmet Erdoğan konuşacak. 
Buyurun
Sayın Erdoğan. (MHP sıralarından alkışlar) 
Süreniz
yirmi beş dakika. 
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri;
İçişleri Bakanlığı, Emniyet Genel Müdürlüğü, Jandarma Genel Komutanlığı, Kamu
Düzeni ve Güvenliği Müsteşarlığı, Sahil Güvenlik Komutanlığı ve Göç İdaresi
Genel Müdürlüğü bütçeleri üzerinde Milliyetçi Hareket Partisi Grubu adına
konuşmak üzere söz almış bulunmaktayım. Bu vesileyle yüce heyetinizi ve
ekranları başında bizleri izleyen aziz Türk milletini saygıyla, muhabbetle selamlıyorum.

Sözlerimin
başında, vatanımızın ve milletimizin bütünlüğü için gözünü kırpmadan canını
veren şehitlerimizi rahmet ve minnetle anıyorum. Yine, aziz vatan topraklarını
korumak için canını ortaya koyan gazilerimize selamlarımı ve saygılarımı
sunuyor, ömürlerinin geri kalan kısmında huzurlu ve mutlu bir hayat diliyorum. 
Değerli
milletvekilleri, terörle mücadele konusunda göstermiş oldukları kararlı
çalışmalardan dolayı Sayın İçişleri Bakanına, İçişleri Bakanlığı çalışanlarına,
valilerimize, kaymakamlarımıza ve bütün güvenlik güçlerimize ayrı ayrı teşekkür
ediyorum. Milliyetçi Hareket Partisi olarak terörle mücadele konusundaki
kararlılığın son terörist bertaraf edilinceye kadar devam etmesi gerektiğine
inanıyoruz. Güvenlik güçlerimiz ve İçişleri Bakanlığımız arkasına bakmadan
yoluna devam etsin. Büyük Türk milleti ve Milliyetçi Hareket Partisi sonuna
kadar onlarla beraberdir. 
Ülkemiz,
tarihinde hiç olmadığı kadar ağır bir baskı altındadır. Bir yanda FETÖ/PDY,
PKK, DHKP-C, DAEŞ, PYD, YPG gibi eli kanlı terör örgütlerinin hedefindeyken
diğer yandan da bu terör örgütlerine eskiden gizli kapaklı yardım ve yataklık
yapıp şimdilerde bunu açıkça yapmaktan çekinmeyen küresel güçlerle de mücadele
etmekteyiz. Belirtmem gerekir ki tüm bu terör örgütleri ve türevleri hedef
birlikteliklerini, eylem birlikteliği hâline dönüştürmüştür. Bu eylem
birlikteliği ciddi bir durumdur. ABD’nin başını çektiği bazı ülkelerin, içinde
bulunduğumuz coğrafyada ve komşu ülkelerdeki hassas dengeleri bozacak
yaklaşımları maalesef aranan huzuru daha da ulaşılmaz yapmakta, istikrarsızlığı
derinleştirmektedir. Tabii, tüm bu gelişmeler ülkemizi yakından
ilgilendirmekte, toprak bütünlüğümüzü ve bekamızı tehdit etmektedir.
Unutulmamalıdır ki tüm bu gelişmelerin karşısındaki en büyük silahımız
birliğimiz, dirliğimiz ve ortak duruşumuzdur. Bu sebeple devletimizin bekasını
hedef alanlara karşı içimizdeki “ben”i atıp yüreklerimize “biz”i yerleştirmemiz
zaruri bir hâl almıştır. İşte Milliyetçi Hareket Partisinin duruşu tam da bunu
ifade etmektedir.
Değerli
milletvekilleri, diğer yandan, bugün muhatap olduğumuz terör tehdidi çok yönlü
ve içinde girift ilişkiler barındıran bir hâl almıştır. Dolayısıyla uygulanacak
olan terörle mücadele stratejileri de buna göre şekillenmeli, sadece kahraman
güvenlik güçlerimizin silahlı mücadelesiyle sınırlı kalmamalıdır. 
Bir
dönem güney sınırlarımızda DAEŞ’li militan sayısının 40 bine ulaştığı
bilinmektedir. Ülkemizin ve koalisyon güçlerinin DAEŞ’le yaptığı mücadele
sırasında bu militanların bir kısmı ortadan kaldırılmıştır. Ancak gözlemlerimiz
ve edindiğimiz bilgiler gösteriyor ki DAEŞ militanlarının önemli bir kısmı
sahipleri tarafından güvenli bir şekilde Suriye-Irak bölgesinden
çıkartılmıştır. Bu militanlar buharlaşmadığına göre nereye gitmişlerdir?
Bunlardan ne kadarı ülkemize gelmiş ya da gelmeye çalışmaktadır? Yani PKK ve
DAEŞ üyesi teröristlerin Türkiye’ye sızma girişimlerine dikkat edilmelidir.
Hatırlanırsa, daha geçtiğimiz aylarda seçim bölgem Muğla’da, Lazkiye üzerinden
deniz yoluyla ilimize geldiği tespit edilen teröristlerin, güvenlik ve
istihbarat birimlerimizin titiz ve olağanüstü çalışmalarıyla 8’i canlı, 6’sı
ölü olarak ele geçirilmiştir. 
Diğer
operasyonlar ve sızma girişimlerine bakıldığında, teröristlerin ülkemize sızma
şekillerinin değiştiği ve hedef illerin batıya doğru kaydığı gözlemlenmektedir.
Bununla ilgili bazı önlemlerin alınması gerektiği muhakkaktır. İstihbarat
teşkilatlarımız ve bağlı birimler yeni yapılanmayla birlikte güçlendirilmeli,
daha etkili istihbarat çalışmaları yapılabilmesi için kurumlar ve birimler
arası koordinasyon muhakkak geliştirilmelidir.
Sınır
güvenliği konusunda, özellikle kara sınırlarımız hususunda bazı tedbirler
alındı, bunun devamı muhakkak getirilmelidir. Ülkemizde ve bölgemizdeki
gelişmelerin Sahil Güvenliğin terörle mücadele içindeki yükünü artıracağı
açıktır. Bu kapsamda Sahil Güvenlik ekiplerine terörle mücadele edebilecek,
tıpkı kara sınırlarında olduğu gibi sınır güvenliğini tam manasıyla
sağlayabilecek donanım ve personel desteği sağlanmalıdır. Bu gereklilik, Muğla
ilimizin Seydikemer ve Köyceğiz ilçelerinde düzenlenen terörle mücadele
operasyonlarında etkisiz hâle getirilen teröristlerin deniz yoluyla ülkemize
giriş yaptığının tespit edilmesiyle bir kez daha ortaya çıkmıştır. 
Terör
örgütü mensupları kabaca yönetici, militanlar ve sempatizanlar olarak 3’e
ayrılabilir; bu, FETÖ için de PKK için de DAEŞ için de diğer terör örgütleri
için de geçerli bir durumdur. Bu sebeple terörle mücadelede yönetici ve
militanlara kesin sonuç alınabilecek nokta operasyonlar düzenlenmeli ve bunlar
etkisiz hâle getirilmelidir. Bu arada sempatizanları dağıtacak ciddi bir
stratejik plan hazırlanmalı ve hayata geçirilmelidir. Geçmişte düşülen hatalar
tekrarlanır ve terörle mücadelede aksi bir sistem hayata geçirilirse
sempatizanların da militanlaşacağı unutulmamalıdır. FETÖ, PKK, DAEŞ gibi
örgütlerin hedef birlikteliğinin yanında eylem birlikteliği içinde de olduğu
ortadadır. Bu sebeple terör örgütlerinin hepsine aynı şekilde muamele
edilmelidir. Güvenlik güçlerinin içindeki FETÖ/PDY artıkları dikkatle takip
edilerek ayıklanmalıdır. Bunların arasında eğitimli ve önemli bilgilere sahip
olan kişiler bulunmaktadır. 
Yeri
gelmişken, güvenlik güçlerimizin arasından FETÖ/PDY’yle irtibatlı ve iltisaklı
olduğu gerekçesiyle ihraç edilenlerin haricinde aylardır açıkta bekleyenler de
bulunmaktadır. Bu durumun da bir an önce sonuçlandırılması, suçsuz olanların
görevlerine iade edilmeleri, hainlerin de defterinin dürülmesi yerinde
olacaktır. Çünkü bu süreçte yaşanan ve yaşanacak olan bazı mağduriyetler
FETÖ’nün ekmeğine yağ sürmekten başka bir işe yaramamaktadır. Yani kendi
elimizle sempatizanları militan, normal vatandaşları sempatizan durumuna
getirmeyelim, bu işleri yaparken devlet aklıyla hareket edelim. 
Terörle
mücadelede terörün finansmanının engellenmesi hususuna dikkatlerinizi çekmek
istiyorum. Kaçakçılıkla mücadele edildiği muhakkaktır. Ancak her sene
söylüyorum, bu sene yine tekrar edeceğim, hâlâ İçişleri Bakanlığının karşısında
kaçak sigara satılmaya devam ediliyor. Nereye giderseniz gidin “ucuz mazot”
tabelalarıyla karşılaşıyoruz. İnsan kaçakçılığı da maalesef… İşte birkaç gün
önce botlarımız Dikili açıklarında gene bir sürü mülteci yakaladı. Biliyorum,
güvenlik güçlerimiz başarılı operasyonlara da imza attılar, buradan onlara da
teşekkürlerimi sunuyorum. Ancak, gözümüzün önünde olan bitenleri söylemek ve
bunlarla ilgili gerekli tedbirleri de almak zorundayız. 
Terörle
mücadelede üstünde durulması gereken bir diğer husus da algı yönetimidir.
Terörle mücadelede algı operasyonunun çok önemli olduğu bilinen bir
gerçekliktir. Ama ülkemizin bütün istihbarat kuruluşları bir araya gelerek bu
manada ciddi bir algı oluşturup bu algıyı devletimizin yönetmesini bugüne kadar
maalesef başaramamışlardır. Mesela, geçtiğimiz günlerde SDG’nin sözcüsü Talal Silo
örgütten ayrılmış ve önemli itiraflarda bulunmuştur. Hem oradaki PKK-PYD
bağlantısını hem de PKK-PYD’nin küresel güçlerle olan bağlantısını detaylı bir
şekilde ifşa etmiştir. Bunlara, tırlarla ne kadar silah getirildiğini, bu
silahların söylenildiği gibi kayıt altına falan alınmadığını, silahların
nereden gelip nereye gittiğinin belli olmadığını açıkça ifade etmiştir. Ayrıca
teröristlere nasıl maaş ödendiğini de anlatmıştır. Ancak bu konu ne Türk
medyasında karşılık bulmuş ne de istihbarat örgütlerimiz bu konuda bir algı
oluşturma işini başarabilmişlerdir. Algı oluşturma konusundaki eksikliğimizin
muhakkak giderilmesi ve algının devletimiz tarafından yönetilmesi
sağlanmalıdır.
Değerli
milletvekilleri, 15 Temmuz hain darbe girişiminden sonra güvenlik kuvvetlerimizin
ve istihbarat birimlerimizin yükü ciddi manada arttı. Tabii, burada güvenlik
görevlilerimiz iki önemli işe yoğunlaştı: Birisi, kendi içlerindeki hainleri
temizlemek, diğeri de devletin bütün kademelerindeki kamu görevlilerini gözden
geçirmek ve ihanet şebekesine dâhil olanları tespit etmek. Bu şekilde, 22
binden fazlası Emniyet Genel Müdürlüğü bünyesinde olmak üzere 100 binden fazla
kamu görevlisi kanun hükmünde kararnamelerle ihraç edilmiştir. Hâl böyle
olunca, bütün kamu kurumları, kamu görevlerinin aksamaması için boşalan
kadrolara daha fazla atama yapma ihtiyacıyla karşı karşıya kalmıştır. Yeni
atanan bütün kamu görevlilerinin hakkında da güvenlik soruşturması yapılması
önemli bir ihtiyaç hâline gelmiştir. Bu ihtiyaç, Milliyetçi Hareket Partisi
olarak tarafımızca da gerekli görülmektedir ancak bu sürecin uzaması önemli bir
sorundur, bu konuda makul ve mantıklı bir takvim belirlenmeli, belirlenen süre
içerisinde bu güvenlik soruşturmalarının tamamlanması sağlanmalıdır. Bu konuyla
ilgili olarak bize her gün bir sürü talep gelmektedir. Yine, sosyal medyada da
bu kamu kurumlarına atanan birçok insan bu konuyu konuşmaktadır.
Sayın
Başkan, değerli milletvekilleri; tabii, İçişleri Bakanlığı bütçesini
görüşüyoruz. Konuşmamın bu bölümünde, İçişleri Bakanlığına bağlı kuruluşlarla
ilgili bazı değerlendirmelerimizi sizlerle paylaşmak istiyorum. Sayın İçişleri
Bakanının Plan ve Bütçe Komisyonundaki sunumu sırasında hiç yer vermediği Kamu
Düzeni ve Güvenliği Müsteşarlığı bulunmaktadır. Bu kurumun, bir dönem “çözüm”
adlı çözülme sürecinin sekretaryasını yaptığını biliyoruz; şimdilerde ne iş
yaptığı, ne işe yaradığı tarafımızca bilinmemektedir. Bu bakımdan, bu kuruma
ihtiyaç olmadığını ve kapatılmasının daha yararlı olacağını düşünmekteyiz.
Değerli
milletvekilleri, mahallî idarelerle ilgili değerlendirmemi Bütçe Kanunu’nun
10’uncu maddesi üzerinde yapacağım konuşmada detaylandıracağım ancak bu bölümde
bütünşehir yapılanmasıyla ilgili birkaç cümleyi de sizlerle paylaşmak
istiyorum. Bütünşehir uygulaması bir derebeylik sistemidir. Bazı belediyelere
kayyum atanarak, bazı belediye başkanları istifa ettirilerek bu sıkıntı
çözülemez. Köylerimiz yok olmuştur, beldelerimiz yok olmuştur, ilçelerimiz de
yok olma yolundadır. Bu derebeylik yasasının, muhakkak, Milliyetçi Hareket
Partisi olarak verdiğimiz kanun teklifi çerçevesinde ele alınıp düzeltilmesi
gerekmektedir. 
Sayın
Başkan, değerli milletvekilleri; 15 Temmuzdan sonraki düzenlemelerle Jandarma
ve Sahil Güvenlik Komutanlıkları da doğrudan İçişleri Bakanlığına bağlanmıştır.
Dolayısıyla, Emniyet Genel Müdürlüğü, Jandarma Genel Komutanlığı ve Sahil
Güvenlik Komutanlığı arasında iş birliği ve koordinasyonu sağlamak daha da
kolaylaşmıştır, esasen bu güzel de bir gelişmedir. Ancak yaşanan 15 Temmuz hain
darbe girişimi sonucu İçişleri Bakanlığına bağlı bütün güvenlik ve istihbarat
birimlerimiz ciddi yara almıştır. 
Şimdi,
yapılması gereken önemli işler vardır. Öncelikle, eksilen kadrolar, liyakati,
ehliyeti ve devlete sadakati esas alan bir mantıkla süratle doldurulmalıdır.
İstihbarat birimleri güçlendirilmelidir, bu birimlerin içerisindeki FETÖ/PDY
artıkları başta olmak üzere, devlete sadakat noktasında sıkıntısı olan bütün
paralel devlet yapılanmaları temizlenmelidir. Toplumun huzurunu sağlamakla
görevli olan bu güzide birimlerimizin içerisinde yeni paralel devlet
yapılanmaları oluşumlarına izin vermeme konusunda gerekli tedbirler sürekli
hâle getirilmelidir. Bütün güvenlik birimlerinde çalışan personelin maaş ve
özlük hakları eşitlenmelidir. Mesela, Jandarma Özel Harekât ile Polis Özel
Harekât arasındaki özlük hakları bakımından fark kalmaması lazım, il emniyet
müdürlerimiz ile il jandarma komutanlarımız arasında fark kalmaması lazım.
Polislerimizin 3600 ek gösterge sorunu Milliyetçi Hareket Partisinin seçim
beyannamesinde yer aldığı gibi muhakkak çözülmelidir. Uzman jandarmalarımızın
önemli sorunları vardır. Uzman jandarmaların askerî eğitimleri hizmetten
sayılmalıdır, aynı işi yapan silah arkadaşları gibi bu kahramanlarımızın da
mali ve sosyal hakları diğer meslektaşlarıyla aynı konuma getirilmelidir. Son
dönemde şehadete ulaşan uzmanlarımızdan bir kısmı kendilerini savunacak
silahları olmadığı için şehit olmuştur. Bu sebeple bu kardeşlerimizin zatî
silahları hususu muhakkak çözülmelidir; artık bu bir sorun olmaktan çıkmış, ölüm
kalım meselesi hâlini almıştır. Yine bu kardeşlerimizin bir başka sorunu da
sözleşmelerinin sona ermesi durumunda işsiz, aşsız ortada kalmalarıdır. Her ne
kadar kanunen uzman çavuşlarımızın başka kurumlara atanması mümkün ise de bu
atanma şartlarını haiz binlerce uzman çavuşumuzun işsiz olarak ortada dolaştığı
bir realitedir. 
Değerli
milletvekilleri, özellikle Emniyet teşkilatında çalışan sivil memurlarımız
teşkilatın üvey evladı konumundadır. Bize ulaşan bilgilere göre, son bir ay
içerisinde Emniyet teşkilatımızda çalışan 3 sivil memurun intihar ettiği de
düşünülürse sivil memurlarımızın sorunlarının masaya yatırılması ve sağlıklı
bir çözüme kavuşturulması önem arz etmektedir. 
Bugüne
kadar sivil memurların önünü açacak herhangi bir görevde yükselme sınavı
yapılmamıştır. Diğer Emniyet personelinin yararlandığı yıpranma, ek ödemeler ve
taltiflerden yararlanmalarının önü açılmamıştır. Bundan sonrası için sivil
memurlara da Emniyet teşkilatının öz evlatları olduğunu hissettirecek bir
şekilde davranılması gerektiğine inanıyoruz. 
Diğer
yandan, terörle mücadele konusunda gözünü kırpmadan görevini yapan, çatışmaya
girmiş, yaralanmış ancak yüzde 40’tan az kalıcı engeli olduğu için gazi
sayılmayan gazilerimizin durumunun da çözüme kavuşturulması gerekmektedir.
Bunlara da bir madalya ve emrihak vaki olunca tabutlarının üzerine Türk Bayrağı
örtmeleri çok görülmemelidir. 
Sayın
Başkan, değerli milletvekilleri; emniyet hizmetleri içerisinde sınır güvenliği
her zaman önemli bir yere sahiptir. Son zamanlarda özellikle güney sınırlarımız
başta olmak üzere, sınırlarımızda alınmakta olan fiziki güvenlik tedbirlerinin
yerinde olduğunu düşünüyoruz ve bu uygulamanın süratle bütün kara
sınırlarımızda devreye sokulmasının faydalı olacağına inanıyoruz. Bu konuda
Milliyetçi Hareket Partisi olarak her türlü desteği vermeye hazırız. 
Ancak,
ülkemizin üç tarafının denizlerle çevrili olduğunu unutmamalıyız. Değişik terör
örgütleri tarafından deniz sınırlarımızın da uyuşturucu kaçakçılığı, insan
kaçakçılığı, terör örgütü mensuplarının ve militanlarının ülkemizden
kaçırılması ya da ülkemize getirilmesinde daha yoğun kullanılmaya başladığı
açıktır. Bu sebeple deniz sınırlarımızın güvenliğinin de artırılması
gerekmektedir. 
Bu
manada, Sahil Güvenlik birimlerinin terörle mücadele konusunda eğitimlerinin
artırılması, araç gereç bakımından güçlendirilmesi ve deniz kıyılarımızın
zapturapt altına alınması zorunludur. Öncelikle yaz aylarında turizmdeki
hareketlilikten istifade ederek terör örgütlerinin de deniz yolunu kullanmasını
önlemek amacıyla kıyılarımızı daha iyi kontrol altında tutmamız gerekmektedir. 
Sayın
Başkan, değerli milletvekilleri; son yıllarda güvenlik hizmetleri içerisinde
özel güvenlik birimlerinin payı da hızla artmaktadır. Ancak burada da bu hızlı
gelişmenin içerisinde sağlıksız ve sorunlu bir yapılanmayla karşı karşıyayız.
Bugün özel güvenlik personeli sayısı Emniyet Genel Müdürlüğündeki personel
sayısını geçmiştir, yine özel güvenlik belgesi alan kişilerin sayısı da
neredeyse 1 milyon sınırına dayanmıştır. Özel güvenlik sektörüne baktığımızda
özel güvenlik hizmetinin ucuz ve genç güvenlik personeli gibi algılandığı da
bir gerçekliktir. Özel güvenlik hizmetlerinin sürekliliğinin sağlanması
bakımından ortak sisteme girişin de kontrol altına alınması, sistemin
içerisindeki insanların emekli oluncaya kadar çalışabileceği bir ortamın
oluşması ve diğer güvenlik birimlerimizde olduğu gibi özel güvenlik
birimlerimizin de hizmet içi eğitimlerinin sürekli hâle getirilerek güvenlik
hizmetleri içerisindeki gelişmelere adapte edilmeleri sağlanmalıdır yani bir
defalık sertifika eğitimiyle bu eğitimin geçiştirilmesi yeterli değildir.
Sayın
Başkan, değerli milletvekilleri; Göç İdaresi Genel Müdürlüğüyle ilgili de
birkaç hususa dikkatlerinizi çekmek istiyorum. Maalesef, Göç İdaresi Genel
Müdürlüğü denince aklımıza doğrudan Suriye’den ve başka ülkelerden gelen
mülteciler gelmektedir. Göç İdaresi Genel Müdürlüğü çatısı altında
gerçekleştirilen uygulamalar bu mültecileri sanki Türk vatandaşlığına hazırlar
gibi olmamalıdır, mültecilerin geldikleri ülkelerdeki karışıklıklar bitince
geriye dönecekleri şekilde hazırlanması daha doğru olacaktır. Yine, aynı
şekilde, bu durum devlet politikası hâline de getirilmelidir.
Sayın
Başkan, değerli milletvekilleri; bütün kişisel verilerimizi tutan Nüfus ve
Vatandaşlık İşleri Genel Müdürlüğünün görevleri arasına ehliyet ve pasaport
işlemleri de dâhil edilmiştir. Bu, desteklediğimiz bir gelişmedir ve bu
uygulama sayesinde 5 bin polis ehliyet ve pasaport bürolarından asayiş
hizmetlerine geçmiştir ancak Nüfus Genel Müdürlüğüne bu işi yüklenecek,
kaldıracak yeterli kadro verildiğini söylemek oldukça zordur. Yine, yetkili
sarı sendika yaptığı sözleşmeyle Nüfus çalışanlarının fazla mesai haklarının
yarısını kaybetmesine sebep olmuştur. Nüfus teşkilatının kadro açığının süratle
tamamlanması, çalışanların maaş ve fazla çalışma ücretlerinin ödenmesi
önemlidir. 
Bu
arada bir konuya daha dikkatlerinizi çekmek istiyorum. Son yıllarda yaşanan
telefon dolandırıcılığı hadiselerine göz attığımızda, vatandaşlarımızı arayan
dolandırıcılar savcı, Emniyet görevlisi vesaire gibi birilerinin adını
kullanmakta ancak aradıkları kişilere kendilerine ait bütün kişisel bilgilerini
sayarak aranan kişi üzerinde bir baskı oluşturmaktadırlar. Bu bakımdan, kişisel
verilerin güvenliği konusu her zamankinden daha çok önem arz etmektedir.
Bilindiği gibi, Nüfus idaresi kişisel bilgilerimizi 2 bin civarında kuruluşla
paylaşmaktadır. Bu paylaşımların sınırlarının çok iyi belirlenmesi ve
denetimlerinin de bihakkın yapılması gerekmektedir. 
Sayın
Başkan, değerli milletvekilleri; mülki idare, idare tarihimiz içinde önemli bir
yere sahiptir. 5442 sayılı İl İdaresi Kanunu vali ve kaymakamlarımızın
konumunu, görev ve yetkilerini çok detaylı bir şekilde tanımlamaktadır. Vali ve
kaymakamlarımız Türk devletinin üniter yapısının önemli bir harcıdır,
devletimizin bekası için önemli bir meslek camiasıdır. Aslına bakılırsa, mülki
idare amirlerini en aktif olarak kullanan hükûmetler de AKP hükûmetleri
olmuştur. Örneğin, KÖYDES, BELDES, Köylere Hizmet Götürme Birlikleri gibi yerel
kalkınma programları mülki idare amirleri tarafından yürütülmüş ve bu sayede
mülki idare amirlerimiz Anadolu’muzun önemli hizmetlere kavuşmasında etkin bir
rol oynamıştır, bu konuda da oldukça başarılı olmuşlardır. Yine, 15 Temmuz hain
darbe girişiminin önlenmesi konusunda da ülkemizin dört bir tarafındaki vali ve
kaymakamlarımız ciddi inisiyatif ve sorumluluk almışlar ve o gün bu darbenin
bastırılması konusunda önemli görevler üstlenmişlerdir. Yine AKP hükûmetleri
İçişleri Bakanlığı dışında da mülki idarenin yetişmiş insan kaynağından çokça
istifade etmiştir. Hatta nerede sıkıştılarsa, nerede yetişmiş adam bulmakta
zorlandılarsa oraya bir mülki idare amiri götürmüşlerdir. Son dönemde
belediyelerde görevlendirilen kayyumların tamamının mülki idare amiri olması da
bunun yakın bir örneğidir ancak başta 6360 sayılı Büyükşehir Belediye Kanunu,
694 sayılı Kanun Hükmünde Kararname’nin 187’nci maddesiyle düzenlenen, il
sağlık müdürlerine il içinde personel nakil ve görevlendirme işlemlerini yapma
yetkisinin verilmesi gibi kararlarla mülki idare amirlerinin yetkileri de bu
dönemde her ne hikmetse tırpanlanmaya devam etmektedir. 
Sayın
Bakan, ne üzücüdür ki mülki idarenin yetkilerini tırpanlayan 694 sayılı KHK’nin
altında sizin de imzanız var. Keşke o işe orada müdahale edip bu işi
düzeltebilseydiniz. Bu gibi uygulamalarla mülki idare amirlerinin yetkileri
daraltılmakta, mülki idare amirliği müessesesi adım adım aşındırılmaktadır. Bu
gidiş doğru değildir. Bu gidişe bir “dur” denmesinin zamanı gelmiş,
geçmektedir.
Sayın
Bakanım, bakın, bir şair mülki idarenin hâlini, görüntüsünü nasıl tarif ediyor:
“Kötüye giderken milletin hâli / Güven kapısıdır kaymakam, vali / Mülki amirin
oyman altını / Boynunuza olur bütün vebali / Devletin temel taşıdır onlar /
Askerin, polisin başıdır onlar / Kaygıları millî birlik, bütünlük / Bu yola baş
koyan kişidir onlar / Boşaltman içini, kesmen dalını / Bağlamayın ayağını,
elini / Sokmayın yeter ki siz burnunuzu / Mülki amir korur devlet malını /
Yetişmiş insanlar millî servettir / Vatandaş gözünde vali devlettir / Böyle bir
kurumu gözden çıkarmak / Kasıtlı değilse, kesin gaflettir.”
Evet,
şairin mülki idareye bakışı bu. Umarım siz de mülki idareye bakışınızı
değiştirirsiniz, mülki idarenin erozyona uğrayan gücünü yeniden geriye
verirsiniz.
Yine,
AKP iktidarına kadar geçen sürede mülki idare amirleri her zaman yargı
mensuplarından daha fazla maaş almışlardır. Ancak, geldiğimiz durumda, mülki
idare amirlerinin maaşları da ciddi bir erozyona uğramıştır. Mülki idare
amirlerimiz dört gözle kendilerinin maaşlarını hâkim ve savcılara eşitleyecek
bir babayiğit beklemektedir. Sayın Bakanım, bu babayiğit siz niye olmayasınız?
Bunu bir an önce çözün. 
Bu
duygu ve düşüncelerle, 2018 yılı bütçesinin hayırlı uğurlu olmasını niyaz
ediyorum. 2018 yılının ülkemiz açısından güvenli ve huzurlu bir yıl olması
temennisiyle yüce heyetinizi ve ekranları başında bizleri izleyen aziz Türk
milletini saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Erdoğan.
FİLİZ
KERESTECİOĞLU DEMİR (İstanbul) – Sayın Başkan, bir söz rica ediyorum.
BAŞKAN
– Buyurun Sayın Kerestecioğlu.
IV.- AÇIKLAMALAR (Devam)
8.- İstanbul Milletvekili Filiz Kerestecioğlu Demir’in,
Murat Araç’ın Antalya Emniyet Müdürlüğünde intiharı olayıyla ilgili açıklama
beklediğine ve Cem Küçük ile Fuat Uğur’un bir televizyon programındaki
işkenceyle ilgili ifadeleri nedeniyle savcıları göreve çağırdığına ilişkin
açıklaması
FİLİZ
KERESTECİOĞLU DEMİR (İstanbul) – Bugün haber aldığımız elim bir olay var. İki
buçuk yıldır kayıp olan, babasının Emniyete kayıp başvurusu yaptığı Murat Araç,
Antalya Emniyetinde intihar ettiği söylenerek babasına haber veriliyor. Fakat
ilk önce Gazipaşa İlçe Jandarma perşembe akşamı babayı arıyor ve diyor ki kayıp
başvurusu üzerine: “Sanıyoruz sizin oğlunuz bulundu.” O da teyit etmek için
“Fotoğrafını da bana yollar mısınız? Kendisiyle görüşmek istiyorum.” diyor.
Telefonla kendisiyle görüşüyor, ondan sonra Jandarmadan fotoğrafını da
yolluyorlar ve ertesi sabahsa Jandarmaya baba kalkıyor geliyor Ceylânpınar’dan,
ondan sonra Jandarmaya geçmek istiyor, onlar diyorlar ki: “Bizden Emniyete
teslim edildi, şu anda bizde yok.” Antalya’ya geçiyor, Emniyeti aradığında da
orada kendisine böyle birinin olmadığı söyleniyor ve akabinde de sabah, bu
sabah “Morgda birisi var, o olabilir. Bir cenaze var morgda, gidin teşhis
edin.” deniyor. Baba gidiyor “Fotoğrafta yani yüzünde hiçbir şey yoktu Jandarma
bana fotoğrafını gönderdiğinde.” diyor ama kafası paramparça, her yerinde darp
izleri var ve bu şekilde teşhis ediyor bu ölümü. Şimdi, Sayın İçişleri Bakanı
da buradayken hani bunu bir araştırıp açıklık getirmesini kendisinden
istiyoruz.
Bir
şey daha, müsaade ederseniz, ben ifade etmek istiyorum. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Kerestecioğlu, bir dakika ek süre daha veriyorum.
FİLİZ
KERESTECİOĞLU DEMİR (İstanbul) – Teşekkür ederim.
Şimdi,
gerçekten, bu günlere dönmememiz lazım. Yani bu, bu şekilde gerçekleştiyse çok
vahim bir hadise. Gencecik bir çocuk, 1998 doğumlu Murat Araç. Ben aynı zamanda
şununla ilgili de Meclise ve aslında savcılara bir çağrı yapıyorum: Daha çok
yakın, birkaç gün öncesinde televizyonlardan Cem Küçük ve yanında da Fuat Uğur
bir “İşkence nasıl yapılır?” anlatısı yaptılar. Ve bununla ilgili sadece
Diyarbakır Barosu sağ olsun suç duyurusunda bulundu. Ama buradaki ifadeler
hakikaten korkunç. Diyor ki: “Ya, adamları bir konuştursanıza. Elimizde çok
önemli, üç kritik FETÖ'cü var. Bak, sana, işte, MOSSAD teknikleri anlatayım,
işte, havlu tekniği var, biliyorsun, yüze havluyu atıyor.” gibi ifadeler
kullanıyor.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Yani buna, hani bugünlere döndüysek hakikaten
hepimize yazık. Bu nedenle bununla ilgili de savcıların harekete geçmesi
gerektiğini düşünüyorum.
Teşekkür
ederim.
BAŞKAN
– Peki.
Teşekkür
ederim.
İÇİŞLERİ
BAKANI SÜLEYMAN SOYLU (Trabzon) – Sayın Başkan…
BAŞKAN
- Açıklama mı yapacaksınız?
İÇİŞLERİ
BAKANI SÜLEYMAN SOYLU (Trabzon) – Evet.
BAŞKAN
– Buyurun Sayın Soylu.
Bir
açıklama yapacak Sayın Bakan.
9.- İçişleri Bakanı Süleyman Soylu’nun, İstanbul
Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
İÇİŞLERİ
BAKANI SÜLEYMAN SOYLU (Trabzon) – Özellikle sayın milletvekilinin söylemiş
olduğu konuda bir açıklama yapma zarureti var. Dediğiniz doğrudur yani jandarma
tarafından bir yol kontrolünde aranan bir şüpheli şahıs jandarma tarafından
alınmış, daha sonra Antalya Emniyet Müdürlüğü Teröre gönderilmiştir. Ve o
esnada 2’nci katta Terörde herhangi bir şey yokken… Ailesine haber verilmiş
-çağrılması konusunda ailesinin- emniyet müdürlüğü de bu konudaki gerekli
girişimleri ortaya koymuştur. 2’nci kattan camdan atlamak suretiyle intihar
etme yolunu seçmiştir. Ve dün bütün uğraşılara rağmen -hastaneye kaldırıldı,
kurtarılmak istendi- kurtarılamadı. Yani bu konuda -Allah muhafaza- sizin
söylediğiniz gibi herhangi bir değerlendirme söz konusu değildir.
Orada
böyle bir fotoğraf ortaya koyarsanız bu bizi üzer. Yani on binlerce kişi
gözaltına alınıyor Türkiye'de. Kimisi FETÖ'den, kimisi DEAŞ’tan, kimisi
PKK’dan, kimi DHKP-C’den. Ve benim İçişleri Bakanlığım dönemimde de ondan
önceki dönemlerde de bu olaylar yaşanmıyor. Yani sizin söylediğiniz gibi,
“geçmiş dönemleri hatırlatır olaylar” gibi ifade ederseniz bu konuyla ilgili
biz… Dün Sayın Emniyet Genel Müdürümüze de söyledim, hemen oraya müfettiş gitti
yani bu, nasıl oldu, nasıl gerçekleşti ve nasıl bir dalgınlık esnasında buradan
aşağıya atladı? Bu konuyla ilgili arkadaşlarımız bütün soruşturmaları yapıyor.
Buradaki niyet apaçıktır, aranan bir kişi, ailesine de haber verilerek aslında
kendisi de Antalya’ya çağırılıyor ama maalesef böyle bir… Aranan kişi de olsa,
suçlu da olsa böyle bir müessif olay hepimizi üzer. Onun için gerekli bütün
soruşturmalar, araştırmalar yapılıyor ama olay olduğu andan itibaren bizim
bilgimiz çerçevesinde -gerek Emniyet Genel Müdürümüzün gerek benim gerek
Müsteşarımızın- bu konudaki soruşturmalar da müfettiş marifetiyle
tamamlanacaktır. Biz olayın tüm çerçevesiyle, Jandarma, Emniyet noktasında
böyle olduğunu biliyoruz ve bu konuda da gerekli bütün araştırmalar yapıldıktan
sonra değerlendirmeler yapılacaktır. 
Emniyet
Genel Müdürümüz de hatırlattı, son zamanlarda şöyle bir istihbarat var, buna
ait bizim de birtakım tedbirlerimiz söz konusu: Özellikle PKK terör örgütü
“Yakalanacağınız zaman bu konuda böyle davranın.” diye gerek telsiz
görüşmelerinden gerekse de bizim özellikle Bingöl Şenyayla’da yakalamış
olduğumuz, bizim “kütüphane” diye nitelendirdiğimiz 552 bin dijital belgede net
bir şekilde okuduğumuz bir değerlendirmesi var ve bunlar yeni. Mesela İzmir’de
polisin kuşattığı bir PKK terör örgütü mensubu biliyorsunuz boğazını kesti
kendisi ve polis arkadaşlarımız onu hastaneye yetiştirdiler ve hayatını
kurtardılar; teslim olmamak için boğazını kesti. Tabii, bu talimat hangi örgüt
mensubuna ne kadar ulaşmıştır, bunu bilemeyiz ama böyle bir talimatın da
varlığını arkadaşlarımıza biz ilettik, bu konuda gayet tedbirli olmaları lazım
geldiğini de kendilerine, kendi talimatlarımızla beraber ortaya koyduğumuzu
ifade etmek isterim.
FİLİZ
KERESTECİOĞLU DEMİR (İstanbul) – Sayın Başkan, çok kısa bir şey…
BAŞKAN
– Buyurun Sayın Kerestecioğlu. 
10.- İstanbul Milletvekili Filiz Kerestecioğlu Demir’in,
İçişleri Bakanı Süleyman Soylu’nun yaptığı açıklamasındaki bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – Sayın Bakan, benim gençliğim 12 Eylülde ve
sonrasında geçti. Gerçekten, emniyet, bütün bu şaibelerden uzak durmak için,
özellikle kendi himayesinde olan insanların ciddi bir şekilde korumasını
üstlenmek durumunda olan bir kurumdur. Yani hiçbir yerinden kuş uçurtulmayan,
hani bazen insanlarla nezarette görüşmeye gittiğinizde dahi böyle yanına
yaklaştırılmayan bir yerdir. 
Şimdi,
bu son yaptığınız açıklamada, siz bunu bir bilgi olarak yapmış olabilirsiniz,
gerçekliği de olabilir ama aynı zamanda, bence riskli bir açıklamadır, aynı
şeyi emniyet görevlilerine de yapmanız gerekir çünkü bu açıklamanız, aynı
zamanda, bu tür olabilecek her olayda, “Zaten böyleydi, örgüt böyle diyordu.”
gibi şeyleri de getirebilir. Bunu samimiyetle söylüyorum yani önemli olan o
zamanlara dönmemektir.
BAŞKAN
– Teşekkür ederim Sayın Kerestecioğlu.
İÇİŞLERİ
BAKANI SÜLEYMAN SOYLU (Trabzon) – Bununla ilgili bir cümle söylemek
durumundayım.
BAŞKAN
– Sayın Soylu, buyurun. 
İÇİŞLERİ
BAKANI SÜLEYMAN SOYLU (Trabzon) – Bundan çok yakın bir zaman önce, bir DEAŞ
mensubunu yakalayan polis ekibimiz, Vatan Caddesi’ndeki İstanbul Emniyet
Müdürlüğüne DEAŞ mensubunu getirdi. Bir anlık dalgınlıkla DEAŞ mensubu Emniyet
görevlimizi, polisimizi şehit etti. 
Şimdi,
bunu meşrulaştırmak için böyle bir şeyi söylemek son derece yanlıştır, böyle
bir şey söylemeyiz, tam tersi “Bu tip yaklaşımlar var, bu tip yaklaşımlara
karşı tedbirlerinizi en üst şekilde alın.” diye bizim talimatlarımız söz
konusu, bunu burada ifade etmek için söyledim.
FİLİZ
KERESTECİOĞLU DEMİR (İstanbul) – Ve bağımsız adli tıp incelemeleri de gerek.
BAŞKAN
– Teşekkür ederim.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN – Şimdi Milliyetçi Hareket
Partisi Grubu adına ikinci olarak Kahramanmaraş Milletvekili Fahrettin Oğuz Tor
konuşacaklar. 
Buyurun Sayın Tor. (MHP
sıralarından alkışlar) 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; Çalışma ve Sosyal Güvenlik Bakanlığı ve ilgili kuruluşlar
bütçeleri üzerinde Milliyetçi Hareket Partisi adına söz aldım. Bu vesileyle
Genel Kurulu ve bizleri izleyen değerli vatandaşlarımızı saygılarımla
selamlıyorum. 
Değerli
milletvekilleri, 2018 bütçesinin, atanamayan öğretmenlerimize, atanamayan
sağlıkçılarımıza, mühendislerimize, teknik elemanlarımıza, üniversite, lise
mezunlarımıza, kısaca işsizimize iş, hastalarımıza şifa, borçlularımıza ödeme
kolaylığı, dardaki vatandaşlarımıza geçim kolaylığı, gurbetçilerimiz için şanla
şerefle Türk olmanın gurur ve şuurunu yaşamalarına ve yaşatmalarına, terörün,
yolsuzluğun, israfın, ayrımcılığın son bulmasına, milletimizin birlik ve
beraberliğine, barışa, huzura, hoşgörüye, engelli vatandaşlarımız için engelsiz
bir yaşama vesile olmasını diliyorum; son aşamaya geldiği ifade edilen taşeron
işçilerine kadro çalışmalarının, hak, hukuk, adalet, eşitlik ilkelerine uygun
olarak, birine kadro verilirken diğerini mahrum bırakmadan, kimsenin mağdur
edilmediği bir şekilde çalışma barışına da katkı sağlayacak bir çalışmayla bir
an önce Meclise getirilmesine ve fazla bekletilmeden kanunlaşmasına da vesile
olmasını diliyorum. 
Değerli
milletvekilleri, bütçe, fonksiyonu itibarıyla kamu kaynaklarının elde edilmesi
ve kullanılması olduğuna göre, kaynakların elde edilmesinde ve kullanılmasında,
dağıtılmasında Hükûmetin hak, hukuk, adalet ve eşitlikten ayrılmaması en büyük
dileğimizdir. 
Çalışma
hayatının, sosyal güvenlik sisteminin çok sayıda ve önemli problemleri vardır.
Bu yirmi dakikalık kısa süre içerisinde bunları başlıklar hâlinde bile saymamız
mümkün olmayacaktır. Bu sebeple ben birkaç konuyu dikkatlerinize sunmak
istiyorum. 
Değerli
milletvekilleri, Sayıştay raporlarında yer alan çok ciddi ve vahim tespitlerden
bahsetmeyeceğim. İncelendiğinde görüleceği üzere Sayıştay raporları Çalışma ve
Sosyal Güvenlik Bakanlığı, Sosyal Güvenlik Kurumu açısından maalesef en hafif
deyimiyle, üzülerek söylüyorum, çok ciddi, üzücü tespitlerle doludur.
Kurumsallaşmış yapıların olduğu modern toplumlarda bir kurum hakkında böyle bir
denetim raporu düzenlenemez, düzenlenirse o kurum kapatılır. Acı olan,
Sayıştayımızın kıymetli denetim elemanlarının büyük emeklerle hazırladıkları bu
raporlardan ders alınmamasıdır.
Çalışma
ve Sosyal Güvenlik Bakanlığının 2016 yılı raporunda yer alan birkaç bulgudan
bahsetmek istiyorum. Birincisi, katılım öncesi yardım aracı kapsamında
kullandırılan fonlar, Çalışma ve Sosyal Güvenlik Bakanlığı muhasebe işlemleri
ve mali tablolarında yer almamaktadır, mali tablolar doğru bilgi sunmamaktadır.
İşçi ücretlerinden ceza olarak kesilen paraların muhasebeleştirilmesinde,
harcanmasında ve raporlanmasında 5018 sayılı Kanun hükümlerine uyulmamıştır.
Değerli
milletvekilleri, Sosyal Güvenlik Kurumu 2016 yılı Sayıştay Başkanlığı Denetim
Raporu ise tek kelimeyle bence fecaattir. Raporda her biri birbirinden önemli
29 bulgu yer almaktadır. Bu bulgulara göre, sorumluluk mevkisindekilerin
gözlerine uyku girmemesi gerekir. Kısaca rapor “Saldım çayıra, Mevla’m kayıra.”
diyor, açık gerçek budur. “Neden?” derseniz, bu kurumun 2016 sonu itibarıyla
icraya intikal etmemiş ve yapılandırma başvurusu yapılmamış 1/A kapsamında 25,5
milyar lira, 1/B kapsamında 13,3 milyar lira, yapılandırma kanunlarına göre
1/A, B, C kapsamında 36,8 milyar lira, yine 2016 sonu itibarıyla icra takibinde
toplam 45,1 milyar lira tutarında kurum alacağı vardır. 
Örnek
çok. Sadece, geçici bir hesap olan emanetler hesabında dahi 2014 yılında 8,8
milyar lira, 2015 yılında 8,3 milyar lira, 2016 yılında ise 13,9 milyar lira
tutarında bakiye mevcuttur. Hatta mahsup edilmesi muhtemel ve mümkün bulunan
on-line banka tahsilatlarının dahi mahsup edilmeksizin emanet hesaplarında
bekletildiği görülmüştür. Bunun tutarı ise 2 milyar liranın üzerindedir.
Kıymetli
arkadaşlar, ben bin liradan bahsetmiyorum veya raporlar 100 bin liralardan,
milyonlardan bahsetmiyor, 10 milyarlarca lira kurum alacağından bahsediyor. 
Değerli
milletvekilleri, biz 5 milyar lira kredi için yabancıya el açıyoruz. Yabancıya
el açmamıza gerek yok. SGK’nin alacağını yarıya indirelim, çeyreğe indirelim,
yeter diyorum. Niye derseniz; 2016 sonu itibarıyla 5 milyar liradan fazla para
kurum alacağı şüpheli hâle gelmiştir. Zaman aşımıyla ilgili tablolarda hiçbir
bilgi yoktur. Böyle giderse daha da artacaktır. SGK’nin icrada 45,1 milyar lira
parası yatmaktadır. Bugün Sosyal Güvenlik Kurumunun toplam alacağı 120 milyar
liraya yaklaşmıştır kıymetli arkadaşlar. Burada Sayıştayın her bir bulgusu
içinizi acıtacak mahiyettedir. Hangi birini söyleyeceksiniz, anlatılması,
değerlendirmesi günler alır. Geçiyorum ve sonuç olarak diyorum ki: Tabiri
caizse SGK ölmüş, ağlayanı yok görünümündedir. Okuyanlar, raporları
anlayacaktır. 
Değerli
milletvekilleri, bir anekdot: Erzurumlu hocaya eşi hamile olan bey “Neyimiz
olacak?” diye sormuş, hoca “Gayet basit, Allah vekil, ya oğlan olacak ya kız.”
demiş. Niye böyle oluyor, niye alacaklar birikiyor, takip edilmiyor, şüpheli
hâle geliyor? Ben de gayet basit diyorum. Onu da açıklayayım: Bakınız, SGK’nin
Eylül 2017 itibarıyla toplam 27.521 personeli görev yapmaktadır. Bunların yüzde
77’sine karşılık gelen 21.056’sı yükseköğrenimlidir. 17 binden fazla kişinin
memuriyet kıdemi on yıldan fazladır. İçlerinden 278’i yüksek lisans, 8’i
doktora derecelidir. İçlerinde eli öpülesi, çalışkan, dürüst, fedakâr
yüzlercesi vardır. İçlerinde Türkiye'nin en iyi işvereni, muhasebecisi,
tahsisçileri mevcut olduğu hâlde çoğu Ankara’da dayı bulamadığı için unvan
alamamışlardır. Mevzuattan bihaber birçok kişi sınavsız yükseltilirken bunların
emekleri boşa çıkmıştır. Sonuç: Heyecan, moral, motivasyon dip yapmıştır. Bu
durumda, dar anlamda, SGK’nin açığının 34 milyar lirayı bulması gayet normaldir
diyorum. Ne ekerseniz onu biçersiniz. Bunları, otuz yıla yakın bu kurumda
çalışan, yakinen bilen biri olarak söylüyorum, gerçek budur, heyecan dip
yapmıştır.
Sayın
Bakan, şimdi size, yaptığınız bir atamadan çok kısa bahsedeceğim. Bu, heyecanın
neden dip yaptığı hakkında bir fikir verebilir sanıyorum. Örneğimizde,
atamasını yaptığınız kadın kardeşimizin toplam on yıl civarında hizmeti vardır.
SGK’ye beş, altı ay önce Jandarma Genel Komutanlığından naklen gelen
kardeşimizin unvanı memurdur. Bir ay önce SGK’nin Hizmet Sunumu Genel
Müdürlüğüne daire başkanı olarak atadınız. Hizmet Sunumu Genel Müdürlüğü ki
diğer görevleri yanında, bilgisayar yazılım ve donanımı gibi bilişim
hizmetlerini yerine getiren teknik bir genel müdürlüktür. Siz, burada yıllardır
çalışan, uzmanlaşan, unvan bekleyenleri dışlarsanız onlar da sizi dışlar
diyorum; hatta daha da ileri giderek söylüyorum ki emin olun size beddua
ederler, benden söylemesi. Tabii, bu kardeşimizi on yılını doldurur doldurmaz
memuriyetten daire başkanlığına sıçrattığınıza göre sıradan birisi de olmasa
gerekir. Başka örnekler var mıdır? Çoktur. Böyle olunca elbette SGK de geriye
gidecektir.
Değerli
milletvekilleri, 2018 yılı bütçe açığının bir önceki yıla göre yüzde 6,9
artışla 65,9 milyar TL’ye ulaşması öngörülmüştür. 2017 yılı tahmini 46,9 milyar
liraydı. 2017 yılında gerçekleşme tahmini 61,7 milyar liradır. 2017 yılında
tahminde 15 milyar lira yanılma vardır. 2018 yılı gerçekleşme tahmini ise 65,9
milyar TL’dir. Sonuç: Bütçe açıkları ciddi rakamlara ulaşmıştır. Faiz
harcamaları da her geçen yıl artmaktadır. 2018 yılında 71,7 milyar olarak
tahmin edilmektedir. Bütçe açıkları, faiz harcamaları çok büyük rakamlardır.
Çok
önemli diğer bir konu, Sosyal Güvenlik Kurumunun açıklarıdır. Açık 2015
yılından bu yana üç kat artmıştır. 2016 yılında toplam açık 20,3 milyar TL
iken, 2017 yılının ilk sekiz ayında toplam 21,5 milyar TL açık vermiştir, 2017
tahmini aşılmıştır, yıl sonu itibarıyla 32 milyar TL’yi aşması kuvvetle
muhtemeldir, 2018 yılında 34 milyar liraya yükselecektir. Sosyal Güvenlik
Kurumu açıkları yani kara delik gittikçe büyümektedir. Nüfusun yaşlandığı da
hesaba katılırsa belki de en önemli, en önce çözmemiz gereken konu Sosyal
Güvenlik Kurumu açıklarının azaltılmasıdır. Sürdürülmesinde ciddi sıkıntılar
olan sosyal güvenlik sisteminin gelir-gider dengesinin gün geçtikçe bozulması
bütçe dengeleri açısından da alarm vermektedir. KİT finansman dengesi 2016
yılında 8,4 milyar lira, 2017 yılında 2,8 milyar lira fazla vermişken 2018
yılında 5,3 milyar lira açık beklenmektedir. 
Değerli
milletvekilleri, sermaye giderleri 2017 yılında 70,5 milyar lira öngörülmüşken
2018 yılında öngörülen miktar 69,8 milyar liradır. Yatırım bütçesinin artmaması
hoş değildir. Kısaca, bütçe açığı 66 milyar, faiz gideri 70 milyar, sosyal
güvenlik sistemine aktarılan 34 milyar, KİT’ler için 5,3 milyar, topladığımızda
175 milyar lira, buna karşılık yatırım bütçemiz 70 milyar lira; acı olan bu.
İşimiz zordur. Böyle devam ederse işsizliği önleyemeyiz, kredi borcunu ödeyemeyen
kişi sayısı, karşılıksız çek sayısı, protesto edilen çek sayısı ayrı ayrı
milyonları geçecektir. Peki, ne yapılmalıdır? Yapılacak şey çok çalışmaktır,
çok tasarruf etmektir, işi ehline vermektir, geçmiş yıllarla mukayese yaparak
övünmemektir, nihayet herkes görevini yapmaktadır, hamaset yapmamaktır, haktan
hukuktan, adaletten ayrılmamaktır, gerçeklerle yüzleşmektir.
Değerli
milletvekilleri, 2016 yılında asgari ücret 1.300 liradır. 2017 yılında, bu,
1.404 liraya çıkmıştır, artış 7,9’dur yani 8 diyelim. 2017 yılında enflasyon
bir önceki yılın aralık ayına göre yıllık yüzde 12,8 oranında gerçekleşmiştir.
Aralık ayı enflasyonu yüzde 1’in altında bile çıksa aralık ayı dâhil bir önceki
yılın aynı ayına göre yıllık enflasyonun yüzde 12’den aşağı olmayacağı kesindir.
2017 yılında asgari ücretteki artış yüzde 8, on bir aylık enflasyon yüzde 13;
enflasyon asgari ücreti tuş etmiştir, gerçek budur. Dar gelirlileri çok daha
fazla etkileyen sektörlerdeki fiyat artışı çok daha yüksektir. Gıdadaki bir
aylık artış Ocak 2017’de yüzde 6,7; giyim ve ayakkabıda Nisan 2017’de yüzde
9,13; Ekim 2017’de yüzde 11,51 olarak gerçekleşmiştir. 
Son
çıkan torba yasayla bazı vergilerin artırılması, akaryakıt ve döviz kurlarının
fiyatlarının yükselmesi ve diğer etkenler birlikte değerlendirildiğinde
enflasyondaki artışın devam edeceği görülmektedir. Asgari ücretle çalışanlar
tahmin edilmeyen veya yanlış politikalar nedeniyle yüksek çıkan enflasyonun
ceremesini çekmişlerdir 2017’de.
Başbakan
Yardımcısı Mehmet Şimşek’in ifadesine göre, enflasyondaki yükselişin daha çok
gıda fiyatlarından kaynaklandığı göz önüne alınırsa, düşük ücretle çalışanlar
bakımından durum çok kötüdür. Vergiler ve akaryakıt fiyatlarındaki artışlar
2018 yılına yansıyacaktır. Hane halkı, firma ve ülkenin toplam borcu artmaktadır.
2017 sonu itibarıyla banka kredileri ve kredi kartı borçlarını ödeyemeyenlerin
sayısının 1 milyonu bulacağı dikkate alındığında, 2018 yılında asgari ücretin
yüzde 20’nin üzerinde artırılması gerekmektedir. Bu yapılmadığı takdirde gelir
dağılımı asgari ücretle çalışanlar bakımından aleyhine daha da bozulacaktır. 
Sayın
Bakan, Asgari Ücret Tespit Komisyonunun 1 Aralık 2017 tarihinde ilk
toplantısını yaptınız. Hafta sonu Ankara’nın üç beş değişik semtinde dolaştım.
Burada semt ismi vermiyorum ama biliniz ki iki üç odalı bir yerin aylık kirası
700-800 liradan aşağı değildir. Arka cephe, güneş görmeyen, zemin kat 2 artı 1
yerler bile 600-650 TL’den az değildir. Bu sebeple, ilk toplantıda “İşçi ve
işverenlerden fedakârlık bekliyoruz.” beyanınızdan “işçi” bölümünü çıkarmanızı
bekliyoruz. Yükselen enflasyonla hayat pahalılığı sürekli artarken, aldığı
1.404 lira maaşla kira veren, çocuk okutan, elektrik, doğal gaz, pahalı su
ücreti ödeyen ücretli zaten geçinemezken nasıl fedakârlık yapacaktır? Bıçak
kemiğe dayanmıştır, kemerde sıkacak delik kalmamıştır. Lütfen bunu görün, duyun
diyorum. 
Değerli
milletvekilleri, kıymetli arkadaşlar; Anayasa’mızın 5’inci maddesi devletin
temel amaç ve görevlerini, 49’uncu maddesi çalışma hak ve ödevini, 55’inci
maddesi ise ücrette adaletin sağlanmasını düzenlemiştir. Bir bütün olarak
baktığımızda, devlet, çalışanların hayat seviyesini yükseltmekle; çalışma
hayatını geliştirmek için, çalışanları, çalışmayı desteklemekle ve çalışma
barışını sağlamak için gerekli tedbirleri almakla görevlidir. Çalışanların
yaptıkları işe uygun, adaletli bir ücret elde etmeleri ve sosyal yardımlardan
yararlanmaları için gerekli tedbirleri almakla görevlidir. 
Taşeron
işçilerinin ücretleri düşük ve adil değildir, yasal yardımlardan
yararlanamazlar. Ücret ve çalışma şartları hayat seviyelerini yükseltmek, insan
olarak maddi ve manevi varlıklarının gelişmesi için asla yeterli değildir. İş
güvenceleri iki dudağın arasındadır, iş güvenceleri yoktur. Bu iş yerlerinde
çalışma barışı sağlanamamıştır. Bunlara başka ilaveler de yapmamız mümkündür.
Bu düzen Anayasa’ya uygun bir çalışma düzeni değildir; bunun adı -Milliyetçi
Hareket Partisi deyimiyle- örgütsüzlüğü, güvencesiz çalışmayı, kayıt dışılığı
ve kuralsızlığı tetikleyen; insan onuruna yaraşır düzgün iş tanımını yok sayan,
çalışma hayatının dengelerini bozan işçi çalıştırma düzenidir. İşte bunun için
Milliyetçi Hareket Partisi olarak “Köleliği andıran işçi çalıştırma düzenidir.”
olarak tanımladığımız bu konuda, devletin asli ve sürekli hizmetlerinde çalıştırılan
taşeron işçilere kadro verileceğini taahhüt ettik. 
Başka
bir taahhüdümüz de geçici, mevsimlik ve kampanya işlerinde çalışanların
yaşadığı sorunların çözüme kavuşturulmasıdır. Her ne kadar, Adalet ve Kalkınma
Partisi, dün, köleliği andıran işçi çalıştırma düzeninin ortadan kaldırılmasını
seçim beyannamelerinde taahhüt etmese de bugün geldiği noktayı çok önemsiyor ve
destekliyoruz. Diyoruz ki: Milliyetçi Hareket Partisi, köleliği andıran işçi
çalıştırma düzeninin kaldırılması için size her türlü desteğe hazırdır. Ancak
Sayın Cumhurbaşkanı ve Sayın Bakanın açıklamalarına göre, genel ve katma
bütçeli idareler ile belediye ve il özel idarelerinde çalışan taşeron işçileri
4/B’li olarak kadroya alınacaktır, ifade edilen toplam sayı 850 bin-950 bin
civarındadır. 
Sayın
Bakan, güvenlik soruşturmasına evet diyoruz ancak sözlü sınav çok tehlikelidir.
Sözlü sınav demek, torpil demektir. Şimdiye kadar yapılan uygulamalara
baktığımızda, sözlü sınavın ciddi kayıplara yol açtığı şeklinde ciddi iddialar
vardır. 
Değerli
arkadaşlar, Hükûmet yetkililerinin açıklamaları arasında KİT’lerde çalışan
taşeron işçilerin de kadroya alınacağı yer almamıştır. Yansıyan bilgilere göre,
KİT’lerde çalışanlar bu haktan istifade edemeyecektir. Bu çok haksız bir
durumdur. İnşallah yanılırız, yanılmaktan da şahsen seviniriz. 
Ancak
biz, Sayın Cumhurbaşkanının “Bu işte taşeron olmaz.” beyanını önemsiyoruz.
Toplam 850-950 bin kişiye kadro verilirken KİT’lerde çalışanları ayırmak, başta
Anayasa’nın eşitlik ilkesine aykırı olacaktır. EÜAŞ’te, PTT’de, TCDD’de,
öğretmenevleri ve akşam sanat okullarında vekil imamların, sağlıkçıların, diğer
KİT’lerde aynı işi yapan, aynı odada, aynı mekânda çalışanların farklı
işlemlere tabi tutulması asla hakça değildir, kabul edilemez. 
Konuya
emek olarak baktığımızda, KİT’lerde çalışanlar bizzat doğrudan üretim
süreçlerinde yer aldıkları için daha yoğun emek sarf etmektedirler. Biz hiçbir
ayrım yapılmadan tüm taşeron işçilerine kadro verilmesi gerektiğini, KİT’lerin
ayrılmasının hak ve adalete, hakkaniyet ve ahlaka uygun olmayacağını
düşünüyoruz. KİT’lerde toplam 40 bin civarında taşeron işçisi olduğu göz önüne
alındığında, KİT çalışanlarının sayısı kadro verilecek toplam sayının ancak
yüzde 5’i mertebesindedir.
(Mikrofon
otomatik cihaz tarafından kapatıldı)
FAHRETTİN
OĞUZ TOR (Devamla) – Tamamlayayım Sayın Başkan.
BAŞKAN
– Tamamlayın lütfen Sayın Tor, bir dakika ek süre veriyorum size de.
FAHRETTİN
OĞUZ TOR (Devamla) – Devletimiz büyüktür. Devlete düşen hak ve hakkaniyete
uymaktır, adalete uymaktır. Devlet birilerine kadro verirken birilerini mahrum
bırakamaz. Kaldı ki KİT’lerde çalışan taşeron işçileri bu ülkenin kalkınmasına,
üretimine önemli katkılar sağlayan, fedakâr arkadaşlarımızdır. KİT’lerde
çalışanların bu imkândan mahrum edilmesi toplumsal barışa ve huzura da katkı
sağlamayacaktır. Çalışma ve Sosyal Güvenlik Bakanının ve Hükûmet yetkililerinin
Sayın Cumhurbaşkanının konuyla ilgili beyanını önemsemelerini bekliyoruz.
Genel, katma bütçeli idarelerde, belediyelerde, il özel idarelerinde taşeron
olmazsa, Cumhurbaşkanının deyimiyle, KİT’lerde de taşeron olmaz. KİT’lerde
çalışanlara kadro verilmemesi yasanın ölü doğmasına, binlerce emekçinin mağdur
olmasına, toplumsal barışın bozulmasına sebep olacaktır. 
Bu
ve diğer birçok sebeple, MHP olarak dilek ve temennimiz, KİT’lerde çalışan
taşeron işçilerine de kadro verilmesidir çünkü hiçbir işçimiz köleliği andıran
bu çalıştırma düzenine layık değildir diyorum, saygılar sunuyorum. (MHP ve CHP
sıralarından alkışlar)
BAŞKAN
– Teşekkür ederim Sayın Tor.
Milliyetçi
Hareket Partisi Grubu adına üçüncü olarak Adana Milletvekili Sayın Mevlüt
Karakaya konuşacaklar. (MHP sıralarından alkışlar)
Buyurun
Sayın Karakaya. 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
2018 Yılı Merkezi Yönetim Bütçe Kanunu Tasarısı’nın Devlet Personel Başkanlığı,
Türkiye ve Orta Doğu Amme İdaresi Enstitüsü ile Mesleki Yeterlilik Kurumu bütçeleri
üzerine Milliyetçi Hareket Partisi Grubu adına söz almış bulunuyorum. Genel
Kurulu ve aziz Türk milletini saygıyla selamlıyorum.
Çalışma
ve Sosyal Güvenlik Bakanlığı bünyesinde faaliyet gösteren en önemli kurumlardan
bir tanesi Devlet Personel Başkanlığı. Devlet Personel Başkanlığının işi
gerçekten çok zor, zor bir görevi var çünkü bugün itibarıyla ülkemizde memur,
işçi, sözleşmeli personel, geçici personel statüsünde çalışan 3 milyon 341 bin
kamu çalışanı mevcut. Üzülerek ifade ediyorum ki 3,5 milyona yakın olan kamu
çalışanlarımızın neredeyse tamamına yakını mutsuz, sorunlu ve rahatsız durumda.
Bunun nedeni ise sistemdeki kronikleşmiş bazı sorunlardır. Öncelikle mevcut
sistemimizdeki bozuklukları dile getirmek istiyorum, tabii bunların tamamını
buradan saymak bu kısıtlı süre içerisinde elbette mümkün değil. 
Değerli
milletvekilleri, ülkemizde çalışma hayatına baktığımızda kamu personelinin işe
girme aşamasından başlayarak emekliliğe kadar hatta emekli olduktan sonra bile
adaletsiz bir sistemin içerisinde yer aldığını hepimiz biliyoruz. Öncelikle işe
girişlerinde, özellikle de mülakat aşamasında objektif kriterlerin belirlenmediği
ve birçok gencimizin haklarının yenildiği yaygın bir kanaattir. İlerleme ve
yükselmede liyakat yerine kayırmacılığın yaygın olarak uygulandığı
malumlarınızdır. Kamu personelinin maaşları yetersizdir. Çoğunun elde ettikleri
gelir yoksulluk sınırının maalesef altındadır. Ayrıca çalışanlar arasında büyük
bir ücret adaletsizliği söz konusudur. Birçok kurumda kamu çalışanlarına
mobbing, taciz, tehdit ve yıldırmaya dayalı haksızlık ve adaletsizlikler
yapılmaktadır. Özellikle bu mobbing uygulaması, bununla ilgili bazı yasal
düzenlemeler, mevzuata ilişkin birtakım düzenlemeler yapılmış olmasına rağmen
yine yoğun bir şekilde kamu kurumlarında devam etmekte ve bunlar sistematik
olarak da bazı siyasi görüş ya da gruplar adına maalesef devam ettirilmektedir.
Tüm bu zorluklara rağmen çalışmaya devam eden ve emekliliğe hak kazanan
çalışanlarımızın asıl sıkıntısı ise emekli olduktan sonraki durumları.
Çalışırken aldığı maaşla bile zor geçinen kamu çalışanlarının emekli olduktan
sonra maaşları yarıya kadar düşmekte ve ciddi bir geçim sıkıntısı
yaşamaktadırlar. 
Değerli
milletvekilleri, tabii, bu saydığım örnekler tüm kamu çalışanlarının
yaşadıkları ortak sorunlar. Tabii, tüm istihdam türlerinin kendisine has da
farklı farklı, kendilerine özgü, özel sorunları da var; bunlara elbette burada
giremeyeceğiz. 
Yine,
kamu çalışanlarının dışında tabii, diğer alanlarda da çalışma hayatıyla ilgili
çok ciddi sorunlarımız var. Biraz önce, Milliyetçi Hareket Partisi Grubu adına
söz alan Kahramanmaraş Milletvekilimiz Fahrettin Oğuz Tor Bey bunların önemli
bir kısmına değindiler, tekrar olmaması açısından buralara girmek istemiyorum.
Bu noktada yine, kamu çalışanlarıyla alakalı olarak çok elzem gördüğümüz
çalışma gruplarının bazılarının sorunlarını dile getirmek istiyorum. Biz
Milliyetçi Hareket Partisi olarak, bunları sürekli olarak buralardan hep
dikkatlerinize getirmeye çalıştık, birçoğuyla ilgili maalesef bir çözüm
üretilmesi söz konusu olmadı. 
Yıllardır
uzman erbaşlarımızın derdini anlatıyoruz, çare arıyoruz, iktidardan bir adım
bekliyoruz artık. Bildiğiniz gibi, uzman erbaşlar terörle mücadelede en
önlerde, göğüs göğse çarpışan, vatanı için gözünü kırpmadan canını veren
kahramanlarımızdır. Bu kardeşlerimizin çok ciddi sorunları var. Bildiğiniz
üzere, orduevleri askerî personeller için açılmıştır ve kamuda görev alan tüm
memurlar tarafından kullanılmakta ancak uzman erbaşlarımız bunlardan istifade
edememektedir. Lojman konusu yine, uzman erbaşlarımızın önemli sorunlarından
bir tanesi. Çalışma şart ve esaslarına yönelik, bunlarla ilgili olarak hâlâ bir
yönetmelik maalesef hazırlanmış değil. Uzmanların sözleşmeli statüleri
kaldırılmalı ve bu kardeşlerimize kadro verilmesini Sayın Bakanımızdan
özellikle rica ediyoruz. 
Değerli
milletvekilleri, taşeron konusunu biraz önce Sayın Fahrettin Tor Milliyetçi
Hareket Partisi Grubu adına gündeme taşıdı; özellikle belediye ve KİT’lerdeki
taşeronda çalışanlara kadro verilmemesi tabii önemli bir eksiklik. Biz
Milliyetçi Hareket Partisi olarak taşeronlara kadro verilmesini, daha doğrusu
bu taşeron sorununun çözülmesi konusunda seçim beyannamemizde bir taahhüdümüz
olmuştu; taşeronlar konusunda yapılan bu girişimi destekliyoruz ancak eksik
olduğunu ifade ediyoruz. 
Yine,
taşeron konusunun uygulama sırasında, uygulanmasından kaynaklanacak başka
sorunlar olacağını ben vakit yeterse buradan ana başlıklarıyla da olsa ifade
etmek istiyorum.
Değerli
milletvekilleri, biz Milliyetçi Hareket Partisi Grubu olarak özellikle uzman
erbaşlarla ilgili sorunları yakından takip ediyoruz ve bu konuyla ilgili bir
Meclis araştırması önergesiyle konuyu yine Genel Kurul gündemine taşımıştık.
İstanbul Milletvekilimiz Sayın İzzet Ulvi Yönter bu konuların sürekli takipçisi
durumunda ve sonuna kadar da takip edeceğimizi ifade etmek istiyorum. 
Değerli
arkadaşlar, Emniyet teşkilatı mensupları kardeşlerimizin durumu da maalesef hiç
iyi değil. Polislerimizin çalışma süre ve şartları çok ağırdır. Buna rağmen
taban maaşları, senelik ve haftalık izinleri ile fazla mesai ücretleri tatmin
edici durumda değil. Tamamına yakını yükseköğretim mezunu olan polislerimiz,
Avrupa Birliği ülkelerindeki polislerden 2 kat daha fazla çalışmakta ancak
yarısı kadar maaş almaktadırlar.
Milliyetçi
Hareket Partisi Grubu adına buradan bir kez daha polislerimize 3600 ek gösterge
istediğimizi beyan ediyorum.
RUHİ
ERSOY (Osmaniye) – 3600’ü istiyoruz. 
MEVLÜT
KARAKAYA (Devamla) - Sayın Bakan, bu konu çözülene kadar usanmadan bıkmadan
konuyu gündeme getirmeye devam edeceğiz. Ayrıca ikinci emir konusunun bir
düzenlemeyle mutlaka halli yoluna da gidilmelidir. 
Ben,
bu vesileyle, hem uzman erbaşlarımız hem de polislerimizin problem ve
sorunlarını gündeme getirdikten sonra, burada Sayın İçişleri Bakanına da
özellikle son dönemlerde terörle mücadele konusunda göstermiş olduğu başarılı
çalışmalardan dolayı da teşekkür etmek istiyorum. 
Değerli
milletvekilleri, öğretmenlerimizin de birçok sorunu var, atama bekleyen
binlerce öğretmen var. Hâlâ öğretmenlerin ek göstergeleri 3600’e çıkarılmadı,
ek ders ücretleri ile eğitim öğretim tazminatları yükseltilmedi, eğitime
hazırlık ödenekleri maalesef artırılmadı.
Akademisyenlerimizin
de fazlasıyla sıkıntıları var. Ben, zaman dolayısıyla sadece bir tanesine
değineceğim; o da özellikle kadro konusuyla alakalı. Taşrada bir şekilde
çözülüyor olsa da özellikle İstanbul, Ankara ve İzmir gibi büyük şehirlerde
doçentlik unvanını alıp hâlâ araştırma görevliliği kadrosunda çalışan bilim
insanlarımız var. Hakikaten bu bunlar için ayıptır yani araştırma görevliliği
kadrosunda maaşını alacak, özlük haklarını alacak ama bunlar doçentlik unvanını
almış olan insanlar. Doçentlikte beş yılını tamamlamış, profesörlük hakkını
elde ettiği hâlde kadrosuzluktan bekleyen çok sayıda insanımız var. Yine
üniversitelerimizin birçok bölümünde açıklar, öğretim üyesi açığı olmasına
rağmen diğer taraftan kendi imkânlarıyla doktorasını bitirmiş, dünya çapında
yayınlar yapmış ve aynı şekilde ödüller almış, hatta buluşlar yapıp gazetelerde
anlatılan, göğsümüzü kabartan ama kadrosu olmayan çok sayıda bilim insanımız
var. Üniversitelerdeki bu kadro sorununun bir an önce çözülmesi gerekiyor. 
Değerli
arkadaşlar, daha önce bu kürsüde birçok platformda gündeme getirdiğimiz bir
konu da itfaiyeci kardeşlerimizin sorunlarıydı. Yangın söndürmeden arama
kurtarmaya, denetimden eğitime oldukça geniş bir alanda faaliyet
yapmaktadırlar. Bu denli önemli ve geniş bir alanda görev yapmalarına rağmen
maalesef itfaiyecilik, polislik ya da öğretmenlik gibi bir meslek grubu hâline
hâlâ getirilebilmiş değil. Üç yüz yılı aşkın bir tarihi olan itfaiyecilerimizin
mesleki statüleri yoktur, yani itfaiyecilik bir meslek olarak kabul
edilmemektedir. Birçok meslek sınıfında yıpranma tazminatı verilirken en çok
hak etmelerine rağmen böyle bir hakları bulunmamaktadır.
Değerli
milletvekilleri, ayrıca itfaiye veya yangın söndürme işlerinde çalışanlara
kanun gereği uygulanması gereken altmış günlük fiilî çalışma süresi zammı
maalesef uygulanmamakta, sadece gitmiş olduğu yangın söndürme saati, zamanı
süresince fiilî hizmet süresi verilmektedir.
Değerli
milletvekilleri, yıllardır taşeron işçilerimize kadro sözü verilmesine rağmen
somut bir adım atılmamıştı. Son günlerde Sayın Cumhurbaşkanı, Sayın Başbakan ve
Sayın Çalışma Bakanı tarafından yapılan açıklamalar hepimizi umutlandırdı.
Aslında Sayın Çalışma Bakanımız da buradayken şu konunun da altını çizmekte
fayda var: Biz bu girişimi eksik buluyoruz ama destekliyoruz. Bununla birlikte,
böyle bir ihtiyaç neden duyuldu, toplumda bu kadar istek ve arzu neden oluştu?
Bunun sebebini hepimiz biliyoruz. Bunun sebebi özellikle taşeron uygulamasının
bir istismar aracı hâline gelmesiydi. Peki, şöyle bir geriye gittiğimizde böyle
bir uygulamaya neden geçilmişti? Hatırlayın, üniversitelerde yayınlanan
makalelere, kürsülerdeki konuşmalara bakın, bu uygulamalarla biz kamu
kurumlarında onları asli görevlerine döndürecektik, verimliliği artıracaktık,
başka şeylere neden olacaktı. “Outsource” diyorlardı, dışarıdan hizmet satın
alma; bunu da kimse yere göğe koymuyordu. 
Peki,
bugün bu hâle niye geldi, neleri eksik yaptık? Bunları da çok iyi analiz
etmemiz lazım, çok iyi çalışmamız lazım. Madem taşeron işçilik bir kölelik
hâline dönüştürüldü, kamunun bir kesiminde bunu düzeltme ihtiyacı duyuyoruz,
peki diğer tarafında “KİT’lerde ve belediyelerde bunu neden yapmıyoruz?”
sorusunu da bizim sorma hakkımız doğacaktır. 
Onun
için bunların bir bütün olarak incelenmesi gerektiğini, yarın, üç ay ya da bir
yıl sonra yine aynı şeylerle, verimlilik, asli işlere, görevlere, fonksiyonlara
odaklanma gibi gerekçelerle tekrar baştan aynı şeylere başlayacaksak bunların
tedbirlerini de bugünden çok iyi bir şekilde düşünmemiz gerekiyor. 
Değerli
milletvekilleri, tabii, burada bir başka önemli sorun da şu: Bu taşeron
uygulamasını kaldırırken taşeron sisteminin içerisinde olan 17 bin firma,
bunlarda çalışan 150 bine yakın işçi söz konusu; bunların da ne olacağını… Yani
bir tarafta bir mağduriyeti giderirken diğer tarafta da yeni mağduriyet
alanları da oluşturmamamız gerekir. 
(Mikrofon
otomatik cihaz tarafından kapatıldı)
MEVLÜT
KARAKAYA (Devamla) - Bunlarla ilgili de mutlaka bir çalışmayla -yapılacak
düzenlemeye dâhil edilerek- gelinmesi gerektiğini ifade ediyor, yüce heyetinizi
tekrar saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Karakaya. 
Milliyetçi
Hareket Partisi Grubu adına son olarak Ankara Milletvekili Sayın Mustafa Mit
konuşacaklardır.
Buyurun
Sayın Mit. (MHP sıralarından alkışlar)
MHP
GRUBU ADINA MUSTAFA MİT (Ankara) – Sayın Başkan, değerli milletvekilleri; 2018
Yılı Merkezi Yönetim Bütçe Kanunu Tasarısı kapsamında Kültür ve Turizm
Bakanlığı bütçesi hakkında, Milliyetçi Hareket Partisi Grubu adına söz almış
bulunmaktayım. Genel Kurulu saygıyla selamlıyorum.
Değerli
milletvekilleri, Türkiye Cumhuriyeti’nin temeli kültürdür. Türk-İslam
medeniyetinin eseri yüksek Türk kültürüdür. Türk milletini istiklal davasında
birleştirip dünyaya esareti değil hürriyeti haykıran, devletin ve milletin
bekası için yedi düvelle savaşan, yeni Türk devletini kuran, Türk kültüründen
beslenen irade ve düşünce sistemi olan Türk milliyetçiliğidir. Binlerce yıllık
Türk tarihi içinde oluşan ve gelişen Türk kültürü de dünya kültür mirasının çok
önemli bir parçasıdır. Bu sebep dolayısıyla, Türk tarihi ve Türk kültürü
dikkate alınmaksızın dünya tarihi ve dünya kültür tarihi yazılamaz.
Şüphe
yoktur ki, Türklüğün büyük medeni vasfı ve büyük medeni kabiliyeti bundan sonra
da geleceğin yüksek medeniyet ufkundan bir güneş gibi doğacaktır. Yüksek bir
medeniyetin vârisleri olarak bize intikal etmiş maddi ve manevi kültür
varlıklarımızı muhafaza etmek, anlamak, geliştirmek ve gelecek nesillere
aktarmak millî bir vazifedir. Geçmişten gelen medeniyet ve kültür değerlerimizi
zamanın idrakine söyletmek, yeni bir terkiple medeniyetimizi eski ihtişamına
yakışır şekilde muasır medeniyet seviyesine çıkarmak hem millî hem de insani
görevdir. 
Beşeriyet,
içerisinde bulunduğu kaostan ancak merkezinde insan, hedefinde insanlık olan
medeniyet hamlesiyle kurtulacaktır. Türk milletinin cevherinde mevcut olan
istidat ve yüksek kabiliyet insanlığın ufkunda yeni bir ümit, yeni bir
medeniyet hamlesi ortaya çıkaracaktır. Tarih buna şahittir. Türk-İslam
medeniyeti insanlığın kendini en yüksek surette idrak ettiği “altın çağ” olarak
tarihte yerini almıştır. Türk-İslam medeniyeti çevresinde ortaya konulmuş olan
maddi ve manevi eserler işte bu yüksek medeniyetin şahitleridir. Kültür eserlerimiz
mazi ile istikbal arasında bağlantı kuran en değerli hazinelerdir. Tarihî
yürüyüşümüzün millî, dinî ve insani esaslarını canlandırarak yeni bir medeniyet
hamlesi başlatmak heyecanındayız. Batı medeniyetinin de muhtaç olduğunu
düşündüğümüz bu hamle de ancak Türk milliyetçilerinin omuzlarında
yükselecektir. 
Değerli
milletvekilleri, siyasi ve edebî metinler olan Orhun Abideleri, Orta Asya’da
kilometrelerce yer altında açılan mühendislik usulü su kanalları, binlerce
kilometre menzile dizilen kervansaraylar, köprüler, Tac Mahal, altın şehir
İsfahan, dünyanın incisi İstanbul, Selimiye ve Süleymaniye ve bütün selatin
camiler imar ve mimarlık eserlerimiz olarak medeniyetimize şahitlik etmektedir.
Bu medeniyetin zihnî arka planında şüphesiz ki yüce dinimiz İslam ve yüce
kitabımız Kur’an vardır.
Fergana
Vadisi’nden Endülüs’e, gönül ve düşünce dünyamızın ürünlerinden Dîvânu
Lugâti’t-Türk, vakıflar, Kutadgu Bilig, Mesnevi, Firdevsî’nin Şehname’si,
BinBir Gece Masalları, İhvan-ı Safa Risaleleri, Bostan ve Gülistan, Hâfız’ın
Dîvanı, Yesevi’nin hikmetleri ile binlerce ilmî, edebî ve felsefi eserler
gerçek anlamda keşfedilmeyi beklemektedir.
Büyük
ilim adamı, bestekâr, şairlerimizden birkaçını ismen ifade etmek isteriz: İbni
Sina, Farabi, Gazali, büyük mezhep imamlarımız, Mevlâna, Hacı Bektaş-ı Veli,
Hacı Bayram-ı Veli, Sadi Şirazi, Akif, İkbal, Fuzuli, Yunus, Şeyh Galip,
Karacaoğlan, büyük Itrî, Dede Efendi, Hacı Arif Bey ve Münir Nurettin Selçuk.
Değerli
Milletvekilleri, kültür ve medeniyet kavramları uzun süre tartışılmıştır.
İttifak ile medeniyet bir inanç ve o inanca bağlı ahlak nizamı, bu inanç ve
ahlak sisteminin belirlediği istikamet ve nitelikte meydana gelen eser ve
ürünler ise kültür olarak tanımlanmaktadır. Bir diğer ifadeyle, bu tanımlamadan
hareketle hayatın anlamını ve gayesini medeniyet belirlerken, kültür, değişen
şartlarda hayatı sürdürmek için medeniyetin ruhuna uygun biçimde fiiller ve
eserler meydana getirmektir. 
Batı
medeniyeti; ilim, ilim zihniyeti, ilmin hayata uygulanışı olan teknik, insan
haklarını teminat altına alan hukuk ve hürriyet üzerinde yükselmiştir. Nasıl
tanımlarsak tanımlayalım, iki yüz yıllık Batılılaşma, çağdaşlaşma maceramız,
medeniyet ve kültür kavramlarındaki farklı anlayışlar sebebiyle hâlâ
tartışmalara yol açmaktadır. Bir medeniyet veya kültürün bütünüyle alınmasının
mümkün olmadığı ilmî bir hakikattir. Ziya Gökalp ve Mümtaz Turhan da medeniyet
ve kültürün bire bir kopya edilemeyeceğini ilmen ortaya koymuşlardır. Ancak
medeniyetlerin gelişip güçlenmesi, kendisinden önceki ve çağdaşı medeniyetlerin
tefekkür sistemlerinden etkilenmesiyle mümkündür. Türkiye’nin medeniyet ve
kültür bakımından geri kalmışlığı, halkın cehaletinden değil aydınların kemiyet
ve keyfiyet bakımından kifayetsizliğinden doğmaktadır. Yeterince ne Avrupa’yı tanıyoruz
ne de kendimizi tanıyoruz. Kendini tanımak marifetlerin marifetidir. Kendini
bilen Rabb’ini bilir. Şairin dediği gibi, biz de derya içinde olmasına rağmen
deryadan haberi olmayan balıklar gibiyiz; içinde yaşadığımız ummanı
tanımamaktayız. 
Değerli
milletvekilleri, bir milletin hayatında kültür davası, alfabeyi okuma ve
ezberleme davası değildir, kafayı, kalbi ve bedeni geliştirme ve yetiştirme
davasıdır. Dalından kopan bir yaprağın akıbetini rüzgâr tayin eder, o artık
herhangi bir istikamette esen rüzgârın esiridir; ülkemizin hazin hikâyesi de
budur.
Kültür
savaşında en müessir silah şuurdur, milliyetçiliktir. Bir milletin öz
değerlerini, öz varlığını koruması ve geliştirmesi millî şuurla mümkündür.
Türkiye’nin içinde bulunduğu ağır şartları karşısında ifade etmek ve
hatırlatmak isterim ki milliyetçiliğe karşı çıkmak, kale kapısını düşmana açmak
demek olur.
Medeniyetler
parayla değil ilimle, irfanla, imanla, ahlakla kurulurlar. İlimden, irfandan,
imandan, ahlaktan uzaklaştığında ise yıkılırlar. Kültür meselesinde yapılanları
parayla ölçmek, sanat eserlerini ticari emtia hâline getirmek kültür ve
medeniyete en büyük ihanettir. Övünülecek olan dünya çapında sanatkârlar ve
dünya çapında eserlerdir.
Değerli
milletvekilleri, geçmişimizle tanışmak, geçmişimizle barışmak, geçmişimizin
farkına varmak gelecek için en sağlam yoldur, en gerçekçi haritadır, pusuladır.
Bu anlamda ve gerçekte kökü mazide olan atiyiz. Geçmiş de bizimdir, gelecek de
bizimdir. Geçmişi inkâr, kendini inkâr, kendini tahrip demektir. Geleceği
görememek hamakatlerin hamakatidir.
Bugün
itibarıyla gerek Batı medeniyetine ve gerekse Türk-İslam medeniyetine ait
bilgi, belge ve eserler hakkında malumat sahibiyiz ve bu eserlere ulaşma
imkânlarımız da vardır. İnsanlığın binlerce yıllık müktesebatını hiçbir
komplekse kapılmadan tetkik etmek, araştırmak, anlamaya çalışmak ve zamanın
idrakiyle yeni bir terkibe tabi tutmak ve gelecek nesillere aktarmak yegâne
doğru yoldur. Bu yolda muhtaç olduğumuz şey, millî ve insani bir görev şuuruyla
her şeyden önce samimiyet ve çok ama çok çalışmaktır. Bu konuda devlete,
topluma düşen görev, ilim adamları ile sanatkârların hür ve mutlak şekilde
kendilerini idrak edebilecekleri uygun iklimi tesis etmektir. Ancak ilim ve
sanatın zemini olan üniversitelerdeki sayısal artış ve sistem değişikliği
dolayısıyla Sayın Başbakanın “Üzerinde yeterince düşünülmemiş.” ifadesi
üniversitelerin hâlini ortaya koyması açısından, medeniyet ve kültür hamlesi
adına tam anlamıyla hayal kırıklığıdır. 
Değerli
milletvekilleri, 14 Temmuz 2004 tarih ve 5225 sayılı Kültür Yatırımlarını ve
Girişimlerini Teşvik Kanunu önemli bir eksikliği gidermiştir. Uygulamada
görülen eksiklik ve yanlışlıkların en kısa zamanda çözülmesi gerekmektedir. 
Kültür
ve Turizm Bakanlığınca 1’incisi 1982’de, 2’ncisi 1989’da ve 3’üncüsü de bu sene
düzenlenen Millî Kültür Şûrası’nda ortaya konulan raporlar çok önemli tespit ve
öneriler içermektedir. Başarılı bulduğumuz Millî Kültür Şûrası’nın her yıl
tekrarlanması, bir önceki yıl toplantısında ortaya konulan tespit ve önerilerde
gerçekleşme ve alınan mesafelerin değerlendirilmesi, beklenilen fayda açısından
çok önemlidir. Şûra kapsamında oluşturulan 17 komisyonun sunduğu raporlarda
ortaya konulan öneri ve teklifler ısrarla takip edilmelidir. Bunlar arasında
yer alan, Türkiye Büyük Millet Meclisinde münhasıran kültürle ilgili özel bir
komisyon kurularak komisyonun kültür alanındaki bütün aktörlerin görüş ve
beklentilerinin dile getirileceği bir platform olarak görev görmesi önerisi
öncelikle ve mutlaka yerine getirilmelidir. Keza, 2017 yılında 9’uncusu
gerçekleştirilen Milletlerarası Türk Halk Kültürü Kongresi’ni kültür alanında
atılmış çok önemli bir adım olarak görüyor, sürekli hâle getirilmesinin de
gerekli olduğunu ifade ediyoruz. Yazılı medeniyet ve kültür eserlerimizin kataloglanması
ve bazı eserlerin yayınlanmasında şimdiye kadar yapılan çalışmaları takdirle
karşılamaktayız. Kültür Bakanlığımızca 1990’lı yıllarda yayınlanan Yazma
Eserler Kataloğu, akademi ve araştırmacılar açısından çok önemli olup acilen
güncellenmelidir. Kültür mirası olarak bize intikal etmiş bulunan eserleri
akademi araştırmacısına ve okuyucusuna sunmamız gerekmektedir. Yazma Eserler
Daire Başkanlığının muhtelif yerlerde bulunan nadir 182 bin yazma, 331 bin
matbu, toplam 513 bin eseri uygun 22 kütüphanede toplama, elektronik ortamda
okuyucuya sunma, restorasyonlarını yapma, günlük dile çevirerek tıpkı
basımlarıyla birlikte yayınlama çalışmalarını ilim ve kültür hayatımız için çok
önemli buluyor ve takdirle karşılıyoruz. Bu konuda emeği geçen tüm görevlilere teşekkür ediyor, saygılarımı sunuyorum.

Değerli
milletvekilleri, bazı şehirler vardır ki bizzat kendisi sanat eseridir,
tarihtir, kültürdür. İstanbul dünyanın incisi, kültür ve medeniyetin
merkezidir. Sayın Cumhurbaşkanının ifadesiyle İstanbul katledilmiştir,
İstanbul’a ihanet edilmiştir. Bütün bunlar yapılırken Kültür Bakanlığı derin
bir sessizlik içindedir.
Osmanlı’nın
ilk payitahtı olan yeşil Bursa, Bursa’nın kalbine hançer gibi saplanmış TOKİ
cinayetiyle de yeşil Bursa katledilmiştir. Tanpınar’ın tasvir ettiği Bursa’dan
eser kalmamıştır. Bursa’yı boydan boya ikiye bölen ucube raylı sistem, bir
başka katliamdır.
Bursa’da
Gökdere Medresesi restore edilmiş, tesis olarak nitelenerek “Tesisimizde
çeşitli toplantılar, nişan, kına gibi etkinlikler yapılabilmektedir.” diyerek
kullanıma açılmıştır. Bu kapsamda, Medrese içindeki mescidin mihrabı bir
perdeyle kapatılmak suretiyle elde edilen mekânda çalgılı çengili nişan ve kına
törenleri yapılmaktadır. Yıllarca eğitim ve öğretim verilen medresenin
vakfiyesinde vakıf mütevellisi olacak kişilerde, medresede okuyup tahsil yapma
şartı koşulmuştur. Ama Gökdere Medresesi şimdi, çalgılı çengili bir işletmeye
dönüşmüştür. Bize ve Kültür Bakanlığına düşen, Gökdere Medresesi’nin
vakfiyesinde kayıtlı olduğu üzere, bir eğitim ve tahsil mekânı olarak
değerlendirmek, mescidi ise yeniden ibadete açmaktır. 
Mevleviliğin
Konya'dan sonraki en büyük merkezi olan Yenikapı Mevlevihanesi’nde, edep dışı
bir şekilde, kitap ve proje tanıtım toplantıları yapılmaktadır. Yenikapı
Mevlevihanesi Itrî, Hammamizade İsmail Dede Efendi, Şeyh Galip, Ali Nutkî gibi
bestekâr ve şairlerin yetiştiği bir irfan ocağıdır.
Davetliler
için semahaneye yani zikirhaneye koltuklar doldurulmuş, podyum kurulmuş,
projeksiyon cihazları getirilmiş; davetliler ayakkabılarıyla girdikleri
semahanede sıra sıra dizilmişlerdir. Mevlevihanenin asırlar önce yaşamış
şeyhlerinin kabirleri ve sandukalarının bulunduğu bölüm semahane yakınındaki
mahfilde bulunmaktadır.
Bizim
kültürümüzde bir tekke veya bir başka kapalı mekândaki türbelere sırtınızı
dönmeniz büyük ayıp ve büyük edepsizliktir. Kültür aynı zamanda değerler
sistemini ve bu değerler sistemini anlayış ve yaşayışı da ifade eder. Bu
bakımdan, edebe uygun, mahiyete ve manaya uygun davranmak herkesten önce bu
değerlere önem verdiklerini iddia edenlerin uyması gereken hususlardır.
Sayın
Cumhurbaşkanının “İstanbul’a ihanet ettik.” ikazına rağmen Topkapı Sarayı’nın
Has Bahçesi’nin imara açılması ihanette ısrardan başka bir şey değildir.
Yine
son günlerde tartışılan; müze ve ören yerlerinin gişe işletmeciliğinin ihaleyle
şirketlere devredilmesi, bir İsviçre şirketine ihale edilmesi asla kabul
edilemez. Kültür ve Turizm Bakanlığımız gişe işletmeciliği yapacak bilgi, görgü
ve tecrübeye sahiptir. Bu bakımdan, gişe işletmeciliğinin mutlaka Bakanlık
kadrolarıyla yapılması gerekmektedir.
Değerli
milletvekilleri, Türk-İslam medeniyetine ait bu coğrafyada yazılmış bütün
eserlerin hiçbir ayrıma tabi tutulmadan, hiçbir komplekse kapılmadan, hiçbir ön
yargıya kapılmadan ilim ve sanat camiasına kazandırılması gerekmektedir. Halk
kültürünün yazılı ve sözlü edebiyatımıza ilişkin derlemelerinin daha kapsamlı
ve devamlı bir çalışmayla ilim ve sanat âlemine aktarılması gerekmektedir.
Vakıf
medeniyeti anlayışının gerçek manada hayata geçirilmesi için diğer kurumlarla
ortak çalışma yapılması ve vakıfların vakıf olmasına çalışılması gerekmektedir.
Bütün
sanat dallarında geçmişte verilen eserler ve zamanımıza ait eserlerin envanteri
sürekli güncellenerek sanat eserlerinin her an el altında bulunabilir hâle
getirilmesi gerekmektedir. Türkiye dışı Türk topluluklarının ilim ve sanat
eserlerinin Türk ilim ve sanat âlemine kazandırılması için gerekli çalışmaların
yapılması gerekmektedir. Bu kapsamda, rahmetle andığımız Nevzat Kösoğlu’nun
editörlüğünde, Kültür Bakanlığınca yayınlanan 32 ciltlik “Türkiye Dışındaki
Türk Edebiyatları Antolojisi”nin önemli bir başlangıç olduğunu biliyor, emeği
geçenlere de teşekkürü borç biliyoruz.
Mimari
kültür varlıklarının tafsilatlı envanterinin çıkarılması, aslına uygun olarak
restorasyonu ile gayesine uygun kullanımı için gerekenlerin yapılması
gerekmektedir.
Devlet
tiyatrolarının yaygın hâle getirilmesi, sayılarının artırılması, geniş halk
kesimlerine yönelik olarak ücretlerin sembolik hâle getirilmesi gerekmektedir. 
Müzeciliğin
geliştirilerek geniş halk kesimlerine açılması, giriş ücretlerinin de yine
sembolik hâle getirilmesi gerekmektedir. 
Devlet
Opera ve Balesinin daha geniş halk kesimlerine açılması için gereken önemin
verilmesi gerekmektedir.
Kültür
varlıklarımızla alakalı olarak faaliyet gösteren birden çok kamu kurum ve
kuruluşumuz bulunmaktadır. Bu yapı, dağınıklığa sebep olmaktadır. Bu
dağınıklığın da en kısa zamanda giderilmesi için tedbirler alınmalıdır. 
Medeniyetler
müzesi olan ülkemizde kültür turizmine de gereken önem verilmelidir.
Değerli
milletvekilleri, Anayasa’mızın 63’üncü maddesinde devlet, tarih, kültür ve
tabiat varlıklarının ve değerlerimizin korunmasını sağlamak, destekleyici ve
teşvik edici tedbirleri almak üzere görevlendirilmiştir. Yine, Anayasa’mızın
64’üncü maddesiyle sanat eserlerinin ve sanatçının korunması,
değerlendirilmesi, desteklenmesi ve sanat sevgisinin yayılması için gereken
tedbirleri almak, devletin görevleri arasında sayılmaktadır. 
Kültür
mirasımıza ait eserler üzerinde yaptığımız değerlendirmelere ilaveten günümüzün
sanatkârlarına ve günümüzün eserlerine de gerekli önem verilmelidir.
Korsan
yayın faaliyetleri en adi hırsızlık kapsamında değerlendirilerek mutlaka
engellenmelidir.
İlim
adamları ve sanatkârlarımızın eserlerinin yayınlanmasında bir ajans kurularak,
basım ve dağıtım da dâhil, uygun ortamlar yaratılmalıdır.
Ticari
değeri düşük olmasına rağmen, nitelikli ilim ve sanat eserlerinin ilim ve sanat
âlemine kazandırılması için Bakanlık tedbir almalıdır.
Gençlerimizin
kültürel ve sanatsal faaliyetlere katılımını artırmak maksadıyla başlatılan
GENÇDES Projesi ısrarla takip edilmeli, sonuçları ölçülerek kamuoyunun
bilgisine sunulmalıdır.
(Mikrofon
otomatik cihaz tarafından kapatıldı)
ERKAN
HABERAL (Ankara) – Bir dakika ek süre Sayın Başkanım.
BAŞKAN
– Tamamlayın Sayın Mit, bir dakika ek süre vereyim size de.
MUSTAFA
MİT (Devamla) – Değerli milletvekilleri, Milliyetçi Hareket Partisi olarak
Türk-İslam medeniyet ve kültürünü savunuyoruz. Bizim milliyetçiliğimiz Kur’an
ve sünnetle çatışmayan bir milliyetçiliktir. Merhum Alparslan Türkeş ve Erol
Güngör hocamızın tabiriyle, bizim milliyetçiliğimiz kültür milliyetçiliğidir
diyor, bütçenin hayırlara vesile olmasını dileyerek hepinizi saygıyla
selamlıyorum. (MHP sıralarından alkışlar) 
BAŞKAN
– Teşekkür ederim Sayın Mit.
Böylelikle
Milliyetçi Hareket Partisi adına yapılan konuşmalar da sona ermiş oldu. 
Sayın
milletvekilleri, şimdi Cumhuriyet Halk Partisi Grubunun konuşmacılarını
dinleyeceğiz. 
İlk
önce Aydın Milletvekili Sayın Bülent Tezcan konuşacak.
Buyurun
Sayın Tezcan. (CHP sıralarından alkışlar) 
Süreniz
yirmi dakika. 
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; bugün acı bir haber aldık, geçmiş dönem
Başbakanlarından Sayın Mesut Yılmaz’ın oğlunun vefat haberini aldık. Öncelikle
merhuma Allah’tan rahmet diliyoruz, Sayın Mesut Yılmaz’a ve bütün ailesine de
başsağlığı dileklerimizi ve sabır dileklerimizi paylaşıyoruz. Allah kimseye
böyle bir acı vermesin.
Değerli
arkadaşlar, İçişleri Bakanlığı bütçesini görüşüyoruz. Mutlaka bütün
bakanlıkların bütçesi önemli, devlet bütçesi önemli ama İçişleri Bakanlığının
bütçesi bütün bunların içerisinde bir başka özellik gösteriyor. Nedir o da?
Sözünü ettiğimiz Bakanlık ülkede huzuru sağlamakla sorumlu bir bakanlık, iç
güvenliği sağlamakla sorumlu bir bakanlık, düzeni sağlamakla sorumlu bir
bakanlık. Yani ülkenin huzuru, güvenliği, düzeninden bu Bakanlık sorumlu her
şeyden önce. 
Bu
bütçe görüşmesini ne yazık ki Türkiye’nin huzur ve güvenliğinin kalmadığı bir
ortamda yapıyoruz. Ülkenin huzur ve güvenliği arayışının yüksek düzeyde olduğu
bir süreçten geçiyoruz. 
Değerli
arkadaşlar, anketlere bakıyorsunuz, anketlerde güvenlik ihtiyacı üst sıralara
yükselmiş; vatandaş kendisini güvende hissetmiyor, endişe yüksek. Uyuşturucu
kullanımı yüzde 678 artmış AK PARTİ hükûmetleri döneminde. Uyuşturucu kullanımı
yüzde 678 artmış; fuhuş yüzde 790 artmış. Kadına şiddet, çocuk tacizi, suç
oranlarının sürekli artış gösterdiği bir süreçten geçiyoruz ve böyle bir tabloda
asayişle, güvenlikle, huzurla sorumlu olan Bakanlığın bütçesini görüşüyoruz. 
Değerli
milletvekilleri, İçişleri Bakanlığının bir vizyonu olmak zorunda. Nedir o
vizyon? O vizyon, huzurlu, güvenli, düzenli bir ülke yaratma vizyonu. Bu
endişeyi ortadan kaldırmak zorundasınız. Şimdi bakıyoruz, bütçesini
görüştüğümüz Bakanlığın böyle bir vizyonu var mı? Ne yazık ki yok. Ne yazık ki
yok. Peki, niye yok? Bakanlığın vizyonu olabilmesi için önce Bakanın vizyonu
olması lazım. Bakanlığın başındaki İçişleri Bakanının böyle bir vizyonu olması
lazım. Oysa Bakanın vizyonunu tarif edelim dediğimizde üç kelime çıkıyor
karşımıza: Tehdit, şantaj, hakaret. (CHP sıralarından alkışlar) İçişleri
Bakanının vizyonu tehdit, şantaj ve hakaretten ibaret. (CHP sıralarından alkışlar)

SALİH
CORA (Trabzon) – Tehdit yok, tespit. 
BÜLENT
TEZCAN (Devamla) – Şimdi, çok tuhaftır, huzur ve düzeni sağlamakla sorumlu bir
bakan, huzur ve düzeni bozan, güvenlik endişesi yaratan bir bakana dönüşmüş;
çok açık. Ülkede huzur ve güveni bozan, güvenlik endişesi yaratan birinci
derecede sorumlu hâline gelmiş Bakanlığın başındaki kişi. 
Ergen
çocuk gibi. Nerede bir siyasi polemik varsa hemen atlıyor üzerine. Ya, bir dur,
düşün, sen İçişleri Bakanısın, bulunduğun makamın ağırlığına bir bak. Nerede
bir tartışma varsa hemen atlıyor içerisine. Yani bugün İçişleri Bakanlığının
başında, ergen çocuk tutumu içerisinde birisi var. (CHP sıralarından alkışlar,
AK PARTİ sıralarından gürültüler) 
NİHAT
ÖZTÜRK (Muğla) – Ayıp, ayıp!
HALİL
ELDEMİR (Bilecik) – Böyle olur mu ya!
BÜLENT
TURAN (Çanakkale) – Kılıçdaroğlu ağzıyla yanıt verdi!
BÜLENT
TEZCAN (Devamla) – Buradan nasıl bir vizyon çıkarsa bu vizyonla önümüzdeki
süreçte Bakanlığın bütçesini görüşeceğiz.
BAŞKAN
– Sayın Tezcan, şahsiyatla uğraşmayalım lütfen.
GÖKCEN
ERDOĞAN ENÇ (Antalya) – Bütçe konuşuyoruz biz Başkan!
FUAT
GÖKTAŞ (Samsun) - Size iyi yakışıyor o. O tarif size iyi yakışıyor.
BAŞKAN
– Sayın milletvekilleri…
Sayın
Tezcan, siz de şahsiyatla uğraşmayın lütfen.
BÜLENT
TEZCAN (Devamla) – Değerli arkadaşlar, şimdi, Sayın Bakan geçenlerde çıktı,
Genel Başkanımıza hitaben, ana muhalefet partisi Genel Başkanına hitaben -sözün
tamamını söylemeyeceğim- şunları söyledi… Milletin vicdanına bırakacağım bu
söylenen sözleri, milletin ahlakına, terbiyesine, edebine, vicdanına
bırakacağım. Bakın söylediği söze, İçişleri Bakanı söylüyor: “Sen bittin.
Bittin sen. Sen bittin.” 
BÜLENT
TURAN (Çanakkale) – Siyaseten bitti, siyaseten.
BÜLENT
TEZCAN (Devamla) – “Alçaksın, şerefsizsin…” İfadeler bunlar. Bunlar benim
ifadem değil. (CHP sıralarından “Yuh, yuh!” sesleri, AK PARTİ sıralarından
gürültüler) 
BAŞKAN
– Sayın milletvekilleri, lütfen çalışma düzenini bozmayalım.
BÜLENT
TEZCAN (Devamla) – Değerli milletvekilleri, ekranlardan bizi izleyen sevgili
vatandaşlarım; bu dil, İçişleri Bakanlığı makamını işgal eden birine yakışacak
bir dil mi? Bu dil, üçüncü sınıf mafya babalarının kullandığı dil değil mi?
(CHP sıralarından alkışlar, AK PARTİ sıralarından gürültüler) Bunu söyleyince
niye rahatsız oluyorsunuz? 
BÜLENT
TURAN (Çanakkale) – Kılıçdaroğlu ağzı bu!
BÜLENT
TEZCAN (Devamla) – Bu ağız, üçüncü sınıf mafya babası ağzı değil mi, niye
rahatsız oluyorsunuz?
FUAT
GÖKTAŞ (Samsun)- Ayinesi iştir kişinin lafa bakılmaz!
BÜLENT
TEZCAN (Devamla) – Vicdanlarınıza bırakıyorum. 
MUSTAFA
KÖSE (Antalya) – Dinime küfreden Müslüman olsa be!
BÜLENT
TEZCAN (Devamla) – Bakın, bir sıradan bakanlıktan bahsetmiyoruz; İçişleri
Bakanlığı. Emrinde silahlı güçlerin olduğu bakanlık. Burada yazıyor, Bakanlığın
bütçe sunumunda. 
ALİ
ÖZKAYA (Afyonkarahisar) – Türkiye Cumhuriyeti’nin İçişleri Bakanı…
BÜLENT
TEZCAN (Devamla) – Emniyet personeli, jandarma, sahil güvenlik, güvenlik
korucuları, korucular; yarım milyon silahlı güç var elinde. Yarım milyon, 500
binden fazla bunların sayısı. Yarım milyon silahlı gücü emanet ettiğiniz
birisi. 49,5 milyar bütçe teslim ediyorsunuz. 49,5 milyar bütçe teslim
ediyorsunuz. 
FUAT
KÖKTAŞ (Samsun) – Dağda terörist kalmadı. Rahatsız mı oldun?
GÖKCEN
ÖZDOĞAN ENÇ (Antalya) – Türkiye Cumhuriyeti devletinin korucuları, Türkiye
Cumhuriyeti’nin polisi, Türkiye Cumhuriyeti’nin jandarması. Bireysel değil,
devletin o. 
ALİ
ÖZKAYA (Afyonkarahisar) – Çok çalış sen de İçişleri Bakanı ol. 
FUAT
KÖKTAŞ (Samsun) – PKK, FETÖ deyince ağırına mı gitti?
BAŞKAN
– Sayın milletvekilleri…
BÜLENT
TEZCAN (Devamla) – Hiç gürültü çıkarmayın, hiç gürültü çıkarmayın. 
Şimdi,
bu dili kullanan, bu üçüncü sınıf mafya babası ağzını kullanan kişinin elinde
49,5 milyar lira devlet bütçesi var, yarım milyon silahlı güç var. 
EMİNE
YAVUZ GÖZGEÇ (Bursa) – Devletin bütçesi o, devletin.
GÖKCEN
ÖZDOĞAN ENÇ (Antalya) – Türkiye Cumhuriyeti devletinin İçişleri Bakanı. Emniyet
teşkilatı Türkiye Cumhuriyeti’nin, kişinin değil. 
BÜLENT
TEZCAN (Devamla) – Milletin takdirine bırakıyorum, milletin takdirine
bırakıyorum. (CHP sıralarından alkışlar) 
BAŞKAN
– Hakaret etmeyelim lütfen, temiz bir dille konuşalım Sayın Tezcan. 
BÜLENT
TEZCAN (Devamla) – Bu, Çevre ve Şehircilik Bakanı değil konuştuğumuz bakan,
dikkat edin. 
BÜLENT
TURAN (Çanakkale) – Sataşma var Mehmet Özhaseki’ye.
İSMAİL
TAMER (Kayseri) – Aslan gibi, helal olsun. 
BÜLENT
TEZCAN (Devamla) – Dikkat edin. Silahlı gücü olan bir bakanın oturduğu makamı
arkasına alarak sağı solu tehdit edebileceği bir koltuk değil.
BÜLENT
TURAN (Çanakkale) – “Bittin.” diyen Kılıçdaroğlu’na “Bittin.” dedi. Siyasi
bitiş o. 
BÜLENT
TEZCAN (Devamla) – Bugün bunu belki memnuniyetle karşılıyor olabilirsiniz ama
oradan sağı solu, hesabını yapmadan tehdit edenlerin tehditleri bir gün size de
yönelir, size de yönelir; ne olacağını o zaman görürsünüz. (CHP sıralarından
alkışlar) 
SALİH
CORA (Trabzon) – Sen kime “Diktatör.” diyorsun? 
NİHAT
ÖZTÜRK (Muğla) – Tehdit tek senin Genel Başkanına ait sanki, başka hiç kimse
yapamaz. Sen kendi Genel Başkanına bak, kendi dediklerine. 
BÜLENT
TEZCAN (Devamla) – Ha, şimdi, şu bilinsin: Bunu biz korktuğumuz için
söylemiyoruz. Ne söylerseniz söyleyin korkmayacağız. Bizi korkutmaya gücünüz
yetmez ama bir şeyi yerleştirmek zorundayız.
GÖKCEN
ÖZDOĞAN ENÇ (Antalya) – Bizim öyle bir derdimiz yok ki zaten. 
İSMAİL
TAMER (Kayseri) – Korkacağınız bir şey söylenmedi ki. 
GÖKCEN
ÖZDOĞAN ENÇ (Antalya) – Teröristler kaçsın, teröristler. 
BÜLENT
TEZCAN (Devamla) – Burada, devletin tepesinde kriminal siyaset inşa ediliyor.
(CHP sıralarından alkışlar) Bu, devletin tepesinde kriminal siyaset inşasıdır
ve bu, devletin bakanlarının üslubu olamaz. Ha, bu kimin üslubu olur, söyledim.

BÜLENT
TURAN (Çanakkale) – Kılıçdaroğlu’nun da olabilir.
BÜLENT
TEZCAN (Devamla) – Bu, mafyanın üslubu olur. Devletin tepesinde kriminal
siyaset inşa etmek, mafyatik iktidar arayışıdır, mafyatik iktidar arayışı.
Vazgeçin bu mafyatik iktidar arayışından, vazgeçin mafyatik iktidar
arayışından.
FUAT
KÖKTAŞ (Samsun) – Bir de CHP’nin üslubu olur o.
GÖKCEN
ÖZDOĞAN ENÇ (Antalya) – Sizin yıllardır mafya düzeniniz vardı, onu yıktık, o ne
oldu?
BÜLENT
TEZCAN (Devamla) - Bakın, demek ki bundan sonra sadece kirli siyasetle mücadele
etmeyeceğiz. Bugüne kadar kirli siyasetle mücadele ediyorduk, bu kriminal değil
ve bu mafya ağzından sonra görüyoruz ki artık mafyatik iktidarla da mücadele
ihtiyacı ortaya çıkacaktır. Bundan sonraki süreç öyle bir sürece gidiyor. (CHP
sıralarından alkışlar) 
Ha,
değerli milletvekili arkadaşlarım, hangi partiden olursanız olun, bunun
altından siz de kalkamazsınız. Böyle bir kriminal siyaset, böyle bir mafyatik
iktidar arayışı sizi de boğar, sizi de boğar, siz de kalkamazsınız bunun
altından.
İSMAİL
TAMER (Kayseri) – Vay be! Yiğide bak!
FUAT
KÖKTAŞ (Samsun) – Milletin iktidarı, kriminal falan değil.
BÜLENT
TEZCAN (Devamla) - Şimdi, bu tablo nasıl bir Türkiye yaratıyor bakın, nasıl bir
Türkiye yaratıyor? Hani işinize gelince diyorsunuz ya “Dışarıya karşı beraber
olalım, el ele birlikte mücadele edelim, Amerika bize karşı, Orta Doğu bize
karşı.” İyi, güzel de, buna karşı bir ortak tutum almak zorundasınız, siyaseti
kriminalize ederek değil; siyasette ortak noktaları büyüterek ancak buna karşı
milletin beraberliğini sağlayabilirsiniz.
UĞUR
AYDEMİR (Manisa) - Ne zaman yanımızda olacaksınız, ne zaman?
BÜLENT
TEZCAN (Devamla) - Şimdi, belediyelere aynı anlayış üzerinden, bu mafyatik ve
kriminal yaklaşım üzerinden belediye başkanlarına dönük bir operasyon başladı.
Nasıl başladı bu iş? Önce kirli bir pazarlık önerdiler, bakın, kirli bir
pazarlık. Neydi o kirli pazarlık? Dediler ki, önce kendi belediye başkanlarına:
“Ya istifa ya mahkeme. Ya istifa edersin ya mahkemeye gidersin.”
GÖKCEN
ÖZDOĞAN ENÇ (Antalya) – Yanlarında mıydın?
BÜLENT
TEZCAN (Devamla) – Hayır, ben söylemiyorum, AK PARTİ Genel Başkanı Sayın
Erdoğan’ın kendi sözüdür. “İstifa etmezlerse ya görevi suistimal ya görevi
ihmal suçu vardır, İçişleri Bakanlığı ve savcılar devreye girer.” diye o
söyledi, ben söylemiyorum.
İSMAİL
TAMER (Kayseri) - Öyle bir şey demedi.
FUAT
KÖKTAŞ (Samsun) – Öyle bir açıklama yok.
ABDULLAH
NEJAT KOÇER (Gaziantep) – Yok öyle bir şey.
BÜLENT
TEZCAN (Devamla) - Şimdi, bu sözün üzerine yani ben merak ediyorum, istifa
edince suç ortadan kalkıyor mu? 
FUAT
KÖKTAŞ (Samsun) – Öyle bir açıklama yok.
BÜLENT
TEZCAN (Devamla) – İstifa ettiği zaman suç diye bir şey yok mu? Yani “Ya istifa
ya mahkeme.” diye bir kirli pazarlığı önerdiler, bazılarını istifa ettirdiler,
kimisi ağlayarak istifa etti. 
ABDULLAH
NEJAT KOÇER (Gaziantep) – O senin uydurman, sen uyduruyorsun onu. 
BÜLENT
TEZCAN (Devamla) – İstifa edenlerle ilgili adli soruşturma yok, kapattılar
üstünü. 
Şimdi,
gelelim bize. Döndüler, bize de akıl verdiler, dediler ki: “Bu kirli pazarlığa
siz de girin, siz de kendiniz yapın gereğini, istifa ettirin, yoksa
sizinkilerle ilgili de aynısını yapacağız.” Bize de şantaj…
GÖKCEN
ÖZDOĞAN ENÇ (Antalya) – Kim demiş onu?
FUAT
KÖKTAŞ (Samsun) – Kimin söylediğini de duyalım lütfen.
GÖKCEN
ÖZDOĞAN ENÇ (Antalya) – Kim dedi, ne zaman dedi, nerede dedi, nasıl dedi?
BÜLENT
TEZCAN (Devamla) – Biz çiğ yemedik, karnımız ağrımıyor. Bizim tutumumuz çok
açıktır. (CHP sıralarından alkışlar) 
FUAT
KÖKTAŞ (Samsun) – Size o tehdidi yapanı da söyler misiniz?
BÜLENT
TEZCAN (Devamla) – O tehdidi yapan çok açık -siz biliyorsunuz- söyledi.
FUAT
KÖKTAŞ (Samsun) – Söyler misiniz, duyalım.
BÜLENT
TEZCAN (Devamla) – “Siz de dönün, size de geliyor sıra.” dedi. 
Şimdi,
aramızdaki farkı söyleyeyim size… 
BÜLENT
TURAN (Çanakkale) – Erguvan ne olacak? Buz ne olacak?
BÜLENT
TEZCAN (Devamla) – Aramızdaki farkı söyleyeyim: Sayın Genel Başkanımız bütçe
konuşmasının başlangıcında, açış konuşmasını yaparken çok net bir şey söyledi,
dedi ki: “Cumhuriyet Halk Partili belediye başkanlarından…”
MUHAMMET
BALTA (Trabzon) – Yalova mı?
BÜLENT
TEZCAN (Devamla) – “…boğazından haram lokma gireni yaşatmam.” dedi. 
UĞUR
AYDEMİR (Manisa) – Yalova, Yalova. 
BÜLENT
TEZCAN (Devamla) – Bizim tutumumuz bu, “Boğazından haram lokma gireni ben
yaşatmam.” dedi. (CHP sıralarından alkışlar, AK PARTİ sıralarından gürültüler) 
SALİH
CORA (Trabzon) – O da tehdit, “Yaşatmam.” demek ne demek? “Yaşatmam.” demek de
tehdit.
ALİ
ŞEKER (İstanbul) – Siyasette yaşatmam…
BÜLENT
TEZCAN (Devamla) – Şimdi, bu sözü bir yere koyun. 
SALİH
CORA (Trabzon) – Bu, mahkeme adına açıklama değil mi? 
BAŞKAN
– Sayın Tezcan… Sayın Tezcan…
BÜLENT
TEZCAN (Devamla) – Genel Başkanın sözünü bir yere koyun.
BAŞKAN
– Sayın Tezcan…
SALİH
CORA (Trabzon) – “Yaşatmam.” demek, mahkeme adına açıklama değil mi?
BÜLENT
TEZCAN (Devamla) – Şimdi, sizin Genel Başkanınız ne dedi, bir de ona bakalım…
SALİH
CORA (Trabzon) – Nasıl bir tehdit? Bu, tehdit değil mi?
BAŞKAN
– Sayın Tezcan, bir dakikanızı rica ediyorum.
SALİH
CORA (Trabzon) – Kılıçdaroğlu kaçıncı sınıf mafya o zaman, söyle! “Yaşatmam.”
demek ne demek?
ALİ
ŞEKER (İstanbul) – “Siyaseten yaşatmam.” demek. 
BAŞKAN
– Bakın, sayın milletvekili arkadaşlarım, sayın konuşmacı konuşurken
alkışlanıyor doğal olarak, laf atılıyor doğal olarak ama bunun bir sınırı var.
BÜLENT
TEZCAN (Devamla) – Süreyi kullanacağız değil mi Başkanım?
BAŞKAN
– Tabii ki süreyi ekleyeceğim, aşk olsun, rica ederim Sayın Tezcan.
Bunun
bir sınırı var, lütfen konuşmacıyı dinleyelim, daha sonra grup başkan
vekilleriniz cevap verecek. Bunu ben de duymuyorum, ben de anlayamıyorum bu
kakofoniden.
Buyurun.

BÜLENT
TURAN (Çanakkale) – Kimse anlamıyor Sayın Başkan!
BÜLENT
TEZCAN (Devamla) – Teşekkür ederim Sayın Başkanım.
FUAT
KÖKTAŞ (Samsun) – Başkanım, sadece siz değil, kimse anlamıyor ne konuştuğunu!
BÜLENT
TEZCAN (Devamla) – Değerli arkadaşlar, şimdi, bizim Genel Başkanımızın
söylediğini ifade ettim, “Boğazından haram lokma gireni yaşatmam.” dedi, biz
açığız. Şimdi, sizin Genel Başkanınız ne diyor? Diyor ki: “İstifa edersen
İçişleri Bakanlığı soruşturma açmaz, istifa etmezsen İçişleri Bakanlığı devreye
girer.” Şimdi, bu iki tutum arasındaki farkı milletimize havale ediyorum,
milletin vicdanına havale ediyorum. Sizin vicdanınız körelmiş olabilir ama
milletin vicdanının hâlâ sağlam olduğunu biliyorum. Hâlâ sağlam olduğunu
biliyorum. (CHP sıralarından alkışlar)
İSMAİL
TAMER (Kayseri) – Tamam, söz milletin.
FUAT
KÖKTAŞ (Samsun) – Onu biz de söylüyoruz. 
BÜLENT
TEZCAN (Devamla) – Tabii, aslına bakarsanız, sizin belediyelere nasıl
baktığınızın ifadesini en iyi bilenlerden birisi bugün İçişleri Bakanlığı
koltuğunda oturan Sayın Süleyman Soylu’dur. 2008 yılında bunu çok iyi tespit
etmiş.
GÖKCEN
ÖZDOĞAN ENÇ (Antalya) – Mehmet Bekaroğlu ne diyordu Sayın Tezcan?
BÜLENT
TEZCAN (Devamla) – Bakın, 2008 yılı Aralığında ne söylüyor AK PARTİ Hükûmeti ve
belediyeleriyle ilgili biraz önceki tabloyu tescil eden bir söz.
MUHAMMET
BALTA (Trabzon) – Yalova?
GÖKCEN
ÖZDOĞAN ENÇ (Antalya) – Kadın kontenjanından giren Mehmet Bekaroğlu ne diyordu?
BÜLENT
TEZCAN (Devamla) – “Paçalarından yolsuzluk akıyor. Türkiye'de ihale ve yandaş
belediyeciliği yapılmaktadır.” diyor.
KEMALETTİN
YILMAZTEKİN (Şanlıurfa) – Size söylüyor onu, size, size!
MUSTAFA
ELİTAŞ (Kayseri) – Battal’dan bahset, Beşiktaş Belediye Başkanından bahset.
BÜLENT
TEZCAN (Devamla) – Kim söylüyor? Bugünkü AK PARTİ İçişleri Bakanı söylüyor.
Kime söylüyor? AK PARTİ hükûmetlerine söylüyor. (CHP sıralarından alkışlar) 
KEMALETTİN
YILMAZTEKİN (Şanlıurfa) – Size söylüyor, size!
SALİH
CORA (Trabzon) – Bekaroğlu sizin için ne diyordu? Bekaroğlu ne diyordu?
BÜLENT
TEZCAN (Devamla) – Şimdi ben Sayın Bakana soruyorum: Hani diyor ya “Türkiye'de
ihale ve yandaş belediyeciliği yapılıyor.” diye, şimdi eline aldığın o haksız
kılıçla bu anlayışın taşeronluğunu mu yapıyorsun, bu anlayışın taşeronluğuna mı
soyundun? (CHP sıralarından alkışlar) 
Değerli
arkadaşlar, biz bu kirli pazarlığın parçası olmadık, olmayacağız da. 
GÖKCEN
ÖZDOĞAN ENÇ (Antalya) – Başka pazarlıklar yapıyorlar.
BÜLENT
TEZCAN (Devamla) – Biz hukuk içerisinde sorulacak her hesapta varız, siyaset
zeminindeki her mücadelede de varız, olmaya da devam edeceğiz ama yapılan iş
halkın iradesine darbedir. Belediye başkanlarının görevden alınması, haksız ve
hukuksuz yere görevden alınması halk iradesine darbedir. Şantajınızı kabul
etmeyen Cumhuriyet Halk Partili belediye başkanlarına saldırı yapılması, sadece
Cumhuriyet Halk Partili vatandaşlara değil halkın iradesine darbedir, darbeci iktidara
pabuç bırakmayacağız, darbeci iktidara pabuç bırakmayacağız. (CHP sıralarından
alkışlar) 
GÖKCEN
ÖZDOĞAN ENÇ (Antalya) – Ağlamak istiyorum, çok duygusal bir konuşma!
BÜLENT
TEZCAN (Devamla) – Bu bir sandıksız iktidar arayışıdır, sandıksız iktidar arayışıdır.

GÖKCEN
ÖZDOĞAN ENÇ (Antalya) – Siz iyi bilirsiniz onu. 
BÜLENT
TEZCAN (Devamla) – Türkiye'yi sandıksız iktidara hazırlamanın peşindesiniz. 
FUAT
KÖKTAŞ (Samsun) – O sizin geçmişinizde var, o sizin geçmişinizde var Bülent
Bey. 
BÜLENT
TEZCAN (Devamla) – Şimdi İstanbul’u kaybedeceğinizi anladınız, Ankara’yı
kaybedeceğinizi anladınız… 
GÖKCEN
ÖZDOĞAN ENÇ (Antalya) – Sandıksız iktidar sizin ana konunuz.
BÜLENT
TEZCAN (Devamla) – …büyükşehirleri kaybedeceğinizi anladınız, yerel yönetimleri
kaybedeceğinizi anladınız, büyük genel iktidarı da kaybedeceğinizi anladınız… 
MUSTAFA
KÖSE (Antalya) – Anlat, anlat, heyecanlı oluyor, anlat. 
BÜLENT
TEZCAN (Devamla) – …başarılı olan belediye başkanlarına saldırıp, sindirip,
korkutup hizmet üretemeyen bir yerel yönetim yaratarak yeniden belediyeyi
alacağınızı sanıyorsunuz.
İSMAİL
TAMER (Kayseri) – Kaç seçim geçirdin, kaç? Kaç tane seçim yaptın sen?
BÜLENT
TEZCAN (Devamla) – Ama zulümle abat olan olmamıştır, siz de abat
olamayacaksınız, siz de abat olamayacaksınız. (CHP sıralarından alkışlar)
İSMAİL
TAMER (Kayseri) – Kaç seçimi kaybettin, onu söyle bakalım. 
BÜLENT
TEZCAN (Devamla) – Şimdi, tabii, biz burada çıkıp böyle olunca… Aradaki farkı
biraz önce söyledim, bizim belediye başkanlarımız çıktı gitti, savcılığa dilekçe
verdi, “Kardeşim, benim boğazımdan haram lokma geçmedi. Ben ağlayarak istifa
ettirilecek belediye başkanı da değilim. Gelin, mal varlığımı araştırın.” dedi.

İSMAİL
TAMER (Kayseri) – Beşiktaş’a bak, Beşiktaş’a.
BÜLENT
TEZCAN (Devamla) – Araştırdılar, hiçbir şey çıkmadı, akladılar. 
MEHMET
MUŞ (İstanbul) – Öyle değil o, öyle değil. 
BÜLENT
TEZCAN (Devamla) – Şimdi, bunun üzerinden bir tezgâh kurup Genel Başkanın
üzerine gitme hesabı yaptınız… 
MEHMET
MUŞ (İstanbul) – 15 Şubatta dava, 15 Şubat. Bekle bakalım. 
BÜLENT
TEZCAN (Devamla) – …Genel Başkanın mal varlığına buradan gidebilir miyiz diye
yaptınız. Tezgâh belli, onu biliyoruz. Vatandaşın buna kanacağı, inanacağı yok.
Bir tarafta helal kazançla alınmış mütevazı bir ev, öbür tarafta bir sterlinlik
şirketle 15 milyon dolarlık ticaret, öbür tarafta 15 milyon liralık ticaret.
(CHP sıralarından alkışlar) 
UĞUR
AYDEMİR (Manisa) – Haramın ne olduğunu biliyor musun?
BÜLENT
TEZCAN (Devamla) – Helal kazançla konuşulan evi tartıştırarak o haram ticaretin
üstünü örtmenin peşine düştünüz, bu telaşın içerisine girdiniz. 
HASAN
BASRİ KURT (Samsun) – Rezidans, rezidans. “Ev” deme, ayıp oluyor ya. Rezidans
var ortada, rezidans.
UĞUR
AYDEMİR (Manisa) – Ya, millet merak ediyor, Şişli’yle Yalova’dan bahset. 
BÜLENT
TURAN (Çanakkale) – Ev diye rezidans alıyorlar. 
BÜLENT
TEZCAN (Devamla) – Ama size bir tavsiyem var: İki cihan bir araya gelse zerre
vicdan kabul etmez bu karşılaştırmayı, iki cihan bir araya gelse zerre vicdana
anlatamazsınız bunu, anlatamazsınız. Yok öyle yağma. 
Şimdi,
biz dedik ki: “Gelin, Genel Başkanın mal varlığını araştıralım.” 
İSMAİL
TAMER (Kayseri) – Kızı kaç paraya aldı evi? Kızının aldığı evi söyle, kaç
paraya aldı?
BÜLENT
TEZCAN (Devamla) – Ödünüz patladı, bahane aradınız araştırmamak için. Yahu,
niye korkuyorsunuz? Senaryo diyorlar, oyun kuruyormuşuz, tezgâh yapıyormuşuz!
BÜLENT
TURAN (Çanakkale) – O denetim Hükûmet içindir kardeşim.
BÜLENT
TEZCAN (Devamla) – Oyun kuruyorsak oyunu boşa çıkarın, buyurun araştırın. Niye
korkuyorsunuz? Oyunu boşa çıkarın. (AK PARTİ sıralarından gürültüler)
Çıkaramazsınız çünkü arkasından size uzanır diye korkuyorsunuz. Ya, yeminle,
sizin üstünüze gelmeyeceğiz, hadi gelin bakalım, artık cesaretle araştıralım,
gelmeyeceğiz üzerinize. Yapamazsınız, yapamazsınız.
MUSTAFA
KÖSE (Antalya) – Hadi oradan.
BÜLENT
TEZCAN (Devamla) – Şimdi, Sayın Bakan, Sayın Soylu bu telaş içerisinde biraz
önce söylediğim bu beyhude çabayla ortaya atladı ve bir söz ortaya attı,
konuşmaya başladı. Şimdi, tabii, bunu söylerken sözün ölçüsünü kaçırdı. Ölçüsüz
sözü maharet sananlar bir gün kendi sözleriyle tokatlanırlar, tıpkı Sayın Soylu
gibi. 2008’de bakın ne diyor AK PARTİ Genel Başkanı için: “Gündüz imamı, gece
papazı oynuyor.” Ben söylemiyorum, Süleyman Soylu’nun sözü. (CHP sıralarından
alkışlar) “Gündüz imamı…” 
UĞUR
AYDEMİR (Manisa) – Size söylüyor, size.
BÜLENT
TEZCAN (Devamla) – Kime söylediğini göstereceğim. 
Erdoğan
için söylediği söz bu: “Gündüz imamı, gece papazı oynuyor.” Sayın Bakan,
kilisenin papazını söylüyorsun da bu kilisenin zangocu kim, zangocu? Bir de
zangocunu söyle bakalım. Papazı söyledin, zangocu söyle. (CHP sıralarından
alkışlar) Eğer zangoçluk görevini yapmak sana düştüyse…
(Mikrofon
otomatik cihaz tarafından kapatıldı)
BÜLENT
TEZCAN (Devamla) – Sayın Başkanım, tamamlıyorum.
BAŞKAN
– Tamamlayın, bir dakika daha ek süre veriyorum.
BÜLENT
TURAN (Çanakkale) – On saat verin, boş konuşuyor Başkanım, on saat verin.
BÜLENT
TEZCAN (Devamla) – Kilisenin papazını söyledin, zangocunu söylemedin. Zangoçluk
görevi sana mı düştü? Kilisenin zangocu sensen -bir şeyi itiraf edeyim- bu
görevi bihakkın yerine getirdiğine hiç şüphe yok ama zangoçlara da gelecek yok,
zangoçlara da gelecek yok, onu bilmende fayda var. (CHP sıralarından alkışlar) 
Bu
bütçeyi reddediyoruz. 
FUAT
KÖKTAŞ (Samsun) – Bütçeyle ilgili bir şey dinleyemedik ki; bir kelime yok
bütçeyle ilgili, bir kelime.
BÜLENT
TEZCAN (Devamla) – Böyle bir bütçe Türkiye’nin hiçbir geleceğine cevap
vermeyecektir. Bu bütçeye “hayır” diyeceğiz. Bu bütçe zangoçların bütçesidir,
zangoçların bütçesi; “hayır” diyeceğiz.
EMİNE
YAVUZ GÖZGEÇ (Bursa) – Teröristlerle mücadele edenlerin bütçesi.
BÜLENT
TEZCAN (Devamla) – Teşekkür ediyorum, sağ olun. (CHP sıralarından alkışlar) 
BAŞKAN
– Teşekkür ederim.
FUAT
KÖKTAŞ (Samsun) – Bu bütçe dağda terörist bırakmayan bakanlığın bütçesidir.
BÜLENT
TURAN (Çanakkale) – Oyumuz Muharrem İnce’ye.
BAŞKAN
– Sayın Tezcan, aramızda Hristiyan olan sayın milletvekilleri var. Kilise ve
zangocu aşağılayarak… (AK PARTİ sıralarından “Öyle yaptı.” sesleri, CHP
sıralarından gürültüler)
Öyle
yaptıysanız eğer bu hoş bir durum değil. Dediğim gibi, aramızda Hristiyan olan
milletvekilleri var, onların da inançlarına saygı göstermek gerekiyor. 
GÖKCEN
ÖZDOĞAN ENÇ (Antalya) – İnançlara saygı göstermiyor Sayın Başkan.
ENGİN
ALTAY (İstanbul) – Bakana söyle, Bakana.
BAŞKAN
- Onu örnekleyerek, aşağılama anlamında ironi yaparak onu söylediyse eğer -ki
öyle söyledi- biraz yakışık almadı.
ENGİN
ALTAY (İstanbul) – Örnek değil, söylediğini söylüyor.
BAŞKAN
- Buyurun Sayın Bostancı.
Açar
mısınız mikrofonunuzun sesini? Oradan konuşun, dinleyelim, herkes duysun Sayın
Bostancı.
MEHMET
NACİ BOSTANCI (Amasya) – Sayın Başkanım, Sayın Tezcan yapmış olduğu konuşmada
şahsa ilişkin eleştiriler de yapmıştır, aynı zamanda iktidara, AK PARTİ Grubuna
yönelik eleştiriler de yapmıştır. Belediyelere ilişkin yapılan kimi
tasarrufları “kirli pazarlık” olarak nitelendirmiş, “darbeci iktidar, sandıksız
iktidar arayışı” demiştir. 
ENGİN
ALTAY (İstanbul) – Hükûmet var orada, Hükûmet cevap versin, Hükûmet var. “AK
PARTİ” demedi ki, “Hükûmet” dedi.
MEHMET
NACİ BOSTANCI (Amasya) – Bunlar açık bir sataşmadır AK PARTİ Grubuna.
BAŞKAN
– Buyurun Sayın Bostancı. (AK PARTİ sıralarından alkışlar)
İki
dakika…
MEHMET
NACİ BOSTANCI (Amasya) – Teşekkürler.
BAŞKAN
– Lütfen yeni bir sataşmaya neden olmayalım.
III.- SATAŞMALARA İLİŞKİN KONUŞMALAR (Devam)
5.- Amasya Milletvekili Mehmet Naci Bostancı’nın, Aydın
Milletvekili Bülent Tezcan’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; öfke ve kızgınlık,
konuşan kişiyi hakkaniyet ve adalet duygusundan uzaklaştırır. O yüzden,
eleştireceğimiz konular da olabilir, bunları ifade ederken arkasında bir
hırsın, bir öfkenin, saklı bir husumet duygusunun olduğu konuşmalardan kaçınmak
gerekir.
Şimdi,
Sayın Tezcan Sayın Bakanın bazı ifadelerine ilişkin eleştiriler yaptı ama bu
eleştirileri dile getirirken eleştirdiği mantığa ve söyleme uygun bir dil
kullandı: “Ergen çocuk” dedi, “üçüncü sınıf mafya babası” dedi, “mafyatik
iktidar arayışı” dedi. 
İSMAİL
TAMER (Kayseri) – Hepsini dedi vallahi.
TANJU
ÖZCAN (Bolu) – Tamam, muhatabı orada, cevap versin.
BÜLENT
TURAN (Çanakkale) – Kendileri der, hak ettiğini alınca kızar.
MEHMET
NACİ BOSTANCI (Devamla) – Bakın, birtakım ifadeleri, kabul edilemez, akıl,
mantık dışı, siyasi müzakerelerin dışında bir dil olarak söylüyorsak benzeri
bir dile müracaat etmeyeceğiz. Sayın Tezcan sakin bir üslupla ama aynı zamanda
benzeri bir dille mukabele ettiğinde, unutmayın, bu tür sözler her zaman
mukabilini çağırır. Anlayış anlayışı, öfke öfkeyi çağırır. O yüzden
kullandığımız dile dikkat edelim. Sayın Kılıçdaroğlu “Boğazından haram lokma
gireni yaşatmam.” diyor.
ENGİN
ALTAY (İstanbul) – “Partide yaşatmam.” diyor. 
BÜLENT
TURAN (Çanakkale) – Mafyanın kralı.
MEHMET
NACİ BOSTANCI (Devamla) – Bakın, ben bu sözü duyduğumda aklıma 1930’lar Amerika’sını
anlatan “Bir Zamanlar Amerika” filmindeki replikler geldi. Bu uygun bir ifade
değil, bu demokratik bir iradenin yaklaşımı değil. 
Ayrıca,
yolsuzluklara yönelik bir irade beyanında bulunan siyasetin, bu konular söz
konusu olduğunda çok dikkatli olması lazım gelmez mi?
(Mikrofon
otomatik cihaz tarafından kapatıldı)
BÜLENT
TURAN (Çanakkale) – Son bir dakika Sayın Başkan, son bir dakika.
ENGİN
ALTAY (İstanbul) – Yok öyle bir uygulama.
BAŞKAN
– Teşekkür ederim Sayın Bostancı.
MEHMET
NACİ BOSTANCI (Devamla) – Bu kürsüde Ataşehir konuşulurken yolsuzluklar
karşısında dikkatiniz ve ihtimamınız varsa baştan sona engellemeye, itiraz
etmeye, itibarsızlaştırmaya çalışmazdınız. 
Teşekkürler.
(AK PARTİ sıralarından alkışlar)
BÜLENT
TURAN (Çanakkale) – Engin Bey rıza gösteriyor, bir dakika verebilirsiniz Sayın
Başkanım. 
ENGİN
ALTAY (İstanbul) – Kürsüyü işgal mi ediyorsun Sayın Bostancı, kürsüyü işgal mi
ediyorsun? (AK PARTİ sıralarından “Ayıp ya!” sesleri)
BAŞKAN
– Teşekkür ederim Sayın Bostancı.
Sayın
Altay espri yaptı arkadaşlar.
Evet,
Cumhuriyet Halk Partisi Grubu adına ikinci olarak Sakarya Milletvekili Sayın
Engin Özkoç konuşacaklar. (CHP sıralarından alkışlar)
Buyurun
Sayın Özkoç, sizin de süreniz yirmi dakika. 
MARKAR
ESEYAN (İstanbul) – Sayın Başkan…
GÖKCEN
ÖZDOĞAN ENÇ (Antalya) – Sayın Başkan, bir dakika söz istemi var. 
BÜLENT
TURAN (Çanakkale) – 60’a göre yerinden bir dakika Sayın Başkan.
ENGİN
ALTAY (İstanbul) – Hatip kürsüde ya!
BAŞKAN
– Sayın Özkoç, sizi biraz kürsüde bekletebilir miyim?
Buyurun
Sayın Eseyan. 
ENGİN
ALTAY (İstanbul) – Ya böyle bir uygulama var mı hatip kürsüdeyken! Hatip
kürsüdeyken 60’a göre bir dakika söz verildiğinin örneği yok bu Parlamentoda!
MEHMET
MUŞ (İstanbul) – Sayın Başkan, Sayın Altay mı yönetiyor Parlamentoyu?
BAŞKAN
– Ben Sayın Özkoç’la işimi hallediyorum, siz karışmayın. 
Sayın
Özkoç, izin verirseniz, bir de kusura bakmazsanız lütfen.
Buyurun
Sayın Eseyan, yerinizden bir dakika.
IV.- AÇIKLAMALAR (Devam)
11.- İstanbul Milletvekili Markar Eseyan’ın, Aydın
Milletvekili Bülent Tezcan’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
MARKAR
ESEYAN (İstanbul) – Sayın Başkan, teşekkür ediyorum.
Sayın
Tezcan, konuşmasında, özellikle pek çok itiraz edilecek şey söyledi ama
herhâlde arka planındaki Hristiyan vatandaşlarla Hristiyanlık kavramının ne
kadar olumsuz olduğunu gösteren işte “papaz” gibi, “zangoç” gibi, “kilise”
gibi…
ENGİN
ALTAY (İstanbul) – İçişleri Bakanınız söyledi, senin İçişleri Bakanın. 
BÜLENT
TEZCAN (Aydın) – Benim sözüm değil ya, benim sözüm değil! 
MARKAR
ESEYAN (İstanbul) – İtiraz etmeyin.
Hristiyanlıkla
ilgili önemli değerleri bir hakaret ve ön yargılı bir itham olarak kullandı. 
ÜNAL
DEMİRTAŞ (Zonguldak) – Onu Soylu’ya sor, Soylu’ya.
ALİ
ŞEKER (İstanbul) – Onu Soylu söyledi, Soylu.
MARKAR
ESEYAN (İstanbul) – Ben bir Hristiyan vatandaşı olarak bunu şiddetle kınıyorum
ve özür talep ediyorum. Lütfen... (AK PARTİ sıralarından alkışlar, “Özür dile!”
sesleri) 
MUHARREM
ERKEK (Çanakkale) – Onu söyleyen Soylu, Soylu.
BÜLENT
TURAN (Çanakkale) – Özür dilemediler Sayın Başkan. Özür dilemesi lazım.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel Denetim
Raporunun Sunulduğuna İlişkin Sayıştay Başkanlığı Tezkeresi (3/1188) ile Plan
ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Sayın Özkoç, anlayışınızdan dolayı teşekkür ederim.
Buyurun.
CHP
GRUBU ADINA ENGİN ÖZKOÇ (Sakarya) – Rica ederim efendim.
Sayın
Başkan, değerli milletvekili arkadaşlarım; hepinizi saygıyla, sevgiyle
selamlıyorum. 
Gerçekten,
ülkesine hizmet etmiş, hatta Başbakanlık yapmış bir kişinin bugün yaşadığı acı
hepimiz için çok sıkıntı verici olmuştur. Evladını kaybeden bir babaya, Türkiye
Cumhuriyeti’nin Başbakanlığını yapmış bir kişiye Cumhuriyet Halk Partisi Grubu
adına tekrar başsağlığı diliyorum. Allah sabır versin.
Değerli
arkadaşlar, Sayın Bülent Tezcan’ın bahsettiği konu Sayın Bakanın
açıklamalarıyla ilgilidir ve Sayın Bakanın sözleridir, Sayın Bülent Tezcan’ın
sözleri değildir. Arkadaşlar, bir kere bunu net olarak görelim. 
İkincisi:
Sayın grup başkan vekili de -birbirimize sabrederek, beraber dinleyerek; ben
hiçbir şey demiyorum, daha da sözümün başındayım; ilk önce bir ne dediğime
bakın, ondan sonra- konuşmasında gerçekten bir öfke dalgası olduğunu söylüyor.
Arkadaşlar, burada hatip konuşurken karşı taraftan onlarca kişi aynı şekilde
bağırırsa o öfke dalgasının nereden geldiğini hem muhalefet hem de milletimiz
görüyor; buna dikkat etmemiz gerekiyor. (CHP sıralarından alkışlar)
ABDULLAH
NEJAT KOÇER (Gaziantep) – Siz de dikkat edin.
ENGİN
ÖZKOÇ (Devamla) – Değerli milletvekili arkadaşlarım, bir insanın sözünün
itibarı her şeyden önemli. Biz, burada birlikte milletvekilliği yapıyoruz.
Birbirimizin sözünün gerçekten arkasında durabileceğiz mi duramayacağız mı, bu
sözün sahibi olabileceğiz mi olamayacağız mı, bu, milletvekillerinin izlediği
bir şeydir ve bizim de itibarımızı gösterir. 
İnsan,
geçmişte yaptıkları ve söyledikleri sözlerin doğruluğu ve söylediği sözlerin
arkasındaki duruşuyla itibar kazanır. Soyluluk, dürüstlük, itibar sizin nasıl
bir hayat yaşadığınızı belirler. 
Burada
farklı siyasi partilerden olan gruplar bulunmakta. Hepimiz, kendi inancımız,
dünyaya bakışımız açısından bedeller ödedik. Kendi davasında dik durmak, bedel
ödemek, ülken ve milletin için inandığın ideolojinin arkasından gitmek
yaşamınızda yapabileceğiniz en önemli, onurlu görevdir. Size inanan kitleler
sözünüzün doğruluğuna itibar ederek peşinizden gelirler. Düşünürler ki: “Bu
sözlerin sahibi benim dünya görüşümü paylaşmaktadır.” Yeri gelir bu sözlerin
arkasında durarak bazı insanlar mücadelede her şeyi göze alırlar ve o kişinin
peşinden giderler. Bugün söylediğiniz sözü yarın inkâr eder, sonradan
söylediğiniz sözleri bugün inkâr ederseniz sözünüzün itibarı kalmaz, aslında
kendinizin de itibarı kalmaz hem millet nezdinde hem çevrenizde hem de
yaşadığınız ülkede. Sözünün itibarı olmayan kişi, bir davada o davanın başından
beri var olmayan, emek vermemiş, söylediği sözlerle savrulmuş, geldiği yeri
itibarsız kılmış, bugün dâhil olduğu yere evvelden hakaret etmiş bir kişisiyse,
o davaya ömrünü vermiş ve zikzaklar çizmeyen, sözünün güvenilirliği olan kişiler
“Sen bizim aramızda ne arıyorsun?” deme hakkına sahiptirler. (CHP sıralarından
alkışlar) 
Bir
ülkeyi yönetiyoruz, iktidarıyla muhalefetiyle yönetiyoruz. Farklı düşünüyor
olabiliriz, farklı fakat ciddiyet, sorumlu bir davranış içerisinde bu ülkeyi
yönetmek hepimizin görevi. 
Şimdi,
Sayın Süleyman Soylu, İçişleri Bakanımız eğer söylediği sözlerin arkasında
duran, verdiği sözlerden taviz vermemiş ve kendi inandığı davasında söylediği
sözlerden kitleleri arkasından sürüklemiş bir kişiyse, o zaman yaptığı görevi
hakkıyla yapıyor demektir. 
Fakat,
sizden rica ediyorum, Google’a girin “Süleyman Soylu” yazın, tire koyun, bir de
“Fetullah Gülen” yazın. Şimdi, çıkan videodan…
FUAT
KÖKTAŞ (Samsun) – Burada İçişleri Bakanlığı bütçesi mi var, gensoru mu var ya?
ENGİN
ÖZKOÇ (Devamla) – Müsaade ederseniz…
FUAT
KÖKTAŞ (Samsun) – Ya, bütçe mi var, gensoru mu var?
ENGİN
ÖZKOÇ (Devamla) – Müsaade ederseniz söyleyeyim. 
BAŞKAN
– Sayın milletvekilleri, konuşmacıyı dinliyoruz. 
ENGİN
ÖZKOÇ (Devamla) – İçişleri bütçesini görüşüyoruz, bunun başındaki adamın,
kişinin ne durumda olduğunu, nasıl bir saygınlık içerisinde olduğunu buradan
ifade etmek zorundayız. 
Aynen
şöyle diyor: “Sayın Bahçeli, Fetullah Gülen hakkında, diğer taraftan ise İsa
Gök yine Fetullah Gülen ve onunla birlikte hizmette bulunan insanlar hakkında
çok önemli ve ipe sapa gelmez ama bir merkezden yönetildiği apaçık olan
açıklamalarda bulunuyor.” diyor. Bunun tesadüf olduğunu bana kimse söylemesin. 
“Bakın,
buradan Türkiye’yi takip edenleri uyarıyorum.” Sözünün itibarı olan bir adam
olarak oradan sesleniyor: “Türkiye’yi takip edenleri uyarıyorum, Türkiye’yi
yönetenleri de uyarıyorum. Bu aynen 28 Şubat gibi, bu aynen 12 Eylül öncesi
gibi büyük bir senaryodur. Derin devlet, bütün ama bütün her şeyiyle birlikte
harekete geçmiştir.” Bakın, şimdi asıl konuya geliyoruz. “Bütün dünyanın
üzerinde ittifak ettiği, dünyanın her noktasında okullarıyla, eğitime yapmış
olduğu seferberliğiyle ve dünyanın her noktasında hem diyaloğa hem de dinler
arası bir uzlaşmayı sağlayabilecek, kavgayı, gürültüyü, düşmanlığı, nefreti
ortadan kaldıracak bir anlayışı ortaya koymaya çalışan mümtaz bir şahsiyet
Fetullah Gülen Hoca Efendi’ye karşı ciddi bir saldırı vardır.” diyor. 
BÜLENT
TURAN (Çanakkale) – Terör örgütü olmadan önce… Sonra siz başladınız.
ENGİN
ÖZKOÇ (Devamla) – Nasıl arkasında durduğunu görüyoruz. Devam ediyor, “Bu
saldırının sebebi Fetullah Gülen değildir.” diyor. Daha sonra Zekeriya Öz’le
ilgili, hepinizin bildiği malum kişiyle ilgili sözlerini söylemeye başlıyor.
“Cemaat dövülerek ve cemaat üzerinden başka bir algı oluşturularak Türkiye’de
12 Haziran 2011 tarihinde yapılacak seçimlerde iktidarın rengini ve Türkiye’nin
değişim yönünü bir şekilde etkilemeye çalışıyorlar. Bu adamlar iktidar hırsı,
siyaset hırsı, derin devlet anlayışının Türkiye’de egemen olma
sürdürülebilirliğini öyle bir şekilde talimatla bina ediyorlar ki ben yakında
siyaset yapmayacağım ama bunları da görüyor ve üzülüyorum.” diyor. Bunu
dedikten çok yakın bir zaman sonra AK PARTİ Hükûmetine katılıyor. “Hakkında
bütün dünyanın övgüler düzdüğü, aslında bütün ülkemizin minnettar olması
gereken bir anlayışa, çirkin bir saldırıya da muhatap olmamak lazım fakat yine
de insanın içi hazmetmiyor, çok samimi söyleyeyim ki benim içim de hazmetmiyor.
Benim bunu -bakınız, çok açık söylüyorum- Müslümanlık adına, Anadolu insanı
adına, Türklük adına, milliyetçilik adına ve bu ülkenin geleceği adına kabul
etmem mümkün değildir. Fetullah Hocaya ve Zekeriya Öz’e sahip çıkılması
gerekir.” diyor. 
ÖMER
FETHİ GÜRER (Niğde) – Şimdi de İçişleri Bakanı.
ENGİN
ÖZKOÇ (Devamla) – “Türkiye’de dört yıldan beri hiç kimsenin cesaret edemediği,
daha önce cesaret edilip bunu canıyla ödeyen insanlardan sonra bir kez daha bu
iş için adım atan bir kişi çıktı -Kim? Zekeriya Öz- arkadaşlarıyla birlikte
çıktı. Evet, siyasi irade de bunun arkasında oldu.” Hangi siyasi irade? AK
PARTİ Hükûmeti. Bunu kim söylüyor? Sayın Soylu söylüyor. “Bunun hakkını teslim
etmek lazım. Türkiye’de olmayan, olması hiçbirimiz tarafından hayal dahi
edilemeyen, hepimizin siyasi ve ülkenin geleceğiyle ilgili beynimizi, aklımızı
formatlayabileceğimiz bizi doğru bir yöne çekti.” diyor. Kim için? Zekeriya Öz
için. “Bu ülkede haksızlık yapan insanların haksızlığın yanına kâr
kalmayacağını, bu ülkede el altından Türkiye’nin yönetilemeyeceğini,
Türkiye’nin şeffaf bir devlet olduğunu, demokratik bir devlet olduğunu, hukuk
devleti olduğunu bir tek adam, işportacının oğlu yani Zekeriya Öz ortaya
koydu.” diyor. 
ALİ
ŞEKER (İstanbul) – Devleti işportaya düşürdüler. 
BÜLENT
TURAN (Çanakkale) – O zaman belgelere dava açtırmak istiyorsunuz.
AYŞE
SULA KÖSEOĞLU (Trabzon) – Onlara karşı yaptığı mücadeleyi de anlatın, onları da
anlatın. 
ENGİN
ÖZKOÇ (Devamla) – Değerli milletvekili arkadaşlarım, şimdi, bu kadar kendisini
Fetullah Gülen cemaatine ait hisseden…
AYŞE
SULA KÖSEOĞLU (Trabzon) – Hiç alakası yok. 
ENGİN
ÖZKOÇ (Devamla) –…bu kadar kendisini Zekeriya Öz savcısının yaptığı işlerin
doğruluğunu addeden kişi daha sonra “Bu sümsük mü bu davaları yapan?” diyor
Fetullah Gülen için, “Bu sümsük mü?” Sözünün arkasında duran kişi değil. 
ALİ
ÖZCAN (İstanbul) – Kim diyor, kim diyor, ben anlayamadım. 
ENGİN
ÖZKOÇ (Devamla) – Süleyman Soylu diyor ki: “Bu sümsük mü bu davaları yapan
kişi?” 
BAŞKAN
– Sayın milletvekilleri…
ALİ
ÖZCAN (İstanbul) – Aynı şeyi Süleyman Soylu mu diyor? (CHP sıralarından
alkışlar)
BAŞKAN
– Sayın Özcan, lütfen.
AYŞE
SULA KÖSEOĞLU (Trabzon) – Bir Süleyman Soylu hepinize yeter. 
BÜLENT
TURAN (Çanakkale) – Kendi hatibine laf atıyor Sayın Başkan. 
ENGİN
ÖZKOÇ (Devamla) – Şimdi, Süleyman Soylu kendi partisinden ihraç edilen bir
kişi, ancak söz itibarından bahsediyoruz ya değerli arkadaşlarım, kendi
partisindeyken bakın sizler için ne söylüyor.
FUAT
KÖKTAŞ (Samsun) – Soylu hangi kovanınıza çomak soktu da bu kadar bağırıyorsunuz
ya?
ENGİN
ÖZKOÇ (Devamla) – “At üstünde durmayı beceremeyen Başbakan, sen kimsin Menderes
kim? Paçalarından yolsuzluk akıyor.” 
AYŞE
SULA KÖSEOĞLU (Trabzon) – CHP’yi ne kadar korkutmuş...
ENGİN
ÖZKOÇ (Devamla) – Burada söylüyor, AK PARTİ’ye söylediğini burada ifade ediyor.
“Boyan döküldü Recep Tayyip Erdoğan. Başbakan rantın babasını getirdi.
Kendisini padişah olarak görüyor.” sözlerini sarf ediyor. Bu ağır ithamları
sarf ettiği kişiye karşı onun partisine geçme sözünü aldıktan sonra söylediği
sözse çok dikkat çekici: “Allah şahittir ki bütün bedenim kan gölüne dönse de
Tayyip Erdoğan’ın arkasından ayrılmayacağım.” diyor. Bir insan bu kadar mı
zikzak çizer, bir insan sözünün arkasında bu kadar mı durmaz? (CHP sıralarından
alkışlar) 
FUAT
KÖKTAŞ (Samsun) – Bir tane de son bir yılda etkisiz hâle getirilen terörist
sayısını soruver ya, bir de bunu soruver!
ENGİN
ÖZKOÇ (Devamla) – Sen makama bu kadar mı düşkünsün ki her şeyi söylediğin bir
AK PARTİ hükûmetine dâhil olmak için bu kadar yan çiziyorsun? Yazıklar olsun,
yazıklar olsun! 
AYŞE
SULA KÖSEOĞLU (Trabzon) – Bu CHP’nin karın ağrısı nedir, onu merak ediyoruz.
Onu söyle esas, CHP’nin karın ağrısı nedir, onu söyleyin.
ENGİN
ÖZKOÇ (Devamla) – Değerli arkadaşlar, şimdi, bu sözleri söyleyen Süleyman
Soylu, az önce arkadaşımızın da burada ifade ettiği gibi, gerçekten İçişlerini
yönetiyor. İçişleri Bakanlığını yönetirken Zekeriya Öz nerede? Kaçak. Zekeriya
Öz’le ilgili yaptıkları ne? Bilinmiyor. 
TAHSİN
TARHAN (Kocaeli) – Zekeriya Öz’ün nerede olduğunu biliyor.
ENGİN
ÖZKOÇ (Devamla) – Binlerce kişi tutuklanıyor. Dün öyle söyleyen, bugün böyle
söyleyen; dün başka bir partideyken bu partiye hakaret eden, bu partiye geçince
Fetullah Gülen’e “sümsük” diyen bir kişinin Türkiye Cumhuriyeti’nde İçişleri
Bakanlığı yaparken sözünün güvenilirliğine nasıl inanacağız, bunu size
soruyorum. (CHP sıralarından alkışlar) 
FUAT
KÖKTAŞ (Samsun) – Engin Bey, anlaşılan, onlar ne tarafa gidiyorsa doğru o
taraftadır demektir, doğru yolda devam edecek Soylu.
KEMALETTİN
YILMAZTEKİN (Şanlıurfa) – Sen kendi Genel Başkanına hakaret etmişsin, kendi
Genel Başkanına.
ENGİN
ÖZKOÇ (Devamla) – Değerli arkadaşlar, Sayın Süleyman Soylu size hakaret
etmiştir. 
FATMA
BENLİ (İstanbul) – İçişleri Bakanlığına ne zaman geleceksiniz, Bakanlığın
çalışmalarına ne zaman geleceksiniz?
ENGİN
ÖZKOÇ (Devamla) – Sayın Süleyman Soylu, burada bir tek söz söylendiği zaman
hepinizin ayağa kalktığı Cumhurbaşkanı Recep Tayyip Erdoğan’a hakaret etmiştir.
Sayın Süleyman Soylu…
MUHAMMET
BALTA (Trabzon) – Sana ne, zoruna mı gitti?
ENGİN
ÖZKOÇ (Devamla) – Elbette ki bana ne, elbette ki bana ne. Sadece sizin ağrınıza
gitmiyor, bizim de ağrımıza gidiyor. Elbette ki bana ne. 
FUAT
KÖKTAŞ (Samsun) – Biz hakkımızı savunuruz Engin Bey.
AYŞE
SULA KÖSEOĞLU (Trabzon) – Bu CHP’nin zoru ne, CHP’deki zor ne, onu söyle.
BAŞKAN
– Sayın milletvekilleri…
ENGİN
ÖZKOÇ (Devamla) – Biz şimdi çok üzülüyoruz. Kendisine hakaret eden, size bu
kadar ağır sözler söyleyen, sizin davanızın içinde olmayan…
FUAT
KÖKTAŞ (Samsun) – Biz hakkımızı savunuyoruz, siz kendi hakkınızı savunun.
ENGİN
ÖZKOÇ (Devamla) – …sizin davanızda hiçbir şekilde yer almayan bu kişiyi,
Süleyman Soylu’yu tüm bu sözleri söyledikten sonra nasıl oldu da içinize
sindirdiniz de kucaklar hâle geldiniz, Türk milleti onu merak ediyor, Türk
milleti merak ediyor. (CHP sıralarından alkışlar) 
KEMALETTİN
YILMAZTEKİN (Şanlıurfa) – O, bizim şerefimizdir. 
FUAT
KÖKTAŞ (Samsun) – Terörle nasıl mücadele ettiğini de merak ediyor. 
ENGİN
ÖZKOÇ (Devamla) - Onlara karşı verilecek sözünüz var.
AHMET
HAMDİ ÇAMLI (İstanbul) – Kasetli adamı nasıl sindirdin içine, kasetli?
FUAT
KÖKTAŞ (Samsun) – Kasetle kasketi karıştırdınız galiba siz.
ENGİN
ÖZKOÇ (Devamla) - Şimdi, değerli arkadaşlar, gerçekten, bir mafya ağzıyla
konuşan ve gerçekten, sözünün güvenilirliği olmayan kişi kalkıyor diyor ki
Cumhuriyet Halk Partisi lideri Kemal Kılıçdaroğlu için “Sen bittin.” diyor.
GÖKCEN
ÖZDOĞAN ENÇ (Antalya) – Kendisi zaten bitti de.
BÜLENT
TURAN (Çanakkale) – Siyaseten diyor. 
ENGİN
ÖZKOÇ (Devamla) - “Senin boynuna…” diyerek ilmik geçireceğini ima ediyor.
FUAT
KÖKTAŞ (Samsun) – Evet, siyaseten bitmiştir.
AYŞE
SULA KÖSEOĞLU (Trabzon) – Süleyman Soylu’nun arkasındayız biz. 
ENGİN
ÖZKOÇ (Devamla) - Ben şimdi buradan çok açık, milletimin huzurunda söylüyorum:
Biten bir kişinin bir başkasını bitirme şansı ve haddi yoktur, bundan herkes
emin olsun. (CHP sıralarından alkışlar) Sözünün itibarı olmayan, dün birisini
överken ona “sümsük” diyen, dün “Sen attan düştün, senin itibarın yok. Sen
şöyle yaptın, böyle yaptın.” dedikten sonra…
SALİH
CORA (Trabzon) – Size ne!
ENGİN
ÖZKOÇ (Devamla) - …bugün kalkıp da “Ben onun için kanımı, canımı veririm.”
diyen bir insanın, Cumhuriyet Halk Partisi Genel Başkanı Kemal Kılıçdaroğlu’nun
karşısında kayadan kopartabileceği bir toz dahi olamaz, hiçlikle mükelleftir,
hiçlikle. (CHP sıralarından alkışlar)
GÖKCEN
ÖZDOĞAN ENÇ (Antalya) – Niye bu kadar önemsedi?
FUAT
KÖKTAŞ (Samsun) – Bravo, bravo!
ENGİN
ÖZKOÇ (Devamla) - Sayın Süleyman Soylu’nun arkasında karanlık ilişkiler
olabilir.
AHMET
HAMDİ ÇAMLI (İstanbul) – Kasetli genel başkanı nasıl sığdırıyorsun sen, he?
Nasıl içine sığdırıyorsun, kasetle genel başkan olan bir adamı he? (CHP
sıralarından “Yeliz!” sesleri ve gürültüler)
BAŞKAN
– Sayın milletvekilleri, grup başkan vekiliniz konuşuyor, lütfen.
ENGİN
ÖZKOÇ (Devamla) - Sayın Süleyman Soylu’nun arkasında Fetullah cemaati olabilir.
AYŞE
SULA KÖSEOĞLU (Trabzon) – Onun arkasında sadece Türk milleti var. 
ENGİN
ÖZKOÇ (Devamla) – Süleyman Soylu’nun arkasında kendisinin konuştuğu,
oluşturduğu yeni bir derin devlet anlayışı olabilir.
AYŞE
SULA KÖSEOĞLU (Trabzon) – Bütçeye gel, bütçeye. 
ENGİN
ÖZKOÇ (Devamla) - Ama hiç kimse unutmamalıdır ki Türkiye Cumhuriyeti’nin,
Cumhuriyet Halk Partisi Genel Başkanının arkasında millet vardır, Cumhuriyet
Halk Partisi vardır…
FUAT
KÖKTAŞ (Samsun) – Belli, olan biten belli. 
ENGİN
ÖZKOÇ (Devamla) - …cumhuriyetin tertemiz bir geçmişi vardır, bunu hiç kimse
unutmasın. (CHP sıralarından alkışlar)
FUAT
KÖKTAŞ (Samsun) - En doğru konuştuğunuz söz bu, en doğru sözünüz bu.
İSMAİL
TAMER (Kayseri) – Onun için elli seneden beri iktidar olamadınız, millet var
arkanızda, altmış beş senedir, evet!
ORHAN
KIRCALI (Samsun) - Genel Başkanının arkasında kasetler var, unutma.
AYŞE
SULA KÖSEOĞLU (Trabzon) – FETÖ’nün kumpasıyla lider olmuş bir adamdan
bahsediyorsunuz.
ENGİN
ÖZKOÇ (Devamla) – Şimdi, ben sizleri -konuşmamı yaptım- büyük bir şaşkınlıkla
izliyorum. Az önce, İçişleri Bakanlığında oturan bir kişinin sizlere yaptığı
hakaretleri video deliliyle sizlere anlattım, sizlere nasıl hakaret ettiğini.
Az önce, İçişleri Bakanlığında oturan bir kişinin sizin Başbakanınıza, sizin
Cumhurbaşkanınıza yaptığı hakaretleri anlattım.
MUHAMMET
BALTA (Trabzon) – Yalova’da ne oldu, Yalova’da? Yalova’da ne oldu acaba?
ENGİN
ÖZKOÇ (Devamla) – Şimdi, gerçekten şaşkınlıkla ben de milletim de sizi izliyor.
FATMA
BENLİ (İstanbul) – Bakanlığın bütçesi ne oldu?
ENGİN
ÖZKOÇ (Devamla) - Peki, bu kadar -açık olan- sözünün arkasında durmayan,
sözünün itibarı olmayan bu kişiye AKP milletvekilleri neden sahip çıkıyor diye
merak ediyor milletim. Hepimiz soruyoruz. (CHP sıralarından alkışlar)
AHMET
HAMDİ ÇAMLI (İstanbul) – Sana ne? Sana mı soracağız?
FUAT
KÖKTAŞ (Samsun) – Millet, Soylu’nun terörle mücadelesini de iyi izliyor.
AYŞE
SULA KÖSEOĞLU (Trabzon) – Sizin kaypak duruşunuzu da.
ENGİN
ÖZKOÇ (Devamla) – Evet, hepimiz soruyoruz: Dün, “Ben bu insanlar için her
şeyimi veririm, arkasındayım.” diyenlere karşı…
AYŞE
SULA KÖSEOĞLU (Trabzon) – Bu millet bizim arkamızda, bu millet, Soylu’nun
arkasında, terörle mücadelenin arkasında.
ENGİN
ÖZKOÇ (Devamla) - …onun arkasında dururken bugün sizin partinize girebilmek
için yaptığı her hakareti, söylediği her sözü nasıl içinize sindiriyorsunuz
merak ediyorum.
AYŞE
SULA KÖSEOĞLU (Trabzon) – Ya bizim partimizin hukukunu biz koruruz, siz
kendinize bakın. Biz kendi partimizin hukukunu koruruz.
ENGİN
ÖZKOÇ (Devamla) – Sayın Cumhurbaşkanı ve Türkiye Cumhuriyeti’ndeki AK PARTİ
Hükûmeti böyle bir kişiyi eğer orada tutuyorsa bunun bir tek nedeni olabilir, o
kişiyi orada bulunduruyorsa bir tek nedeni olabilir. Kendi davasında çalışmış
arkadaşlarının, kirlenmemiş olan arkadaşlarının orada bulunup bu işlere
karışmasından daha çok, bu davada, ne yapacağı belli olmayan, sözünün de
itibarı olmayan bir kişiyi orada bulundurup ona her şeyi yaptırtabilmek için
orada tutuyordur. Bir tek nedeni budur, bir tek nedeni budur. (CHP sıralarından
alkışlar)
AYŞE
SULA KÖSEOĞLU (Trabzon) – İtibarın ölçüsü milletin desteğidir.
ENGİN
ÖZKOÇ (Devamla) – Onun için, biz bu kürsüden diyoruz ki: Sözünün itibarı
olmayabilir, karşılığı olmayabilir ama hiç olmazsa AK PARTİ Hükûmeti, burada bu
kişiye karşı “Yeter artık; nerede olduğu belli olmayan, ne söylediği belli
olmayan, liderimize hakaret eden, partimize hakaret eden bir İçişleri Bakanı o
koltukta oturamaz.” desin. (CHP sıralarından alkışlar) 
(Mikrofon
otomatik cihaz tarafından kapatıldı) 
FUAT
KÖKTAŞ (Samsun) – Anlaşıldı, okların yönünü bir kez daha takip ediyoruz.
GÖKCEN
ÖZDOĞAN ENÇ (Antalya) – Sayın Özkoç, “CHP’yle yol ayrımına geldiğimi duyurmak
istiyorum. Atatürk’ün kurduğu bir parti nasıl olur da terörist vekiller için
savaşır?” Bu, sizin sözünüz mü? 
BAŞKAN
– Süreniz bitti, size bir dakika daha ek süre vereyim, tamamlayın lütfen Sayın
Özkoç.
AYŞE
SULA KÖSEOĞLU (Trabzon) – Bütçeye ne zaman geleceksiniz?
ENGİN
ÖZKOÇ (Devamla) – Değerli arkadaşlar, siz bütün bunları düşünürken ben size bir
şey söyleyeyim: Türkiye Cumhuriyeti yalnız değildir, Türkiye Cumhuriyeti bu tür
ucuz kabadayılıklara pabuç bırakacak bir cumhuriyet değildir, Türkiye
Cumhuriyeti’ne böyle bir Bakan layık değildir; Türkiye Cumhuriyeti…
BAŞKAN
– Şahıslara hakaret etmeyelim Sayın Özkoç, lütfen.
ENGİN
ÖZKOÇ (Devamla) – …Cumhuriyet Halk Partisi Genel Başkanı Kemal Kılıçdaroğlu’nun
dediği gibi liyakat sahibi, dürüstlük içerisinde olan insanların bu ülkeyi
yönetmesine ihtiyaç duymaktadır. 
FUAT
KÖKTAŞ (Samsun) – Kaseti saymazsak değil mi, kaseti saymazsak.
ENGİN
ÖZKOÇ (Devamla) – Hepinizi saygı ve sevgiyle selamlıyorum. (CHP sıralarından
alkışlar) 
AYŞE
SULA KÖSEOĞLU (Trabzon) – Bu millet kimin ne kadar liyakatli olduğunu görüyor,
ona göre kıymet veriyor. Bu millet sizi de görüyor, sizi de. Dün
neredeydiniz, bugün niye geldiniz; ne var bugün?
FATMA
BENLİ (İstanbul) – İçişleri Bakanlığının bütçesi ne oldu?
BAŞKAN
– Teşekkür ederim Sayın Özkoç.
BÜLENT
TEZCAN (Aydın) – Sayın Başkan…
BAŞKAN
– Sayın Tezcan, size söz vereceğim. Umarım bir açıklama yapacaksınız.
Buyurun.
Yerinizden
lütfen, bir sataşma yok çünkü yerinizden.
BÜLENT
TEZCAN (Aydın) – Ama Hristiyan vatandaşlarımıza…
BAŞKAN
– Sayın Tezcan, sataşma olduğu zaman kürsüden söz veriyoruz. Siz buyurun yerinize
geçin.
BÜLENT
TEZCAN (Aydın) – Hayır, hayır; anladım Sayın Başkan, anlatayım da…
BAŞKAN
– Açıklama yapacaksınız.
BÜLENT
TEZCAN (Aydın) – Hayır, izah edeyim, vermezseniz geçeceğim yerime.
BAŞKAN
– Sayın Tezcan, bakın, yerinize geçin, ben size yeterli süreyi vereceğim,
lütfen.
FUAT
KÖKTAŞ (Samsun) – Yerinden, yerinden; öyle şey yok.
KEMALETTİN
YILMAZTEKİN (Şanlıurfa) – Yerine, yerine.
BÜLENT
TEZCAN (Aydın) – Hristiyan vatandaşlara hakaret ettiğimi söyledi Sayın Eseyan,
böyle bir şey söylemedim.
BAŞKAN
– Ama bu, şahsınıza bir sataşma değil, size böyle bir itham geldi, siz açıklama
yapacaksınız şimdi.
BÜLENT
TEZCAN (Aydın) – 69’a göre söz istiyorum. Bir cümle söyleyeceğim Başkanım. 
BAŞKAN
- Lütfen buyurun yerinize. 
BÜLENT
TEZCAN (Aydın) – Peki, tamam.
BAŞKAN
– Buyurun.
IV.- AÇIKLAMALAR (Devam)
12.- Aydın Milletvekili Bülent Tezcan’ın, İstanbul
Milletvekili Markar Eseyan’ın yaptığı açıklamasındaki bazı ifadelerine ilişkin
açıklaması
BÜLENT
TEZCAN (Aydın) – Sayın Başkan, değerli milletvekilleri; Sayın Markar Eseyan
biraz önce, söylemediğim sözü söylemişim gibi ifade etti. Hristiyan
vatandaşlara… (AK PARTİ sıralarından “Söyledin, ayıp ya!” sesleri, gürültüler)
Sayın
Başkan, Hristiyan vatandaşlara hakaret ettiğimi ifade etti, bu doğru değil. 
FUAT
KÖKTAŞ (Samsun) – İnkâr ediyor, CHP’nin ruhunda var. Bunların ruhunda var.
KEMALETTİN
YILMAZTEKİN (Şanlıurfa) – Sen söyledin, sen!
BÜLENT
TEZCAN (Aydın) – Bakın, söylenen söz, benim sözüm değil, İçişleri Bakanı
Süleyman Soylu’nun sözüdür. (CHP sıralarından alkışlar)
FUAT
KÖKTAŞ (Samsun) – Ne konuştuğunu duyduk!
BÜLENT
TEZCAN (Aydın) – 2008 yılında aynen şu ifadeyi kullanmıştır: “Gündüz imamı,
gece ise papazı oynuyor.” Bu söz bana ait değil. 
FUAT
KÖKTAŞ (Samsun) – “Zangoç”u açıkla, “zangoç”u!
BÜLENT
TEZCAN (Aydın) – Ben, şimdi, savundukları İçişleri Bakanının sözünü tekrar
ettim. Bu sözde bir hakaret arıyorsa, onu Sayın Süleyman Soylu’ya soracak,
birincisi bu. (AK PARTİ sıralarından gürültüler)
İkinci
mesele, eğer Sayın Eseyan aşağılama arıyorsa ve bu konuda ciddi bir rahatsızlığı
varsa, Genel Başkanlarının “Affedersin, Ermeni dediler.” sözünü hatırlaması
lazımdı. 
Teşekkür
ediyorum. 
Sağ
olun. (CHP sıralarından “Bravo” sesleri, alkışlar) 
BÜLENT
TURAN (Çanakkale) – Ona cevap verdi Sayın Başkan.
BARIŞ
YARKADAŞ (İstanbul) – “Affedersin, Ermeni dediler.” dediğinde neredeydin
Markar!
BAŞKAN
– Sayın Tezcan, sizin konuşmanızda, Sayın Soylu’nun geçmişte ne söylediğini
burada ifade etmeniz gayet net anlaşıldı; o, sizin cümleniz değildi, iddianıza
göre, Sayın Soylu’nun geçmişte söylediği bir şeyi burada tekrar ettiniz ama
ondan sonra “zangoç” ve “kilise” üzerinden siz bir benzetme, aşağılayıcı bir
benzetme yaptınız. 
AHMET
TUNCAY ÖZKAN (İzmir) – Sayın Başkan, siz müdahale etmeyin!
BAŞKAN
– O zaman şöyle yapalım, ben tutanakları getirteyim…
BÜLENT
TEZCAN (Aydın) – Bir müsaade edin…
BAŞKAN
- …tutanakları birlikte inceleyelim, gereğinde size de söz veririm.
BÜLENT
TEZCAN (Aydın) – Sayın Başkan, o zaman müsaade edin açıklayayım, eğer
söylediğiniz “zangoç”la ilgiliyse, onunla ilgili müsaade edin, açıklayayım.
MARKAR
ESEYAN (İstanbul) – Sayın Başkan…
BAŞKAN
– Sayın Tezcan, bakın, tutanakları getirteceğim. Şimdi, “Ben söyledim.” “Sen
söyledin.” polemiğine girmeyelim…
BÜLENT
TURAN (Çanakkale) – Gündeme devam edelim Sayın Başkan.
BÜLENT
TEZCAN (Aydın) – Ben “zangoç” sözünü söyledim Sayın Başkan…
BAŞKAN
– Tamam, ben, şimdi…
BÜLENT
TEZCAN (Aydın) – …eğer oysa, niye söylediğimi, müsaade edin açıklayayım.
BAŞKAN
– Sayın Tezcan, tutanakları getirteceğim, söz veriyorum, size, okuyunca söz
vereceğim. 
Teşekkür
ederim.
BÜLENT
TEZCAN (Aydın) – Anladım.
BAŞKAN
– Sayın Eseyan…
MARKAR
ESEYAN (İstanbul) – Sayın Başkan, Sayın Tezcan ismimi geçirerek…
ENGİN
ÖZKOÇ (Sakarya) – Sayın Başkanım… Sayın Başkanım…
YUSUF
BAŞER (Yozgat) – Bir dur be!
BAŞKAN
– Sayın Özkoç, Eseyan’ı dinliyorum.
Buyurun
Sayın Eseyan.
MARKAR
ESEYAN (İstanbul) – …bir cevap hakkı ortaya çıkardı, 60’a göre bir söz hakkı
istiyorum.
ENGİN
ÖZKOÇ (Sakarya) – Ama arkadaşlar, böyle sözlerle olmaz! Bu, nasıl bir ifadedir
ya! Bir grup başkan vekiline… Nedir yani? Burada konuşuyoruz arkadaşlar ya!
Nedir yani?
BAŞKAN
– Yerinizden size de söz vereyim, sataşma olarak algılamıyoruz, yerinizden söz
vereceğim. 
Siz
de Sayın Eseyan, geçin yerinize. Sayın Eseyan, size hakaret etmedi, şahsınıza
hakaret etmedi. Bir açıklama yapmak istiyorsunuz, lütfen yerinize buyurun. Size
bir dakikalık süre vereceğim. 
Buyurun
Sayın Eseyan, bir dakika.
13.- İstanbul Milletvekili Markar Eseyan’ın, Aydın
Milletvekili Bülent Tezcan’ın yaptığı açıklamasındaki bazı ifadelerine ilişkin
açıklaması
MARKAR
ESEYAN (İstanbul) – Sayın Başkan, CHP Sözcüsü Sayın Tezcan baltayı taşa vurdu.
Kendisi de farkında. Burada yapmış olduğu, yani güya Sayın Bakanımıza kendi
hezeyanlarını ifade ederken, hele hele şu anda Noel günlerini yaşadığımız bir süreçte,
hem kilise hem işte, sonuçta papaz ve zangoç gibi, hani cami olur, imam olur…
Bunlar dinlerin önemli şahsiyetleri ve mekânları.
KEMALETTİN
YILMAZTEKİN (Şanlıurfa) – Kasten yaptı. 
MARKAR
ESEYAN (İstanbul) – Bunu sanki gerçekten -tırnak içerisinde- aşağılık bir işmiş
gibi hakaretamiz bir noktada söyledi. (CHP sıralarından gürültüler) 
SÜREYYA
SADİ BİLGİÇ (Isparta) – Yuh olsun ona, yuh!
MARKAR
ESEYAN (İstanbul) – Şimdi, bunu gerçekten kabul edip saygıdeğer bir tavırla bir
yanlışlık olduğunu… Bir özür dilemesi gerekiyor. Burada bu lafı gerçekten
boğuntuya getiremez. Bu konuda demagoji yapamaz. Açık bir hakaret var. Ben özür
talep ettim, başka bir şey söyledi kendisi. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Eseyan.
Tutanakları
getireceğim, getireceğim tutanakları, birlikte, ondan sonra, o zaman
ayıklayacağız.
Buyurun
Sayın Özkoç. 
ENGİN
ÖZKOÇ (Sakarya) – Sayın Başkan, sizden rica ediyorum. Şimdi, grup başkan
vekillerinin söylemesi gereken şeyler var. Grup başkan vekillerinin söylemesi
gereken şeyleri siz söyleyince size olan saygımızdan biz cevap veremez hâle
geliyoruz. Sizden rica ediyorum, grup başkan vekilleri eğer söyleyecek sözleri
varsa bize cevap versinler. 
BAŞKAN
– Tabii ki.
ENGİN
ÖZKOÇ (Sakarya) – Şimdi, buradaki arkadaşların da konuşmanın bütününde ne
olduğu çok açık ve net bir şekilde ifade edilen ve söz konusu Sayın Süleyman
Soylu’nun sözü olan bir konuşmayı sanki Bülent Tezcan’ın sözüymüş gibi burada
demagoji yapıp da Süleyman Soylu’nun söylediği bütün sözleri gerçekten
“hükümsüzdür” gibi kılmak anlayışındaysalar…
BAŞKAN
– Yo, yo, böyle bir şey…
ENGİN
ÖZKOÇ (Sakarya) – …bunu onlar da beceremez, hiç kimse beceremez çünkü artık
Sayın Sayın Soylu, milletimizin hafızasına kazınmıştır.
BAŞKAN
– Teşekkür ederim Sayın Özkoç.
Tutanaklar
gelecek. Bu konuyla ilgili açıklamayı ve gerekli, ilgili kişilere de konuşma
hakkını tanıyacağım, bundan kuşkunuz olmasın.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Şimdi, Cumhuriyet Halk Partisi Grubu adına Manisa Milletvekili Sayın Özgür
Özel konuşacak.
Buyurun
Sayın Özel. (CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi şahsım ve Cumhuriyet Halk Partisi adına saygıyla selamlarım.
Bugün
burada İçişleri Bakanlığının bütçesini görüşüyoruz ancak bu bütçe görüşmeleri,
herhangi bir İçişleri Bakanlığı bütçesi gibi müzakere edilebilecek bir durumda
değil. Nedir bütçe? Bütçe, tüyü bitmemiş yetimin hakkıdır; bütçe, fakir
fukaranın, garip gurebanın, atanamayan meslek sahiplerinin, ay sonunu
getiremeyen emeklinin, dünyanın en yüksek oranında vergisini ödeyen asgari
ücretlinin, borç batağındaki çiftçinin, işsiz gezen gencin aslında umududur. Bu
ülkedeki vergi adaletsizliğiyle, asgari ücretlilerin vergi ödediği ama Man
Adası’na şirket kuranların vergiden kaçtıkları, kaçınabildikleri adaletsiz bir
düzende yaşıyoruz.
Bugün
İçişleri Bakanlığı bütçesi görüşüyoruz. Bu bütçeyi görüşmeden önce bu İçişleri
Bakanı için bir gensoru verdik, bilerek, tam üç gün önce. Üçüncü gün dağıtıldı,
dündü, odalarınıza geldi. Adalet ve Kalkınma Partisi Grubundan bu gensoruyu
İçişleri Bakanının bütçesinden önce görüşmeyi talep ettik, bugün. Çünkü
İçişleri Bakanlığı, herhangi bir bakanlık değildi. Ancak, son dönemdeki hâl ve
gidişat, tavırları, çıkışları, hezeyanlarıyla İçişleri Bakanı kendisine bir bütçe
emanet edilebilecek bir devlet adamı çizgisinden de uzaklaşmıştı.
“İçişleri
Bakanlığı bütçesi” deyip geçmeyin, doğru ellerde kullanılması lazım.
Anadolu’nun en ücra köşesinde görev yapan jandarma erinin kumanyasıdır İçişleri
Bakanlığı bütçesi. Yirmi dört saat uykusuz çalıştırılan, kaskını yastık yapıp
kendisini bir köşe başında dinlendiren Çevik Kuvvet polisinin sabah eve
giderken yeni doğmuş bebeğine aldığı süttür İçişleri Bakanlığı bütçesi. (CHP
sıralarından alkışlar) Sahil Güvenlik Komutanlığında gencecik bir astsubayın
bir yuva kurma ümididir İçişleri Bakanlığı bütçesi. Ama ya doğru ellerde
kullanılmazsa? Doğru ellerde kullanılmazsa Berkin Elvan’ı vuran gaz fişeği,
Ethem Sarısülük’ü vuran mermi, Veli Saçılık’a sıkılan plastik mermi (CHP
sıralarından alkışlar) Nuriye ve Semih’in açlığa yatan bedenlerine destek
vermek için gidenlere vurulan cop, sıkılan gaz, sınırı geçip Türkiye
topraklarına atılabilecek birkaç tane roketatar, sivil halka acımasızca
saldıran esedullah timlerine verilebilecek bir destek, Yüksekova’da tutukluk
yapıp yanlışlıkla 4 sivil genci başından vuran, daha sonra Süleyman Soylu’nun
taziyeye gittiğinde “Tutukluk mutukluk hikâye, bu başta duran operatörün
FETÖ’cü olduğunu biliyoruz, artık onları buradan temizliyoruz, cezasını
çekecek.” deyip…
İÇİŞLERİ
BAKANI SÜLEYMAN SOYLU (Trabzon) – Yalan söylüyorsun. 
ÖZGÜR
ÖZEL (Devamla) – …altı ay sonra, o “FETÖ’cü” dediği, “Tutukluk mutukluk yok,
biz biliyoruz meseleyi.” dediği kişi tahliye olup göreve devam ederken
ailelerin Süleyman Soylu’ya ulaşamaması durumudur eğer kötü ellerde kalırsa
İçişleri Bakanlığı bütçesi. (CHP sıralarından alkışlar) 
İÇİŞLERİ
BAKANI SÜLEYMAN SOYLU (Trabzon) – Sen yalan söylüyorsun! 
ÖZGÜR
ÖZEL (Devamla) – Peki, başka ne olabilir kötü ellerde kalırsa İçişleri
Bakanlığı bütçesi? Cumhurbaşkanının konutuna yerleştirilen böcek olabilir
arkadaşlar. Birilerinin özel hayatını gizlice izleyen kamera olabilir. Rus
Büyükelçisine sıkılan bir silahtaki kurşun, o Türkiye-Rusya ilişkilerini
yeniden bozmaya çalışan provokasyonun bütçesi olabilir İçişleri Bakanlığı
bütçesi. 15 Temmuz darbe girişiminde sivil halka yönelen bir polis aracından
açılan ateş, o aracın mazotu olabilir. 15 Temmuz darbe girişiminden sonra
tutuklanan ama o gece darbeye karışmadıkları hâlâ daha açıklanamayan o koskoca
yapının hâlâ ne kadarının içeride olduğunu bilemediğiniz şüpheli bir durumu da
İçişleri Bakanlığına vereceğiniz bütçeyle sürdürüyor olabilirsiniz.
Man
Adası belgeleri açıklandı ve hemen ardından, Sayın Bakandan, değil bir bakana,
bir kamu görevlisine yakışmayacak tehditler geldi. Kimseye yakışmayacak, sokak
ağzı denilebilecek, mafya tetikçisinin ağzına bile… Duyduğunuzda tüylerinizi
ürperten bazı açıklamaları Sayın Bakan Sayın Genel Başkanımız için söyledi. O,
herhangi bir kamu görevlisi değil. Emrinde 268 bin kişilik polis, 179 bin
kişilik jandarma, 50 bin kişilik korucu, Emniyet istihbarat, Jandarma
istihbarat, hepsinin elinde olduğu birisi dönüp bir partinin genel başkanına
“Sen bittin.” derse, bu, bir mafya bozuntusunun tehdidinden çok daha ciddiye alınması
gereken bir tehdittir. 
AYŞE
SULA KÖSEOĞLU (Trabzon) – Bu bir siyasi tehdit.
ÖZGÜR
ÖZEL (Devamla) – Emrinde siyasiler, emrindeki polisler ve bütün bir istihbarat
yapısı duruyorken, böylesi bir bütçeyle birlikte ve emrindekiler devlet adına
ve hepimiz adına silah kullanma yetkisine sahip -asker dışındaki- tek
varlıkken, Sayın Bakan bu ifadeleri kullanırken dikkat etmelidir ve o makam
hukuka en çok riayet etmesi gereken makamdır. Ama Sayın Bakan sadece tehdit mi
etti? Şantaj da yaptı, dedi ki: “Ey Kılıçdaroğlu, daha dur bakalım, turpun
büyüğü heybede!” 
Sayın
Bakan, hukuka en çok uyması gereken bakanlığın başındasınız. Hukuk
devletlerinde heybe olmaz, hukuk devletlerinde turp olmaz. Eğer bir turp varsa
o turp derhâl çıkarılır, gereği yapılır. Heybe olmaz. Bir suç isnadı varsa,
iddianame olur, savcı olur, hâkim olur, gereği yapılır. Ama bugün “Sen Man
Adası’nda bunları söylerken ‘Gözlerinden öperim.’ dedin, ben de bunu söylerken
gözlerinden öpüyorum…” (CHP sıralarından alkışlar) “…Sen ‘özel kalem müdürü’ dedin,
ben de özel kalem müdürü diyorum.” derseniz, işte bu, şantaj: “Bu hamle, senin
o hamlene karşı yapılmış hamledir, devam edersen biz de devam edeceğiz.”
demektir. Meselenin zorluğu da meselenin sıkıntılı tarafı da tam da buradadır.
Bir
bakan, bu kadar önemli bir bakan, hepimiz açısından önemine kimsenin laf
söylemediği bir bakanlığın başındaki bir kişi, peki, işi gücü bırakır da neden
bir muhalefet partisinin liderine muhalefet etmeye başlar, hakaret eder, iftira
eder, tehdit savurur ve bunu çıldırmışçasına, hezeyan hâli içinde yapar? Aklı
başında düşünen herkes şunu öngörebilir: İki tane ana sebebi olabilir, iki
sebebi. Birisi, son derece kurumsaldır ve bunlar siyasetin içinde vardır,
partinin, kendisine verdiği bir görevdir, bütün sözcülere, bütün bakanlara ya
da sadece Süleyman Bey’e -ve şu- “Biz bundan sonra bu Man belgelerini her gün
gündemde tutacağız.” diye bir görev verilmiş olabilir. 
Peki,
böyle bir görev var mı? Önce belgeler çıktı. Belgelerin çıkacağı söylendi.
Adalet ve Kalkınma Partisi “Böyle belgeler yok.” dedi. Genel Başkan belgeyi
gösterdi. “Belge var ama sahte.” dedi. Sahteliği için araştırma komisyonunu
kuralım dedik. “Hayır” oyu verdi, “Sahte değil ama fotokopi, gerçeğini görmeden
inanmayız, basına dağıtın.” dedi. Basına dağıttık. “Basına dağıtılanlar da
fotokopi, fotokopi, sahte hükmündedir, cesaretiniz varsa savcılığa verin.”
dedi. Savcılığa verdik ve o gün AKP’nin bundan sonraki kurumsal tavrını Adalet
ve Kalkınma Partisinin Sözcüsü Mahir Ünal açıkladı, çıktı, dedi ki: “Bundan sonra
CHP’nin açıkladığı belgeler, hiçbir şekilde bizim siyasetimizin gündeminde yer
almayacaktır.” Bu, stratejik bir karardır ve Allah için, oturup şurada birlikte
konuştuğumuzda kabul edelim, bu karara milletvekilleriniz uyuyor, bu karara
grup başkan vekilleriniz uyuyor, bu karara bütün bakanlar uyuyor, bu karara
Başbakan uyuyor ve bu karara Sayın Cumhurbaşkanı uyuyor ve belgeleri
konuşmuyorlar, biz konuşalım istiyoruz. Ama belgelerin bilinirliğini kendi
kamuoyunuza da taşımamak adına veya hangi saikle aldığınız bir kararsa bu
stratejik karara uyuyorsunuz. 
Kim
uymuyor? Bir tek kişi uymuyor: Süleyman Soylu. (CHP sıralarından alkışlar) Ne
yapıyor? Gece gündüz o belgelerle yatıyor, o belgelerle kalkıyor. Türkiye'nin
dört bir yanına gidiyor, Sayın Kemal Kılıçdaroğlu’na hakareti o belgeler
üzerinden yapıyor, Sayın Genel Başkana iftiraları, hakaretleri ardı ardına
sayıp istifaya davet ediyor, ardından gece evine gidiyor, sosyal medyadan
belgeleri tartışmaya devam ediyor çarpıcı “caps”lerle. Peki niye yapıyor bunu, parti
kararına rağmen? O zaman mesele kurumsal değil, kişisel. Burada iki ihtimal
var, biri özel sorunları olabilir, o, bizim konumuz değil, özel hayatla ilgili
sorunlar değil ama partisi içinde kendine özgü sorunlar olabilir, işte o, bizim
konumuz. (CHP sıralarından alkışlar)
Şimdi
iddia ediyorum, iddiamız şudur: Süleyman Soylu, Sayın Recep Tayyip Erdoğan
sonrası Adalet ve Kalkınma Partisi için genel başkan projesidir ama bu, bugünün
projesi değildir; bu, kendisinin projesi de değildir; bu, yaklaşık dokuz on
yıllık bir FETÖ projesidir. (CHP sıralarından alkışlar) 
FUAT
KÖKTAŞ (Samsun) – Ne niyet okudun be! Vay be!
MEHMET
MUŞ (İstanbul) – Gelişinize bak! FETÖ’nün projesi, senin Genel Başkanın!
ÖZGÜR
ÖZEL (Devamla) – Eğer dinlemeye sabrederseniz bu konudaki kanıtlarımı,
argümanlarımı ifade edeceğim. 
BÜLENT
TURAN (Çanakkale) – Tek FETÖ projesi, Kılıçdaroğlu’nun başkan olması. 
MEHMET
MUŞ (İstanbul) – FETÖ projesi, senin Genel Başkanın! 
ÖZGÜR
ÖZEL (Devamla) – Şimdi, Sayın Bakan, 2008 yılında, Demokrat Partiye 2008’in
Ocağında Genel Başkan olur.
BÜLENT
TURAN (Çanakkale) – Al, belge salla, belge!
ÖZGÜR
ÖZEL (Devamla) – 2009’un Mayısına kadar Genel Başkandır ve başta Recep Tayyip
Erdoğan olmak üzere, Adalet ve Kalkınma Partisine... 
FUAT
KÖKTAŞ (Samsun) – Önce salladığınız bir belge vardı, şimdi desteksiz
atıyorsunuz!
ÖZGÜR
ÖZEL (Devamla) – ...etkin bir muhalefet değil, eleştiri değil, ağır eleştiri
değil, hakaret değil, düpedüz küfür düzeyinde ifadeler kullanmaktadır.
İfadeleri burada tekrar edip bu konuşmanın insicamını bozmak niyetinde değilim.
Biraz önce teker teker sayıldı, fazlasının olup eksiğinin olmadığını hepiniz
biliyorsunuz. 
Peki,
daha sonra ne olur? Genel Başkanlık görevini yaparken, bir ifadeyle, “FETÖ’nün
Süleyman Soylu’yu yanına verdiği adam” denen, cemaat terminolojisiyle
kendisinden sorumlu bir “abi” vardır, abinin adı Vedat Demir. Vedat Demir, FETÖ
tarafından Süleyman Soylu’nun yanına verilmiş, kendisi tarafından Demokrat
Partide Genel İdare Kurulu üyesi yapılmış ve o FETÖ’cü kişi, Süleyman Soylu size
en ağır hakaretleri yaparken yanı başındadır ve destekçisidir. Yani siz 17-25
Aralığa “Cemaatin gerçek yüzünü gördüğümüz gün.” diyorsunuz ya, kendi açınızdan
da bunu savunuyorsunuz ve inanıyorsunuz ya, ben size şunu söylüyorum:
Haklısınız, 17-25’te cemaatle çelişki su üstüne çıkmıştır ama adamların niyeti,
2008-2009’da sizin alternatifiniz olarak belki bir parti geliştirmeye
çalışırken, sonra taktik değişecek, Süleyman Soylu en ağır hakaretlerini
yaparken FETÖ’cülerin desteğini almaktadır. “Hadi canım sen de, nereden
söylüyorsun bunu?” 2009’un Mayısında, Hüsamettin Cindoruk “Bana makosenlerimi
giydirmesinler, ben Demokrat Partiyi bir cemaatin partisi hâline getirmem.”
der, kendisiyle karşılıklı rekabete girer. 
Çetin
bir rekabette iki taraf birbirini iki sağlam tezle suçlamaktadır. Süleyman
Soylu’nun Sayın Hüsamettin Cindoruk’a suçlaması şudur, der ki: “Partiyi,
Balyozcuların, Ergenekoncuların, darbecilerin partisi yapacak, buna izin
vermem.” 
KEMALETTİN
YILMAZTEKİN (Şanlıurfa) – Şizofrenik bir durum bu.
ÖZGÜR
ÖZEL (Devamla) - Oysa Hüsamettin Cindoruk da ona, partiyi bir cemaate
bitiştirdiğini, bir cemaatin yapısı hâline getirdiğini, buna izin vermemek için
aday olduğunu söyler. Sayın Soylu, kongrede bu ağır eleştirileri, izin
verilerek yapılan eleştirileri “Çok ayıp.” diyerek geçiştirir, kongreyi
kaybeder, bir ay sonra koşarak soluğu Abant toplantısında alır. Abant
toplantısındaki konuşması manidardır ve aynen şu şekilde söylemektedir…
KEMALETTİN
YILMAZTEKİN (Şanlıurfa) – Bu tarafa bakma, kimse inanmıyor.
ÖZGÜR
ÖZEL (Devamla) - …“Küçük partilerin siyasette zorlukları var, bu zorlukların en
başında finansman gelir. Yanınızda işi bilen, finansman yaratacak kişileri
partilere dâhil etmezseniz bu konuda partiler çok zorlanır.” der. Yer Abant,
konu siyasetin finansmanı, “İşi bilen adamları partiden çıkarırsanız çok
zorlanılır…” Ya, kendi, işi bilenlerden…
İÇİŞLERİ
BAKANI SÜLEYMAN SOYLU (Trabzon) – Yalan söylüyorsun! Yalan söylüyorsun!
FUAT
KÖKTAŞ (Samsun) – Doğrusu yok Bakanım, gerek yok, doğrular ortadadır.
ÖZGÜR
ÖZEL (Devamla) – Aksini ispatlarsınız. 
BAŞKAN
– Sayın milletvekilleri…
ÖZGÜR
ÖZEL (Devamla) - Devam ediyorum: Abant toplantısından ayrılır ve ardından,
Sayın Süleyman Soylu, Demokrat Partinin bir önceki genel başkanı ancak üyesi
sıfatıyla siyasete devam etmektedir. 
İÇİŞLERİ
BAKANI SÜLEYMAN SOYLU (Trabzon) – Yalan söylüyorsun!
NİHAT
YEŞİL (Ankara) - Yalanı sen söylüyorsun.
ÖZGÜR
ÖZEL (Devamla) - Peki, o sert Süleyman Soylu, yaklaşmakta olan 12 Eylül 2010
referandumuna doğru ne yapmaya karar vermiştir? Yine, yanında Vedat Demir
olduğu hâlde, Süleyman Soylu demokrasi buluşmalarının baş aktörüdür ve iki ay
içinde 50 tane şehir gezer. 
SALİH
CORA (Trabzon) – Senaryo yazıyorsun, senaryo!
ÖZGÜR
ÖZEL (Devamla) – Demokrasi buluşmalarında sonuna kadar “evet”i savunur büyük
bir başarıyla, büyük bir üstünlükle ve acayip bir finansmanla.
KEMALETTİN
YILMAZTEKİN (Şanlıurfa) – Şizofrenik bir kurgudur! 
ÖZGÜR
ÖZEL (Devamla) – Bugün Cumhuriyet Halk Partisi altmış gün içinde 50 tane şehir
geçecek bir şey planlasa Parti Saymanımız Haluk Hoca’nın geçireceği kalp spazmı
bir yana, zor organizasyondur, büyük organizasyondur. 
Ama
bunu Demokrat Parti finanse etmemiştir. Kim finanse etmiştir? Belki Süleyman
Soylu finanse etmiştir, cebinden. Buna inanmak isteriz ama kendisi, Demokrat
Partiden, o tarihte kurumsal parti görüşü “hayır” oyu vermek olduğu hâlde
“evet”e çalıştığı için ihraç edilir. İhracından sonra partinin saymanı, bütün
il başkanlıklarına kendisini suçlayan bir yazı yollar, “On dört ayda 12 milyon
TL para harcadı.” der ve bunun üzerine Süleyman Soylu’yla mahkemelik olurlar.
Mahkeme saymanın lehine sonuçlanacaktır, itiraz da Danıştay tarafından
reddedilecektir. Mahkemeye sunulan belgeler çok konuşulur; iç çamaşırı,
minibarın parası, kişisel birçok harcama. 
MEHMET
MUŞ (İstanbul) – CHP’nin harcaması ne olacak?
MUSTAFA
ELİTAŞ (Kayseri) – CHP’den bahsediyorsunuz herhâlde siz.
ÖZGÜR
ÖZEL (Devamla) – Hayır, bu harcamaların hesabı Anayasa Mahkemesinde elbette
verilir…
MEHMET
MUŞ (İstanbul) – 3,3 milyon ceza yemişsiniz yani; 3,3 milyon.
MUSTAFA
ELİTAŞ (Kayseri) – CHP’den bahsediyorsun!
SALİH
CORA (Trabzon) – Ne anlatıyorsun? Ayıp ya!
ÖZGÜR
ÖZEL (Devamla) – …ama iç çamaşırına, minibardan içilen suya, içeceklere kadar
parasını partiden veren birisinin bir kampanyayı partisiz şekilde, iki ayda 50
ile gidecek, salonları tutacak, sesli araçları düzenleyecek parayı nereden
bulduğu konusunda yine cevap yanı başındaki Vedat Demir’dir. 
MEHMET
MUŞ (İstanbul) – En son 100 bin lira daha…
ÖZGÜR
ÖZEL (Devamla) – Devam ediyoruz: 12 Eylül 2010’da balkondan teşekkürler
yapılırken bağımsız içgüdücülere, demokrasi buluşmasının yiğit evlatlarına,
Pensilvanya’ya, oraya buraya süreç artık Süleyman Soylu’nun, bir başka partide
başkan olmayan Süleyman Soylu’nun Adalet ve Kalkınma Partisine getirilip monte
edilme sürecidir. Bu sırada “Kim götürdü?” “Kim yaptı?” “Kim etti?”; ayrı
tartışmalar ama üyelik günü Vedat Demir’in açıklaması: “Doçent Doktor Demir:
‘AK PARTİ’ye güç katacaktır.’” demiş ve bu Vedat Demir demokrasi buluşmalarıyla
ilgili ve Demokrat Partinin Ergenekoncu istilasına girdiğiyle ilgili Mahmut
Övür’e önemli şeyler söylemiş. Bu Vedat Demir’le birlikte Sayın Süleyman
Soylu’nun, Adalet ve Kalkınma Partisine katıldığı günden aylar önce, şubat
ayında Pensilvanya’ya gittiği ve Fetullah Gülen’le konuştuğu iddia
edilmektedir. Çıkıp eğer kendisi Fetullah Gülen’le, yanında Vedat Demir olduğu
hâlde, görüştüğünü kabul ederse başka bir şeydir, siyaseten tartışılır;
reddedilirse tarih vereceğim birazdan söz alarak ve o tarihte kendisinin nerede
olduğunu ispatlamasını isteyeceğim ama bu süreçlerin… (CHP sıralarından
alkışlar) 
Şimdi,
bu süreçlerin sonunda şöyle bir şey diyebilirsiniz: “Ya, Vedat Demir FETÖ’cü
olabilir, Süleyman Bey’e yanaşır, Süleyman Bey’le birlikte siyaset yapar;
AKP’ye yanaşır, AKP’ye gelir, yardımcı doçentken doçent, profesör olur Süleyman
Bey AKP’de siyaset yaparken ama 17-25’ten sonra Vedat Demir aklını başına
almıştır belki.” Yok. Vedat Demir, 15 Temmuz gecesi, daha sonradan güvenlik
güçlerince ele geçirilen -Sayın Bakanın da vücut diliyle tasdik ettiği-
WhatsApp ya da byLock yazışmalarında “Hocam, bu darbe başarılı oldu oldu,
olmazsa eğer hepimiz perişan olduk, tek adam diktatörlüğü.” diye mesaj
atmıştır; 15 Temmuz akşamı. Bu, ispata muhtaç bir konu. (CHP sıralarından
alkışlar) 
Hayır,
Sayın Bakanın elindeki bu bilgi, Sayın Vedat Demir’i… Bakanın değil, o dönemin
İçişleri Bakanının elindeki bu bilgi Sayın Vedat Demir’i tutuklatmış 8 Ağustos
günü; bu WhatsApp yazışmaları, terör örgütüyle irtibat, iltisak ve sürekli
haberleşmeden dolayı önce ihraç edilmiş, 8 Ağustos günü de tutuklanarak
cezaevine konmuştur. Peki, o Vedat Demir daha sonra ne olmuştur? Daha sonra,
Sayın Bakan birkaç ay sonra İçişleri Bakanı olmuş -mahkeme dosyasına ne girmiş
ne çıkmış, onu çok merak ediyoruz ama- Vedat Demir tahliye edilmiştir. [CHP
sıralarından "Yuh" sesleri, alkışlar(!)] 
Sabah
gazetesinin kupürü: “FETÖ davasında skandal tahliye”. Bu, sizin yakından takip
ettiğiniz, bildiğiniz gazetenin vurgusu. Ayrıca, şunu da söylemek isterim: Buna
tepkiyi gösteren -şuradan bularak göstermek isterim, tam söylediklerini
söylemek için- sadece, Berat Albayrak’ın gazetesi olan Sabah “Skandal tahliye”
dememiş… 
SALİH
CORA (Trabzon) - Ne alakası var ya?
ÖZGÜR
ÖZEL (Devamla) – …örneğin Cem Küçük “Bunlar net FETÖ’cü, nasıl tahliye edersiniz?”
diye yazarken, darbe girişimini darbe girişiminden önce bilen Fuat Uğur
“Bunları koruyan bir el var, bunları koruyan el, kimdir?” sorusunu köşesinden
sormuştur. 
Şimdi,
biz şunu soruyoruz: Bir matruşkadan bahsettiniz Sayın Bakan. Bu cemaat uzun vadeli
bakar. Bu matruşkanın içi açıldıkça bir tane çıkar…
BÜLENT
TURAN (Çanakkale) – Kılıçdaroğlu’na benziyor.
ÖZGÜR
ÖZEL (Devamla) – …içi açıldıkça bir tane daha çıkar…
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – …içi açıldıkça bir tane daha, bir daha, bir daha, bu biter…
BAŞKAN
– Tamamlayın bir dakikada.
ÖZGÜR
ÖZEL (Devamla) – Buyurun, bu güzel tanımlamayı yapıyorsunuz da bu
matruşkalardan, acaba içinden çıkacak son isim, son resim siz olmayasınız
sakın. (CHP sıralarından alkışlar)
Adalet
ve Kalkınma Partililere sesleniyorum, şunu söylüyorum: FETÖ bir hastalıktı, biz
erken teşhis ettik. “Bünyeyi sarıyorum, damarlardan ilerliyorum, kaplıyorum.”
diyordu. Doğru, orada, bir yerden sonra anladınız, mücadeleye 15 Temmuzdan
sonra başladınız…
SALİH
CORA (Trabzon) – Siz ne zaman mücadele edeceksiniz?
ÖZGÜR
ÖZEL (Devamla) – …hastalık geriledi, geriledi, geriledi.
BÜLENT
TURAN (Çanakkale) – Siz ne zaman başlayacaksınız?
ÖZGÜR
ÖZEL (Devamla) – Eczacı kimliğimle söylüyorum, virütik hastalıklar geriler,
geriler, geriler ama bir virüs yaşam ortamını kaybettiğinde kristalize olur;
günler, aylar, yıllar, on yıllar durur, yeni bir besi ortamı bulduğunda yeniden
büyüyebilir. Şimdi karşımızda kriptonun kriptosu, en kripto, polikripto derken
acaba bir virüs olarak bünyede bir Fetullah Gülen’in Recep Tayyip Erdoğan
sonrası AKP Genel Başkanı projesi o günü kristalize hâlde bekliyor mudur? Bu
soruyu kendinize sorun. (CHP sıralarından alkışlar)
AHMET
HAMDİ ÇAMLI (İstanbul) – Paranoyak olmuşsun, paranoyak. 
FUAT
KÖKTAŞ (Samsun) – Siz kendinize bakın, kendinize. Siz kendi işinize bakın,
bizim iç işlerimize karışmayın.
AYŞE
SULA KÖSEOĞLU (Trabzon) – Senaryo!
BAŞKAN
– Sayın Elitaş…
MUSTAFA
ELİTAŞ (Kayseri) – Sayın Başkan, konuşmacı en son cümlesinde “Adalet ve Kalkınma
Partili milletvekillerine soruyorum…” diye ifade ederek, hem daha önceki
süreçte de bize Man belgeleriyle ilgili kısımda sataşmada bulunmuştur, cevap
vermek istiyorum. 
BAŞKAN
– Buyurun, iki dakika Sayın Elitaş. 
Biz
burada İçişleri Bakanlığının bütçesine değil, Süleyman Soylu hakkında bir
gensoru görüşmesine başladık ama gündeme de sahip çıkacağız bir yandan da;
artık takdir sizin. 
Buyurun.
(AK PARTİ sıralarından alkışlar)
FUAT
KÖKTAŞ (Samsun) – Evet, gensoru görüşüyoruz, onu sorduk zaten biz de.
BÜLENT
TURAN (Çanakkale) – Gensoruyu geçtiler Sayın Başkan, işimiz var. 
AYŞE
SULA KÖSEOĞLU (Trabzon) – Zaten Çalışma Bakanlığının bütçesini konuşan yok,
Turizm Bakanlığının bütçesini konuşan yok, bunların varsa yoksa dertleri
İçişleri Bakanı; bütçeyi de konuşan yok zaten. 
III.- SATAŞMALARA İLİŞKİN KONUŞMALAR (Devam)
6.- Kayseri Milletvekili Mustafa Elitaş’ın, Manisa
Milletvekili Özgür Özel’in 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum. 
Az
önce Özgür Bey bir şey ifade etti, Demokrat Parti zamanında iddialar, ithamlar,
12 milyon liralık kısım… Bakın, bir şeyi söylerken kendinizde problem olmaması
lazım. CHP’ye 3,3 milyonluk rekor ceza… (CHP sıralarından gürültüler) 
İBRAHİM
ÖZDİŞ (Adana) – Bırak şimdi bunları. 
BAŞKAN
– Lütfen! Söz kesmeyin, lütfen!
MUSTAFA
ELİTAŞ (Devamla) - Cezanın içinde ne var? CHP, parti harcaması gibi gösterilen
sakız, sucuk, iç çamaşırı gibi kişisel harcamalar nedeniyle cezalandırıldı. 
İBRAHİM
ÖZDİŞ (Adana) – Ne bu, ne bu?
ERDİN
BİRCAN (Edirne) – Kendinize bakın, kendinize. Kendinize bakın, Cumhuriyet Halk
Partisine değil. 
MUSTAFA
ELİTAŞ (Devamla) - Bakın, Cumhuriyet Halk Partisi sakız, sucuk, iç çamaşırı
nedeniyle cezalandırıldı. (CHP sıralarından gürültüler)
BAŞKAN
– Sayın milletvekilleri, ya, illa disiplin hukukunu uygulamam mı gerekiyor?
MUSTAFA
ELİTAŞ (Devamla) – Sayın Özgür Özel bir matruşka çıkardı, matruşkanın
içerisinden de bir resim çıkardı, işte “Acaba FETÖ kriptoları soktu mu?” diye.
Şu elimde gördüğünüz şey, şu anda sizin milletvekiliniz, yazdığı yazı. (AK
PARTİ sıralarından “Ooo” sesleri, gürültüler) 
MEHMET
MUŞ (İstanbul) – O ne öyle?
SALİH
CORA (Trabzon) – Kimmiş o?
MUSTAFA
ELİTAŞ (Devamla) – “Fetullah Gülen’in davetlisi olarak ABD’ye giden 5 vekilden
4’ünün ulusalcı olması dikkat çekici.”
SALİH
CORA (Trabzon) – Allah Allah, kim onlar?
MUSTAFA
ELİTAŞ (Devamla) - Kim var? Tezcan var. Öbür arkadaş milletvekili değil
herhâlde, daha önce Genel Başkan Yardımcısıydı. 
MEHMET
MUŞ (İstanbul) – Gökhan Günaydın.
MUSTAFA
ELİTAŞ (Devamla) - Kim var? Özkoç var. 
AHMET
HAMDİ ÇAMLI (İstanbul) – Vay, vay, vay!
MUSTAFA
ELİTAŞ (Devamla) - Biri kim? Grup Başkan Vekili. Diğeri kim? Genel Başkan
Yardımcısı. Acaba FETÖ sizi kripto olarak mı oraya soktu? Özgür Özel’e sorun,
bana sormayın, Özgür Özel’e sorun. 
FUAT
KÖKTAŞ (Samsun) – Eğer siz kriptoysanız konuşun. 
MUSTAFA
ELİTAŞ (Devamla) – İki, bir mesaj okuyacağım: “CHP’yle yol ayrımına geldiğimi
duyurmak istiyorum.” 
BAŞKAN
– Sayın milletvekilleri…
MUSTAFA
ELİTAŞ (Devamla) – “Atatürk’ün kurduğu bir parti nasıl olur da terörist
vekiller için savaşır?” 
YUSUF
BAŞER (Yozgat) – Kim dedi bunu?
MUSTAFA
ELİTAŞ (Devamla) - İnternete girerseniz… Biraz sonra söyleyeceğim. 
AHMET
HAMDİ ÇAMLI (İstanbul) – Ha, Özkoç onun için bağırıyordu demek ki. 
BAŞKAN
– Sayın milletvekilleri…
MUSTAFA
ELİTAŞ (Devamla) - Arkasından diyor ki: “Namuslu adam gibi bu teröristlerin
dokunulmazlığını kaldıracak mısın yoksa teröristlerin önüne mi yatacaksın?”
(Mikrofon
otomatik cihaz tarafından kapatıldı) 
MUSTAFA
ELİTAŞ (Devamla) – Kime söylüyor? Kılıçdaroğlu’na söylüyor. Söyleyen kim?
İnternet sitesine girerseniz, “Engin Özkoç Kılıçdaroğlu’na savaş açtı.” diye
girerseniz bunu görürsünüz.
HAYDAR
AKAR (Kocaeli) – Hadi oradan sen de!
MUSTAFA
ELİTAŞ (Devamla) – Hepinizi saygıyla selamlıyorum. (AK PARTİ sıralarından
“Bravo” sesleri alkışlar, CHP sıralarından gürültüler) 
BAŞKAN
– Sayın Elitaş, teşekkür ederim.
ENGİN
ÖZKOÇ (Sakarya) – Sayın Başkan…
BAŞKAN
– Grubunuzu bir sustursanız…
Buyurun
Sayın Özkoç.
ENGİN
ÖZKOÇ (Sakarya) – Partimize ve şahsımın adını vererek sataşmada bulunmuştur,
söz istiyorum. 
BAŞKAN
– Buyurun. (CHP sıralarından alkışlar) 
FUAT
KÖKTAŞ (Samsun) – Belge konuştu, sataşmadı ki, belge var. Siz hep hikâye
anlattınız. Belge, belge…
7.- Sakarya Milletvekili Engin Özkoç’un, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına ve Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekilli arkadaşlarım…
FUAT
KÖKTAŞ (Samsun) – Çalma kapımı, çalarlar kapını.
ENGİN
ÖZKOÇ (Devamla) – Orada, şimdi az önce, Sayın Grup Başkan Vekilinin büyük bir
belgeyle gösterdiği gazete kupürü ve o belgede…
FUAT
KÖKTAŞ (Samsun) – Niye rahatsız oluyorsunuz?
ENGİN
ÖZKOÇ (Devamla) – …o gazete kupüründe bizim Fetullah Gülen’in davetlisi olarak
gittiğimizi söylüyor.
MUSTAFA
ELİTAŞ (Kayseri) – Ben söylemiyorum. 
ENGİN
ÖZKOÇ (Devamla) – Sen… Kim söylüyorsa…
MUSTAFA
ELİTAŞ (Kayseri) – Barış Yarkadaş söylüyor. 
ENGİN
ÖZKOÇ (Devamla) – Bunu ispat etmezseniz, onun davetlisi olarak gittiğimizi
ispat etmezseniz namertsiniz, tamam mı? Açık ve net.
MUSTAFA
ELİTAŞ (Kayseri) – Ben söylemiyorum. 
FUAT
KÖKTAŞ (Samsun) – Barış Yarkadaş söyledi, Barış.
BAŞKAN
– Sayın milletvekilleri, lütfen…
ENGİN
ÖZKOÇ (Devamla) – Arkadaşlar, heyecanlanmayın ya, heyecanlanmayın.
FUAT
KÖKTAŞ (Samsun) – Yok, heyecanlı değiliz ya.
MEHMET
METİNER (İstanbul) – Barış, neyi kastettin Barış? 
FUAT
KÖKTAŞ (Samsun) – Biz sadece millete hizmet için heyecanlanırız, başka bir iş
için heyecanlanmayız.
AHMET
HAMDİ ÇAMLI (İstanbul) – Davetsiz mi gittin o zaman, davetsiz mi gittin?
ENGİN
ÖZKOÇ (Devamla) – Şimdi ben size başka bir soru soruyorum: Oradaki o toplantıda
AK PARTİ Genel Başkan Yardımcınız var mıydı, AK PARTİ’li milletvekilleriniz var
mıydı, AK PARTİ’de şu anda grup başkan vekilliği yapmış arkadaşınız var mıydı,
gelin, onu buradan açıklayın. (CHP sıralarından alkışlar, AK PARTİ sıralarından
gürültüler)
BAŞKAN
– Teşekkür ederim. 
MUSTAFA
ELİTAŞ (Kayseri) – Barış söylüyor, Barış söylüyor diyorum. 
FUAT
KÖKTAŞ (Samsun) – “Biz beraber gittik.” niye demedin? Belge açıklayacaktın
hani?
AHMET
YILDIRIM (Muş) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Sayın Yıldırım’a söz vereceğim.
AHMET
YILDIRIM (Muş) – İç Tüzük 60’a göre söz istiyorum Sayın Başkan.
BAŞKAN
– Buyurun.
IV.- AÇIKLAMALAR (Devam)
14.- Muş Milletvekili Ahmet Yıldrırım’ın, Kayseri
Milletvekili Mustafa Elitaş’ın sataşma nedeniyle yaptığı konuşmasındaki bazı
ifadelerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
Elitaş’ın burada “terörist vekiller” diyerek…
HİLMİ
BİLGİN (Sivas) – Elitaş demiyor onu ya! 
MUHAMMET
BALTA (Trabzon) - Biz söylemedik, onlara söyle.
AHMET
YILDIRIM (Muş) – …daha hiçbiri hakkında hüküm yokken kendilerinin o atıfla
itham edilmesi sözünü kınıyorum. (AK PARTİ sıralarından gürültüler) 
TAMER
DAĞLI (Adana) – “Tweet” atana söyle, “tweet”i kim atmışsa ona söyle.
AHMET
YILDIRIM (Muş) – Sayın Başkan… 
BAŞKAN
– Tamam, buyurun, buyurun. 
TAMER
DAĞLI (Adana) – “Tweet” atana söyle onu.
FUAT
KÖKTAŞ (Samsun) – Elitaş demedi ya, yazılanı okudu. Gidin ona sorun. 
AHMET
YILDIRIM (Muş) – Hatibin ne dediğini çok iyi anladık. 
BAŞKAN
– Sayın milletvekilleri, Sayın Yıldırım’ı dinliyorum. 
Buyurun
Sayın Yıldırım.
AHMET
YILDIRIM (Muş) – Sayın Başkan, süremi yeniden başlatın.
BAŞKAN
– Yeniden başlatıyorum. 
AHMET
YILDIRIM (Muş) – Şimdi, bakın, bu Parlamentoda terörist vekil yoktur ama
teröristlerin iddianamelerinin arkasına sığınarak onları rehin alan bir siyasi
iktidar vardır.
MUHAMMET
BALTA (Trabzon) – Geç o işi, geç, geç o işi! 
AHMET
YILDIRIM (Muş) - Bunu kabul edecekler. 
MUHAMMET
BALTA (Trabzon) – Arkanızda terör örgütleri vardı.
AHMET
YILDIRIM (Muş) - Öbür türlü, bakın, 510 iddianamemizin 350’si teröristler
tarafından hazırlanmış iddianamelerdir.
MUHAMMET
BALTA (Trabzon) – Sırtınızı nereye yaslamıştınız? 
AHMET
YILDIRIM (Muş) - Aynaya bakın… 
MUHAMMET
BALTA (Trabzon) – Sırtınızı nereye yaslamıştınız, sırtınızı?
AHMET
YILDIRIM (Muş) - …kimlerin teröristlerle birlikte hareket ettiğini iyi
görürsünüz diyorum. 
Teşekkür
ederim. 
BAŞKAN
– Ben teşekkür ederim.
MUSTAFA
ELİTAŞ (Kayseri) – Sayın Başkanım… 
BAŞKAN
– Sayın Elitaş… 
15.- Kayseri Milletvekili Mustafa Elitaş’ın, Muş
Milletvekili Ahmet Yıldırım’ın yaptığı açıklamasındaki bazı ifadelerine ilişkin
açıklaması
MUSTAFA
ELİTAŞ (Kayseri) – Sayın Yıldırım bana ithafen bir şey söyledi. Aslında Sayın
Yıldırım iyi dinleseydi bu sözün sahibinin kim olduğunu söyledim ben yani Sayın
Yıldırım’ın kınaması gereken kişi ben değilim. 
AHMET
YILDIRIM (Muş) – Niye kullanıyorsunuz o zaman?
MUSTAFA
ELİTAŞ (Kayseri) – Bunu paylaşan kişi ne diyor? 
AHMET
YILDIRIM (Muş) – İnanmıyorsanız niye kullanıyorsunuz?
MUSTAFA
ELİTAŞ (Kayseri) – “CHP’yle yol ayrımına geldiğimi duyurmak istiyorum.
Atatürk’ün kurduğu bir parti nasıl olur da terörist vekiller için savaşır?”
diyor. 
AHMET
YILDIRIM (Muş) – Eğer itibar etmiyorsanız niye kullanıyorsunuz Sayın Elitaş?
MUSTAFA
ELİTAŞ (Kayseri) – Bana niye söylüyor bunu? Olay bu. (AK PARTİ sıralarından
alkışlar)
BAŞKAN
– Evet, ben de bunu söylemeye çalıştım ama olmadı. 
Sayın
milletvekilleri, Sayın Bülent Tezcan epeydir bekliyor. Tutanak burada, elimde,
okuyorum: “Kilisenin papazını söyledin -yani bunlar artık Sayın Soylu’ya
hitaben söylenmiş olan şeyler- zangocunu söylemedin. Zangoçluk görevi sana mı
düştü? Kilisenin zangocu sensen -bir şeyi itiraf edeyim- bu görevi bihakkın
yerine getirdiğine hiç şüphe yok ama zangoçlara da gelecek yok, zangoçlara da
gelecek yok, onu bilmende fayda var.” bir. 
İki:
“Böyle bir bütçe Türkiye’nin hiçbir geleceğine cevap vermeyecektir. Bu bütçeye
‘hayır’ diyeceğiz. Bu bütçe zangoçların bütçesidir, zangoçların bütçesidir,
‘hayır’ diyeceğiz.”
Buyurun.

Çünkü
gerçekten burada bir inancın çalışanlarına ve o inanca bir hakaret var. 
ÖZGÜR
ÖZEL (Manisa) - Yorum yapma, yorum yapma!
ENGİN
ALTAY (İstanbul) – Yok böyle bir hakkınız ya! 
BAŞKAN
– Buyurun, açıklama yapın. 
Lütfen,
iki dakika; önemli bir konu, iki dakika açıklama yapın, lütfen. 
16.- Aydın Milletvekili Bülent Tezcan’ın, 503 sıra sayılı
2018 Yılı Bütçe Kanunu Tasarısı ile 504 sıra sayılı 2016 Yılı Kesin Hesap
Kanunu Tasarısı’nın beşinci tur görüşmelerinde CHP Grubu adına yaptığı
konuşmasındaki bazı ifadelerine ilişkin açıklaması
BÜLENT
TEZCAN (Aydın) – Teşekkür ederim Sayın Başkanım. 
Değerli
arkadaşlar, söz çok açıktır. Burada Sayın Soylu’nun “Gündüz imamı, gece ise
papazı oynuyor.” sözü var. (AK PARTİ sıralarından “Geç, geç” sesleri,
gürültüler) 
FUAT
KÖKTAŞ (Samsun) – Zangoca gel, zangoca.
BÜLENT
TEZCAN (Aydın) – Bir dakika ya, bir dakika… Bir dakika ya, dinleyin bir dakika…

BAŞKAN
– Arkadaşlar, duymuyorum. Bakın, konu önemli, bir inanç konusu, açıklama
yapıyor. Bir dakika…
BÜLENT
TEZCAN (Aydın) – Tutanaklar okundu. Bu söz İçişleri Bakanının sözüdür. Papazlık
görevini ya da değerli papazları ya da imamları küçümseyen ben değilim. Bu
sözün içerisinde papazlara dönük bir hakaret ve küçümseme olduğunu herkes
biliyor. Bunu söyleyen Bakanın kendisi. (AK PARTİ sıralarından gürültüler)
Şimdi
gelelim benim sözüme. Ben diyorum ki: “Peki Sayın Bakan, papazı açıkladın, o
zaman zangoç kim?” Zangoç nedir? Kilisede çan çalma görevini yapan değerli bir
kilise görevlisidir, din görevlisidir. (AK PARTİ sıralarından gürültüler)
Şimdi, zangocun… 
FUAT
KÖKTAŞ (Samsun) - Zangoç nerede? Zangoç kim?
BÜLENT
TEZCAN (Aydın) – Bakın, bakın sözlüğe.
BAŞKAN
– Ama duymuyorum ben.
BÜLENT
TEZCAN (Aydın) – Bir müsaade… Sayın Başkan…
BAŞKAN
– Ama duymuyorum sayın milletvekilleri.
FUAT
KÖKTAŞ (Samsun) – Kıvırma!
BÜLENT
TEZCAN (Aydın) – Rahatsız olmayın, rahatsız olmayın, anlatıyorum.
FUAT
KÖKTAŞ (Samsun) – Anlat, anlat, heyecanlı oluyor!
BÜLENT
TEZCAN (Aydın) – Zangocu ben küçümsemedim. Ama bu bir kinaye sanatıdır, bu bir
söz sanatıdır.
FUAT
KÖKTAŞ (Samsun) - Ama teşbihte de hata olmamalı. 
BÜLENT
TEZCAN (Aydın) – Sen papazı küçümseyerek konuşmaya başlıyorsan zangoçtan da
rahatsız olacaktın Sayın Başkan. “Görevin bu işin çanını çalmaktır.” diyorum,
bu bir kinaye sanatıdır yoksa zangoçlara dönük herhangi bir şekilde olumsuz
düşüncemiz olmaz. Her din kutsaldır, her dinin emekçileri saygıdeğerdir, hiçbir
din için hiçbir ibadethanede görev yapana hakaret etmeyi düşünmedik, düşünmeyiz
hiçbir zaman. “Affedersiniz, Ermeni” demedik, demeyiz; bu kadar. (CHP
sıralarından alkışlar, AK PARTİ sıralarından gürültüler)
MARKAR
ESEYAN (İstanbul) – Sayın Başkan, yerimden söz istiyorum.
BAŞKAN
– Sayın Eseyan, yerinizden bir dakikalık bir açıklama talebinde bulundunuz.
Buyurun.
17.- İstanbul Milletvekili Markar Eseyan’ın, Aydın
Milletvekili Bülent Tezcan’ın yaptığı açıklamasındaki bazı ifadelerine ilişkin
açıklaması
MARKAR
ESEYAN (İstanbul) – Sayın Başkan, ben Sayın Tezcan’dan sadece çok açık olan bir
hakarete karşı bir özür beklemiştim bir Türkiye Cumhuriyeti Hristiyan vatandaşı
olarak ama mugalata yaptı, özürden kaçtı. Bu bir özür değildir. 
BARIŞ
YARKADAŞ (İstanbul) – “Affedersin, Ermeni” ne oldu? “Affedersin, Ermeni” ne
oldu? Ona niye cevap vermiyorsun!
MARKAR
ESEYAN (İstanbul) – Dolayısıyla, kendi bağımsız sözleriyle, Sayın Soylu’nun
dışında -onun kastetmediğini, biz biliyoruz- onun dışında kullandığı, sanki
zangoçluk ayıplı bir işin bir parçasıymış gibi, böyle bir benzetme yaparak… Bu,
bir kinaye değildir, teşbih değildir, doğrudan hakarettir. Gerçekten topu taca
atarak özür dilememiştir. Ben şahsen reddediyorum; bu bir özür değildir, bu
mugalatadır. Protesto ediyorum.
Teşekkür
ediyorum. 
BAŞKAN
– Teşekkür ederim.
Birleşime
on dakika ara veriyorum. 
Kapanma Saati: 16.46
ÜÇÜNCÜ OTURUM
Açılma Saati: 17.05
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL (Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 39’uncu Birleşiminin
Üçüncü Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174 Adet
Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim Kesin
Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî Yönetim
Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Komisyon yerinde.
Hükûmet
yerinde.
Cumhuriyet
Halk Partisi Grubu adına son olarak İstanbul Milletvekili Sayın Engin Altay
konuşacak. (CHP sıralarından alkışlar)
ÖZGÜR
ÖZEL (Manisa) – Süleyman Soylu yok, ilgili Bakan yok. 
ENGİN
ALTAY (İstanbul) – İçişleri Bakanı yok. 
BAŞKAN
– Geliyor Sayın Bakan, geliyor, geliyor.
ÖZGÜR
ÖZEL (Manisa) – İlgili Bakan yok, olmaz ama ya.
BAŞKAN
– Sayın Altay, arkadaşlar “‘Ve Engin Altay...’ diye anons et.” dedi ama
yapamadım. 
ENGİN
ALTAY (İstanbul) – “Ve…” Çok teşekkür ediyorum. Başka bir zaman yaparsınız.
BAŞKAN
– Sizi sevdiklerinden dolayı.
Buyurun.
Geçmiş
olsun, ne oldu ayağınıza? 
ENGİN
ALTAY (İstanbul) – Kürsüye yavaş yavaş geldim ki tribünler dolsun diye.
BAŞKAN
– Ha, evet.
ALİ
ŞEKER (İstanbul) – Ama Bakan istifa etti herhâlde, yerinde yok.
BAŞKAN
- Buyurun Sayın Altay.
CHP
GRUBU ADINA ENGİN ALTAY (İstanbul) – Teşekkür ederim.
Sayın
Başkan, sayın milletvekilleri; Genel Kurulu saygıyla selamlıyorum.
On
altı yıldır bu Meclisteyim. Mecliste, bir siyasi parti grubunun oturduğu
sıralardan çok gürültü ve uğultu çıkarsa orada mahcubiyet vardır, orada utanç
vardır, orada üzüntü vardır. (CHP sıralarından alkışlar) Bu yüzden, Sayın
Bülent Tezcan’a, Sayın Engin Özkoç’a, Sayın Özgür Özel’e teşekkür ediyorum.
Meclisin tümünden uğultu çıkarsa korkmak lazım, durum vahimdir.
Şimdi,
30 Temmuz 2003, Çarşamba, 113’üncü Birleşim: Ben burada kürsüye çıkmışım,
başlamışım. Kürsüye çıkmadan iki dakika önce bir haber gelmiş, “Devrin
Başbakanı bir kaza geçirdi.” diye. Ben demişim ki tutanaktan okuyorum: “Sayın
Başbakan da küçük bir kaza geçirmiş. Kendisine geçmiş olsun dileklerimi
iletiyorum.” Ben böyle demişim, şimdi bu Hükûmetin bakanı o zaman “Ata
binmesini bilmeyen adamdan bir şey olmaz.” demiş. Aramızdaki fark bu,
aramızdaki fark bu. (CHP sıralarından alkışlar)
Şimdi,
değerli arkadaşlar, bir konuyu açıklığa getirmemiz lazım, kavuşturmamız lazım,
mutabık olmamız lazım; o da şu: “Hizmet hareketi” diye bilinen, “Fetullah Gülen
cemaati” diye bilinen örgüt, yapılanma 17-25 Aralıktan sonra mı FETÖ oldu, 15
Temmuzdan sonra mı FETÖ oldu? Şimdi, siz, hep birlikte ve haklı olarak
kendinizce diyebilirsiniz ki: “Efendim, 17-25 Aralıktan sonra biz, bunların
terörist, adi, alçak olduğunu anladık.” O zaman sorarlar, derler ki… Bizim
Muharrem İnce bir soru önergesi vermiş, demiş ki uzatmayayım: “17-25 Aralık
sonrası FETÖ okullarına aktarılan, hani bir kanun çıkardık ya özel okullarda
okuyan çocuklara devlet para veriyor, vesair vesair; kaç para?” Devrin Millî
Eğitim Bakanı da yazmış, namuslu namuslu yazmış: “113 milyon 973 bin 279 lira
para verdik.” demiş. Bu FETÖ… Bu Hükûmet, terör örgütlerinin finansmanını
sağlamaktan yargılanmalı eğer FETÖ 17-25 Aralıktan sonra FETÖ olduysa yani
hizmet hareketi 17-25’ten sonra terörist olduysa. (CHP sıralarından alkışlar)
Değerli
arkadaşlar, şunu kabul etmek durumundasınız: Parayı siz vermişsiniz. Onun için
biz diyoruz ki: Sizin “hizmet hareketi” diye tanıdığınız, sıfatlandırdığınız,
hepsi hakkında, en başındakinden ara unsurlarına kadar övgüler düzdüğünüz
hareket, 15 Temmuzda gerçek yüzünü göstermiş ve bu bayrağa, bu millete, bu
Meclise adi, hain bir kalkışma yapmıştır ve terör örgütü olmuştur. Bir kere
burada, kendi aranızda bir mutabakat sağlayın. Zira 17-25 Aralıktan sonra da
çok sayıda AK PARTİ’li belediyenin FETÖ’cü olarak şimdi kaçan, yurt dışına
kaçan, yakalanan, tutuklanan iş adamıyla çok güzel ilişkileri var. 
Gelelim
ana konuya. Sayın Kültür Bakanı ve Sayın Çalışma Bakanı kusura bakmasın. Bugün
onlara, onların bütçelerini önemsemediğimizden değil ama onlara ayıracak
zamanımız yok, daha mühim işlerimiz var, devletle ilgili endişelerimiz var,
devletle ilgili kaygılarımız var. 
Değerli
arkadaşlar, şimdi, söyleyeni unuttum, bana da birisi söyledi, Bostancı gibi bir
yerden okumadım, o çok okuyor: “Bir delille kırk akıllıyı ikna ettim, kırk
delille bir ön yargılıyı ikna edemedim.” Ben bazen AK PARTİ Grubunu, yanlış
anlamayın, biraz buna benzetiyorum. Bakın, yanlış anlamayın, bir ön yargıdan
bahsediyorum. Bir siyasi sahiplenme en doğal hakkınız. 
BÜLENT
TURAN (Çanakkale) – Bağırmasan daha iyi olacak.
ENGİN
ALTAY (Devamla) – Ama arkadaş, biz AK PARTİ Genel Başkanına, Cumhurbaşkanına
“diktatör” falan deyince -savcılar ha bire dava açıyor, nihayet bana da gelmiş,
teşekkür ediyorum o savcıya- hoplayıp…
BARIŞ
YARKADAŞ (İstanbul) – İki tane gelmiş.
ENGİN
ALTAY (Devamla) – Bana iki tane gelmiş. 
…zıplıyorsunuz
da yani AK PARTİ Genel Başkanı hakkında bunca laf eden, laf ettiği belli,
bilinen bir Sayın Bakanın çıkıp da bununla ilgili de bir samimi öz eleştiri
yapmadığı hâlde, bakıyorum, AK PARTİ Grubumuzun bir grubu…
BÜLENT
TURAN (Çanakkale) – Yapmış ki burada zaten.
ENGİN
ALTAY (Devamla) – Tümünü kastetmem mümkün değil, zaten katılımdan da belli. AK
PARTİ Grubunda Sayın Bakanın çok sahiplenilmediğini de görüyorum. (CHP
sıralarından alkışlar)
Sayın
Bakan, peşin hüküm vermek doğru olmadı. Bir belediye için peşinen “hırsız”
demeniz görevi kötüye kullanmanızdır, orada yargı var. Hükmü verecek Bakan mı,
Bakanlık mı, yargı mı? Burada kusur işlediniz. 
Bir
de arkadaşlarım söyledi ama şu turpun büyüğünü merak ediyoruz, şu heybedeki
turpun büyüğünü merak ediyoruz ama iftira değil, devletin imkânlarıyla,
müfettişleriyle bir abluka değil. Ben bu kürsüde yalan söylersem namussuzum,
şerefsizim; biraz sonra ortaya koyacağım iddialarla ilgili ama benim ortaya
koyduğum iddialarla ilgili bu kürsüye gelip bu milletin vekillerine yanlış
evrak, yalan söyleyen de namussuz ve şerefsizdir! (CHP sıralarından alkışlar)
Şimdi, senin heybendeki büyük turpu bilmem ama yani CHP’yle ilgili turpu bilmem
ama Sayın Bakan, ben sizin heybenizin biraz sıkıntılı olduğunu düşünüyorum. 
Şimdi,
AK PARTİ, kandırılmakta çok mahir olan AK PARTİ, bu sefer -üzülerek söylüyorum-
kandırılan İçişleri Bakanı tarafından kandırılmıştır. Sayın Bakan, sizi
kandırdılar, sizi kandırdılar. (CHP sıralarından alkışlar) Bunun altını çizmek
istiyorum. Ya da -ikisinden birini kabul edeceksiniz- daha önce AK PARTİ,
FETÖ’yü taşeron olarak kullanarak yaptığı kumpasları şimdi Sayın Bakanı taşeron
olarak kullanarak yapmaya devam ediyor. Ya o ya bu; birinden birini seçin,
üçüncü bir seçenek yok. (CHP sıralarından alkışlar) 
Sayın
milletvekilleri, devlet akıl gerektirir, sağduyu gerektirir, basiret
gerektirir. Devlet milletindir, Hükûmet partinindir, AK PARTİ Hükûmetidir.
Evet, işte “67’nci Cumhuriyet Hükûmeti” dense de Hükûmet partinizindir. Devlet
hepimizin. Bu devleti zafiyet içine düşürmek, bu devletin itibarına halel
getirmek, kuvvetler ayrılığı prensibini ortadan kaldırmak sadece CHP’ye değil,
AK PARTİ’ye, AK PARTİ’ye oy veren 23 milyon vatan evladına da açık bir
ihanettir. Hükûmetler kurulur, yıkılır; hükûmetleri yıkmak için muhalefet
partileri el birliği yapar, güç birliği yapar ama devlet yıkılırsa millet de
yıkılır. Bu yüzden, devletin itibarı, devletin güvenirliliği, devletin adilliği
ve gücü için hukukun üstünlüğünden ve kuvvetler ayrılığından ayrılmamak gerekir.
Yıkılan devletlere bakın, hepsi, yönetenlerin adalet duygusunu kaybetmesinden
sonra önce zafiyet içine düşmüş, sonra çöküşe maruz kalmıştır. Onun için devlet
erkini yönetenlerin ayrılmamaları gereken çok şey var ama bir tanesi var ki
adalet duygusu. Burada siyasi mülahaza olmaz, siyasi değerlendirme olmaz,
siyasi kaygı olmaz. “Ben buradan böyle yaparsam şuradan şunu alırım.” olmaz. Hükûmet etmenin yerini hükmetmek alırsa
devlette çürüme başlar. Bu Hükûmetin yaptığı, saygıdeğer milletvekilleri, odur.
Bu Hükûmet, AK PARTİ’nin içinden çıkan bu Hükûmet, hükûmet etmeyi hükmetmekle
karıştırarak Türkiye’yi bir büyük felakete hazırlamaktadır. Risk almak yerine
maceraperestlik yapılırsa, basiret yerine belagatle sorunlar çözülmeye
çalışılırsa olmaz. Sağduyunun yerini hırs alırsa, olgunluğun yerini ihtiras
alırsa toplumu gerersiniz. Güven yerini şüpheye bırakırsa, mütevazılık yerini
şımarıklığa bırakırsa devlette dökülme başlar. Devleti dökmeyin, devleti
koruyalım. Yıllar boyu -cumhuriyet tarihini ve öncesini de sayarsak- bu
topraklardaki bu milletin evlatlarının kurduğu devletlerin çöküşlerine,
sonuçlarına baktığınızda orta yerde olan budur. Devleti, millete ve muhalefete
karşı bir şemsiye gibi değil de bir siper gibi kullanırsanız, bu milleti de
bölersiniz. Devlet, sizin için, Hükûmet için, çoğunluk partisi için millete ve
muhalefete karşı kullanacağınız bir siper değildir; olsa olsa bir şemsiye gibi,
hepimizi, 80 milyonu, Kürt’üyle Türk’üyle, doğulusuyla batılısıyla, varsılıyla
yoksuluyla hepsini bir arada tutarsa devlettir. Milleti bölmeyin. 
Biz
bugüne kadar olduğu gibi, bundan sonra da AK PARTİ’yle ve AK PARTİ’nin içinden
çıkmış buradaki Hükûmetle münakaşa etmeye, kavga etmeye, mücadele etmeye devam
edeceğiz. Ama, şimdi, Sayın Bakanın son
zamanlardaki tutumu gerek Genel Başkanımıza yönelik… Ben eminim, o gece “Keşke
ağzımdan bu laflar çıkmasa.” dediğinden. Ama siyaset erdem gerektirir.
Ağzımızdan çok laf çıkmıştır, çok istemediğimiz laf çıkmıştır. Eskiler bilir,
benim de çok çıkmıştır.
BÜLENT
TURAN (Çanakkale) – Biliriz, biliriz. 
ENGİN
ALTAY (Devamla) - Gelmişimdir, “Olmadı.” demişimdir, “Yakışmadı.” demişimdir.
Biz Sayın Bakandan bunu beklerken Sayın Bakan bir konuyu internet üzerinden de
kaşımaya devam ediyor; yetmiyor, bir belediyemize yönelik hukuk dışı bir
işlemde bulunuyor. Oraya biraz gireceğim, oraya biraz gireceğim. Mehmet Muş
pazartesi günü otuz beş dakika serbest atış yaptı, şimdi oraya gireceğiz.
MUSTAFA
ELİTAŞ (Kayseri) – Hedefi iyi buldu, hedefi buldu. 
MEHMET
MUŞ (İstanbul) – Sen de kaledeydin. 
ENGİN
ALTAY (Devamla) – Evet… Yok, yok.
MUSTAFA
ELİTAŞ (Kayseri) – Hepsi 12’dendi.
ENGİN
ALTAY (Devamla) – Belli, uğultu başladı, rahatsızlık var arkadaşlar. 
MUSTAFA
ELİTAŞ (Kayseri) – “Hepsi 12’dendi” diyorum. 
ENGİN
ALTAY (Devamla) – Şimdi, samimiyetle söylüyorum. Önce peşin bir çağrı
yapıyorum, peşin: Şu, Ataşehir Belediye Başkanının avukatının, bugün ya da dün,
idari mahkemeye başvurusu. Hepinizi severim. 3 isim sayacağım, 3 isim. Hepinize
güvenirim, onlara özel hukukum da olduğu için ayrıca güveniyorum: İsmet Uçma,
Doğan Kubat, Naci Bostancı. AK PARTİ’nin bu 3 sayın milletvekili…
BÜLENT
TURAN (Çanakkale) – Adamların vekilliğini bitirdin be!
ENGİN
ALTAY (Devamla) – Hayır, hayır, özel hukukum olduğu için onları saydım. 
BAŞKAN
– Aşk olsun Engin Altay! 
ENGİN
ALTAY (Devamla) – “Hepinizi severim.” dedim Başkan. 
MUSTAFA
ELİTAŞ (Kayseri) – Şimdi sen bittin Engin, bittin. 
ENGİN
ALTAY (Devamla) – Bu 2 evrakı vereceğim.
BÜLENT
TURAN (Çanakkale) – Mustafa Elitaş, Kayseri?
ENGİN
ALTAY (Devamla) – Sayın Bostancı, 80 milyonun önünde soruyorum ve sana bir
teklifte bulunuyorum: Al bunları, incele.
AYŞE
SULA KÖSEOĞLU (Trabzon) – Mahkeme ne olacak? 
ENGİN
ALTAY (Devamla) – Oraya geleceğim, asıl mahkemeye geleceğim işte.
İncele,
dersen ki “Bu evrak, belediye başkanının görevden alınmasını gerektiren bir
hâli kapsıyor.” Şerefsizim, ben de seninle beraber: “Evet, Bakan iyi yapmış.”
diyeceğim. Var mısın? (CHP sıralarından alkışlar)
YILMAZ
TUNÇ (Bartın) – O dosyalarda olmayan da vardır. 
MEHMET
MUŞ (İstanbul) – Ne diyeceğiz, anlamadım? 
ENGİN
ALTAY (Devamla) – Bekle… 
Şimdi,
bakın, ben size samimiyetle söyleyeyim, Mehmet Muş’un iddialarına da cevap gibi
değil ama 8 tane ana başlık var, beş dakikada süre var. 
MEHMET
MUŞ (İstanbul) – Cevap olsun canım! 
FUAT
KÖKTAŞ (Samsun) – Cevabı veremiyorsun ama. 
MEHMET
MUŞ (İstanbul) – Hatibin insicamını bozmayalım. 
ENGİN
ALTAY (Devamla) – Arkadaşlar, bir dinleyin, kimseyi haksız yere yargılamayın. 
Birinci
iddia, yakınlarının mal varlığının artışı. İstanbul Anadolu Cumhuriyet
Başsavcılığı -tarihlerle vakit kaybetmiyorum, hepsi burada var, Bostancı’ya da
vereceğim- 3 Ağustos 2017’de takipsizlik vermiş. 
Erguvan
Parkı… AK PARTİ’li meclis üyeleri şikâyet etmiş, edebilirler, hakları. Bütün
belediyelerimize müfettiş gönderin, samimiyim bunda, hepsine gönderin ama
nezaket diye bir şey var, öyle kaba tehdit olmaz; “Ben belediyeleri indirdim,
sen de indir.” diye. “Ver belgeyi.” Genel Başkanımızın dediği o işte. “Bana
ver, kirliliğe bulaşan bir belediye başkanıyla ilgili somut belgeyi ver. Önce ben
kulağından tutayım, partiden atayım, sonra sen yargıya götür.” diyor. 
BÜLENT
TURAN (Çanakkale) – Öyle demiyor işte. 
ENGİN
ALTAY (Devamla) – Erguvan Parkı’na AK PARTİ’li meclis üyeleri suç duyurusunda
bulunmuş, soruşturma açılmış, takipsizlik verilmiş. Bunlar itiraz etmiş
takipsizliğe. Veren kim? Müfettişler, devletin müfettişi, Bakanın müfettişi.
Danıştaya gidilmiş, Danıştay da itirazı reddetmiş. Daha önce Buz Residence… 
Bu,
Buz ile Man benzemez. 
MEHMET
MUŞ (İstanbul) – “Buzgate.” 
ENGİN
ALTAY (Devamla) – Biri Man, biri Buz; ayrı iş. 
Hem
İçişleri müfettişleri hem İstanbul Büyükşehir müfettişleri incelemiş,
soruşturmaya konu bir durum tespit edememiş. 
MEHMET
MUŞ (İstanbul) – Neyi incelemiş, onu da söyleyin.
ENGİN
ALTAY (Devamla) – Mehmet, burada doğruyu söyleyeceksen, gel sabaha kadar konuş,
yalan söyleme. 
MEHMET
MUŞ (İstanbul) – Neyi incelemişler, onu söyle. 
ENGİN
ALTAY (Devamla) – İtiraz edilmiş buna da. Kime? İçişleri Bakanlığı
müfettişlerinin ve İstanbul Büyükşehir denetmenlerinin ya da müfettişlerinin de
raporuna, bu da ret. Buz Residence’ta kamunun 5 bin metrekare değil, 186
metrekare yeri var, kat karşılığı yapılmış. 
İÇİŞLERİ
BAKANI SÜLEYMAN SOYLU (Trabzon) – Çarpıtıyorsunuz. 
ENGİN
ALTAY (Devamla) – Ben evrakları veririm. 
İÇİŞLERİ
BAKANI SÜLEYMAN SOYLU (Trabzon) – Çarpıtıyorsunuz. 
ENGİN
ALTAY (Devamla) – Kamunun veya belediyenin orada bir arsası da yok. 
İÇİŞLERİ
BAKANI SÜLEYMAN SOYLU (Trabzon) – Temizleyemezsiniz, çarpıtıyorsunuz. 
NİHAT
YEŞİL (Ankara) – Ya, biraz sabret!
BAŞKAN
– Sayın milletvekilleri, müsaade edin, o ihtarı ben yapayım.
ENGİN
ALTAY (Devamla) – Sayın Bakan, biraz sonra inşallah zamanım kalır. 
Eğer
bu Erguvan Barış Parkı, aynı şekilde… Şu anda, mal varlığıyla ilgili devam eden
bir mahkeme, dava var; bir de yıkılmayan binalar, “Niye yıkmadın bunu?” diye.
Türkiye'de bütün belediyelerin böyle sorunu vardır. Yıkım kararı alınır, hiçbir
belediye de burayı yıkamaz, vatandaşın zor şartlarla yaptığı 2 katlı evi hiçbir
belediye de yıkmaz. 
İÇİŞLERİ
BAKANI SÜLEYMAN SOYLU (Trabzon) – Sahibi kim?
ENGİN
ALTAY (Devamla) – Fakat asıl bir şey var ki konut alanına yapılan binanın özel
okula devri, iddialardan biri de bu. Özel okulun ruhsatını Millî Eğitim
Bakanlığı verir, ayrı da belediye buraya 987 bin lira ceza kesmiş. 
MEHMET
MUŞ (İstanbul) – Ne zaman kesmiş?
ENGİN
ALTAY (Devamla) – Ceza kesimine itiraz olmuş, kesilen cezaya da mahkeme demiş
ki: “Fonksiyon değişikliği idari para cezasını gerektiren bir durum değildir.” 
İÇİŞLERİ
BAKANI SÜLEYMAN SOYLU (Trabzon) – Aylık kaç para kira alıyor?
ENGİN
ALTAY (Devamla) – Kirayı kim alıyor, ona sor Sayın Bakan. 
İÇİŞLERİ
BAKANI SÜLEYMAN SOYLU (Trabzon) – Kirayı, savunduğun belediye başkanı alıyor. 
ENGİN
ALTAY (Devamla) – Bunu bir kan davasına çevirirsen, ben de şimdi bir iki kan
davalık konu açarım burada, merak etme. 
İÇİŞLERİ
BAKANI SÜLEYMAN SOYLU (Trabzon) – Aç, açmazsan… (CHP sıralarından gürültüler) 
ENGİN
ALTAY (Devamla) – Tamam açarım, dur, bekle.
BAŞKAN
– Karşılıklı konuşmayalım lütfen. 
ALİ
ÖZCAN (İstanbul) – Mafya mısın, Bakan mısın? Terbiyesiz! 
BAŞKAN
– Sayın milletvekilleri, Grup Başkan Vekiliniz kürsüde. Lütfen… 
BÜLENT
TURAN (Çanakkale) – Anlayamıyoruz Sayın Başkan, anlayamıyoruz, duyamıyoruz. 
BAŞKAN
– Ben de duyamıyorum.
ENGİN
ALTAY (Devamla) – Daha vahimini söyleyeyim, bu iddiadaki en vahim durum şu:
Metropol Ataşehir, proje Emlak Konut Gayrimenkulün, bir kamu projesi. Emlak
Konut imara aykırı inşaat yapmış, Battal İlgezdi göz yummak suretiyle menfaat
temin etmiş. Kimden? TOKİ’den. Bu evrak diyor ki: “TOKİ yani devlet, Battal
İlgezdi’ye rüşvet verdi.” Bu konuyla ilgili TOKİ’den hangi yönetici hakkında
işlem yaptın? (CHP sıralarından alkışlar) 
İÇİŞLERİ
BAKANI SÜLEYMAN SOYLU (Trabzon) – Biraz sonra savcının belgelerini anlatırız.
ENGİN
ALTAY (Devamla) – Yani devletin de belediyeye rüşvet verdiğini iddia eden bir
evrakla karşı karşıyayız.
Değerli
arkadaşlar, zamanım az, sonuç… (AK PARTİ sıralarından gülüşmeler)
Bu
insani bir şeydir, Allah size sağlık versin. Benim sinüslerimde sorun var.
BAŞKAN
– Doğru, doğru. 
Buyurun
Sayın Altay. 
MUHAMMET
BALTA (Trabzon) – Âmin, âmin. 
MUSTAFA
ELİTAŞ (Kayseri) – Allah sana da uzun ömür versin.
HÜSNÜYE
ERDOĞAN (Konya) – Sinüzitiniz var, tedavi edelim. 
ENGİN
ALTAY (Devamla) – Her şeye rağmen tuzun kokmadığını düşünüyoruz. Dün yapılan
iptal davasında bütün belgeler var. Bakanlığın bu konuda iki basın açıklaması
var. Sayın Bakan, birinci basın açıklamasında yer alan “Yakınlarına çıkar
sağlama.” isnadını ikinci basın açıklamasında niye çıkardınız? 
İÇİŞLERİ
BAKANI SÜLEYMAN SOYLU (Trabzon) – Hiç alakası yok. 
ENGİN
ALTAY (Devamla) – Ya, ya… Tabii, otur, “Alakası yok.” 
İÇİŞLERİ
BAKANI SÜLEYMAN SOYLU (Trabzon) – Kısa açıklama olsun.
ENGİN
ALTAY (Devamla) – Gel, 3 milletvekilin incelesin diyorum, 3 AK PARTİ
milletvekiline verelim, incelesin diyorum.
İÇİŞLERİ
BAKANI SÜLEYMAN SOYLU (Trabzon) – Bu iş ayağınıza dolanıyor.
ENGİN
ALTAY (Devamla) – Görevden uzaklaştırmaya gerekçe, delil gizleme ve karartma.
Şimdi,
2009’dan 2017’ye kadar sekiz yılda bu belediyeye gitmeyen müfettiş kalmamış. Bu
belediyenin evraklarının tamamı adliyelerde, tüm belgeler idari ve adli
mercilerde ve siz görevden uzaklaştırıyorsunuz “delil karartır” diye. Bu,
hukuki dayanağı olmayan siyasi bir karardır. 
İÇİŞLERİ
BAKANI SÜLEYMAN SOYLU (Trabzon) – Biraz sonra üzüleceksin, savcının beyanını
okuyunca üzüleceksin. 
ENGİN
ALTAY (Devamla) – Sen bunu kine çevirirsen…
İÇİŞLERİ
BAKANI SÜLEYMAN SOYLU (Trabzon) – Çevirmem.
ENGİN
ALTAY (Devamla) – …kan davasına çevirirsen…
İÇİŞLERİ
BAKANI SÜLEYMAN SOYLU (Trabzon) – Kine çevirip çevirmeyeceğimi Kılıçdaroğlu bilir.
BAŞKAN
– Karşılıklı konuşmayalım lütfen.
ENGİN
ALTAY (Devamla) – …bu elindeki devlet imkânıyla o belediye başkanımızı o
belediyeye sokmayabilirsin.
(Mikrofon
otomatik cihaz tarafından kapatıldı) 
ENGİN
ALTAY (Devamla) – Ama bunun vebali kamu vicdanında da ağır olur, senin için de
ağır olur. Niye ağır olur? Sen insansın, önce bir insansın. 
BAŞKAN
– Sayın Altay, bir dakika ek süre vereyim size, tamamlayın lütfen. 
ENGİN
ALTAY (Devamla) – Bir insan haksız yere, hukuksuz yere elindeki devlet imkânını
böyle hoyratça, böyle kindarca kullanmaz ama demin, Türkiye'ye nasıl bir
devletin lazım olduğunu sizlerle paylaştım. Allah’ım devleti biraz önce
saydığım anlayışla yönetecek ve bu milletin birliğini bozmayacak devlet
adamlarını bu ülkeye nasip etsin. (CHP sıralarından alkışlar) 
Şimdi,
Sayın Bakan, altını çize çize bir şey söyledim, AK PARTİ’yle kavga etmek, sizin
bizimle kavga etmeniz olması gerekendir, tekrar söylüyorum: Devleti siper alıp
ana muhalefeti sindireceğinizi zannediyorsanız, çok yanılırsınız.
BÜLENT
TURAN (Çanakkale) – Bize lazımsınız, öyle bir şey yok.
MEHMET
MUŞ (İstanbul) – Böyle muhalefet bulunmaz. 
ENGİN
ALTAY (Devamla) – Bunun bedelini belki sen, ben ödemeyiz; bunun bedelini bu
ülke öder, bu millet öder. Bu millete bunu yapmaya kimsenin hakkı yok. Sizin
parti içinde bir sorununuz varsa, bir sicil affına tabi tutulmak istiyorsanız buradan
size o yönüyle de ekmek çıkmaz. (CHP sıralarından alkışlar) 
Sayın
Bakan, konuşacağız…
(Mikrofon
otomatik cihaz tarafından kapatıldı) 
BAŞKAN
– Sayın Altay, teşekkür ederim.
ENGİN
ALTAY (Devamla) – Bitiriyorum, bitti zaten. 
Konuşacağız.
Teklifim geçerli. Biraz önce ismini saydığım 3 sayın milletvekili benden bu
belgeleri gelip alabilirler. Onlara güveniyorum. 
MUHAMMET
BALTA (Trabzon) – Süreniz bitti, süreniz.
ENGİN
ALTAY (Devamla) – Onlar derse ki “Evet, burada sıkıntı var.” ben de diyeceğim.
Hodri meydan! 
MUHAMMET
BALTA (Trabzon) – Kartonlar…
ENGİN
ALTAY (Devamla) – E, orada ne var? İsterseniz onu açmayayım.
MUHAMMET
BALTA (Trabzon) – Tamam. Süreniz bitti.
ENGİN
ALTAY (Devamla) – Bence açmayayım, siz merak edin. (CHP sıralarından alkışlar) 
BAŞKAN
– Teşekkür ederim Sayın Altay. 
MUHAMMET
BALTA (Trabzon) – Kartonları unuttunuz, onları alın oradan, kartonları.
ENGİN
ALTAY (İstanbul) – Unutmadım. 
MUHAMMET
BALTA (Trabzon) – Unuttunuz onları. 
ENGİN
ALTAY (İstanbul) – Bakın, bırakayım buraya, siz açın isterseniz. Açayım mı? 
MUHAMMET
BALTA (Trabzon) – Yok, yok…
BAŞKAN
– Böylelikle Cumhuriyet Halk Partisi Grubunun konuşmaları da tamamlanmış oldu.
MEHMET
MUŞ (İstanbul) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Muş mu, Sayın Bostancı mı?
MEHMET
MUŞ (İstanbul) – Benim şahsıma bir atıfta bulundu da.
BAŞKAN
– Peki. 
Önce
Sayın Bostancı, buyurun.
Yerinizden
açıklama mı yapacaksınız?
MEHMET
NACİ BOSTANCI (Amasya) – Evet. 
BAŞKAN
– Buyurun. 
Süreniz
bir dakika.
IV.- AÇIKLAMALAR (Devam)
18.- Amasya Milletvekili Mehmet Naci Bostancı’nın, İstanbul
Milletvekili Engin Altay’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Sayın Başkanım, Sayın Engin Altay’a öncelikle
grubumuza yönelik sözlerin içinde geçen zarif ifadeleri ve güven belirten
sözleri için teşekkür ediyorum. Biz de Cumhuriyet Halk Partisi Grubunun
tamamını seviyoruz ve esasen, Engin Bey’i da ayrıca severiz.
ENGİN
ÖZKOÇ (Sakarya) – Hangi Engin’i?
MEHMET
NACİ BOSTANCI (Amasya) – Sayın Engin Altay’ı. İki Engin’i de severiz, Özgür
Bey’i de severiz. 
BAŞKAN
– Ama Engin Bey beni sevmiyor galiba, ismimi saymadı.
ENGİN
ALTAY (İstanbul) – 3 kişi saydım, 10 kişi sayacak hâlim yok ya.
BAŞKAN
– Buyurun. 
MEHMET
NACİ BOSTANCI (Amasya) – Şimdi, Sayın Başkanım, şüphesiz, karşılıklı güven
duygusu da var fakat mesele şu: Kamuyu ilgilendiren hukuki işlemlere ilişkin
biz özel hukuka dayalı bir anlayışla soruşturma, inceleme yapamayız. Burada
devletin yürüttüğü bir soruşturma var. Bu soruşturma kendi mantığı, kendi
referansları, kendi değerlendirmesi üzerinden yürümek durumunda. Biz, şüphesiz
burada…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bostancı, bir dakika ek süre veriyorum size.
MEHMET
NACİ BOSTANCI (Amasya) – Biz burada karşılıklı güven, karşılıklı sempati
duyguları içerisinde bütün bunları siyasi olarak müzakere ederiz ama toplum
vicdanında karşılığı olacak değerlendirmeyi asıl yapacak olan kamunun
kendisidir. 
Teşekkür
ediyorum. 
BAŞKAN
– Ben teşekkür ederim. 
Sayın
Muş, sizin talebiniz nedir?
MEHMET
MUŞ (İstanbul) – Sayın Başkan, benim de 60’a göre bir söz talebim var.
BAŞKAN
– Evet…
Gerekçesi
nedir? Yerinizden mi?
MEHMET
MUŞ (İstanbul) – Yerimden talep edeyim.
BAŞKAN
– Buyurun bir dakika…
19.- İstanbul Milletvekili Mehmet Muş’un, İstanbul
Milletvekili Engin Altay’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, Sayın Altay az önce konuşurken, benim de ismime
atıfta bulunarak, bütçe görüşmelerinin ilk günü yaptığım konuşmayla ilgili bazı
şeyler söyledi.
Ben
kendisine şu tavsiyede bulunuyorum: O konuşmayı alıp sakin bir kafayla evinde
izleyebilir, Genel Başkanlarına da izletebilir ve orada vicdanlarıyla bir karar
versinler. 
ENGİN
ALTAY (İstanbul) – Ben de aynı şeyi söylüyorum. 
MEHMET
MUŞ (İstanbul) - Ve burada hararetle, heyecanla “Yok böyle bir şey demeye gerek
yok.” Rahat olun.
Sayın
Altay, “…”(x)rahat
ol. Müfettişler işin içerisinde, mahkeme işin içerisinde, işin içinde ne var ne
yok ortaya çıkacak, hep beraber göreceğiz. Yargıya intikal etmiş bir süreç var.
Önümüzdeki günlerde bazı duruşmalar olacak, ortaya çıkan başka belgeler var.
Hep beraber işin içinde ne var ne yok, yapılan işlem ahlaki mi, hukuki mi,
haram geçmiş mi geçmemiş mi, bunlar ortaya çıkacak. Hep beraber göreceğiz.
Ondan sonra bakalım siz ne yapacaksınız?
Teşekkür
ediyorum.
BAŞKAN
– Ben de teşekkür ederim ama Sayın Altay sizin konuşmanızla ilgili olumsuz bir
şey söylemedi, “Dikkatlice de dinledim.” dedi. Şimdi hakkını teslim etmek
lazım.
MEHMET
MUŞ (İstanbul) – Ben “Sakin ol.” dedim.
BAŞKAN
– Buyurun.
20.- İstanbul Milletvekili Engin Altay’ın, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Teşekkür ederim.
Herhâlde
Sayın Muş beni tam dinlememiş. Cumhuriyet Halk Partisi Grup Başkan Vekili
olarak diyorum ki: Bize ya da bütün fark etmez, Cumhuriyet Halk Partili
belediyelerin tamamına müfettiş gitsin. Bir suç unsuru, bir usulsüz durum
tespit edilirse hepsi yargıya verilsin. Bunda bir sorun yok. Bizim verilmeyecek
hesabımız yok diyoruz. Suça bulaşmış biri varsa, sizden önce biz gereğini yaparız
diyoruz. 
Ama,
yani “Yıkılması gereken binayı niye yıkmadın?” diye yürüyen bir mahkemesi olan
belediye başkanını koltuğundan kaldırtmak, hukuk dışılıktır; bunu söylüyoruz.
Teşekkür
ediyorum.
BAŞKAN
– Teşekkür ederim Sayın Altay.
MERAL
DANIŞ BEŞTAŞ (Adana) – Sayın Başkan…
MAHMUT
TANAL (İstanbul) – Sayın Başkan, Sayın Muş diyor ki: “Sunulacak deliller var.”
Bu cumhuriyet savcıları soruşturma belgesini Muş’la mı paylaşıyorlar? Bunu bir
açıklasınlar bir zahmet. Bakanlıkla mı paylaşıyorlar bu konuyu? Güya bu
soruşturmalar gizli.
BAŞKAN
– Sayın Tanal, grup başkan vekiliniz konuştu.
Buyurun,
yerinize oturun.
MERAL
DANIŞ BEŞTAŞ (Adana) – Sayın Başkan, 60’a göre yerimden bir söz istiyorum.
BAŞKAN
– Grup başkan vekili olarak mı? 
MERAL
DANIŞ BEŞTAŞ (Adana) – Yok, hayır. 
BAŞKAN
– Şahsınıza? 
MERAL
DANIŞ BEŞTAŞ (Adana) – Şahsıma. 
BAŞKAN
– Belki vekâlet vermiştir grup başkan vekilleriniz diye düşündüm. 
Buyurun,
bir dakika. 
21.- Adana Milletvekili Meral Danış Beştaş’ın, Muğla’nın
Seydikemer ve Ortaca bölgesindeki kamuoyuna yansıyan işkence olayıyla ilgili
İçişleri Bakanından bilgi almak istediğine ilişkin açıklaması
MERAL
DANIŞ BEŞTAŞ (Adana) – Sayın Başkan, doğrusu İçişleri Bakanı buradayken bir
soru sormak istedim, takip ettiğim bir olay. 
Muğla’nın
Seydikemer ve Ortaca bölgesinde 4 Ekimde bir işkence olayı kamuoyuna
yansımıştı, hatta burada, Mecliste yine Sayın Bahçekapılı Meclis Başkan
Vekiliydi ve dört partinin grup başkan vekilleri bu çıplak ve işkence
görüntülerini kabul edilemez bulduklarını ve kınadıklarını söylediler. Bunun
üzerine müteaddit defalar önergeler de verdik ve ben bizzat Muğla’ya da gittim.
Şu anda bir kısmı tutuklu onların. Bu işkenceye, en vahim görüntülere dair bir
soruşturma var mı, açığa alınan bir kolluk gücü var mı diye doğrudan sormak istiyorum
çünkü bizim soru önergelerimize ve araştırma önergelerimize yanıt bulamadık.
Ayrıca, bu konuda kamuoyuna yansıyan da hiçbir bilgi yok çünkü görüntüler çok
açıktı yani yüzler belli ve jandarmanın bu görüntüleri çektiği de sabit. Biz
savcılıkla da görüştük, orada baroyla da görüştük. Bu konuyu yanıtlamanızı rica
ediyorum. 
BAŞKAN
– Teşekkür ederim. 
İÇİŞLERİ
BAKANI SÜLEYMAN SOYLU (Trabzon) – Ben yanıtlayayım mı bunu Sayın Başkan?
BAŞKAN
– Sayın Soylu’nun bir açıklama talebi var.
Buyurun
Sayın Soylu. 
22.- İçişleri Bakanı Süleyman Soylu’nun, Adana Milletvekili
Meral Danış Beştaş’ın yaptığı açıklamasındaki bazı ifadelerine ilişkin
açıklaması
İÇİŞLERİ
BAKANI SÜLEYMAN SOYLU (Trabzon) – Şimdi, bunu daha önce ifade ettim ama tekrar
burada ifade edeyim. PKK terör örgütü, biz hattı Hakkâri-Şırnak, aynı zamanda
doğu sınırı yani İran sınırımız Ağrı ve Tendürek-Ağrı hattında kurunca Lazkiye
üzerinden yeni bir tertiplenme içerisine girdi. Bu, yaklaşık bizim altı ay,
yedi ay önce almış olduğumuz bir istihbarattı ve Lazkiye üzerinden, özellikle
Akdeniz ve Ege kısmına yönelik, bir terör grubu ve bu konuda eylem yapabilme
kabiliyetine sahip hazırlıklı bir grup göndereceği konusunda bir istihbaratımız
oldu. Biz, bunun üzerine, özellikle bu bölgede çok ciddi bir önlem aldık ve
şunu da söylemem gerekir: Türkiye'nin bir bölgesinde bir terörist yakaladık.
MERAL
DANIŞ BEŞTAŞ (Adana) – Sayın Başkan, ben işkenceyi soruyorum.
İÇİŞLERİ
BAKANI SÜLEYMAN SOYLU (Trabzon) – Ben söyleyeceğim ama bunu, bir saniye…
Bir
terörist yakaladık ve bu, yaklaşık 27 kişilik bir grubun Lazkiye’de
eğitildiğini ve eğitildikten sonra da özellikle Türkiye'nin turizm bölgelerine
yönelik bir terör eylemi yapabileceklerini ifade etti, tek tek de isimlerini
verdi ve bunun üzerine, burada, gerek Sahil Güvenlik Komutanlığı gerek Jandarma
gerek Emniyet gerekse tüm istihbarat yapımız tedbir aldık ve burada bunların
sahile çıkabileceği zamanı gözlemlemeye başladık ve burada bu sahile çıkmayı
gözlemlemeye başladığımız andan itibaren iki ayrı grup -birisi daha önce çıkmıştı-
daha önce çıkan grup ile bu grubu birleştirebilmek için bunları takip ettik ve
bunlar bir yerde birleştiği andan itibaren -burada insanlı keşif uçaklarımız
var, bütün hava görüntülerimiz var, o bölgede insansız hava aracımız yok ama
insanlı keşif uçağımız var- ikisinin birleştiğini bulduğumuz bölgede –bir
arabayla beraber yaptılar- biz burada bunlara operasyon gerçekleştirdik ve daha
sonra da takip ederseniz, bundan sonra bir operasyon daha yaptık, hepsini
yakaladık.
MERAL
DANIŞ BEŞTAŞ (Adana) – Onları biliyorum Sayın Bakan, işkenceyi soruyorum.
İÇİŞLERİ
BAKANI SÜLEYMAN SOYLU (Trabzon) – Bir saniye…
Bunu
bir işkence olarak nitelendirmek… Meclis böyle bir karar almış ama ben şunu
söyleyeyim: Bakın, adamın söylediği enteresan, diyor ki: “Bunlar canlı bomba
olma niteliğindeki insanlar ve bu canlı bomba olma niteliğindeki insanlar
tehdit içermektedir.” Şimdi, sen emniyet görevlisisin, jandarmasın ve polissin,
böyle bir ihbar alıyorsun ve bu ihbarı aldığın andan itibaren bu ihbarın bütün
doğruluğu, bütün izlemesi ve bütün sürecini de tespit ediyorsun. Tespit
ettikten sonra bunları yakalıyorsun, elbiseleriyle mi tutarsın? Hayır,
elbiseleriyle tutmazsın.
MERAL
DANIŞ BEŞTAŞ (Adana) – Çırılçıplak yüzüstü yatırmışlar.
İÇİŞLERİ
BAKANI SÜLEYMAN SOYLU (Trabzon) – Bakın, bir şey söyleyeyim: Dünyanın hiçbir
yerinde bu elbiseleriyle beraber tutulmaz. O canlı bomba konusunda Türkiye daha
önce çok tecrübeler yaşadı ve bu tecrübeleri bir daha yaşamamak için yaptığı,
orada, onların canlı bomba olup olmadığı… Ki araçların içerisinde çıktı,
gösterdikleri yerde bombalar çıktı. Şimdi, onların yani Lazkiye’den gelenlerin
önemli bir bölümü, önemli bir bölümü değil, hepsi hapistedir. Yani buradan
sanki birilerinin ayrıldığı diye bir şey söz konusu değil. 
MERAL
DANIŞ BEŞTAŞ (Adana) – Ölenlerin otopsi raporu da verilmedi. 
İÇİŞLERİ
BAKANI SÜLEYMAN SOYLU (Trabzon) – Bir saniye… Burada, arkadaşlarımızın yaptığı
bir tedbirdir ve bu tedbiri orada… Orada problem şudur: Ha, bu fotoğraf
çekilecek de bu fotoğraf servis edilir mi, edilmez mi; bu tartışılabilir bir
şeydir. Bunun servis edilmesinin bir anlamı yoktur ama orada, özellikle
güvenlik güçlerimizin kendi adlarına almış olduğu tedbir. Bakın, ben, size,
yaklaşık böyle beş altı tane çok yakın bir zamanda başımıza gelmiş ve bu
konuda, canlı bombaların kendilerini infilak ettirmesi suretiyle güvenlik
kuvvetlerimizin şehit olduğu olayları ardı sıra söyleyebilirim. Buradaki almış
oldukları tedbir yanlış bir tedbir değildir. Dünyanın hangi ülkesinde olursa
olsun, böyle bir tehlikeyle karşı karşıya kalındığı andan itibaren bu tedbir
alınır. Bunların terör örgütü üyesi olduklarını hem daha önce biz takip ettik
hem de yakalandıkları zamandan itibaren bunlar bir şekilde kendileri de bu
konudaki değerlendirmeleri ortaya koydular ki şeyleri gösterdiler.
BAŞKAN
– Teşekkür ederim Sayın Soylu.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, Muğla’daki işkence olayıyla ilgili bir Meclis kararı
bulunmadığına ilişkin konuşması
BAŞKAN
– Benim de bir açıklama yapmak durumum var. Öncelikle…
MERAL
DANIŞ BEŞTAŞ (Adana) – Sayın Bakan, siz işkenceyi, o zaman, kabul ettiniz. Yani
“O uygulama doğruydu.” diyorsunuz. Yüzüstü, çırılçıplak yatırılma ve resim
çekme…
BAŞKAN
– Ben konuşuyorum Sayın Danış Beştaş, müsaade eder misiniz. 
İÇİŞLERİ
BAKANI SÜLEYMAN SOYLU (Trabzon) – Bu, işkence olur mu Allah aşkına! Orada bir
tedbir alınıyor, güvenlik kuvvetleri ne yapsın?
MERAL
DANIŞ BEŞTAŞ (Adana) – Ama biz Meclisin kararından söz ediyoruz.
BAŞKAN
– Sayın Danış Beştaş, Meclisin böyle bir kararı yok. 
MERAL
DANIŞ BEŞTAŞ (Adana) – Var, kınama kararı var.
BAŞKAN
– Hayır, Mecliste böyle bir karar alınmadı.
MERAL
DANIŞ BEŞTAŞ (Adana) – Dört grup, Başkanlık Divanında karar alındı. 
BAŞKAN
– Hayır, Sayın Bakan da aynı açıklamayı yaptı, Mecliste böyle bir karar
alınmadı.
NİHAT
ÖZTÜRK (Muğla) – Sayın Bakanım, o teröristlerden bir tanesi Köyceğiz’de pazar
yerinde kendini patlattı. 
BAŞKAN
– Bir dakika, müsaade edin, ben içinde olduğum için açıklama yapacağım, lütfen.
NİHAT
ÖZTÜRK (Muğla) – Meral Hanım’ın size söylediği teröristlerden bir tanesi…
BAŞKAN
– Bu belgeyi, bu fotoğrafı internette yayınlandıktan sonra siz gösterdiniz…
MERAL
DANIŞ BEŞTAŞ (Adana) – Evet.
BAŞKAN
– …ara verdik, içeride grup başkan vekilleri de geldi…
MERAL
DANIŞ BEŞTAŞ (Adana) – Tamam.
BAŞKAN
– …bunun kabul edilemez olduğunu birlikte söyledik.
MERAL
DANIŞ BEŞTAŞ (Adana) – Tamam, onu söylüyoruz zaten.
BAŞKAN
– Ama işin arkasını, önünü, sağını, solunu bilmiyorduk. Sayın İçişleri Bakanı
yurt dışındaydı, başkan yardımcısıyla görüştüm, başkan yardımcısının da olaydan
haberi yoktu. Daha sonra, İçişleri Bakanı geldikten sonra biraz önce burada
yaptığı açıklamayı bildirdi, açıkladı. Ben de bunu söyledim, olay bundan
ibarettir, Meclis bu konuda hiçbir karar almadı. Lütfen tahrif etmeyin hiçbir
şeyi. 
MERAL
DANIŞ BEŞTAŞ (Adana) – “Karar” derken, dört grup başkan vekilinin ortaklaşa bir
açıklama yaptığını söylüyoruz. 
BAŞKAN
– Hayır, biz içeride sohbet esnasında bunların kabul edilemez bir fotoğraf
olduğu konusunda -ben de dâhil olmak üzere- düşüncemizi açıkladık.
DİRAYET
TAŞDEMİR (Ağrı) – Şimdi ne değişti?
BAŞKAN
– Erhan Usta da açıkladı. Böyle bir karar alınmadı Mecliste. 
MERAL
DANIŞ BEŞTAŞ (Adana) – Siz kürsüden söylediniz.
BAŞKAN
– Böyle bir karar zaten alınamaz, İç Tüzük’te böyle bir şey yok, mümkün değil
böyle bir şey. Lütfen…
MERAL
DANIŞ BEŞTAŞ (Adana) – Siz Meclis Başkan Vekili olarak kürsüden söylediniz. 
BAŞKAN
– Böyle bir karar asla alınmadı, teknik olarak da mümkün değil, tahrif
etmeyelim lütfen.
Teşekkür
ederim.
SİBEL
YİĞİTALP (Diyarbakır) – Normal mi Başkan?
AHMET
YILDIRIM (Muş) – Niye tahrik olsun Sayın Başkan? 
MERAL
DANIŞ BEŞTAŞ (Adana) – Biz tahrik etmiyoruz, siz tahrik oluyorsunuz. Niye
tahrik olsun? İşkenceden söz ediyoruz ya.
BAŞKAN
– Halkların Demokratik Partisi Grubu adına…
BÜLENT
TURAN (Çanakkale) – Sayın Başkan…
MEHMET
MUŞ (İstanbul) – Sayın Başkan, bir saniye…
NİHAT
ÖZTÜRK (Muğla) – Sayın Başkan, bu konuyla alakalı bir şey söylemem lazım. 
MEHMET
MUŞ (İstanbul) – 60’a göre…
BÜLENT
TURAN (Çanakkale) – Yerinden bir dakika versenize Sayın Başkan.
NİHAT
ÖZTÜRK (Muğla) – Yani Muğla’da, Sayın Bakanımızın söylediği teröristlerden bir
tanesi Köyceğiz’de pazar yerinde kendini patlattı.
BAŞKAN
– Tamam, Sayın Bakan açıkladı zaten.
NİHAT
ÖZTÜRK (Muğla) – Ama onu atlamış olabilir. 
5
tane terörist de tam…
BAŞKAN
– Ben işin o yönünü tartışmıyorum. Sayın Bakan o konuyu açıkladı. İşin Meclisi
ilgilendiren bölümüyle ilgili söylemek istediğim şeyler vardı, onları
açıkladım.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Halkların Demokratik Partisi Grubu adına ilk olarak İzmir Milletvekili Sayın
Ertuğrul Kürkcü konuşacak. (HDP sıralarından alkışlar) 
Süreniz
on beş dakika. 
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar;
Halkların Demokratik Partisinin İçişleri Bakanlığı bütçesi üzerine tutumunu
açıklamak için buradayım. 
Sözlerime
başlamadan, şimdi aramızda olmaları zorbaca engellenmiş olan cezaevindeki eş
başkanlarımız ve milletvekillerimizi buradan sevgi ve saygıyla selamlıyorum,
elbette bütün cezaevlerindeki devrimcileri ve elbette halklarımızı da.
İçişleri
Bakanlığı bütçesini Millî Savunma Bakanlığı bütçesiyle beraber 2018 bütçesi
için bir okuma kılavuzu olarak değerlendirebiliriz. Maliye Bakanı 2018
bütçesinde en fazla millî eğitime kaynak ayrıldığını, sağlık ve eğitime
bütçeden ayrılan payın yüzde 40 civarında olduğunu söylemişti. Bu sunuşta
görünüşte bir yalan yoktu ama eğitim ve sağlık bütçelerinin yüzde 80’inden
fazlasını bürokrasi ve cari harcamaların oluşturduğu apaçık ortadayken, her iki
bakanlığın yatırım bütçelerinin toplamının Millî Savunma bütçesinin yanına bile
yaklaşamadığı biliniyorken o zaman bütçe tartışmasının asıl öneminin nerede
olduğunu görebiliriz. Bütçe tartışmasının asıl önemi, rakamların gerisindeki
hakikate, rakamların gerisindeki hayata dönmek, rakamların örtüsü altından
gerçekleri çıkartmak. 
Bu
bütçeden savunma ve güvenliğe ayrılan toplam pay 106 milyar 910 milyon 745 bin
Türk lirası, iç güvenliğe ayrılan toplam pay 51 milyar 441 milyon 339 bin Türk
lirası. Sunuşla yetinmezsek, bütçenin fonksiyonel dağılımına bakarsak görürüz
ki önümüze konulan bir kamu hizmeti bütçesi değil, bir savaş ve iç güvenlik
bütçesidir. İçişleri Bakanlığının bütçesinin savunuluşu da tıpkı genel bütçenin
savunuluşunda olduğu gibi gerçekleri baş aşağı getiriyor, toplumsal hakikati
görmemizi ve onu anlamlandırmamızı önlüyor. 
Bu
bütçenin sunuşu, herhangi bir demokratik rejimde bir içişleri bakanının, hatta
hükûmetin kendisinin görevden çekilmesinin, istifasının gerekçesi olabilirdi.
Binlerce yurttaşını etkisiz hâle getirmek, on binlercesini gözaltına almak veya
tutuklatmak bir iç güvenlik aygıtı için bir başarı öyküsü olmuş olabilir mi?
Yurttaşını öldürmek, onu hapishaneye tıkmak neden ötürü bir başarı gerekçesi
sayılsın? İyi bir iç işleri yönetimi açısından asıl başarı, yurttaşını hiçbir
zaman çatışmaya sürüklemeyecek, özgürlüğünü doya doya yaşayabileceği;
tercihlerini, dilini, kültürünü, kimliğini ve inançlarını eşit haklı olarak
diğer yurttaşlarla paylaşacağı bir yaşamı güvence altına almak olabilirdi. 
İçişleri
Bakanının sundukları kadar sunmadıkları da hakikati yurttaşlardan saklıyor.
2017’nin ilk on bir ayında İçişleri Bakanının emri altındaki kolluk güçleri
tarafından yargısız infaz edilen, “dur” ihtarına uyulmadı diye veya rastgele
ateş açılması sonucu 36 kişi yaşamını yitirdi, 12 kişi de yaralandı. İçişleri
Bakanlığına ait zırhlı araçların çarpması sonucu 6’sı çocuk, toplam 23 kişi
yaşamını yitirdi, 46 kişi de yaralandı. 
Türkiye
İnsan Hakları Vakfına 2017’nin ilk on bir ayında işkence ve kötü muameleye
maruz kaldığı iddiasıyla toplam 570 kişi başvurdu. Başvuranların 328’i aynı yıl
içinde işkence ve kötü muameleye de uğradıklarını belirttiler. İnsan Hakları
Derneğinin verilerine göre 2017 yılının ilk on bir ayında 423’ü gözaltında
-kaba dayak ve diğer yöntemlerle- 1.855 kişi ise gözaltı yerleri dışında ve
güvenlik güçlerince müdahale edilen toplantı ve gösterilerde olmak üzere toplam
2.278 kişi işkence ve kaba muameleyle karşılaştı. İçişleri Bakanlığı bunları da
başarı hanesine yazacak mı? 
İçişleri
Bakanlığının emrindeki kuvvetlerin marifetince gerçekleşen bütün bu işlemlerin
maliyeti Türkiye’nin Avrupa Konseyi Parlamenter Meclisi tarafından gözetim
altına alınması, Birleşmiş Milletler İnsan Hakları Yüksek Komiserliği ve Avrupa
Konseyi İnsan Hakları Komiserliği tarafından ağır insan hakları ihlalleri ve
vahim katliamlara ilişkin ciddi iddialarla suçlandılar. 
Türkiye
eğer bugün uluslararası camia tarafından bir haydut devlet olarak
suçlanmıyorsa, böyle nitelenmiyor, böyle muamele görmüyorsa bu, Türkiye’nin
büyük insani ve ekonomik potansiyelinin yüzü suyu hürmetinedir. Hükûmet yatıp
kalkıp vatandaşının, aydınlarının demokratik ve toplumsal güçlerinin,
emekçilerinin, kadınlarının, Kürtlerin ve Alevilerin yeni bir Türkiye
potansiyeli yaratma mücadelesinin uluslararası camiada yaratmış olduğu saygınlığa
dua etmelidir. 
İçişleri
Bakanlığının, Hükûmetin ve AKP Genel Başkanının bütün eylemlerinin meşruiyet
gerekçesi terörle mücadeleden ibarettir. AKP’nin hikmetihükûmetine göre terörle
mücadele olağanüstü hâlin, olağanüstü hâl de insan hakları ihlallerinin mücbir
sebebidir. Her şeyden önce, bir ülkenin olağanüstü hâlle yönetilmesi, bunun
zorunda kalmak, bir hükûmet için dünyanın neresinde olursa olsun övünülecek bir
şey değil, bir utanç vesilesidir. Bu, “Ben memleketi yönetemiyorum. Milletin
rızasını, halkın rızasını kaybettim, buna sahip değilim. O yüzden halkın bütün
haklarını ve bütün özgürlüklerini şimdi askıya alıyorum.” demektir, bununla
övünülemez ama Adalet ve Kalkınma Partisi Genel Başkanı ve Hükûmeti için bu bir
gelecek vaadidir. Doğrusu, yurttaşını öldürmeyi Meclise bir başarı öyküsü diye
anlatan bir rejimin başka bir vaadi de olamazdı.
CAHİT
ÖZKAN (Denizli) – Terörist, terörist!
ERTUĞRUL
KÜRKCÜ (Devamla) – Terörist de sizin bir yurttaşınız, o yüzden yurttaşlarınızı
eşit haklı olarak görmeye alışınız. 
CAHİT
ÖZKAN (Denizli) – Terör faaliyetini durdurmak için, engellemek için yapıyoruz.
Kendini mi patlatsın vatandaşların içerisinde?
ERTUĞRUL
KÜRKCÜ (Devamla) – Cezaevlerinde köleleriniz değil, yurttaşlarınız var.
Çatıştığınız insanlar, haklarını güvence altına alamadığınız yurttaşlarınız ve
onların hepsinin yaşarken haklarını gözetmek, mahkûm olarak hakkını gözetmek,
sanık olarak hakkını gözetmek, çatıştığınız insan olarak hakkını gözetmekle
yükümlüsünüz; hükûmet olmak böyle bir şeydir. 
CAHİT
ÖZKAN (Denizli) – Kamunun ortak menfaatlerini gözetiyor Hükûmet.
ERTUĞRUL
KÜRKCÜ (Devamla) – Hükûmeti bir çeteden ayıran, hükûmeti bir terör örgütünden
ayıran şey işte budur: Hukukun yüksek ilkelerine uyması. 
CAHİT
ÖZKAN (Denizli) – 80 milyonun hakkını, hukukunu gözetmektir. Teröristlerin,
hukuksuzluğun, zorbalığın, yağmanın değil, 80 milyonun hakkını, hukukunu
gözetmektir.
ERTUĞRUL
KÜRKCÜ (Devamla) – Ama bunları bir kenara atmışsanız, eğer siz bir olağanüstü
hâl rejiminin bir parçası olarak kendinizi ebedileştirmeyi öngörmüşseniz o
zaman yapılacak bir şey yok. O zaman zaten niçin bir Hükûmet bütçesi
tartışıyoruz, niçin bir Anayasa’mız var, niçin uluslararası sözleşmeler var,
niçin bunların içinden konuşuyoruz, niçin? Çünkü biz modern bir devlette
olduğumuzu varsayıyoruz. Bunun bir varsayımdan ibaret olduğunun ben
farkındayım, merak etmeyin, sizin için bir hayal kuruyor değilim ama önünde
sonunda kendinizi bağladığınız sözleşmeler var. 
Meclis,
ihtilaflı konuları tartışmaya sıra geldiğinde apansız bir amneziye, bir
unutkanlığa yakalanıyor. Unutkanlık hastalığı bu Meclisin yakasındaki en büyük
illettir. Nasıl 1920 Meclisinin bütün tutanaklarını, 1924, 1930 Meclisinin
bütün tartışmalarını unutmaya karar verip bunu İç Tüzük’ünün dışına attıysa
şimdi daha bundan üç yıl önce bu Meclisin bir Komisyonunun Hükûmete
tavsiyelerini, yol göstericiliğini ne kadar çabuk unutuyor. Bu Komisyon Türkiye
Büyük Millet Meclisine şu tavsiyede bulundu: Türkiye’de süregiden çatışmayı
terörizm kapsamı içerisinde değerlendiremeyiz. Terörizm amaçsız bir isyandır,
bir isyan ise çözülmemiş bir çelişkidir. O nedenle, bu çelişkinin çözümü
bakımından şiddetin dışındaki yöntemleri arayıp bulmakla hem Hükûmeti
görevlendirdi hem de bu Meclis bunu gerçekleştirmek için bir kanun çıkarttı.
Kendi çıkarttığı kanunu unutup, bu hâl çaresini bir kenara koyup kanunun
gereğini yapmayan bir Meclis, olsa olsa bir unutkanlık hastalığına
yakalanmıştır. Ama bu unutkanlığın bir sebebi var, durup dururken bu olmadı.
Çözüm süreci dediğimiz şey, Türkiye’de yurttaşın elini ve zihnini ilk defa
serbest bıraktı. 
CAHİT
ÖZKAN (Denizli) – Devlet 80 milyon vatandaşına şefkat yüzünü gösteriyor,
teröriste şefkat yok! Teröriste şefkat yok, hukuksuzluğa.
BEHÇET
YILDIRIM (Adıyaman) – Başkanım müdahale eder misiniz.
ERTUĞRUL
KÜRKCÜ (Devamla) - Halının altına süpürülmüş, toprağın altına sürülmüş bütün
meseleleri Türkiye tartışmanın yolunu, yordamını buldu. Türkiye, kendisinin
başına Osmanlı’dan miras kalmış bütün sorunları çözebilmek için var gücüyle
tartıştı. Halkın 2013-2015 arasındaki, 2015 ortasına kadarki parlayan zekâsını,
neşesini, birbirini anlama çabasını ne kadar çabuk unuttunuz? İnsanların
birbirini öldürmemeye alıştığı, hiç kimsenin hiç kimseyi hakkı için, ihkakıhak
için öldürmediği bir iki yıl.
CAHİT
ÖZKAN (Denizli) – Silahları niye bırakmadılar? Onlara niye bir şey yok?
MERAL
DANIŞ BEŞTAŞ (Adana) – Ya siz oraya konuşmak için mi oturdunuz?
BAŞKAN
– Sayın milletvekilleri…
CAHİT
ÖZKAN (Denizli) – Silahları niye bırakmadılar o zaman? Onlara da bir şey
söyleseydiniz ya.
BAŞKAN
– Sayın milletvekilleri, lütfen…
ERTUĞRUL
KÜRKCÜ (Devamla) - Türkiye’de gençlerin, onların ailelerinin, askere alınmış
üniformalı gençlerin yaşama geri dönüşleri, onların köylerine, doğdukları
köylere tabutlar içerisinde değil davul zurnayla geri dönüşlerinin yaşandığı
iki yıldır. Bu iki yılı sona erdiren şey sizin iktidar tutkunuz. 
SALİH
CORA (Trabzon) – Sizin ikiyüzlülüğünüz!
CAHİT
ÖZKAN (Denizli) – Silah baronlarının, petrol şirketlerinin, faiz lobilerinin
taşeronluğunu yapmayı bıraksaydınız…
ERTUĞRUL
KÜRKCÜ (Devamla) - Sizin Türkiye toplumunun önünüze çıkarttığı yeni toplumsal
tabloyu tanımama ısrarınızdı. Sizin partinizi iktidardan etti bu millet.
Türkiye Cumhuriyeti’nin tarihinde ilk defa Kürt meselesinin çözümünü bayrak
edinmiş, demokratik hakların Türkiye’ye hâkim olmasını bayrak edinmiş olan bir
parti, Türkiye halklarının önemli desteğini aldı. Meclis kompozisyonu,
demokrasi ve özgürlükler yönünde değişti. İşte sizin olağanüstü hâl ihtiyacınız
o gün doğdu, o gün siz olağanüstü hâl olmadan bu memleketi yönetemeyeceğinizi,
savaş olmadan memleketin başında güç sahibi olamayacağınızı gördünüz. Bütün bu
nedenlerle, şimdi karşı karşıya kaldığımız meseleler üstümüze üstümüze geliyor
ama size şunu söylemek isterim: Bir siyasal sorun çözülmemiş bir çelişkidir. Bu
çelişkiyi şiddetle ezmek isteyebilirsiniz ama sosyal, tarihî ve politik
meseleler, çelişkiler şiddetle çözülemez; onlar anlaşılarak ve onlar kendi
çözüm yollarının önü açılarak halledilebilir. Siz diyorsunuz ki: “Çözülmemiş
Kürt meselesi.”
SALİH
CORA (Trabzon) – Kürt meselesi yok, PKK meselesi var.
ERTUĞRUL
KÜRKCÜ (Devamla) – “Osmanlı İmparatorluğu’ndan müdevver ve sadece Türkiye'nin
değil, aynı zamanda Irak ve Suriye’nin de meselesi olan bu Kürt meselesini biz
şiddetle, sorunu imha ederek çözebiliriz.” 
Sevgili
arkadaşlar, ben, bu yolda çalışan bir düzine hükûmet biliyorum. Türkiye,
1991’den beri hükûmetler boyu ve hükûmetler boyu bu sorunu şiddetle çözmenin
yolunu aradı, buldu. 
SALİH
CORA (Trabzon) – Ne geçti elinize?
ERTUĞRUL
KÜRKCÜ (Devamla) – Sonunda, bugün, “Sen haklıymışsın.” diye hapisten çıkarıp
elini öptüğünüz Genelkurmay Başkanı dedi ki: “Biz, bu meselenin böyle
çözüleceğini sanmakla çok yanıldık. Altı defa bitirdiğimizi düşündük fakat
yedinci defa yeniden doğmasının önünü alamadık çünkü aslında mesele askerî
değildi, mesele teknik değildi; mesele tarihseldi, politikti, kültüreldi.” 
CAHİT
ÖZKAN (Denizli) – O konularda Hükûmet tamamen yolunda devam ediyor. Sosyal,
kültürel, eğitim çalışmalarıyla Kürt’üyle, Türk’üyle 80 milyon vatandaşımızı kucaklıyoruz.

ERTUĞRUL
KÜRKCÜ (Devamla) – Sevgili arkadaşlar, sizin, tarihsel, kültürel ve politik
çözümünüz şudur: Bu halkın kendisine sözcü, temsilci ve kendi kendini yönetmek
için seçmiş olduğu belediye başkanlarını yerinden almak, oralara kayyum atamak;
böyle olamadığını, böyle yapamadığınızı gördüğünüz zaman da halkın üzerine
asker salmak.
CAHİT
ÖZKAN (Denizli) – Ama Kandil’e sırtınızı dayadınız. Terör örgütüyle
bağlantınızı kesebildiniz mi?
DİRAYET
TAŞDEMİR (Ağrı) – Dinle... Dinle...
ERTUĞRUL
KÜRKCÜ (Devamla) – Sevgili arkadaşlar, bu iş böyle sürmez. Ben size derim ki:
Eninde sonunda hakikatler kendilerini dayatırlar. Hakikatler kendilerini
dayattığında, bir hükûmet hakikaten hükûmetse bunu çözmek için inisiyatif
alacaktır. Bunu çözmemenizin sonucunun ben size ne olacağını söyleyeyim: İster
istemez bu çatışmayı Türkiye'nin tamamına yayacaksınız ve şimdiden yayıyorsunuz
çünkü bu, aslında bir çözüm bulduğunuz için de değil; bu, çözüm bulmamak için
bulduğunuz bir çaredir. Sürekli gerilim, sürekli kutuplaşma içinde ancak durumu
idare edebileceğinizi düşünüyorsunuz. O nedenle kendi belediye başkanlarınızı
da görevden almaya, kendi belediyelerinize kayyum atamaya başladınız. İşte,
İçişleri Bakanlığının karşımıza koyduğu tablo budur. 
Sevgili
arkadaşlar, size şunu söylemek isterim: Türkiye’nin özgürlüğü ve geleceği, Kürt
meselesini demokratik ve siyasal yollardan çözüp çözmeyeceğine bağlıdır çünkü
Türkiye’nin bütün olağanüstü rejimleri…
SALİH
CORA (Trabzon) – Daha ne yapacağız? Daha ne yapacağız?
ERTUĞRUL
KÜRKCÜ (Devamla) – …Türkiye’deki bütün diktatöryal yönelimlerin hepsi Kürtlere
boyun eğdirmek içindir. 
SALİH
CORA (Trabzon) – Kürt değil, PKK; karıştırıyorsun sen, kavramsal çarpıtma
yapıyorsunuz. 
ERTUĞRUL
KÜRKCÜ (Devamla) – Kürt’ü sömürgeleştirmek için Türk’e faşizm dayatmak; bütün
hükûmetlerin denediği yol budur ve böyle çözülmemiştir. Bir: Türkler faşizme
razı değildir. İki: Kürtler sömürgeye razı değildirler. (HDP sıralarından
alkışlar) O nedenle bütün Türkler şunu bilmelidirler, şunu akıllarından ve kalplerinden
hulusikalple geçirmelidirler: Kürt’ün baskı altında olduğu yerde Kürt’e
hakkıhayat yoktur. Türk’ün hayatı ve hakkı Kürt’ün özgürlüğüne, Kürt’ün
özgürlüğü Türk’ün hayat ve hakkına bağlıdır. 
CAHİT
ÖZKAN (Denizli) – Kürt vatandaşlarımızı temsil edemezsiniz. 80 milyonun
Hükûmeti, 80 milyonun devleti Türkiye Cumhuriyeti. 
ERTUĞRUL
KÜRKCÜ (Devamla) – Bu ikisinin de hakkını birlikte gözeten bir siyaset; işte
Halkların Demokratik Partisinin siyaseti budur. (HDP sıralarından alkışlar) 
CAHİT
ÖZKAN (Denizli) – Siz önce terör örgütleriyle aranızdaki bağı kesin. 
ERTUĞRUL
KÜRKCÜ (Devamla) – Bunca zulüm altında bu partiye diz çöktürememeniz, onu
siyasi haritadan silememeniz; 1 Kasım 2015 zeminlerinde hâlâ durmaya devam
etmeniz bundandır. 
HÜSNÜYE
ERDOĞAN (Konya) – Biz PKK’ya diz çöktürüyoruz, PKK’ya, Kürtlere değil. 
ERTUĞRUL
KÜRKCÜ (Devamla) – İçişleri Bakanlığının bütçesi bir savaş ve olağanüstü hâl
bütçesi olarak…
(Mikrofon
otomatik cihaz tarafından kapatıldı)
HÜSNÜYE
ERDOĞAN (Konya) – PKK diz çökecek, Kürtler değil. 
ERTUĞRUL
KÜRKCÜ (Devamla) – …ister istemez bu çelişkileri yeniden üreteceği için çözümü
daha da güçleştirecektir. 
SALİH
CORA (Trabzon) – Ertuğrul Bey, konuyu çok çarpıtarak anlatıyorsunuz. 
ERTUĞRUL
KÜRKCÜ (Devamla) – Başkan, bir dakika bitirmem için…
BAŞKAN
– Buyurun, bir dakika ek süre daha veriyorum. 
ERTUĞRUL
KÜRKCÜ (Devamla) – Fakat çare yok sevgili arkadaşlar. Bir halk nasıl yaşamak
istiyorsa, nasıl olmak istiyorsa öyle olur, eninde sonunda olur. Türklerin
yabancı işgalinden kendilerini kurtarmak nasıl iradesiyse Kürtlerin de kendi
istedikleri gibi yaşamak onların iradesi. Bu iradeyi tanıdığımız gün hem
özgürlük hem eşitlik hem adalet yeni bir Türkiye’nin kurulmasının mihenk taşı
olacak. 
Hepinize
akıl, feraset, cesaret diliyorum. Hoşça kalın. (HDP sıralarından alkışlar) 
BAŞKAN
– Sayın Turan… 
BÜLENT
TURAN (Çanakkale) – Sayın Başkan, zabıtlara geçsin diye söylemek istiyorum izin
verirseniz. 
BAŞKAN
– Buyurun. 
BÜLENT
TURAN (Çanakkale) – “Sizin iktidar ruhunuz savaş çıkartan…” Çok böyle afaki cümleler
kullandı sayın hatip. Öncelikle bunu reddettiğimizi ifade etmek istiyorum.
Çözüm sürecinde kimin ne yaptığını, hangi sosyal kesimin, hangi partilerin
nasıl tavır aldığını tüm arşivlerde, tüm toplum biliyor ve izliyor. 
Hükûmet
risk aldı, büyük adımlar attı, demokratik gelişimler sağladı ancak yirmi
dakikalık konuşmada herkese laf söyleyen, jandarmadan polise, askerden
korucuya, İçişlerinden Hükûmete laf söyleyen hatibin tek laf söylemediği yer
terör örgütü. Aslında bu tavır, silahlara susturucu olan bir tavır, çözümü de
bitiren tavır diye cevap vermek istiyorum. 
Teşekkür
ediyorum Sayın Başkan. (AK PARTİ sıralarından alkışlar) 
BAŞKAN
– Teşekkür ederim. 
AHMET
YILDIRIM (Muş) – Sayın Başkan…. 
BAŞKAN
– Sayın Yıldırım… 
AHMET
YILDIRIM (Muş) – Sayın Başkan, ben de kayıtlara geçsin diye söylüyorum. 
BAŞKAN
– Buyurun. 
AHMET
YILDIRIM (Muş) – Bizim bu bütçeye “savaş, OHAL, KHK’ler ve aşırı güvenlikçi
bütçe” dememizden rahatsız olanlar kendilerini Norveç’te mi sanıyor,
İskandinavya’da mı sanıyor? 
HÜSNÜYE
ERDOĞAN (Konya) – Türkiye’deyiz, Türkiye’de. 
AHMET
YILDIRIM (Muş) – Bütün haberlerin, o bıktırıcı söylemlerinin üzerine şu Meclisi
ölümler ve ölü sayıları üzerinden yarıştırma anlayışının… 
HÜSNÜYE
ERDOĞAN (Konya) – Biz kimseyi örnek almıyoruz, onlar bizi örnek alsın. 
AHMET
YILDIRIM (Muş) – …mantığı bir aşırı çatışma ve savaş mantığına dayanmaktadır,
bir de ancak bu tarihten ve yakın geçmiş tarihten ders almamışlıkla
açıklanabilir, başkaca bir izahı yoktur diyorum. 
Teşekkürler.
(HDP sıralarından alkışlar) 
BAŞKAN
– Teşekkür ederim ben de. 
Halkların
Demokratik Partisi Grubu adına konuşmacıya söz vereceğim ama Sayın Akar’ın bir
ricası vardı, yerinden bir açıklama yapacak. 
ENGİN
ÖZKOÇ (Sakarya) – Bir müjde verecek de efendim. 
BAŞKAN
– Efendim?
ENGİN
ÖZKOÇ (Sakarya) – Bir müjde verecek efendim. 
BAŞKAN
– İşte öyleymiş, son anda onu gördüm. 
Buyurun
Sayın Akar. 
IV.- AÇIKLAMALAR (Devam)
23.- Kocaeli Milletvekili Haydar Akar’ın, Çankaya
Belediyesindeki işlerinden çıkarıldıkları söylenen 12 işçinin aslında Çankaya
Belediyesine hizmet veren bir firmadaki işlerinden çıkarılmış olduklarına ve
Çankaya Belediye Başkanı Alper Taşdelen’in firmayla görüşerek bu işçilerin
işlerine dönmesini sağladığına ilişkin açıklaması
HAYDAR
AKAR (Kocaeli) – Teşekkür ediyorum Sayın Başkan. 
Biraz
evvel Kocaeli Milletvekili Sayın Zeki Aygün bizi göreve davet etmişti, Fatma
Kaplan Hürriyet ile beni göreve davet etmişti. Nedeni, Çankaya Belediyesinden
atıldığı iddia edilen 12 işçiyle ilgiliydi. Aslında atılan arkadaşlar Çankaya
Belediyesinden değil, hizmet aldığı bir firmadandı. 
Başkanımızla
yaptığımız görüşme sonrasında Başkanımız derhâl konuyla ilgilenmiş, firmayla
görüşmelerini sağlamış ve 12 işçinin tekrar işe döndürülmesi sağlanmıştır. (CHP
sıralarından alkışlar) Evet, Çankaya Belediye Başkanımız Alper Taşdelen’e
teşekkür ediyoruz emeğe verdiği değerden dolayı. 
Ben
de şimdi sevgili arkadaşım, milletvekili sevgili arkadaşım Zeki Aygün’ü bizim
gibi şov yapmaya davet ediyor ve Posco işçilerinin de sorununu çözmesini
bekliyoruz. 
Teşekkür
ediyorum. (CHP sıralarından alkışlar) 
BAŞKAN
– Ben de teşekkür ederim.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Halkların Demokratik Partisi Grubu adına ikinci olarak İstanbul Milletvekili
Sayın Hüda Kaya konuşacak.
Buyurun
Sayın Kaya.
Süreniz
on beş dakikadır. (HDP sıralarından alkışlar) 
HDP
GRUBU ADINA HÜDA KAYA (İstanbul) – Sayın Başkan, sayın vekiller; hepinizi
saygıyla selamlıyorum. İçişleri Bakanlığı bütçesi üzerine söz aldım fakat hem
iç hem de dış meselelerle ilgili bazı vurgulamalarda bulunmaya çalışacağım.
Öncelikle,
bizleri izleyen sevgili halkımıza ve bizleri izleyen sevgili arkadaşlarımıza
sonsuz saygı ve sevgilerimi burada iletiyorum.
Değerli
arkadaşlar, geçtiğimiz günlerde, çarşamba günü, biliyorsunuz, İslam İşbirliği
Teşkilatı İstanbul Zirvesi gerçekleşti. Bu vesileyle Kudüs meselesine kısmen,
birazcık şöyle genel bir çerçeveden değinmek istiyorum.
SALİH
CORA (Trabzon) – Kudüs konusunda ne düşünüyorsunuz?
HÜDA
KAYA (Devamla) – Sevgili arkadaşlar, biliyorsunuz, Kudüs bir barış yurdudur
yani “Darüsselam”, selam, barışın evi, barış yurdu, “Jerusalem” yani zeytin
diyarıdır. Süleyman Peygamber’in verdiği bir isimdir ve Allah da kutsal
kitaplarda bu isimle anmaktadır. Kudüs sadece ne Arapların ne de
Yahudilerindir, barışa inanan herkesin yurdudur. 
Kur’an’a
göre İsrail “Tanrıya geceleyin yürüyen” demektir, aynı zamanda Yakup
Peygamber’in adıdır. Kur’an’da miraç ayeti denilen ayet aslında bunu
anlatmaktadır. Kudüs’e yani gerçek adıyla “barış yurdu”na yürüyenlere “İsrail”
denilerek barışa yürümenin Allah’a doğru bir yürüyüş olduğu belirtilir.
Mescid-i Aksa da, Kudüs de, Filistin de ne kadar Müslümanların veya Araplarınsa
en az o kadar Yahudilerin ve Hristiyanlarındır da, Kur’an bunu savunur. Aksini
iddia edenlerin ne Kur’anî ne tarihî ne vicdani ellerinde bir delil, bir kaynak
yoktur. 
KEMALETTİN
YILMAZTEKİN (Şanlıurfa) – Kudüs Müslümanlarındır, Müslümanların. Kudüs
siyonistlerin değildir. 
HÜDA
KAYA (Devamla) – Yahudilere ve Hristiyanlara göre ne kutsalsa ve neden kutsalsa
zaten o yüzden Müslümanlar için de kutsaldır. 
KEMALETTİN
YILMAZTEKİN (Şanlıurfa) – Kudüs Müslümanlarındır, siyonistlerin değil.
HÜDA
KAYA (Devamla) – İbrahim, Musa, Davut, Süleyman, İsa ve diğer peygamberler,
zaten hepsi aynı zamanda Müslümanların da peygamberidir. Evrensel barış için
ilahi bir pilot bölgedir Kudüs. Varlığını adalete ve barışa yani Yaradan’a
armağan edenlerin yoludur Kudüs. Vahyin ve tarihin bu gerçekliği gözler önüne
sermesi bizleri Kudüs’ün evrensel barış için ilahi bir pilot bölge olarak
atandığını gösterir. Kudüs bu kutlu görev için âdeta her yönden donatılmıştır.
Adaletin egemen güç olup olmadığını anlamak için bir laboratuvardır aynı
zamanda. Kudüs’e bakın, eğer zorba, baskıcı, dayatmacı ve egemenlik altındaysa
bilin ki dünyada zorbalık, sömürü egemendir ve halklar ezilmektedir, esirdir.
Kudüs özgürse -bu, ancak dini adalet ve eşitlik olan bir sistemle olur- o zaman
kitaplı-kitapsız, tek tanrılı-çok tanrılı-tanrı tanımaz tüm halkların özgür
olduğuna karar verebiliriz. Bu özgürlük insanların sadece bedenlerinin,
mallarının ve düşüncelerinin değil; zihinlerin ve akıl edecek kalplerin
tabulardan, ön kabullerden, yargılardan, Rab edinilen, sömürücü, dinci geçinen
adamların zehirli virüslerinden, modernizmin, kapitalizmin ve adı günümüzde
“din” diye geçen sapkın kültür ve geleneğin afyon olduğu için hissedilmeyen
sömürüsünden ve dayatmalarından kurtuluş olacaktır. Hikmeti yoldaş edinen
aklın, barışseverlerin ve varlıklarını ayrım gözetmeden bütün insanlığa,
iyiliğe ve hakikate adayan direnişçilerin, erdemi esas alan ebrar, iyiler
topluluğunun yürüyüş rotasıdır, sılası ve yolu evrensel düzlemde Kudüs yani
“Darüsselam” “Jerusalem” yani barış yurdudur. Ve vahye göre, belirleyici
alametlerden, ayetlerden bazıları bu yolun yolcularının gözlerinin önüne
serilir ki Kudüs kutlu bir bölgedir, mübarek bir bölgedir, bereketli bir
bölgedir. Bereketinden kasıt, tabii ki, toprakların verimli ve kutsal olması
demek değildir, yolunun ve misyonunun kutlu olması, mübarek olmasıdır. Yani
Kudüs tüm insanlığın barış yurdu olarak pilot bölge olmasıyla mübarektir. Kim
ki barışa adanır ve bunun mücadelesini verirse mübarek ve kutsal olan bir işi
yapmaktadır. Adı “barış yurdu” olan Kudüs barış yolcularına Rab tarafından
verilen bir rotadır. 
Biliyorsunuz
ki, değerli arkadaşlar, başta da belirttiğim gibi, geçtiğimiz hafta İstanbul’da
İslam İşbirliği Teşkilatı Zirvesi yapıldı. Trump’un Kudüs’ü İsrail’in başkenti
kabul etme kararına karşı Türkiye'nin çağrısıyla, ev sahipliğinde yapıldı bu
zirve. Orada alınan kararla Doğu Kudüs’ün Filistin’in başkenti olduğu ve
ülkeleri bunu tanımaya çağrı kararı ilan edildi. Bu karar günlerdir iç ve dış
kamuoyunda büyük bir hamasi dille tarihî ve kutsallığıyla anlatılmaya
çalışılıyor. Vakit yok, yetmeyecek, bununla ilgili, bunun ne kadar içi boş ve
sahte bir politika, insanları aldatan, kandıran bir söylem olduğunu
delilleriyle anlatacağım ama yettiği kadar ifade etmeye çalışacağım.
Böylesine
vahim bir kararı topluma ve dünya kamuoyuna bir kutsallık, bir kahramanlık
destanı gibi anlatabilme cambazlığına cidden çok şaşırıyorum. Doğu Kudüs’ün
başkent kararı Birleşmiş Milletler kararının bile gerisindedir arkadaşlar.
Kudüs’ün “doğu” ve “batı” diye bölünmesini kabul etmeyen Birleşmiş Milletler
kararını bile geçip Kudüs’ün bölünmesini meşru kabul etmektir bu karar.
İsrail’in iki devletli çözüm formülünün yumuşatılmış bir versiyonudur
arkadaşlar. İsrail, Riyad’da, Mahmud Abbas’a zaten iki yönetimli bir formülü
kendileri teklif etmişlerdi. Tek fark neydi? Filistin’in başkenti Doğu Kudüs
değil, Kudüs’ün dışında olan Abu Dis kasabasıydı. 
Nitekim,
İslam İşbirliği Teşkilatı kararından sonra Netanyahu çıkıp şunu ifade etti,
aynen bu düşüncemizi, sözümüzü teyit edercesine. Dedi ki: “Biz de Kudüs’ün
sadece İsrail başkenti olduğunu söylemiyoruz ki.” Çünkü onlar da zaten iki
yönetimli bir teklifi kendileri sunmuşlardı. Kudüs’ün, 1980 yılında, İsrail
Parlamentosu tarafından İsrail’in ebedî başkenti ilan edildiğini biliyorsunuz.
Amerika Kongresinde ise 1995’te bu karar kabul edilmişti ve aradan geçen bu
yirmi iki sene içerisinde, gelip geçen tüm başkanlar, her altı ayda bir ulusal güvenlik
gerekçesiyle bu kararı erteliyorlardı, ta ki geçtiğimiz günlerde Trump’ın
açıklamasına kadar. 
Cumhurbaşkanı,
İslam İşbirliği Teşkilatını liderler seviyesinde olağanüstü toplantıya
çağırdığında, iki önemli ülke, bölgenin, Arap dünyasının, İslam dünyasının
bölgesel anlamda iki önemli ülkesi olan Arabistan ve Mısır, buna üst düzeyde
katılma tenezzülünde bile bulunmadı. 57 ülkeden 20 ülke sadece üst düzey
katılım sağladı. Arabistan, üstüne, bırakın siyasi bir temsiliyeti sağlamayı,
Din İşleri Başkanını gönderdi. Bu ne manaya geliyor? “Alınacak siyasi bir
karara ben şimdiden şerh koydum.” demektir arkadaşlar. 
Bütün
bu eleştirilerimize rağmen, şu gerçeği de elbette görmemiz gerekiyor: Filistin
meselesinde, Arap ülkelerinin gelenekçi, saltanatçı, mezhepçi, menfaatçi
tavırlarını hatırlatmaya gerek yok. Neden diyorum bunu? Yıllardır olduğu gibi,
bu son Kudüs meselesinde de yine Arap olmayan iki ülke toplumu ve kamuoyu bu
konuda tepki gösterdi; biri Türkiye oldu, biri İran oldu. Halkı Müslüman olan
56 ülkenin yönetimlerine baktığımızda, neredeyse hemen hepsi kendi halkıyla
kavgalı, muhalefete tahammülleri olmayan, farklı düşünceleri mahkûm eden,
özgürlüklere düşman muamelesi yapan, aile ve efradını, yandaşlarını abat edip
halkına karın tokluğuna kölelik yaşamı dayatan yönetimlerdir. Böyle ülkelerin
alacağı karar da, işte ancak adaletsizliğini kendi toplumlarında gideremeyen,
özgürlükleri, demokratik gelişmeleri sağlayamayan bu ülkelerin alacağı karar da
İsrail’in ekmeğine yağ sürecek böyle bir karar olabilir ancak. Başkenti Doğu
Kudüs olarak kabul etmek, İsrail’in Kudüs’teki işgalci varlığını meşru kabul
etmektir arkadaşlar.
Değerli
arkadaşlar, bir de geçtiğimiz ay, daha bir ay olmadı, 25 Kasımda Suudi
Arabistan’ın ev sahipliğinde Riyad’da yapılan İslam İşbirliği Teşkilatı Savunma
Bakanları Toplantısı’na Türkiye de dâhil olmuştu. Davet edilmeyen birkaç ülke
vardı, bunlardan ikisi İran ve Katar’dı. Bu toplantıda, Savunma Bakanları
Toplantısı’nda gösterilen, açılışta gösterilen bir videoda Filistin direniş
örgütleri terör örgütü olarak gösterildi. “Bugün, biz Doğu Kudüs’ün başkent
olduğunu dünyaya ilan ediyoruz. Dünya ülkelerini buna davet ediyoruz.” diye
karar alan ülkeler, Filistin direniş örgütlerinin terör örgütü olarak
gösterilmesine -Türkiye dâhil- ağızlarını açıp tepki göstermediler. Dolayısıyla
neresinden baksak elimizde kalan bir içi boş karar var. 
Yine,
Şaron’la yıllar önce beraber konuşma yaparken o zamanın Başbakanının “İsrail’in
ve Yahudi milletinin başkentine hoş geldiniz.” cümlesine gülümseyerek karşılık
vermesini de videoda hepiniz izlemişsinizdir. 
Kaldı
ki geçen sene -bakın, 2016, daha çok uzun bir zaman değil- Mavi Marmara
Anlaşması bu Mecliste tartışılırken, altında “Türkiye'nin başkenti Ankara,
İsrail’in Kudüs.” yazılı olan o anlaşmaya bu Mecliste, HDP hariç bütün partiler
“evet” oyu verdiler ve bu karara itiraz eden tek parti bizim partimiz HDP oldu
arkadaşlar.
Evet,
arkadaşlar, Kudüs bir insanlık davasıdır ve sahte, yapay hamasetlerle bu
insanlık davası kirletilmemelidir. Kirli politikalar genelde vatan, bayrak, din
istismarlarıyla gözlerden kaçırılır, gündemler saptırılır. Şimdi de Allah’ın
lütfu olan bir Kudüs konusu var; yandaş ekranlara baktığınızda, gerçeklerin
çarpıtılmasıyla insanlar nasıl yalanlarına hipnoz oluyor, anlamak mümkün.
Yıllarca
gittiğim Filistin mülteci kamplarında, üç, dört nesildir aileler, bir gün
evlerine döneceklerine, özgürlüğe kavuşacaklarına olan umutlarını kaybetmeden,
hâlâ, Kudüs’teki ve diğer işgal bölgelerindeki evlerinin anahtarlarını kutsal
bir emanet gibi saklıyorlar. İş birlikçi ve saltanat hırslarıyla politika
yapanların ihanetinden dolayı on yıllardır insanlar insanca, özgür yaşama sahip
olamıyorlar arkadaşlar.
Hani
bir Hanzala var, bilirsiniz; Filistin’le ilgilenen herkes Naci El Ali’nin
Hanzala’sını bilir, güneşe sırtı dönük olan Hanzala’yı. Küskündür Hanzala. İşte
o Hanzala, terk etmek zorunda kaldıkları şehirlerine, yakılan yıkılan köylerine
hasret kalanlar özgürce geri döndüklerinde yüzünü güneşe dönecek. İşgal altında
olan Filistin’in Hanzala’sına selam olsun. Yıkılan, viran edilen köylerine,
şehirlerine hasret bütün Hanzalalara selam olsun. Barışa inananlar olarak bir
gün hepimiz yüzümüzü güneşe döneceğiz Hanzala gibi. 
İnanıyorum
ve hepinize teşekkür ediyorum. (HDP sıralarından alkışlar)
BAŞKAN
– Teşekkür ederiz Sayın Kaya.
Halkların
Demokratik Partisi Grubu adına üçüncü olarak Tunceli Milletvekili Sayın Alican
Önlü konuşacaklardır.
Buyurun
Sayın Önlü. (HDP sıralarından alkışlar) 
HDP
GRUBU ADINA ALİCAN ÖNLÜ (Tunceli) – Sayın Başkan, değerli milletvekilleri;
İçişleri Bakanlığının 2018 yılı bütçesi üzerinde partim adına söz almış
bulunmaktayım. Hepinizi saygıyla selamlarım.
Bu
bütçe, toplumun ana damarlarını oluşturan emekçileri, işçileri, barış,
demokrasi ve eşitlikten yana olan, eşit, birlikte yaşamı savunan yani tüm
toplumun kendisini sindirmeye yönelik bir bütçedir. Peki, iktidarın politik
tercihlerini yansıtan ve toplumla ilişkilerinin âdeta aynası olan böyle bir
bütçenin bugün önümüze konulması bizi şaşırtmış mıdır? Tabii ki değil. Çünkü
inkârcı, kadın karşıtı, doğa talancısı, asimilasyoncu bir ittifaktan başka bir
bütçe beklemek eşyanın doğasına aykırıdır. 
Sayın
milletvekilleri, bu sözler ışığında yakın tarihimizi tekrar bir gözden
geçirmekte fayda vardır. 7 Haziran 2015 seçimlerinde ortaya çıkan iradeyi
tanımayan AKP iktidarı, Kürt sorununun demokratik zeminde çözüm olanaklarını
devre dışı bırakarak izlediği inkâr, imha, asimilasyon politikalarıyla Kürt
sorununa yaklaşımı yeniden askerî, militarist boyuta tırmandırmıştır. Bu süre
zarfında, her ne kadar İçişleri Bakanlığınca inkâr edilse de 16 Ağustos 2015
tarihinden başlayarak her adımı varlığını kanıtlayacak şekilde Kürt illerinin
yakılması, yıkılması şeklinde hayat bulan çöktürme eylem ve planı devreye
sokulmuştur ve yine iktidar, 15 Temmuz darbe girişimini çöktürme eylem planıyla
eksik kalan yönlerini tam anlamıyla hayata geçirmek için kendisine bir fırsat
zemini olarak yaratmıştır. Ardından çöktürme eylem planının devamı niteliğinde
olan, 16 bölge ilini kapsayan -valiliklerine yollayan- Jandarma Genel Komutanı
Orgeneral Yaşar Güler ve İçişleri Bakanı Süleyman Soylu’nun imzasını taşıyan üç
hilal operasyonu genelgesi yollanmıştır. Bu genelgenin güvenlik ve asayişi
sağlamaya yönelik tedbirler kısmında “Hiç kimseye merhamet duygusuyla
yaklaşılmayacaktır. İstihbarati çalışmalara yerel halkın katılması
sağlanacaktır. Önceden belirlenen hedefler ayrım yapılmaksızın imha
edilecektir. Operasyon güçlerine yardımda eksiksiz kalan unsurlar gözetim
altına alınacaktır. Psikolojik üstünlüğün sağlanması için bütün imkânlar
kullanılacaktır.” gibi ifadeler talimatta yer almıştır. Bu genelgeye
imza atan ve talimata yer veren kişilerin kendisi ve zihniyeti, geçmişten
tanıdığımız zihniyet ve politikalardır. 1990’larda yargısız infazların, faili
belli katliamların, işkencelerin, kayıpların, kendi deyimiyle bin operasyon
sorumlusu Mehmet Ağar’ın çırağı İçişleri Bakanlığının başına getirilmiştir ve
hocasından devraldığı mirasla, bugün çöktürme eylem planı, üç hilal
operasyonuyla bu mirası devam ettirmektedir. O dönem, bütün katliamlar Tansu
Çiller, Doğan Güreş, Mehmet Ağar ittifak eliyle yapılıyordu. Bugün ise aynı
zihniyet kendisine yeni ittifaklar bulmuştur. 1990’lı yıllarda katliamları güya
gözyaşı dökerek kınayanlar, bugün Kürt illerini, ilçelerini yerle bir ederek
sivilleri...
MEHMET
MUŞ (İstanbul) – Sayın Başkan, hatip, ısrarla burada daha öncede konuştuğumuz
üzere “Kürt illeri” ifadesini kullanıyor, tutanakları istiyorum. 
AHMET
YILDIRIM (Muş) – Sayın Başkan, böyle bir usul yok. Sayın Başkan...
ALİCAN
ÖNLÜ (Devamla) - Kürt söz konusuysa devlet aynı devlettir, hükûmetler
değişebilir ama zihniyet aynı zihniyettir. 
BAŞKAN
- Tutanakları istettim. 
MEHMET
MUŞ (İstanbul) – Bunu kullanamaz Sayın Başkan.
BAŞKAN
– İstedim tutanakları. 
ALİCAN
ÖNLÜ (Devamla) – Hepsi de “özgürlük ve demokrasi” diye geldiler ama faşizmde
durdular.
MEHMET
MUŞ (İstanbul) – Bunu kullanamaz Sayın Başkan. Türkiye Cumhuriyeti’nin illeri
vardır. 
ALİCAN
ÖNLÜ (Devamla) – Bu katliam ve yıkım politikalarının en geniş uygulandığı alan
İçişleri Bakanlığı ve Jandarmadır. Kürt’ün benliğinde daha dün gibi taze duran,
insanlık suçu niteliğinde uygulamaları sağlayan ve geçmişi olan ve kendi
dönemlerinde, sorumluluk dönemlerinde bölgede koruculardan oluşturulan “hançer
tim”ini oluşturan ve bunların bölgede birçok hak ihlalinde katliamlarda yer
almasını sağlayan ve sorumluk düzeyindeki kişilerdir. 
Sayın
milletvekilleri, 15 Temmuz darbe girişimi hemen sonrasında yani 20 Temmuz AKP
darbesiyle birlikte tüm muhalif kesimlere yönelindi, OHAL uygulamalarıyla,
çıkarılan KHK’lerle ülke bir faşizm ortamına çevrildi. 
Sayın
milletvekilleri, çatışmalı ortamın tekrar başlamasıyla birlikte insan hakları
ihlalleri ve sivil katliamlar hız kazandı. Sadece Dersim’de kolluk
kuvvetlerinin uygulaması sonucu 6 sivil yurttaşımız hayatını kaybetti, 3 sivil
yurttaşımız ağır yaralandı, tedavisi yapılmadan tutuklandılar. Yine bölgede,
Bayraktar SİHA’larla direkt hedef alınarak katledilen sivillere ilişkin valiler
hiçbir soruşturma, araştırma yapmadan, olaylardan hemen sonra yapmış oldukları
açıklamalarda sivilleri “iş birlikçi” ve “örgüt mensubu” olarak lanse ederek
işledikleri insanlık suçlarını örtmek istediler. Sadece on ayda 9’u çocuk, 30
kişi zırhlı araçlarla katledildi. 
Aynı
hukuksuzluk bugün bu Parlamento çatısı altında da yaşanmaktadır. AKP Genel
Başkanının defalarca, işine geldiği zamanlarda kullandığı “kürdistan” “Dersim”
“Dersim katliamı” gibi kavramlar bugün bizler tarafından kullanıldığında linç
gerekçesi yapılmaktadır. AKP Genel Başkanı, Dersim 1937-1938’de yaşananlar için
“katliam” kavramını kullanmıştır ve devamında “Eğer devlet adına özür
dilenecekse, böyle bir literatür varsa ben özür diliyorum.” demiştir. Ancak şu
çok iyi bilinmelidir ki Dersim, kürdistan coğrafyasının bir bölgesidir ve
1937-1938’de yaşananlar sadece katliam değil… 
BAŞKAN
– Sayın konuşmacı… Sayın konuşmacı… Sözünüzü kesmek durumundayım. Israrlı bir
şekilde…
ALİCAN
ÖNLÜ (Devamla) -…fiziki ve kültürel bir soykırımdır.
ERKAN
AKÇAY (Manisa) – Tahrik var Sayın Başkan, bu kadar tahrik olmaz ki!
BAŞKAN
– Bakın, sözünüzü kesmek zorundayım.
ALİCAN
ÖNLÜ (Devamla) – Bir kez daha hatırlatırım ki…
BAŞKAN
– Sayın konuşmacı…
ALİCAN
ÖNLÜ (Devamla) - …soykırımla, katliamlarla…
BAKİ
ŞİMŞEK (Mersin) – Mikrofonunu kesebilirsiniz Sayın Başkan.
CAHİT
ÖZKAN (Denizli) – Yazılı metni hazır verdikleri için bölemiyor. 
BAŞKAN
– Sayın konuşmacı, ısrarlı bir şekilde ikaz gelmesine rağmen, Dersim’in Kürt
coğrafyasında bir bölge olduğunu söylüyorsunuz. 
YUSUF
BAŞER (Yozgat) – Türkiye Cumhuriyeti devletinin bir ili. Bilmiyorsan belle!
ALİCAN
ÖNLÜ (Devamla) – Coğrafya da bölge değil midir?
ERKAN
AKÇAY (Manisa) – “Kürt coğrafyası” demiyor efendim, “kürdistan” diyor.
BAŞKAN
– Lütfen, böyle bir şey yok. Lütfen… Dikkatli olun bundan sonra, lütfen…
MEHMET
MUŞ (İstanbul) – Sayın Başkan, tutanakları istiyoruz.
ALİCAN
ÖNLÜ (Devamla) – Peki, Genel Başkanınız “Dersim” derken neresiydi?
BAŞKAN
– Onu bağlamından koparıp söylemeyin, ortaya koymayın.
ALİCAN
ÖNLÜ (Devamla) – “Dersim” derken devletin idari yapısında bir il var mıydı?
Başbakanınız…
BAŞKAN
– Genel Başkanım ve Cumhurbaşkanım 1921 Anayasası’nı anlatırken kullandı
“kürdistan” kelimesini. Lütfen, tahrif etmeyelim.
Buyurun.
AHMET
YILDIRIM (Muş) – Hayır Sayın Başkan, nereden çıkarıyorsunuz bunu? Sayın Başkan,
bakın, siz ikaz edebilirsiniz ama “Size ikaz geldi.” diyemezsiniz; o sıra orayı
ikaz edemez çünkü.
BAŞKAN
– Ben kendim zaten ikaz edecektim, oradan da geldi aynı şekilde. Lütfen…
AHMET
YILDIRIM (Muş) – Hayır, aynı şeyi orası yapamaz, o zaman ben de başka partiden
biri konuşurken ikaz edebilir miyim?
BAŞKAN
– Öyle şey olur mu? 
YUSUF
BAŞER (Yozgat) – Ya, Türkiye Cumhuriyeti devletinin milletvekilisin! 
BAŞKAN
– Buyurun, devam edin… 
YUSUF
BAŞER (Yozgat) – Kürdistan’ın da “Dersim” diye bir ili yoktur.
LEYLA
BİRLİK (Şırnak) – Vardır. 
YUSUF
BAŞER (Yozgat) – Yoktur. 
Yemininize
sadık kalın!
BAŞKAN
– Lütfen, dikkatli olun konuşmanızda, özenli davranın. 
ALİCAN
ÖNLÜ (Devamla) – Genel Başkanınız “Dersim” derken devletin idari yapısında…
BAŞKAN
– “Dersim” demenizi eleştirmiyorum, “Dersim” demenizi eleştirmiyorum; “Dersim,
Kürt bölgesidir, kürdistanın bir bölgesidir.” demenizi doğru görmüyorum. 
ALİCAN
ÖNLÜ (Devamla) – Ben size söylüyorum. 
Demin
diyor ki: “İdari yapıya…”
KAMİL
AYDIN (Erzurum) – Dersim, Türkmen bölgesidir. 
ALİCAN
ÖNLÜ (Devamla) – Türkmen bölgesi midir?
KAMİL
AYDIN (Erzurum) – Tarihi de bilmiyorsunuz.
ALİCAN
ÖNLÜ (Devamla) – Tamam. 
Dili
ne? Türkçe midir?
KAMİL
AYDIN (Erzurum) – Sen tarihini bilmiyorsun!
ALİCAN
ÖNLÜ (Devamla) – Dili ne? Dili Türkçe midir?
BAŞKAN
– Sayın konuşmacı, devam edin, süreniz geçiyor. 
MEHMET
MUŞ (İstanbul) – Sayın Başkan, istiyorum tutanakları. 
ALİCAN
ÖNLÜ (Devamla) – AKP iktidarı, partimiz üzerindeki baskılarıyla partimizi
siyasetten tasfiye, örgütsel olarak işlevsiz kılmak istemiştir. 
YUSUF
BAŞER (Yozgat) – Parti kapatmaya biz engel olduk, siz “hayır” oyu verdiniz. 
ALİCAN
ÖNLÜ (Devamla) – 4 Kasım darbesiyle eş genel başkanlarımızı,
milletvekillerimizi, parti meclisi, MYK üyelerimizi, il, ilçe örgütlerimizi,
parti üyelerimizi kapsayacak 4.500 kişi rehin alınmıştır. Bölgede “Terörle
mücadele ediyorum.” adı altında aslında Kürtlerle mücadele ederek bir terörizm
uygulanmaktadır. Kürtlerin yerel seçilmişleri olan eş başkanlar, belediye
meclis üyeleri, il genel meclis üyeleri, muhtarlar rehin alınarak, belediyelere
kayyum atanarak belediyeler gasbedilmiştir. 
YUSUF
BAŞER (Yozgat) – Rehin diye bir şey yok ya, tutuklu.
ALİCAN
ÖNLÜ (Devamla) – Kayyumlar Kürt halkının diline ve kültürüne saldırarak ilk
önce Kürtçe tabelaları, Kürt hafızasında bulunan ve tarihinde yer alan Ahmed-i
Hani, Orhan Doğan gibi şahsiyetlerin heykellerini kaldırmış; Roboski, Uğur
Kaymaz’ın heykelleri kırılıp yere atılmıştır. Dersim belediyesinin tabelası
indirilmiş, park, cadde, sokak isimleri asimilasyona uygun olarak
Türkçeleştirilmiştir. 
AKP
Genel Başkanı, 14 yaşındaki bir çocuğu gözaltına alan İsrail askerlerine “Bu ne
vicdansızlıktır? Bu ne kahpeliktir?”, İsrail devletine de “Çocuk katili bir
ülke.” demiştir. 
YUSUF
BAŞER (Yozgat) – Niye rahatsız oluyorsun?
ALİCAN
ÖNLÜ (Devamla) – Peki, Van’da, polislerin kamera karşısında çocuğun kolunu
büküp kırdığı güvenlik güçleri için de aynı ifadeyi kullanabilir mi? 
METİN
GÜNDOĞDU (Ordu) – Bununla onun ne alakası var ya?
ALİCAN
ÖNLÜ (Devamla) – Peki, Diyarbakır “Nevroz”unda Kemal Kurkut’u sırtından vurarak
güvenlik güçlerinin bağlı bulunduğu yer ve iktidara ne diyecektir? 
Ayrıca,
hukukun, vicdanın, adaletin ortadan kaldırıldığı tam da bu dönemde Maçka’da 15
yaşındaki Eren Bülbül’ü çatışma ortamına götürüp ölümüne neden olanlardan hesap
soruldu mu? Bu ülke…
BAKİ
ŞİMŞEK (Mersin) – Oradaki PKK’lılardan sorulsun önce.
METİN
GÜNDOĞDU (Ordu) – Eren Bülbül’ü şehit eden kim?
ALİCAN
ÖNLÜ (Devamla) – Götüren kim?
METİN
GÜNDOĞDU (Ordu) – Ne demek “Götüren kim?” ya!
ALİCAN
ÖNLÜ (Devamla) – Götüren ne diye götürdü?
METİN
GÜNDOĞDU (Ordu) – Şehit eden kim?
ALİCAN
ÖNLÜ (Devamla) – Asker miydi, polis miydi, güvenlik gücü müydü?
METİN
GÜNDOĞDU (Ordu) – Bir kere, şehit edeni savunuyorsun sen.
ALİCAN
ÖNLÜ (Devamla) – Annesi ne dedi size?
BAŞKAN
– Genel Kurula hitap edin Sayın Önlü.
HÜSNÜYE
ERDOĞAN (Konya) – Bakın, kim olursa olsun adaletin önünde herkes hesap verir.
ALİCAN
ÖNLÜ (Devamla) – Annesi ne dedi? “Defalarca çocuğumu aradılar ve karşı çıktım.”
Güvenlik gücü müydü, İçişleri Bakanlığına bağlı mıydı, maaşlı mıydı?
METİN
GÜNDOĞDU (Ordu) – Vatan hainlerinden vatanını savunuyordu o çocuk. 
HÜSNÜYE
ERDOĞAN (Konya) – Türkiye Cumhuriyeti’nin adaletinin önünde hesap verir.
ALİCAN
ÖNLÜ (Devamla) – “Örgütle mücadele” diye bir görevi mi vardı o çocuğun?
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Yazıyı kim verdi sana, yazıyı “Oku.” diye?
ALİCAN
ÖNLÜ (Devamla) – Kim götürdü?
BAŞKAN
– Sayın Önlü…
HÜSNÜYE
ERDOĞAN (Konya) – PKK’ya sırtını dayayanlar da hesap verir.
METİN
GÜNDOĞDU (Ordu) – 14 yaşında vatanını savunanları siz de şehit ediyorsunuz.
BAŞKAN
– Sayın Erdoğan…
Sayın
milletvekilleri, bir müsaade edin…
Buyurun,
tamamlayın.
ALİCAN
ÖNLÜ (Devamla) – Yine en temel insan haklarının yaşandığı… Ama “terörle
mücadele” ismi altında “JÖH” ve “PÖH” diye isimlendirilenler, operasyonda
hayatını kaybedenlerin bedenlerinin fotoğrafını çekerek ırkçı sembol ve
yazılarla sosyal medyada paylaşmıştır. Paylaşımların düzenli ve operasyon
sahasında personel tarafından yapılması, personellere ilişkin herhangi bir
uygulama, soruşturma yapılmaması bu durumun bakanlık ve bağlı bulunduğu birimin
bir politikası olduğunu gösteriyor. 
Çöktürme
ve üç hilal planı kapsamında il, ilçeyi yıkıma uğratıp sivilleri katleden,
“esedullah timi” denen ve tıpkı IŞİD’in kullandığı yöntemleri bölgede
kullanarak halk üzerinde, siviller üzerinde terör estirmektedir. Yine,
1990’larda sivilleri hedef alan, katleden, faili belli cinayetlerde rol alan
JİTEM’in bugünkü oluşumu esedullah timleridir. 
Ülke
içinde Kürtlere ve muhaliflere karşı her türlü mücadeleyi yetersiz gören AKP,
yetmediği gibi, Kürt ve muhalif nerede varsa ona karşı hukuk dışı örgütlemelere
gitmiştir. “Kesin” demiyorum ama cevaplanması gereken, son dönemlerde epeyce
de…
(Mikrofon
otomatik cihaz tarafından kapatıldı)
ALİCAN
ÖNLÜ (Devamla) – …basında yer alan ama AKP yetkilileri tarafından hiçbir
cevapla açıklanmayan…
BAŞKAN
– Teşekkür ederim Sayın Önlü.
ALİCAN
ÖNLÜ (Devamla) – …Almanya’da, bir AKP milletvekilinin reisliğinde oluşumlara
gidildiği söyleniyor.
CAHİT
ÖZKAN (Denizli) – Kim verdi metni size ya “Oku.” diye?
BAŞKAN
– Sayın Önlü, teşekkür ederim, süreniz bitti, ek süre de verdim size.
ALİCAN
ÖNLÜ (Devamla) – Soruyorum ben size, yetkili kimse, çıkar, açıklar. “Almanyalı
Osmanlı” adında bir oluşuma gidildiği, bunun, özellikle Kürtlere karşı, oradaki
muhaliflere karşı hukuk dışı kullanıldığı söyleniyor.
BAŞKAN
– Sayın Önlü, süreniz bitti.
CAHİT
ÖZKAN (Denizli) – Yazıyı ne zaman verdiler size?
BAŞKAN
– Süreniz bitti, ek süre de verdim size, lütfen…
ALİCAN
ÖNLÜ (Devamla) – Teşekkür ediyorum, saygılar sunuyorum. (HDP sıralarından
alkışlar)
ERKAN
AKÇAY (Manisa) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Sayın Akçay, buyurun.
ERKAN
AKÇAY (Manisa) – Konuşmacı, konuşması esnasında sıklıkla ve ısrarla
Türkiye’mizin bazı illerini ve bölgesini “Dersim bir kürdistan bölgesidir.”,
sıklıkla “Kürt ili, Kürt illeri” demek suretiyle belli yerleşim yerlerini etnik
tanımlara göre tanımlama yapmıştır. Bu, bölücülüktür ve resmen de ırkçılıktır.
Bunu öncelikle reddederiz ve İç Tüzük hükümlerinin de işletilmesini istiyoruz.
BAŞKAN
– Tutanakları istettim Sayın Akçay.
ERKAN
AKÇAY (Manisa) – Evet.
BAŞKAN
- Sayın Muş…
ERKAN
AKÇAY (Manisa) – Bu konuda yeterince tartışma yapıldı Sayın Başkan.
BAŞKAN
– Efendim?
ERKAN
AKÇAY (Manisa) – Bunu bir provokasyon olarak değerlendiriyoruz, ısrarla ve
inatla değerlendirmeyi. Türkiye’nin yerleşim yerlerinin isimleri bellidir,
seçim bölgeleri bellidir.
ERTUĞRUL
KÜRKCÜ (İzmir) – Türkmeneli’ne “Türkmeneli” deyince bir şey olmuyor. 
ERKAN
AKÇAY (Manisa) – Belli etnik özelliklere göre yerleşim yerlerinin tanımlanması
hukuken de, siyaseten de, her bakımdan da yanlıştır. O bakımdan bu konuda
gereken özenin ve hassasiyetin gösterilmesi gerekir. Bu konuda milletimizde ve
Meclisimizde belli bir hassasiyet varken bu hassasiyetin üzerine üzerine
ısrarla gidilmesini bir provokasyon olarak değerlendiriyorum.
BAŞKAN
– Teşekkür ederim.
Tutanaklar
gelecek, inceleyeceğim, gereğini yaparız.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Sayın Başkan, konuşmasında bizim 7 Haziran iradesini
tanımadığımızı, inkâr, ret, asimilasyon politikalarına döndüğümüzü, bunları
uyguladığımızı söylemek suretiyle partimize bir sataşmada bulunmuştur; bununla
alakalı 69’a göre söz istiyorum.
BAŞKAN
– Buyurun Sayın Muş, iki dakika... (AK PARTİ sıralarından alkışlar)
III.- SATAŞMALARA İLİŞKİN KONUŞMALAR (Devam)
8.- İstanbul Milletvekili Mehmet Muş’un, Tunceli
Milletvekili Alican Önlü’nün 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; 7 Hazirandan sonra bir
hükûmet kurulamadığı için Türkiye’de seçimler 1 Kasımda yenilenmek durumunda
kalmıştır ve millet tekrar bir değerlendirme yapmak suretiyle bugünkü Meclis
tablosunu oluşturmuştur. 
Hiçbir
zaman ırkçı, hiçbir zaman reddeden bir parti olmadık, milleti olduğu gibi kabul
eden, değerleriyle kabul eden bir parti olduk; bunun böyle bilinmesini isteriz.

20
Temmuzda burada alınan olağanüstü hâl kararı sayın milletvekilleri, Türkiye
Cumhuriyeti’nin Parlamentosu tarafından onaylanmış ve Türkiye Cumhuriyeti
devletinin Parlamentosu tarafından süreleri uzatılmıştır. Bu Parlamentoyu
milletin reyleriyle buraya gelen 550 milletvekili oluşturmuştur ve bunların
kararıyla bu alınmıştır. Dolayısıyla, alınan karar milletin temsilcileri,
milletin vekilleri eliyle alınmıştır, bunu darbe diye nitelendirmek fevkalade
yanlıştır. 
Biz,
değerli milletvekilleri, terörle mücadele ediyorken ses hep bu taraftan
geliyor. Bıkmadan, usanmadan terör örgütünün meşrulaştırmak istediği ne varsa
bu parti grubu bunu burada dillendiriyor; bunların görevi bu. (AK PARTİ sıralarından
alkışlar) Bütün süreçlere, bütün konuşmalara bakın, kendilerine verilen görev
budur, bunun dışında hareket etme kabiliyetleri zaten yoktur. 
Bakın
-polisimizi şehit eden- çatışma yaşanıyor, 2 terörist ölü olarak ele
geçiriliyor, 1 polisimiz şehit oluyor; bir milletvekili olarak siz nerede
olursunuz? Polisin yanına gidersiniz. Ama neredeler? Teröristlerin başındalar.
Dolayısıyla, burada çıkıp ahkâm kesmenin bir anlamı yoktur. Terörle mücadeleyi
de bizim vatandaşlarımıza karşı yapılıyormuş gibi bir algı oluşturmak hiç
kimsenin haddine değildir. 
Dert
ne biliyor musunuz sayın milletvekilleri? PKK istediği gibi hareket edemiyor,
Kürt vatandaşlarımız rahat bir şekilde nefes alıyorlar. Kim Kürtlere
saldırdıysa Kürtlerin katili onlardır, devlet değildir. Kim PKK’yla iş birliği
yapıyor, onlarla beraber hareket ediyor, onların ideolojisini meşrulaştırmaya
çalışıyorsa Kürt kökenli vatandaşlarımızın katili onlardır; onlar ırkçıdırlar,
onlar faşisttirler.
Teşekkür
ediyorum. (AK PARTİ sıralarından alkışlar) 
BAŞKAN
– Sayın Muş, teşekkür ederim. 
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım. 
AHMET
YILDIRIM (Muş) – Sayın Başkan, konuşmasının başından sonuna kadar grubumuzu
göstererek hakarette bulundu. İç Tüzük 69’a göre sataşmadan söz istiyorum. 
BAŞKAN
– Buyurun, iki dakika.
9.- Muş Milletvekili Ahmet Yıldırım’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan. 
Şimdi,
hatibimizin konuşmasını yaparken kullanmış olduğu kavramlar ve vermiş olduğu
örneklerin iki bağlamı var. 
Birincisi:
Erdoğan’ın daha önce yapmış olduğu konuşmalar ki işte konjonktürel olarak
dilini değiştiren, düşüncesini değiştiren, siyaset yapma biçimini
değiştirenlerden olmadığımız için bunlara alışık değiliz ve yerimizi korumaya,
tarihsel, coğrafik, sosyolojik kavramları da bağlamını aynen coğrafyadan,
tarihten, sosyolojiden aldığı biçimiyle kullanacağız; hiç kimse bu konuda tereddüt
etmesin. Bunu nereye yorumluyorsanız yorumlayın.
MEHMET
MUŞ (İstanbul) – Birazdan yorumlayacağız.
AHMET
YILDIRIM (Devamla) – Bir gün işte işinize geldiği zaman “Dersim katliamı”
diyeceksiniz, “90’lı yılların kanlı belası” kavramlarını kullanacaksınız, yeri
geldi defalarca neden “kürdistan” kavramının kullanılması gerektiğini
söyleyeceksiniz. Öyle tarihsel kavramları, siyasi konjonktürünüzü
değiştirdiğiniz için, bizim de değiştirerek kullanmamızı ya da kullanmayı
yasaklamaya uymamızı bekleyemezsiniz.
Bir
diğeri, hatibimiz, çöktürme planı kapsamında süregiden bir tomar insanlık dışı
uygulamadan söz etti. Siz “Böyle bir plan yok.” dediniz. Ekim 2014’te Millî
Güvenlik Kurulunda karar altına alınan çöktürme planını hep reddettiniz. Ama
gün geldi bakın, internetten girin bakın; 9 Şubat 2016 tarihinde Başbakan
Davutoğlu, Başbakanlıktan alınmadan, devrilmeden üç buçuk ay önce, Hollanda
dönüşü uçakta gazetecilerin sorularını yanıtlıyor ve diyor ki: “Doğrudur, Ekim
2014’te bütün güvenlik birimlerine hazırlığınızı yapın, ‘Harekete geçin.’
dediğim anda geçeceklerini formüle eden bir karar aldık.” Bugün devrilmiş
olabilir, siz sırtınızı ona dönmüş olabilirsiniz, onu kurtlar sofrasına atmış
olabilirsiniz ama devlette süreklilik gereği biz o gün söylenilmiş olanların, o
günden beri, ondan önceden beri kullandığımız bütün iddialarımızı doğrulayan
boyutlarını kullanmaya devam edeceğiz.
Teşekkürler.
(HDP sıralarından alkışlar)
BAŞKAN
– Teşekkür ederim Sayın Yıldırım. 
MEHMET
MUŞ (İstanbul) – Sayın Başkan, 60’a göre yerimden söz talebim vardır eğer uygun
görürseniz. 
BAŞKAN
– Buyurun, yerinizden bir dakika…
IV.- AÇIKLAMALAR (Devam)
24.- İstanbul Milletvekili Mehmet Muş’un, Muş Milletvekili
Ahmet Yıldırım’ın sataşma nedeniyle yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, Sayın Ahmet Davutoğlu bizim partimizin Genel
Başkanlığını yapmış, Başbakanlık yapmış bir siyasetçidir, partimizin
milletvekilidir. Öyle biz, hiçbir milletvekilimizi kurtların sofrasına atmadık,
atmayız da. 
AHMET
YILDIRIM (Muş) – Bir konferans veremiyor ya.
MEHMET
MUŞ (İstanbul) – Sayın Başbakanın yapmış olduğu ifadeler, kullanmış olduğu
ifadeler… Sayın Başkan, devlet ve ülkeyi yönetenler vatandaşlarının refah ve
huzurunu sağlamakla yükümlüdürler. Pek çok kaynaktan devleti idare edenler
bilgi alır, takip eder. Eğer orada vatandaşın can ve mal güvenliğini, eğer
orada asayişi, eğer orada nizamı bozucu çalışmalar veya faaliyetler varsa tabii
ki buna göre, buna karşı hazırlıklarını yapacaklardır. Bundan daha doğal hiçbir
şey olamaz. Bunu sanki çok anormal bir şeymiş gibi bu kürsülerden ifade etmek
son derece yanlıştır. Mutlaka ki devlet hazırlık yapacak. 80 milyonun can ve
mal güvenliğini korumak, asayişi temin etmek Anayasa’nın bir hükûmete, bir
devlete yüklediği en önemli görevlerden bir tanesidir. Devlet her zaman
teyakkuzda olacaktır, her zaman gözü açık olacaktır, her zaman yanlış gördüğü,
nizamı bozan unsurlar varsa onlarla alakalı gereğini yapıp tasfiyesini
yapacaktır. 
Teşekkür
ederim. 
BAŞKAN
– Ben de teşekkür ederim. 
AHMET
YILDIRIM (Muş) – Sayın Başkan… 
BAŞKAN
– Sayın Yıldırım…
AHMET
YILDIRIM (Muş) – Ben de kayıtlara geçsin diye söylüyorum. 
BAŞKAN
- Buyurun.
AHMET
YILDIRIM (Muş) – Devlet hukuk dışına çıkamaz. Devletin “Ben terörle mücadele
ediyorum.” adı altında –deyip- sivillerin ölümüne… Bu sivillerden 70 yaşındaki
bir kadının bir hafta yerde kalmasını, sokakta cenazesinin kalmasını burada
geçen yıl Başbakan Yardımcısı Tuğrul Türkeş’e sorduğumuzda hem olayı kabul
etmişti hem de “Belediyenin göreviydi onu kaldırmak.” diye söyleyip bugün
hatibimizin iddia ettiği birçok şeyi kabul etmişti. 
TAHİR
ÖZTÜRK (Elâzığ) - Doğru söylemiş, belediyenin görevi. 
AHMET
YILDIRIM (Muş) - Bir de Davutoğlu’na sahip çıktığınızı, yıllarca ders verdiği
üniversitede bir konferans verememe hâline düşmesini sessizlikle
karşılamanızdan da biliyoruz ne kadar sahip çıktığınızı! (HDP sıralarından
alkışlar) 
MEHMET
MUŞ (İstanbul) – Siz işinize bakın Sayın Yıldırım, siz işinize bakın! 
BAŞKAN
– Teşekkür ederim. 
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Halkların Demokratik Partisi Grubu adına dördüncü olarak Şanlıurfa
Milletvekili Sayın İbrahim Ayhan konuşacaklar.
Buyurun
Sayın Ayhan. (HDP sıralarından alkışlar) 
FUAT
KÖKTAŞ (Samsun) – Bir devre kaybı geldi herhâlde! 
İBRAHİM
AYHAN (Şanlıurfa) – Nasıl? 
AHMET
SAMİ CEYLAN (Çorum) - Yeni gördük de “Devre kaybı mı geldi?” diyor. 
İBRAHİM
AYHAN (Şanlıurfa) – Beni mi? 
BAŞKAN
– Buyurun Sayın Ayhan. 
FUAT
KÖKTAŞ (Samsun) – İlk defa görüyoruz da onun için.
BAŞKAN
– Yok, hayır, Sayın Ayhan devam eden milletvekillerimizden. 
İBRAHİM
AYHAN (Şanlıurfa) – Sürekli buradayım, siz yoksunuz.
BAŞKAN
– Buyurun Sayın Ayhan... 
HDP
GRUBU ADINA İBRAHİM AYHAN (Şanlıurfa) – Sayın Başkan, değerli arkadaşlar;
Çalışma ve Sosyal Güvenlik Bakanlığı bütçesi üzerine grubum adına söz almış
bulunmaktayım. Genel Kurulu ve bizi izleyen tüm yurttaşlarımızı saygıyla
selamlıyorum. 
Şimdi,
AKP’li arkadaşlarda böyle laf atma, sataşma gibi bir gelenek mi olmuş,
geçmişten mi gelmiş bilmiyorum ama… 
FUAT
KÖKTAŞ (Samsun) – Bugüne mahsus. 
İBRAHİM
AYHAN (Devamla) – Bugüne mi mahsus, bilmiyorum. 
Benim
tarzım da değil, öyle şey etmek de istemiyorum. Tabii, ben, biraz önce yapılan
tartışmaların da gerçekten hedeflemiş olduğumuz seviye itibarıyla, yapmakta
olacağımız ve tahayyül ettiğimiz Türkiye itibarıyla da çok talihsiz tartışmalar
olarak değerlendiriyorum. Yani insanların düşüncelerini, fikirlerini söyleme
özgürlüğünün olması gerektiğini en fazla savunan biri olarak ve bunun en fazla
olması gereken yerin de Meclis olması itibarıyla bu geri tartışmaların, bu
kendine göre tartışmaların burada bir siyaset malzemesi olarak yapılmasını da
asla doğru bulmuyorum. İnsanlar tartışmalıdır, tartışmayan insanlardan
korkulmalıdır. İnsanların düşüncelerini açıklamaması bizi daha fazla tedirgin
etmelidir, daha fazla “Ne yapmalıyız?” noktasına sevk etmelidir. Dolayısıyla
insanların düşüncesini açıklamasını -düşüncelerini beğenmeyebilirsiniz, belki
size tekrar da olacaktır ama- yadırgamamak, bunu saldırıyla, bunu farklı niyet
okumalarla değerlendirmemek gerekiyor. Bunu ifade etmek istedim.
Değerli
arkadaşlar, biz Çalışma Bakanlığının bütçesi üzerine Plan ve Bütçe Komisyonunda
da epeyce konuştuk. Özellikle Çalışma Bakanlığının bütçesinin, çalışma alanının
çok yoğun ve çok sorunlu olması itibarıyla oldukça eleştiriye açık bir bütçe
olduğunu öncelikle ifade etmek gerekiyor. Şu anda bizim bu bütçeyi konuştuğumuz
gün itibarıyla bugün Soma’da bir maden ocağında 1 işçi ne yazık ki yaşamını
yitirmiştir 2017 yılında, günümüze kadar son on bir ayda 1.851 işçi “iş
cinayetleri” dediğimiz cinayetlerle ne yazık ki yaşamını yitirmiştir. Ucuz iş
gücü ve güvencesiz çalışma koşullarına mahkûm edilen çalışanlar yaşamını
yitiriyor ve insanlar ekmek kazanmak için, para kazanmak için, evine aş, ekmek
götürmek için yaşamını yitirmek zorunda kalıyor. Dolayısıyla bir bu noktayı
ifade etmek gerekiyor. 
İkincisi,
Türkiye’de ekonomik göstergeler giderek kötüleşirken çalışma yaşamında da iş
cinayetleri, işsizlik, ücret eşitsizliği gibi temel konu başlıkları yaşamın
bütün alanına yansımaktadır. Çalışma Bakanlığı ne yazık ki şu ana kadar
işsizlik başta olmak üzere iş güvenliği, eşit ücrete yönelik çalışmalarda
sınıfta kalmıştır, buna ilişkin çok ciddi, çok kalıcı çalışmalar yapmamıştır.
Âdeta, denilebilir ki Çalışma Bakanlığı işsizlik bakanlığı olmuştur. 
Bakın,
daha dün, TÜİK, işsizlik rakamını açıkladı; 10,6 olarak açıkladı ve onda bir
hafta önce büyüme rakamları açıklandı; yüzde 11,1 olarak açıklandı. İşsizlik
geçen aya göre yüzde 0,6 azalmış ama büyüme yüzde 11,1 olmuştur; bu büyük bir
makas açıklığıdır, bu büyük bir çelişkidir. Eğer büyüyorsak işsizliğin de
azaltılması gerekiyor, eğer büyüyorsak ücretlerin de artmış olması gerekiyor,
çalışanların ücretlerinde de iyileşme olması gerekiyor, esnafın ticaretinde de
iyileşme olması gerekiyor, çiftçilerin yaşamında da iyileşme olması gerekiyor;
yani bütünen aslında yaşamda iyileşme olması gerekiyor ama büyüme rakamları,
emeğiyle, ücretiyle çalışanlara yansımıyor. Kime yansıyor? Bir avuç finans
sektörüne, paradan para kazanan bir avuç kesime yansıyor. 
Dolayısıyla,
hazine garantili fonlarla, piyasaya sıcak para sürülmesiyle ortaya çıkarılan
büyüme tamamen hormonal bir büyümedir, tamamen sanal bir büyümedir ve bu büyüme
reel üretime yansımamıştır, reel üretimde herhangi bir yansıması olmamıştır.
Bakın, tarımda olmamıştır; yüzde 2,8 tarımda büyüme olmuştur, yüzde 18,7 inşaat
alanında büyüme olmuştur, imalat sanayisinde büyüme yüzde 14 civarında
kalmıştır. Yani bir ülkede tarım eğer büyümüyorsa ekonominin büyümesi de mümkün
değildir. Bir ülkenin temel ekonomisinin motoru tarım ve tarım sanayisidir ve
buradaki büyüme eğer gerçekleşmiyorsa dolayısıyla burada doğru bir ekonomik
büyümeden bahsetmek çok da gerçekçi değildir. Yani reel sektörde bir büyümeden
söz etmek mümkün olmamıştır; dolayısıyla bu konu çok önemli. 
Bir
diğer konu ise işsizlik. Bakın, işsizlik çığ gibi büyüyor. Yani 3 milyonun
üzerinde, resmî rakamlara göre 3 milyon 600 bin civarında işsiz var şu anda
Türkiye’de ve bu işsizlerin çoğu genç nüfustur. Diğer taraftan, işsizlik
büyürken Çalışma Bakanlığı kendi bütçe sunuşunda 29 kez istihdamdan
bahsetmiştir. Ne gariptir ki istihdamdan bu kadar bahseden Çalışma Bakanlığı
2018 işsizlik hedefini de 10,7 koymuştur yani bu yılki hedefi olarak koymuştur.
Yani, siz istihdamı bu kadar artıracaksanız, bu kadar istihdam alanı
yaratacaksanız ve sizin görevlerinizden biri bu istihdamı yaratmaksa işsizliği
düşürmeniz gerekiyor. Şimdiden, peşinen, 2018 yılında Çalışma Bakanlığının
işsizliği düşürmeyeceğine dair bir vaadi söz konusudur; bu da çok ilginç bir
çelişkidir.
Diğer
taraftan, bu İŞKUR meselesi… Yani, İŞKUR hakkında o kadar çok şey söylenebilir
ki son Sayıştay raporlarında da bu kendini açık bir şekilde ortaya koyuyor.
2006 yılından beri İŞKUR Sayıştaya düzenli bir şekilde bilgi vermemektedir;
bakın, devletin bir kurumuna, Çalışma ve Sosyal Güvenlik Bakanlığına bağlı olan
bir kurum rapor sunmamaktadır. Ve İŞKUR neye hizmet etmektedir? Siyasal
iktidarın kendi seçmenlerini tatmin etme ve bunun üzerinden seçmen oluşturma
maksadıyla politik bir alan olarak kullanılmaktadır. Yani, işsizliği… İş güvencesini,
istihdamı geliştirmesi gerekirken, bunu yaygınlaştırması gerekirken tamamen bir
siyasal anlayışın yani AKP anlayışının bir alanı olarak değerlendiriliyor ve
illerde, ilçelerde AKP’nin il ve ilçe örgütlerinin, kendi yandaş kesimlerinin
arpalığı olarak değerlendiriliyor. 
Bakın,
2017’nin sanırım Eylül ayındaydı, bir gazetede İŞKUR’la ilgili büyük bir vurgun
ortaya çıkmıştı. Bu vurgun neydi? İşte, İŞKUR üzerinden çeşitli patronların,
işçileri oraya yönlendirerek, işçiler için ödemeleri gereken sigorta primlerini
İŞKUR’a ödettirerek ve orada da çok düşük bir ücretle, bir vurgun süreci
yaşandı, öyle bir olay yaşandı. Bu bile Çalışma Bakanlığı açısından oldukça
önemli bir şeydir. Yani, Çalışma Bakanlığı eğer Sosyal Güvenlik Kurumuyla bu iş
yerlerini denetlemiyorsa, bu iş yerleri üzerinde bir denetim mekanizması
kurmuyorsa bu, Bakanlığın oldukça eksik yaptığı ve Bakanlığın oldukça
sorumluluk alanı içerisinde olan bir husustur.
Diğer
bir konu ise “denetim” dediğimiz… Denetim çok sağlıklı bir şekilde gerçekleştirilmiyor.
Örneğin -basına da yansıdı- 1.308 muhtarın primi yatırılmamış, ve SGK 6 milyon
civarında zarara uğratılmıştır. Dolayısıyla bu muhtarlar kaçak bir şekilde
çalıştırılmıştır yani bu da Çalışma Bakanlığının denetimi ve kontrolü altında
olan bir alandır. Buna benzer birçok alanda Çalışma Bakanlığının yeterli
denetimi yapmamasından kaynaklı büyük vurgunlar ve büyük kayıplar
gerçekleşmektedir.
Diğer
bir konu, geçtiğimiz günlerde çıkarılan ara buluculuk yasasıdır. Bakın, ara
buluculuk yasası zaten önceden vardı. Önceden var olan bir yasayı tekrardan
işçi aleyhine çıkarmak sermayeden yana, patrondan yana bir tutum almaktır.
Zaten mevcut İş Kanunu gereği patrona karşı zayıf olan işçi korunurken ara
buluculuk sistemiyle siz ne yaptınız? Patrona karşı işçiyi daha zayıf bir
noktaya getirerek ara buluculuk şartıyla işçinin hak aramasının önünü kestiniz.
Dolayısıyla bu da iş yaşamında, çalışma yaşamında işçinin aleyhine
gerçekleştirilen bir düzenlemedir ve bunun da bir an önce gözden geçirilmesi
gerekiyor.
Diğer
bir konu, OHAL kapsamı ve KHK’lerle birlikte Çalışma Bakanlığının aslında
koruması gereken bir alanda yaşanan hak ihlalleridir. Özellikle kamu
çalışanları bu süre içerisinde, son bir-bir buçuk yıllık süre içerisinde büyük
bir hak ihlaline maruz bırakılmışlardır. Nedir bunlar? İşte, OHAL boyunca
111.588 kamu emekçisi yani kamu çalışanı ihraç edilmiştir. İdari işlemle ihraç
edilen, açığa alınan, sözleşmesi yenilenmeyenlerle birlikte bu sayı 130 binin
üzerine çıkmıştır. İhraçların büyük kısmı da Millî Eğitim Bakanlığında
yapılmıştır. 33.227 Millî Eğitim personeli ihraç edilmiştir. Devlet
üniversitelerinde bu paydan nasibi alan 5.717 akademisyen, 1.306 idari personel
ihraç edilmiştir. Hâlen de işte bu OHAL Komisyonu denilen, hak aramalarına
yönlendirilen yerlerden onlara yönelik bir cevap gelmemiştir ve bunlar hukuksuz
bir şekilde, tamamen keyfî ve niyet okuma yöntemiyle, ihbarlarla ve benzeri
yaklaşımlarla ihraç edilmişlerdir ve bu kamu emekçileri, ihraç edilen kamu
emekçileri için yargı yolu hâlen de kapalıdır. 
Diğer
bir konu, taşeron konusu; özellikle çokça konuşulan, son günlerde çokça gündeme
getirilen ve bizim de aslında defalarca bu taşeron uygulamasının yanlış
olduğunu söylememize rağmen bir taşeron düzenlemesi geliyor. Aslında taşeronun
kendisi yasa dışı bir şey, taşeronlaşmanın kendisi yasa dışı bir şey. Hükûmet
şimdi bu yasa dışı bir şeyi, yasal bir düzenleme yapacakmış gibi topluma
sunmaya çalışıyor. Yani insanların yasa dışı bir şekilde çalıştırılması ne
kadar kabul edilemez ise onu yeniden düzenlemek için yasa çıkarmak da o kadar
kabul edilemez bir şeydir. Dolayısıyla bu da büyük bir çelişkidir. Bugün işçiyi
bir taşerondan alıp başka bir taşerona vermek çok marifet değildir. Bu, şuna
benziyor: Yani babasının şiddetinden kaçan bir kızın koca şiddetine maruz
bırakılmasıdır. Yani siz özelden alıyorsunuz, belediye şirketine veriyorsunuz;
güvence, kadrolu çalışma, ücretlerinde iyileştirme gibi herhangi bir şey
yapmıyorsunuz. Dolayısıyla bu bile büyük bir saptırmadır ve onların haklarını
savunmaya yönelik ifade edilen hiçbir şeyin doğru olmadığını gösteren bir
uygulamadır.
Bir
diğer konu, özellikle bu OHAL süresince çalışanların grev yapma hakkı... İşte,
AKP Genel Başkanı Recep Tayyip Erdoğan’ın söylediği gibi “Biz, OHAL’i
işverenlerin daha iyi kâr etmeleri için ve işverenlerin lehine ilan ettik.”
söylemi bile başlı başına bu OHAL rejiminin neye ilişkin, neyin çıkarına, neyin
faydasına kullanıldığının da göstergesidir. Yani burada işçiler korunmuyor,
burada çalışanlar korunmuyor, burada çalışanların hakları korunmuyor; tamamen
onları sömürü ve artı, değer baskısı altında tutan kesimlerin çıkarlarını
korumak için kullanıyor OHAL. O açıdan da bu OHAL uygulaması da oldukça yanlış,
oldukça eşitsiz ve hukuksuz bir uygulamadır, çalışma yaşamını da ciddi bir
şekilde tehlikeye sokan ve iş yaşamındaki barışı ortadan kaldıran bir
uygulamadır ve OHAL’in de bir an önce kaldırılması gerekiyor. Yani Çalışma ve
Sosyal Güvenlik Bakanlığı üzerinden o kadar çok söylenmesi gereken şey var ki
belki bu süremiz yetmeyebilir. 
Arkadaşlar,
öncelikle tekrar etmek gerekirse insanların işsiz bırakılması, insanın ekmeğe,
beslenmeye, gıdaya maruz bırakılması ve buna mahkûm edilmesi kadar çok utanç
verici bir şey yoktur. Bunu sizlerle paylaşmak istiyorum. Yani bir yerde
işsizlik varsa orada ciddi bir insan hakkı ihlali vardır. Bir yerde insanın
işsiz bırakılarak terbiye edilmesi gibi bir politika yürütülüyorsa bu asla ve
asla kabul edilecek bir şey değildir. Bu, hiçbir şekilde ne demokratiktir ne
özgürlükçüdür ne de eşitlikçidir; demokratik yaşama, eşit ve özgür yaşama
uymayan bir uygulamadır. Bugün sadece Türkiye'de değil, Türkiye'nin bağlı
olduğu sistemin gerçekleştiği bütün yerlerde paradan para kazanma sisteminin,
finans sektörünün ve kapitalizmin hüküm sürdüğü her yerde işsizlik çığ gibi büyümektedir.
Bugün yapılması gereken, emekten yana, eşitlikten yana adaletli bir bütçe
oluşturmaktır; bunun için de toplumun tüm kesimlerinde bir gelir eşitliğini
sağlamaktır, bunu gerçekleştirmektir, bunu sağlayabilecek adımları atmaktır.
Aksi takdirde insanları işsiz bırakarak, insanları terbiye etme anlayışı
kesinlikle kabul edilebilir bir uygulama, kesinlikle kabul edilebilir bir
anlayış değildir.
Değerli
arkadaşlar, konuşmamı Nazım Hikmet’in bir dizesiyle bitirmek istiyorum. Nazım
Hikmet özellikle der ki: 
“Yok
edin insanın insana kulluğunu, 
Bu
çağrı bizim, bu memleket bizim.” diyorum. 
Saygılar
sunuyorum, teşekkür ediyorum. (HDP sıralarından alkışlar) 
FUAT
KÖKTAŞ (Samsun) – Biz teşekkür ediyoruz.
BAŞKAN
– Teşekkür ederim Sayın Ayhan.
FUAT
KÖKTAŞ (Samsun) – İlk defa bütçe üzerinde konuşan milletvekilisiniz, tebrik
ediyorum.
BAŞKAN
– Sayın Ayhan, teşekkür ederim, sağ olun.
Halkların
Demokratik Partisi Grubu adına şimdide Diyarbakır Milletvekili Sayın Sibel
Yiğitalp konuşacak.
Buyurun
Sayın Yiğitalp. (HDP sıralarından alkışlar) 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; ekranları karşısında bizi izleyen ya da izlemeyen, yüreği
insanlık için çarpan, insanlık sevgisi için mücadele eden, emeğe saygı duyan,
kadın özgürlüğüne saygı duyan bütün halkımızı, yurttaşları, başta cezaevinde
olan arkadaşlarımı saygıyla sevgiyle selamlayarak konuşmama başlamak istiyorum.

Evet,
şimdiye kadar bugün hariç 27 başkanlık, kurul; 7 bakanlık bütçesi altmış saat içerisinde konuşuldu ve bunlar konuşulurken STK’lerin,
sendikaların, odaların, muhalif kesimin ve bu minvalde söyleyebilecek sözü olan
hiçbir insanın düşüncesi burada yok. Burada -nasıl bir OHAL bütçesi olduğunu-
olağanüstü hâlden geçmenin herkes için rutine döndüğü bir dönemden geçiyoruz.
Öyle ki az önce işkence var mı, yok mu, yapıldı mı... Muğla’da 7 insan
çırılçıplak soyulup işkence yapıldı mı, yapılmadı mı? Bu, işkence midir, değil
midir? Buna cevap verilmesi gerekirken arka planı dolduran, rutin, bilindik,
klişeleşmiş, halkta artık bir karşılığı olmayan bir sürü sözle bu açıklanmaya
çalışıldı. Bunun en kötüsü, en trajik olanı da şudur: “Ben bunun -hukukçu
kimliğiyle- arkasına, önüne bakmıyorum, işkence olarak bakmıyorum.” gibi
birtakım yaklaşımlar gösterildi. Bu bir trajedidir. Özellikle hukukçuların
bunun üzerinden bir cümle kurmasını beklerim. 
Evet,
resmî verilere göre işsizlik oranı, eylül döneminde 10,6 düzeyinde
gerçekleşmiştir, her 5 gençten 1’i işsizdir. Genç kadınlarda ise işsizlik oranı
yüzde 36’dır. TÜİK’in açıkladığı işsiz sayısı 3,4 milyon ama DİSK-AR’ın
raporuna göre gerçek işsiz sayısı ise 6 milyona yakındır. Bu sayı içerisinde,
çalışma yaşamında erkeklere göre çok daha dezavantajlı konumda olan kadın işsiz
oranı 14,9 iken kentsel kadın eşitsizliği ise yüzde 34,2’dir. Bununla birlikte,
aslında kadına nasıl bakılıyor? Kadının ekonomideki, çalışma hayatındaki yeri
nedir, nasıl bir siyaset üretiliyor? Ben biraz da bunu anlatmak istiyorum. En
başta şunu söyleyelim: Şu ana kadar AKP’nin on beş yıllık iktidarı döneminde 20
binin üzerinde insan iş cinayetinde hayatını kaybetmiştir, bir savaş ölçeğinde
can kaybı vardır. Bunu tartışmak istediğimizde bile herhâlde bunu da başka bir
şeye bağlarsanız ama hiç olmazsa buna bari bir cümle kurun. Yani 20 binden
fazla insan niye hayatını kaybetti? Biz burada ne yapalım? Bunu söyleyin bari.
Buna da bir cevap vermiyorsunuz. Her şeyiyle, gerçekten, inanılmaz üzücü bir
dönemden geçiyoruz. İnsanlar çırılçıplak soyuluyor, bunu tartışmak
istemiyorsunuz. 20 binden fazla insan öldü diyorum arkadaşlar, on beş yılda 20 binden fazla insan öldü ve iş
cinayetinden öldü. Bunlara karşı bir denetim mekanizması oluşturalım diyorum,
maalesef o da yok.
Evet,
ben, kadın bakış açınızı biraz anlatmak istiyorum rakamlarla. Mesela, Dünya
Ekonomik Forumu Global Gender Gap Endeksi’nde -küresel ücret eşitsizliği endeks
olarak- 2016 sıralamasına göre Türkiye 144 ülke içerisinde ücret eşitsizliğinin
en yüksek olduğu 15’inci ülke. Bizimle beraber kim var bu listede, söylemek
istiyorum ben size: Bahreyn, Mısır, Umman, Ürdün, Arabistan, Fas ve Yemen var.
Bu endeks bize ne söylüyor? Dünyada kadınlar ile erkeklerin eşit iş yapmalarına
rağmen aldıkları ücretlerin arasındaki farkın en yüksek olduğu 15’inci ülkenin
Türkiye olduğunu söylüyor. 
Bir
başka örnek daha vermek istiyorum. Türkiye, kadınların iş gücüne katılımı ve
istihdamı bakımından -hem Avrupa’da hem OECD ülkelerinde- dünyada 189 ülke
arasında sondan 20’nci. Türkiye kadın istihdamında sadece Suriye, Irak, Yemen,
Pakistan, Moritanya gibi bazı Orta Doğu ve Asya, Afrika ülkelerini geride
bırakacak düzeyde bir başarısızlığa yani çok büyük bir başarıya sahip; çok
demokratik, insanlar ölmüyor; herkes düşüncesini özgürce ifade ediyor, öyle ki
üç yıl önce söylediğinin üç yıl sonra daha üstünü söyleyebiliyorsun! Gün geçtikçe,
her geçen gün nasıl bir demokratik ülkede yaşıyorsak… Gerçekten hayal bile
edemiyorum. 
Evet,
ben hızlıca diğer konulara geçmek istiyorum. Mevsimlik işçileri söyleyeceğim
arkadaşlar. Yine, mevsimlik işçiler de 300 bin olarak gösteriliyor Bakanlıkta
ama gerçekte 1 milyonun üstünde mevsimlik işçi var. Bu mevsimlik işçilerin
yaşam biçimi nedir? 6,5 milyon insan nerede yaşıyor? Sağlığa, eğitime erişimi
nedir? Buna dair bir politika var mı? Çalışma Bakanlığının da bunun üzerinden
bir söz kurmasını bekliyoruz. 
Çocuk
işçilerden bahsetmek istiyorum. Çocuk işçiler, bakın, en önemli trajedi burada
yatıyor. Lütfen dinleyin, lütfen, bunu ön yargısız bir dinleyin. Bir bakın,
nasıl bir politika ürettiğinizi bir görün.
DİSK
GENEL İŞ’in hazırladığı Türkiye’de Çocuk Olmak Raporu’na göre çocuk işçi sayısı
2 milyon, yüzde 78’i kayıt dışı, her 10 çocuktan 8’i kayıt dışı çalışıyor. Genç
işçi sayısı 708 bin; 558 bin kayıt dışı, 150 bini sigortalı. 2013’te en az 59
çocuk, 2014’te en az 54 çocuk, 2015’te en az 63 çocuk, 2016’da en az 56 çocuk,
2017’nin on bir ayında ise en az 49 çocuk iş cinayetlerinde yaşamını yitirdi.
Bu çocuklar okula gitmiyor. Bu çocukların geleceğini nasıl tahayyül
ediyorsunuz? Mademki bu böyledir, çocuklar bir ülkenin geleceğidir; çocukların
yaşamını tarlalarda, iş cinayetlerinde, çocuk gelinlerde ya da kayıtsız,
güvencesiz yerlerde mi kurguluyorsunuz? Çocuklar için ne vadediyorsunuz?
Hükûmet olarak çocuklar için ne vadediyorsunuz? Hükûmet olarak kadınlar için ne
vadediyorsunuz? Hamaset yapmadan ne yaptığınızı burada anlatırsanız biz de
sizinle bununla ilgili tartışmaya gireriz. 
Az
önce “Bütçe üzerinde ilk defa konuşan milletvekilisiniz.” diyorlar. Doğru, biz
hep bütçe üzerinde konuştuk ama siz lafları cımbızlayarak, bağlamından
kopararak kendinizce muhalefet yapmak, kendinizce… Diyordunuz ya “Oğlan bizim,
kız bizim; biz çalarız, biz oynarız.” Bu böyle değil yani böyle hayat sürmez.
Biz burada oldukça bunun muhalefetini yapacağız. Çocuk işçiler üzerinden
-özellikle bir kadın bakan olması sebebiyle buna dair hassasiyetini düşünerek-
nasıl bir planlamanızın olduğunu özellikle sizden istirham ediyorum; buna dair
nasıl bir planlamanız var, bu çocuk işçilere karşı nasıl bir projeksiyonunuz
var? Lütfen, bu konuda bize bilgi verirseniz iyi olur. Çünkü niye söylüyorum,
daha geçen ay, 9 Kasımda Urfa’nın Harran ilçesinde pamuk tarlasında çalışan 14
yaşındaki Beşar Güneş dinlenmek üzere girdiği pamuk yığınlarının arasında
uykuya daldı ve diğer işçiler topladıkları pamukları onu fark etmedikleri için
üzerine attılar ve o çocuk havasız kalarak hayatını yitirdi. Şimdi, çocuklar
böyle bir durumda. Çocuklar açısından, gelecek vadeden hiçbir şey, maalesef,
göremiyoruz. OHAL’leri normalleştirmeye çalışma halleriyle de bu iş yürümez,
sürdürülemez ve sizler de bunu yürütemiyorsunuz, yapamıyorsunuz. 
Bunu
da söyleyerek son olarak şunu söylemek istiyorum: Şimdi, bir de Çalışma
Bakanının emekçiler üzerinden bir cümlesi olmuştu, çok talihsiz bir cümle, şunu
söyledi, dedi ki: “Biz emekçilerden yani daha doğrusu işçi ve işverenden fedakârlık
bekliyoruz. Karşılıklı fedakârlık aslında birlikte kazanmayı getirir.”
Doğrudur. Fedakârlığı kim yapacak? Asgari ücretli mi yapacak ya da böyle, az
önce bahsettiğim güvencesizler mi yapacak ya da “657” dedikleriniz, her gün
özelleştirdikleriniz mi yapacak? Birileri 45 milyarlarla, 50 milyarlarla
konuşurken, oynarken, milyarlarca, trilyonlarca saatlerle gelip burada bunun
pozunu verirken ve en küçük bir soruşturmaya tabi tutulmazken onların vebalini
milyonlarca insan mı çekecek? Bunu sormak istiyorum. Nasıl olacak? Hangi
fedakârlıktan bahsediyoruz? Fedakârlık değil, olması gereken şudur: Eşit,
güvenceli ve özellikle kadın özgürlükçü bir siyaset izlemenizi istiyoruz. Bunun
da yolu yöntemi bellidir, açıktır. Bir an önce bu yolsuzluklar, hırsızlıklar
üzerindeki yaklaşımınızı, tutumunuzu netleştirip milyon dolar üzerinde
hırsızlık, yolsuzluk yapan bakanların veya bunun üzerinde ifade kuran kimse,
itirafçıların -sizin deyiminizle itirafçı, bizim deyimimize göre tanık- onların
ne dediğini, muhatapları üzerinden nasıl bir noktaya geldiğini burada bir
açıklamanızı öneririz. Bu ülke sizler için vergi cennetidir çünkü vergilerinizi
burada yatırmıyorsunuz ama bizim için vergi cehennemine dönüştü, emekçiler için
vergi cehennemine dönüştü. 
Buradan
hareketle şunu söylüyoruz Halkların Demokratik Partisi olarak: Güvenceli, eşit,
kadın cinsiyetine eşitlikçi bir siyaset yapmanızı ve özellikle kadına iş
hayatında, ekonomide sözünü söyleyen, kendini ifade eden, üreten bir insan
odaklı bakmanızı temenni eder ve bu temenniyle hepinizi saygıyla, sevgiyle
selamlarım. (HDP sıralarından alkışlar) 
BAŞKAN
– Teşekkür ederim Sayın Yiğitalp.
Son
olarak Halkların Demokratik Partisi Grubu adına Ankara Milletvekili Sayın Sırrı
Süreyya Önder konuşacak.
Buyurun
Sayın Önder. (HDP sıralarından alkışlar) 
HDP
GRUBU ADINA SIRRI SÜREYYA ÖNDER (Ankara) – Sayın Başkan, değerli arkadaşlar;
sabah burada üzücü bir olay haber aldık, bir eski Başbakanın oğlu hayatını
kaybetmişti. Şimdi, hepinizin tanıklığına müracaat ederek mevzuya girmek
istiyorum. Hep beraber üzüntülerimizi bildirmedik mi? HDP de, HDP Grup Başkan
Vekilimiz Filiz Kerestecioğlu diğer partiler gibi üzüntüsünü beyan etmedi mi?
Etti. En azından, sabah burada olan herkes ve tutanaklar tanık. Gazetelere
bakıyorum, en azından iki gazeteyi isim vererek söyleyeyim: Sabah ve Hürriyet,
ana akım sayılacak iki gazetede diyor ki: “Adalet ve Kalkınma Partisi,
Cumhuriyet Halk Partisi ve Milliyetçi Hareket Partisi temsilcileri Mecliste
üzüntülerini beyan ettiler.” Şimdi, bir gazete olsa dersin ki direktörü ya da
Anadolu Ajansı mahreçli bir şey olsa dersin tek kaynaktan almışlar, olduğu gibi
kullanmışlar. Her birinin muhabiri ayrı fakat haberde HDP yok. Sayfaların
imajını aldım, bende duruyor, isteyene gösterebilirim, çıkmadan önce de baktım,
siz de baktığınızda göreceksiniz. 
Peki,
bu ne? 
SALİH
CORA (Trabzon) - Tekzip gönderin.
SIRRI
SÜREYYA ÖNDER (Devamla) – Tekzibe ne gerek var. Tekzibe ne gerek var. Tekzip
edilecek olan bu ülkedeki bu baskıcı, sansürcü ve işi sadece gazetecilik
olmayıp türlü çeşitli ticari, sınai faaliyetlerle Hükûmete göbekten bağlı olan
sermayenin, tekelci sermayenin aynı zamanda gazeteciliği bir kâr alanı olarak
görüp oradan…
CELAL
DOĞAN (İstanbul) – Nemalanması.
SIRRI
SÜREYYA ÖNDER (Devamla) – Nemalanması.
Teşekkür
ederim Celal Bey. 
Niye
böyle? Çünkü verilen kati bir talimat var: “HDP’yi görünür kılmayacaksınız.”
Biz…
CAHİT
ÖZKAN (Denizli) – CHP mi dedi bunu?
SIRRI
SÜREYYA ÖNDER (Devamla) – Kimin verdiğini çok iyi biliyorum. Sabahtan beri
dikkat ediyorum Sayın Vekil, laf atıyorsun, bana yapmanı önermem. Cebinde üç
dört tane lafın daha varsa buyur devam edelim. (HDP sıralarından alkışlar) 
MEHMET
MUŞ (İstanbul) – Geçen seferde de öyle dediniz. Geçen seneki konuşmanda da
böyleydi.
CAHİT
ÖZKAN (Denizli) – CHP yaptırmıştır. İşte söylüyorum: CHP yaptırmıştır. Üç tane
partiyi söylüyorsun.
SIRRI
SÜREYYA ÖNDER (Devamla) – CHP’den niye bu kadar korkuyorsunuz? Bu nasıl bir öz
güvensizliktir? (HDP ve CHP sıralarından alkışlar) 
CAHİT
ÖZKAN (Denizli) – CHP yaptırtmıştır.
BAŞKAN
– Karşılıklı konuşmayın, lütfen.
SIRRI
SÜREYYA ÖNDER (Devamla) – Kendinizi yeri geldi mi cihan fatihi zannediyorsunuz,
ondan sonra aklınız fikriniz CHP’de.
SALİH
CORA (Trabzon) – CHP’yi savunmak size mi düştü?
SIRRI
SÜREYYA ÖNDER (Devamla) – Bu ülkede sansür var. Bu sansür başka bir şeylerin de
habercisi, başka bir şeyin. Neyin habercisi? HDP ve onun temsil ettiği
değerler, en normal insani faaliyetlerinde bile kamusal alanın dışına itilmeye
çalışılıyor. Bu, KHK ihraçlarında böyle; bu, toplantı, gösteri izinlerinde
böyle; en sıradan bir faaliyette bile HDP kamusal alanın dışına atılmak
isteniyor. Biraz önce de bir başka versiyonunu seyrettik. 
Bu
ülkede sizin Hükûmetiniz ve Sayın Başbakan bir ilde bir havalimanına bir
şahsiyetin, değerli bir şahsiyetin adını verdi; Şerafettin Elçi Havalimanı.
Şırnak havalimanının adı Şerafettin Elçi Havalimanı. Ve değişik zamanlarda
Şerafettin Elçi’nin adının niye verilmesi gerektiğine gerekçe olarak
“Türkiye’de Kürt vardır, ben de Kürt’üm.” dediği için Yüce Divanda yargılanıp
haksız yere, nahak yere hapis cezası almasını ve cezaevinde yatmasını gösterdi.
Devran değişti, sular aktı. Şimdi, toplumsal meseleler konjonktüre göre eğilip
bükülecek meseleler değil. Dün, Kürt olduğunu, “Kürt var.” dediğini teyit
ettiği için adını bir havalimanına layık gördüğünüz bir şahsiyeti ve onun
kullandığı kavramı bugün buralarda menetmeye çalışıyorsunuz. Yol mu? Değil.
Faydası var mı? Yok. Hiçbir kitapta yeri var mı? Asla. Peygamberiniz bununla
amel etmiş mi? Etmemiş. Neyi referans alarak ve ne umarak böyle yapıyorsunuz? 
Kürt
halkı -ben de söyleyeyim de bir yaptırım uygulanacaksa bana da uygulansın-
bunun bedelini ve bu konudaki artık “trajikomik” mi diyeyim, “iğrenç” mi
diyeyim, “çapaklı” mı diyeyim, hangi kavramı Meclis mehabetine uygun
buluyorsanız onu yakıştırın… Önce dediler ki: “‘Nevroz’ diye bir şey yoktur.”
Kürt halkı bu anlayışı iyi tanıyor. “‘Nevroz’ Türk bayramıdır.” dediler.
Kürtlerin yaklaşımı da “Orta Doğu halklarının bayramıdır.” şeklindeydi.
Sonra
devir değişti ve ilk “Nevroz” kutlamasında Cizre ve Nusaybin’de 92 kişiyi hedef
gözetmeden tarayarak öldürdüler, sadece kendi bayramını kutlamak isteyen
insanları. 1992 yılında Mehmet Muş, hemen bakabilirsin. 
Ardından
dediler ki… Olağanüstü hâl valisi vardı, hırsızlıkla suçlanmıştı -hani devletin
gizli ödeneğini İstanbul’a atanınca yanında getiren- Allah amelince rahmet
etsin. “Terör” dediğin zaman hırsızlığın her türü mübahtı, 2 milyon markını -şimdi
kalmadı- yanında getirdiği açığa çıktı, “Aman, terörle mücadele…” falan, her
şeyin üzerine bir şal. O kutladı, Diyarbakır’daki kamu müdürlerini bile
toplayamadılar. Devlet bir toplumsal bayrama, bir halkın bayramına müdahil
olursa böyle oluyor. Ateşten atlarken de tamponunu yaktı, o Kürt gençleri gibi
atlayamadılar, resmî tören bu kadar olur.
Sonra
devlet tekâmül etti, dedi ki: “Kutlayabilirsiniz ama “Nevroz”u ‘w’yla değil
‘v’yle yazacaksınız.” Kürt’ün çilesi bir türlü bitmiyor. “Nevroz”u “w”yla
yazdığı için bu ülkede hapis cezası alan yüzlerce insan var. Niye? Alfabedeki
bir harfi bir bölücü propaganda sayma zekâsı akıllara seza. İçinizde değerli
Kürt vekilleri var, bunun, bu dönemin ayrıntılarını sorun, yakıcılığını sorun,
size anlatsın. 
Şimdi,
Ladino dilinde bir deyim var “…”(x) der. “O tozlar bu çamurları getirdi.”
Bizim
sizden farkımız şu: Bakın, bir müşterek tavır içine girdiğimizde bile kamusal
alanda görülmüyoruz ve bir başöğretmen edasıyla -öğretmenleri aşağılamak şey
değil ama- sürekli yerindelik denetimi yapacak bir Meclis Başkan Vekiline de
ihtiyacımız yok. Ne dediğini bilen, ağzından çıkanın nereyi gittiğini bilecek
kapasitede, kalibrede insanlarız. (HDP sıralarından alkışlar) Ve bu Mecliste
“Bu kürsüde ne söyleyemiyorsunuz ki silahlı mücadeleye gidiyor bu insanlar?”
diye Başbakanınız, Başbakan Yardımcınız, bakanlarınız defalarca bu kürsüde
söyledi. En etkilisi Sayın Arınç’ın konuşmasıydı: “Bu kürsüye gelecekler,
hoşumuza giden gitmeyen ne varsa söyleyecekler. Bu da bizim görevimizdir.”
Sayın Kurtulmuş’un bu konuda ne düşündüğünü gerçekten merak ediyorum. 
“Kürdistan”ı
siz bir coğrafi deyim olarak ya da bir tanımlama olarak ya da bir kavram olarak
beğenmiyor olabilirsiniz, sizin tüylerinizi diken diken ediyor olabilir. Burada
“Benim yurdumun, halkımın adı söylenemiyor.” duygusunu bir gence verirseniz,
dünyanın bütün OHAL bütçelerini, tankını, topunu, tüfeğini bir araya getirseniz
o gencin önüne mâni olamazsınız.
Siz
zannediyor musunuz biz kalpsiz insanlarız, yitip giden canlara en az sizin
kadar yanmıyoruz? Bunların hepsinin giden müşterek geleceğimiz olduğu
konusundaki basiretimiz sizden bir saç teli kadar beri zannediyor musunuz? Bu
nasıl bir akıldır, bu nasıl bir kavrayıştır? Giden herkesle beraber; asker,
polis, gerilla, suçlu, suçsuz… Hepsi geleceğimizin ortak kaybıdır. En az sizin
kadar biz de yanıyoruz. Bizim sizden farkımız “Yüz yıldır kullanılan yöntem bu
meseleyi daha da derinleştirmiş. Kardeşim, başka bir yol mümkündür ya da mümkün
müdür?” sorusunu sormamız. İşte sizin hepinizden burada ayrılıyoruz. Sadece
bunu yapmıyoruz, bunun için bedel ödüyoruz. Önceki gün bütçe konuşmam vardı ama
aynı zamanda zorla getirmem de vardı. Önceki günkü Millî Savunma bütçesinde
barış sürecini anlatacaktım, barış paradigmasını anlatacaktım ama mahkemelerde
sürünüyoruz. Dinlenmiyoruz. Hâkim diyor ki: “Müşterimiz çok, işimiz çok, seni
mi dinleyeceğiz?” Ama içeri atarken, fezlekeler hazırlanırken hiç böyle
demiyordunuz “İşimiz çok falan filan.” diye.
Şimdi,
normalde, Kültür Bakanlığı üzerine konuşacaktım fakat yaşananlar bir akıl
yitimi. Bu yolda ısrar edebilirsiniz. Şüphesiz, çoğunluğunuz var, bir
arkadaşımızı daha… Bir vekil kürsü dokunulmazlığıyla, kürsü bağışıklığıyla…
Kürsüde söylenen söze para cezası ne demek yahu? Dava paraysa hepimiz bunun
parasını öderiz, inandığımız şeyleri söylemekten bir dakika beri durmayız. (HDP
sıralarından alkışlar) Şu gruba bakın, bu gruptaki her birinin bu uğurda
ödediği bedeller canından, malından, yakınlarından, itibarından feragat etmekle
temayüz etmiştir, bu üç kuruş paradan mı korkacağız? Ama bunun aksi bir yol
mümkün. Bu bir çılgınlık, bunun nereye varacağı belli olmaz. Orhan Miroğlu
buraya çıkıp “Ben Türkmen’im.” mi diyecek? Mehmet Metiner buraya çıkıp “Ben
Türkmen’im.” mi diyecek? Bu, buraya götürür.
Faşizm,
söz söyletme mecburiyetidir. Türkiye İşçi Partisi Meclise ilk girdiğinde
-Meclis tutanaklarında var- şöyle bir anlayış vardı: Oturumu yöneten başkan
vekili oturumu kesiyor “Efendim, nazarıdikkatimi celbetti, kürsüdeki
konuşmacılar komünizmi telin ederken Türkiye İşçi Partisi sıralarından hiçbir
alkış gelmiyor.” diyor. Bu Meclis böyle başkan vekilleri de gördü, böyle mi
anılmak istiyorsunuz?
Kültür
meselesine… Sayın Başkan, benim beş dakika da şahsi konuşma hakkım var, onu bu
konuşmaya dâhil edebiliyor muyuz?
BAŞKAN
– Edemezsiniz çünkü orada aleyhe konuşacaksınız.
SIRRI
SÜREYYA ÖNDER (Devamla) – E, canın sağ olsun, tamam, vakit kaybetmeyelim. 
BAŞKAN
- Teknik olarak mümkün değil.
SIRRI
SÜREYYA ÖNDER (Devamla) – Başka zaman yapıldı Sayın Başkan.
Kültürü
yok ki bu ülkenin…
BAŞKAN
– Benimle bir alıp veremediğiniz var ama ilgiyle dinliyorum.
SIRRI
SÜREYYA ÖNDER (Devamla) - Böyle anılmanıza kalbim razı değil, ondan olabilir
mi?
BAŞKAN
– Onu söylerseniz rahatlatıcı olur.
MUSTAFA
ELİTAŞ (Kayseri) – Sayın Başkan, son konuşmacıysa...
MEHMET
MUŞ (İstanbul) – Sayın Başkan, son konuşmacı, olur, son konuşmacı.
SIRRI
SÜREYYA ÖNDER (Devamla) – Böyle anılmanıza…
ERKAN
AKÇAY (Manisa) – Sayın Başkan…
HAYDAR
AKAR (Kocaeli) – Ver Başkan, beş dakikayı da ver.
BAŞKAN
– Buyurun, devam edin.
SIRRI
SÜREYYA ÖNDER (Devamla) – Hakkımız olanı bile alamıyoruz. Önemli değil, beş
dakika sonra konuşuruz. Yok, konuşma…
AHMET
YILDIRIM (Muş) – Pardon, özür diliyorum Sayın Başkan.
SIRRI
SÜREYYA ÖNDER (Devamla) – Süre çalışıyor Ahmet, süre çalışıyor, taksimetre
gidiyor.
AHMET
YILDIRIM (Muş) – Sayın Başkan, grupların uzlaşısı var bu konuda, sadece iletmek
isterim.
SIRRI
SÜREYYA ÖNDER (Devamla) – Süremi dondurun Sayın Başkan.
BAŞKAN
– Beş dakikayı ekleyemiyorum, o başka bir koşul.
SIRRI
SÜREYYA ÖNDER (Devamla) – Ya, tamam, eklemeyin, durun konuşayım ya.
BAŞKAN
– Herkes konuşuyor, ben konuşunca kızıyorsunuz, anlamadım ki.
SIRRI
SÜREYYA ÖNDER (Devamla) – Şimdi, kültürü yok ki bu ülkenin bütçesi olsun.
Kültür meselesinde “kültür endüstrisi” denen bir kavramı tartışmamız gerekiyor.
Geç kapitalizmin kalbidir kültür endüstrisi ve kültürü oluşturan her bileşenin
değerinin, duygusunun, düşüncesinin, inancının, bilgisinin, sanatının,
geleneğinin, göreneğinin sermaye kılındığı bir sistemdir. Sermaye kılınınca ne
olur? Bu Hükûmetin en çok yakındığı şey: “Kültür alanında biz bir hegemonya
oluşturamıyoruz.” Bu benim tercümem. Onlar diyorlar ki: “Sanat alanını, kültür
alanını başkaları belirliyor.” 
Ben
de kısacık bir şey söyleyeyim: TRT’de Kur’an-ı Kerim’i Güzel Okuma Yarışması
var. Siz hiç denk geliyor musunuz ya da izliyor musunuz bilmiyorum. Alfabeden
önce Kur’an-ı azimüşşanla tanışan bir kardeşinizim ben. O zaman amme cüzünün
arkasında fiyatı yazmazdı, “hediyesi” yazardı. Kur’an-ı Kerim’in arkasında da
fiyatı yazmazdı, “hediyesi” yazardı, paraya tahvil edilemeyeceği için. 
Şimdi,
her günün 1’incisine 2 altın, 2’ncisine 1 altın, en son, en güzel tilavet edene
de 50 altın, Sayın Bakan, ödül veriyorlar. Kur’an’ı bir yarış metaına… Kültür
endüstrisine kafa yormanızı öneriyorum. Değerli danışmanlarınız var. Bir
Kur’an-ı Kerim -bu kadar uhrevi- masivaya bu kadar çevrilebilir mi, böyle teşvik
edilebilir mi?
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) – İyi ki dolar vermiyoruz, iyi ki dolar vermiyoruz.
BAŞKAN
– Sayın Önder, şimdi bir düzenleme yaptık, size beş dakika daha veriyorum.
AHMET
YILDIRIM (Muş) – Sayın Başkan, biz beş dakikayı istemiyoruz, sadece bu
süresinden uzatma istiyoruz.
SIRRI
SÜREYYA ÖNDER (Devamla) – Tamam, benim ek süremi verin, o beş dakikayı en
sonunda kullanayım.
BAŞKAN
– Peki, o zaman bir dakika ek süre veriyorum size.
SIRRI
SÜREYYA ÖNDER (Devamla) – Hani olmuyordu?
BAŞKAN
– Şimdi yaptık onun düzenlemesini.
SIRRI
SÜREYYA ÖNDER (Devamla) – Ya, işte biz de onu söylüyorduk.
BAŞKAN
– Buyurun devam edin konuşmaya, hiç uğraşacak hâlim yok.
SIRRI
SÜREYYA ÖNDER (Devamla) – Onun için, bu olgu, “kültür endüstrisi” denilen… Siz,
bu neokapitalizmin bütün sistemini, bütün piyasa sistemini uygulayarak İslami
kültür geliştiremezsiniz, boşa yeteneksiz insanlara para, kaynak falan -bu
milletin- ayırmayın. Bunu en iyi idrak edebilecek insanlardan birisiniz. Sizin
var mı bu vahşi neoliberal sisteme, bu kapitalist sisteme bir eleştiriniz?
“Hegemonyayı sağlamış.” dediğiniz o sosyalist sol sanatçılar var ya, ömür boyu
bir ekmeğin peşinde koştular. Orhan Kemal’in hayatını okuyun, doyduğu, iki
hafta üst üste doyduğu, evine ekmek götürdüğü vaki değildir. 
Şimdi,
bir tanım kullanacaktım, geri vazgeçtim, gerçekten kaba olur. “Sarayda yaşayan
saraylı gibi düşünür.” Marx söylemiş, canı rahmet istedi. Sarayda yaşayıp
halkın ya da muhafazakârlığın ya da kutsalın sanatı yapılabilemez de onun için
siz geridesiniz, bir.
(Mikrofon
otomatik cihaz tarafından kapatıldı) 
SIRRI
SÜREYYA ÖNDER (Devamla) – İki, sanat da olsa bir bedel ödemeyi göze almak
gerekir. Sizin tırnağı taşa değen bir tane “sanatçı” diye tanımladığınız insan
yok. Olması da mümkün değil. 
BAŞKAN
– Süreniz bitti Sayın Önder.
SIRRI
SÜREYYA ÖNDER (Devamla) – Getirdiniz, hat ile tezhip ve bir de tespihi
eklediniz, bu üçüyle de ne sanat olur ne muhafazakârlık olur ne Müslümanlık
olur…
BAŞKAN
– Süreniz bitti, teşekkür ederim Sayın Önder.
SIRRI
SÜREYYA ÖNDER (Devamla) – …olursa neoliberalizmin, böyle bir şeyin kötü
karikatürü olur. (HDP sıralarından alkışlar)
HÜSNÜYE
ERDOĞAN (Konya) – Senin hakkından Allah gelir ya, başka bir şey demiyorum.
Senin hakkından ancak Allah gelir. O kadar dil uzattın ki Kur’an-ı Kerim’e de,
okuyana da. 
SIRRI
SÜREYYA ÖNDER (Devamla) – Devam edeceğim abla, sonra söylersin.
MEHMET
MUŞ (İstanbul) – Sayın Önder fetva vermeye de başladı. 
HÜSNÜYE
ERDOĞAN (Konya) - Ancak Allah gelir senin hakkından. Ama bize de gösterir yani.
Seni Allah’a havale ediyoruz. 
BAŞKAN
– Sayın milletvekilleri, grup adına konuşmalar tamamlanmıştır. 
Şimdi,
şahsı adına lehte olmak üzere, İstanbul Milletvekili Sayın Abdullah Başçı…
MUSTAFA
ELİTAŞ (Kayseri) – Ben konuşacağım efendim.
BAŞKAN
– Kayseri Milletvekili Sayın Mustafa Elitaş konuşacak. (AK PARTİ sıralarından
alkışlar)
Buyurun.
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum.
Burada
yapılan konuşmalarda tamamen çarpıtma olan, hiç doğru olmayan meseleler gündeme
getirildi. Şunu açık ve net şekilde ifade ediyoruz: Bu ülkede Kürt de vardır,
Türk de vardır. Ben Türk’üm, Türk olduğumla gurur duyuyorum, Kürt kardeşim de
Kürt olmakla gurur duyacak. Kürt’üm ben, Türk’üm ben, bu ülkede yaşayan insanım
ben, Türkiye’yim ben. (AK PARTİ sıralarından alkışlar) Bu ülkede 80 milyon
vatandaş, 780 bin kilometrekarelik alanda yaşayan herkes bu vatanın evladıdır. 
Burada
yapılan konuşmalarda kimse kimsenin etnik kimliğiyle uğraşmıyor ama niyet
bölücülük olduğu takdirde, PKK terör örgütü hainlerinin bu ülkeyi bölmek için
yaptıkları mücadeleyi, gayretleri burada ifade etmeye kalktığınız takdirde bu
memlekette yaşayan herkes buna itiraz eder; Kürt de itiraz eder, Türk de itiraz
eder, bu ülkenin evladı olan herkes itiraz eder. Biz, Kürtler adına konuşup
Kürtlerin temsilcisi diye kendisini ifade eden ama bölmek için gayret
gösterenler kimlerse onlara itiraz ediyoruz. 
Bu
ülkeyi kırk yıldır bölmeye çalışan, bu ülkenin evlatlarını yok etmeye çalışan,
güvenlik güçlerini şehit eden, bu ülkenin yavrularını, Kürt gençlerini tehditle
veya kandırarak dağa kaldıran, bu vatana saldırtan kimse onlar bizim
düşmanımızdır. (AK PARTİ sıralarından alkışlar) Biz bu ayrımı yapıyoruz. Sen
eğer burada kalkıp da “kürdistan” diye bölmeye çalışırsan, orada haritada bir
bölge ifade etmeye çalışırsan… O haritada şeklini çizdiğin yer Türkiye
toprağını bölmek demektir. Buna hiç kimse müsaade etmez. 
Açık
söylüyorum: Türkiye’de yaşayan Kürt kardeşlerimin -yüzde 99’u demiyorum- yüzde
99,9’u bu ülke toprağı için canını verecek, şehit olacak sevdalı insanlardır.
Ancak binde 1’lik kısım bu ülkeyi bölmek için, askerine, korucusuna, Kürt
kardeşime saldırabilmek için ihanet çemberi içerisinde bulunan, dağa kaldırılan
vatan hainleri olabilir. Bu, Kürt’ün içinde de vardır, Türk’ün içinde de
vardır. Bu ülkeyi kim bölmek istiyorsa o bizim düşmanımızdır, bölgede yaşayan
Kürt kardeşimin de düşmanıdır; bunu iyi görmeniz lazım. Eğer siz kalkıp da
“kürdistan temsilcisiyim” diye çıkarsanız… Siz burada hiç o kelimeleri
kullanmadınız, “Kürtlükten dolayı şöyle oldu…” Hiç kimse bunu söylemiyor.
“Kürt’üm.” diye de şerefle söyleyebilir, “Türk’üm.” diye de şerefle
söyleyebilir. Her dinden mensup dinini de bu şekilde açık yüreklilikle ifade
edebilir. İşte değerli kardeşimiz ifade etti. 
Bugün,
az önce öğrendim, Ezidi bir kardeşimizin bayramıymış veya oruç günüymüş. Ondan,
sizden bir milletvekilinden tarifini aldım. Sizin orucunuz ile bizim orucumuz
arasında hiç… Buradaki hanımefendi… Hanımefendi deyince de kızan bazıları var
ama sayın milletvekili…
SIRRI
SÜREYYA ÖNDER (Ankara) – Ha, bu doğru. 
MUSTAFA
ELİTAŞ (Devamla) – Yani, orada, bizim, bu ülkede yaşayan insanların… 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, ek bir dakika süre veriyorum.
MUSTAFA
ELİTAŞ (Devamla) – Her türlü etnik yapı, her türlü dinî inanç bizim başımızın
tacıdır, yeter ki kötü niyet olmasın, yeter ki bölme amaçlı olmasın, yeter ki
bu memlekette yaşayan insanların barış ve kardeşliğine engel olacak hiçbir şey
yapmasın.
Tekrar
ediyorum, altını çiziyorum: Bu ülkede yaşayan, bu vatan için canını veren, yüz
yıl önce cumhuriyet kurulurken, Kurtuluş Savaşı verilirken, Çanakkale’de şehit
olanlar hepimiz ecdadıdır. Al bayrağımızın rengi Kürt’ün de Türk’ün de kanıyla
boyanmıştır. (AK PARTİ sıralarından alkışlar) Al bayraktaki hilal şehitleri, bu
ülkede yaşayan herkesi tarif etmektedir. Yıldız şehidimizin ta kendisidir. Ne
diyoruz? Tek millet diyoruz, tek bayrak diyoruz, tek vatan, tek devlet diyoruz.

DİRAYET
TAŞDEMİR (Ağrı) – Hani kardeşlik?
MUSTAFA
ELİTAŞ (Devamla) – Ancak binde 1 bunu inkâr ediyor. Türkiye’de yaşayan herkes,
Kürtlerin de yüzde 99,9’u az önce söylediğim dört unsuru açık ve net bir
şekilde dile getiriyor. 
Onun
için, değerli milletvekilleri, bizim hiç kimsenin etnik yapısıyla, inancıyla
hiçbir problemimiz yok. Herkes gururla her şeyi ifade edebilir. 
DİRAYET
TAŞDEMİR (Ağrı) – Kürtçe tabelaları indirdiniz!
MUSTAFA
ELİTAŞ (Devamla) – Ama kim ki bu ülkeyi bölmek istiyor, kim ki hain
teröristleri burada savunmak istiyor, ona kusura bakmayın, biz müsaade etmeyiz.
Çünkü burası, Türkiye Cumhuriyeti’nde yaşayan yüzde 99,9’u vatan sevdalısı olan
vatandaşların temsilcisi, Türk milletinin temsilcisi Türkiye Büyük Millet
Meclisidir. Burada bu Meclisin mehabetine, vatanın birliğine ve beraberliğine
uymak mecburiyetindedir. Aksi hâlde, İç Tüzük’ün verdiği ne varsa demokratik
Tüzük kuralları çerçevesinde, -zorla değil- kurallar çerçevesinde bunu da
yerine getireceğimizi ifade ediyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum.
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım.
AHMET
YILDIRIM (Muş) – Sayın Başkan, gerek dört gün önce hukuktan, vicdandan,
ahlaktan yoksun bir kararla çıkarma cezası alan hatibimizin söylemediği bir
söyleme atıfta bulundu… 
SALİH
CORA (Trabzon) – Sataşma yok ki.
AHMET
YILDIRIM (Muş) - Öyle bir şey yok “Ben kürdistan temsilciyim...” Gerekse…
BAŞKAN
– Öyle bir şey var Sayın Yıldırım.
AHMET
YILDIRIM (Muş) – Bir dakika Sayın Başkan. Yok öyle bir şey. Tutanak var, siz de
okudunuz. 
İLYAS
ŞEKER (Kocaeli) – Aç oku, aç oku tutanağı.
BAŞKAN
– Yani ben o olayın içinde olduğum için itiraz etmek zorunda kaldım.
İLYAS
ŞEKER (Kocaeli) – Okuma yazman yok mu? Tutanağı okusana.
AHMET
YILDIRIM (Muş) – Artı, sürekli grubumuzu kastederek birçok haksız eleştiride
bulundu ve İç Tüzük 69’a göre sataşmada bulunmuştur.
İLYAS
ŞEKER (Kocaeli) – Ne var sataşacak ya?
SALİH
CORA (Trabzon) – Sataşma yoktu aslında.
İLYAS
ŞEKER (Kocaeli) – Tutanağı okumasını bilmiyorsun herhâlde. Aç oku tutanakta
yazıyor açık açık.
BAŞKAN
– Buyurun iki dakika.
III.- SATAŞMALARA İLİŞKİN KONUŞMALAR (Devam)
10.- Muş Milletvekili Ahmet Yıldırım’ın, Kayseri
Milletvekili Mustafa Elitaş’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın beşinci tur
görüşmelerinde şahsı adına yaptığı konuşması sırasında Halkların Demokratik
Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Şimdi,
Kürt meselesi ve Kürtlerin bu ülkeye aidiyet ve sahiplenme duygusunu ve buna
dair yaşadıkları sorunları böyle gelip bu kürsüde coşkun ve taşkın sellerle
bezenmiş duygularla örtmek mümkün değildir. Siz demek ki hâlâ Kürt’ün son iki
buçuk yılda yaşadığını anlamamak üzerinden bir siyaset güdüyorsunuz.
MUSTAFA
ELİTAŞ (Kayseri) – Ben vatansever Kürtlere de tercümanlık yaptım.
AHMET
YILDIRIM (Devamla) – Ve şunu söyleyeyim: Bakın, çok basit bir logaritması var
bu işin. Bu akşam Cumhurbaşkanı çıksın desin ki “Biz Kürt meselesinde yeniden
diyalog ve barış müzakere yöntemlerini esas alacağız.”, şu grubun hepsi
değişecek. (AK PARTİ sıralarından gürültüler)
HÜSNÜYE
ERDOĞAN (Konya) - Sizin anladığınız tarzda değil! Silahları getirecek vakit
bulmak için değil!
AHMET
YILDIRIM (Devamla) – İki buçuk yıldır söylenen cümlelerin hepsini
değiştireceksiniz. İtiraz ettiğimiz nokta budur. 
HÜSNÜYE
ERDOĞAN (Konya) - Geçiniz o zamanları. Lafügüzafları geçin, geçin.
SALİH
CORA (Trabzon) – Biz Kürtlerle zaten diyalog hâlindeyiz Ahmet Bey.
BAŞKAN
– Sayın milletvekilleri, lütfen…
AHMET
YILDIRIM (Devamla) – Bir kişiye bağımlı değildir, binlerce yıllık tarih,
yüzlerce yıllık geçmiş bir kişiye bağlı değildir. Demek ki Kürt kardeşmiş. 
SALİH
CORA (Trabzon) – Bizim Kürtlerle problemimiz yok.
AHMET
YILDIRIM (Devamla) – Ve her şeyi PKK’yle ilişkilendirdiniz.
SALİH
CORA (Trabzon) – Bizim terör örgütüyle problemimiz var, bizim PKK’yla
problemimiz var. Bizim Kürt kardeşlerimizle hiçbir problemimiz yok. 
AHMET
YILDIRIM (Devamla) – Beş yüz yıl önce bu coğrafyada yaşamış olan ve Kültür
Bakanlığı tarafından kitabı basılmış olan Ahmedi Hani’nin neyinden rahatsız
oldunuz da onun adının verildiği bir kültür merkezini kapattınız? Neyinden
rahatsız oldunuz? Melaye
Cızirî’nin, Ahmedi Hani’nin adının verildiği tabelalar neden
indirildi?
İÇİŞLERİ
BAKANI SÜLEYMAN SOYLU (Trabzon) – Doğru söylemiyorsun.
AHMET
YILDIRIM (Devamla) - Onu da geçiyoruz, toplam 6 belediyede sadece Kürtçe
tabelayı niye indirdiniz? Hani Kürt kardeşti, hani herkes eşitti?
SALİH
CORA (Trabzon) – Kürtçe tabela yine var, bak şurada var, bak. Kürtçe tabela
burada var, Ahmet Bey, burada var.
İÇİŞLERİ
BAKANI SÜLEYMAN SOYLU (Trabzon) – Var, var. 
SALİH
CORA (Trabzon) - Burada Kürtçe tabela var. Tabelayla problemimiz yok, dille
problemimiz yok, PKK’yla problemimiz var. 
AHMET
YILDIRIM (Devamla) - Onu da geçiyorum, 1992’de, bakın söyledim, tümüyle dil,
kültür çalışması, edebiyat çalışması yapmak için o kanlı ortamda açılmış olan
ve Kürt ak sakallıların, bilgelerin, melelerin, seydaların açmış olduğu İstanbul
Kürt Enstitüsü niye kapatıldı? Siyasi bir kurum değil, dil kurumu, kültür
kurumu. İtiraz ettiğimiz nokta budur. (AK PARTİ sıralarından gürültüler)
SALİH
CORA (Trabzon) – O belediyeler paralarını nereye gönderdiler? O paralar hangi
dağa gitti? 
BAŞKAN
– Sayın milletvekilleri...
AHMET
YILDIRIM (Devamla) - Mızrak çuvala sığmıyor. Bu işler de öyle coşkun ve... (AK
PARTİ sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Bir müsaade edin sayın milletvekilleri. 
AHMET
YILDIRIM (Devamla) – ...taşkın duygularla bezenmiş cümlelerle
geçiştirilebilecek bir mesele değildir diyorum. 
Teşekkür
ederim. 
BAŞKAN
– Teşekkür ederim Sayın Yıldırım. 
MUSTAFA
ELİTAŞ (Kayseri) – Sayın Başkan, tutanaklara geçmesi açısından bir cümle, izin
verirseniz. 
BAŞKAN
– Buyurun. 
MUSTAFA
ELİTAŞ (Kayseri) – Bizim Kürt kardeşimizle problemimiz yok, tekrar altını
çiziyorum. (AK PARTİ sıralarından alkışlar) 
AHMET
YILDIRIM (Muş) – Ama diliyle var, kültürüyle var, edebiyatıyla var. 
MUSTAFA
ELİTAŞ (Kayseri) – Bizim PKK’yla problemimiz var, bizim teröristle problemimiz
var, terörist zihniyetle problemimiz var. 
Teşekkür
ediyorum.
BAŞKAN
– Teşekkür ederim. 
Birleşime
kırk dakika ara veriyorum. 
Kapanma Saati: 19.29
DÖRDÜNCÜ OTURUM
Açılma Saati: 20.18
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Barış KARADENİZ (Sinop)
-----0-----
BAŞKAN – Sayın
milletvekilleri, Türkiye Büyük Millet Meclisinin 39’uncu Birleşiminin Dördüncü
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim Kesin
Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Komisyon burada.
Hükûmet
burada. 
Şimdi
Hükûmet adına ilk önce Kültür ve Turizm Bakanı Sayın Numan Kurtulmuş
konuşacaklar. 
Buyurun
Sayın Kurtulmuş. (AK PARTİ sıralarından alkışlar)
Süreniz
yirmi dakika.
KÜLTÜR
VE TURİZM BAKANI NUMAN KURTULMUŞ (Ordu) – Sayın Başkan, değerli
milletvekilleri; hepinize iyi akşamlar diliyorum, hepinize en içten selamlarımı
sunuyorum. 
Her
ne kadar Kültür ve Turizm Bakanlığıyla ilgili muhalefet partilerinden fazla bir
eleştiri gelmediyse de -her ne kadar Engin Altay Bey de bizi biraz böyle kenara
bıraktı ama- biz de Bakanlıkla ilgili olarak yaptığımız ve yapmayı düşündüğümüz
hususları yüce Meclisle paylaşma imkânı bulacağız bu vesileyle. 
Öncelikle
şunu ifade etmek isterim: Türkiye’deki Kültür ve Turizm Bakanlığının ana
meselesi Türkiye'nin millî, kültürel bağımsızlık mücadelesinin motor gücü
olmaktır. İki asırdır, Türkiye, maalesef bir büyük kültürel bağımsızlık
mücadelesi veriyor. Başka medeniyetlerin, başka kültürlerin etkisi altında,
Türkiye, kendi kültürünü oluşturmak, uluslararası alanda, millî değerleri
üzerinde, millî kültürünün gücü üzerinde yükselme mücadelesi veriyor. Bu
çerçevede, Türkiye'nin millî, kültürel bağımsızlık mücadelesi ile ekonomik,
teknolojik bağımsızlık mücadelesi de aslında son iki asırda birbiriyle eş
zamanlı olarak giden iki önemli mücadele alanını, fikrî ve siyasi mücadele
alanını oluşturuyor. 
Değerli
milletvekilleri, kültür ve turizm, her ikisi birbirinden nitelikleri itibarıyla
farklı olmakla birlikte, her iki alanda yapılan çalışmaların bir diğerini
etkilediği, güçlendirdiği önemli alanlar. Bu çerçevede, Türkiye kültür
bakımından belki de dünyada hiçbir ülkeye nasip olmayan büyük bir zenginliğe,
büyük bir kültürel çeşitliliğe ve derinliğe sahip; Troya’dan Osmanlı
medeniyetine kadar yaklaşık 24 büyük medeniyete ev sahipliği yapmış olan bir
coğrafyada yaşıyoruz. Bizim millî, kültürel bağımsızlık mücadelesinden kastımız
bu topraklara ait, bu coğrafyaya ait hangi kültürel birikim varsa, bunların
hepsine sahip olmak, bunların hepsini değerlendirmek ve bunların hepsinden de
geleceğe ilişkin istifade etmektir. Bu çerçevede, Türkiye, hiç abartısız
söylemek gerekirse, bu coğrafyadaki zenginlikleri ve derinlikleri dolayısıyla
dünyanın en önemli arşivini, dünyanın en büyük kütüphanesini oluşturmaktadır.
Dünyanın ilk tarım merkezleri, dünyadaki ilk denizcilik faaliyetleri, dünyada
-bu anlamda- paranın ilk uygulamaya girdiği yer, ticaretin bir şekilde
kurumsallaştığı mekân olarak Anadolu coğrafyasını, Türkiye coğrafyasını görmek
mümkündür. 
Bu
çerçevede, kültürdeki bu zenginliğimiz, derinliğimiz ve çeşitliliğimiz aynı
zamanda turizmdeki gücümüzü de oluşturuyor. Turizmde de ülkemizin coğrafi
konumu, doğal güzellikleri ve bu tarihî, engin zenginlikleri Türkiye turizminin
de en büyük gücünü oluşturuyor. Onun için diyoruz ki: Kültür ve turizm alanında
yapacağımız faaliyetleri, “Geçmişi yaşatırken geleceği yaşayan büyük Türkiye”
idealiyle ortaya koymak durumundayız. 
Bu
çerçevede, Kültür ve Turizm Bakanlığı olarak önümüzdeki dönemde turizmdeki
hedeflerimizi üç ana strateji üzerine oluşturuyoruz. Bunlardan biri ürün
çeşitliliğidir. Kültür turizmini, kongre turizmini, sağlık turizmini, yayla
turizmini, spor, kış ve gastronomi alanlarındaki turistik faaliyetleri de en
üst düzeye çıkarmak için gayret sarf ediyoruz. Ayrıca, Türkiye, turizmde
istediği hedeflere ulaşabilmesi için sadece geleneksel pazarlarını değil, bu
geleneksel pazarların yanında yeni pazarları da oluşturmak, özellikle Asya
ülkelerine açılmak mecburiyetindedir. Çin, Hindistan, Japonya, Endonezya,
Malezya ve Güney Kore, bu 6 ülkenin toplam nüfusu dünya nüfusunun yarısından
fazladır ve bu ülkelerin hepsinin ortak özelliği de son derece güçlü bir yeni
orta sınıfa sahip olmasıdır. Turizm stratejimizin üçüncü önemli alanı ise
özellikle son yıllarda gelişen İslam karşıtlığı, yabancı düşmanlığı ve Türkiye
karşıtlığına karşı kültürü ve turizmi bir yumuşak güç olarak kullanmak ve
bununla ilgili değerlerimizi üreterek dünyada güçlü bir Türkiye algısının
oluşmasına katkı sunmaktır.
Değerli milletvekili arkadaşlarım, bu çerçevede, 2017
yılı içerisinde iki önemli şûraya Kültür Bakanlığı olarak ev sahipliği yaptık.
Bunlardan birisi, 3-5 Mart tarihleri içerisinde, yirmi sekiz yıl aradan sonra
tekrar gerçekleştirdiğimiz Türkiye 3’üncü Millî Kültür Şûrası’dır. Bu millî
kültür şûrasında ilgili bütün taraflar ve arkadaşlar bir araya gelerek çok
verimli bir çalışmaya imza attılar, bu şûranın strateji belgesi oluştu. Şimdi,
bundan sonra -konuşmasında ifade eden bazı arkadaşlarımız da oldu- bunu bu
strateji belgesi çerçevesinde kültür alanında yapacaklarımızı bundan sonraki
yıllarda adım adım takip edeceğiz ve her yıl olmasa bile belli aralıklarla
millî kültür şûrasının toplanmasını da sağlayacağız. Bir diğer önemli toplantı
ise 3’üncü Turizm Şûrası idi. 2002 yılından bu yana yani on beş yıldır
yapılmamış olan bu şûrayı da 1-3 Kasım tarihleri arasında Ankara’da, Sayın
Cumhurbaşkanımızın başkanlığında ve gözetiminde yaptık ve fevkalade olumlu sonuçlar
ortaya çıktı. 13 komisyonda detaylı olarak turizmle ilgili bütün konuların
gündeme geldiği bu toplantının önemli özelliklerinden birisi de turizmle ilgili
8 bakanlığın -bakan arkadaşlarımızın hepsine ayrı ayrı teşekkür ediyorum- bir
masa etrafında bir araya gelerek sektörün kendileriyle ilgili sorunlarını
dinlemesi ve onlara cevap vermesiydi, bu da önemli bir koordinasyonu ortaya
koydu.
Değerli
milletvekili arkadaşlarım, birkaç tane önemli projemizin de, bu az süre
içerisinde, altını çizerek sizlerle paylaşmak istiyorum. Turizm sektörümüzün
yeniden canlandığını ifade edebiliriz. 2014 yılında en maksimum seviyeye çıkmış
olan turizm sektörü maalesef bir taraftan terör, bir taraftan 15 Temmuzdaki
FETÖ darbesinin sonrasında oluşan hava, bir taraftan Rusya’yla yaşadığımız uçak
krizi ve özellikle de son iki üç yıl içerisinde Avrupa’da gelişen seçim
kampanyaları sırasında maalesef Türkiye karşıtlığı olarak karşımıza çıkan son
derece sert bir Türkiye düşmanlığı Türkiye turizminin ciddi bir şekilde
gerilemesine neden oldu. 2016 yılı en dipte olduğumuz yıldı, çok şükür 2017
yılının ilk on aylık verilerine baktığımız zaman geçen yılın ilk on ayına göre
yüzde 28’lik bir artışla turist sayısı ekim ayı sonu itibarıyla 29,1 milyon
seviyesinde gerçekleşmiştir, yıl sonu itibarıyla da 31,4 milyon seviyesine
geleceği görülüyor. Yıl sonu itibarıyla da turizmdeki gelirimiz 26 milyar dolar
seviyesine ulaşacaktır. 
Bizim
2023 hedefimiz, 2023’te 50 milyon turist ve 50 milyar dolar turizm sonucuna
ulaşmaktır. İnşallah Turizm Şûrası’nda elde ettiğimiz verilerle turizmi on iki
aya yayacağız, farklı ürünlerimizi ortaya koyarak bütün bölgelerimizi, yedi
bölgemizi de turizmin merkezi hâline getirmeyi başaracağız. 
Projelerimizden
birkaç tanesini sizinle paylaşmak istiyorum. Bunlardan birisi geçtiğimiz
aylarda İstanbul’da büyük bir lansmanla Türkiye kamuoyuna tanıttığımız İstanbul
AKM’nin Yenilenme Projesi’dir. İstanbul AKM gerçekten fevkalade güzel bir
mühendislik projesiyle halkımızın iftiharı olan bir uluslararası proje hâline
dönecek. Alanla birlikte, Taksim Meydanı’yla birlikte bütünleşerek 4.835
kişinin katılabileceği, büyük ve küçük salonlarıyla bir kültür havzası hâline
gelecektir. AKM yaklaşık 100 bin metrekarelik kapalı alanıyla da bir büyük
kültür vadisi olacak, uluslararası kongrelerin, konferansların, sergilerin
düzenlendiği ve en güzel özelliğiyle de içeride ana salondaki etkinliğin
binanın dış cephesinden vatandaşlara yansıtıldığı mükemmel bir proje olarak
2019 yılı içerisinde inşallah faaliyetine başlayacaktır. 
Yine,
İstanbul’daki önemli projelerimizden birisi Rami Kışlası Projesi’dir. Rami
Kışlası Projesi’nin 1’inci etabı bitmiş, 2’nci etabının ihalesi yapılmış,
3’üncü etabı da ihaleye çıkma hazırlıkları içerisindedir. Rami Kışlası tam bir
kitap havzasına dönüştürülecek, 7 milyona yakın kitabı barındıran bir büyük
kütüphanesinin yanında mücellithanesiyle, hatta kâğıt üretim atölyeleriyle,
mürekkep üretim atölyeleriyle kitaba ilişkin ne varsa hepsinin bir arada olduğu
muazzam bir kültür vadisine inşallah dönüştürülecektir. 
Yine,
İstanbul’da sadece İstanbul’la ilgili değil, bütün Türkiye’nin övünç
projelerinden birisi olacak olan projemiz Kuleli Askerî Lisesinin ulusal bir
müze hâline getirilmesidir. Öndeki tarihî binanın Millî Savunma Bakanlığınca
bize devri gerçekleşmiş, biz de hemen proje çalışmalarına başladık ve
arkasından Türkiye’de müzeyle ilgili kim varsa hepsinin katılacağı bir büyük
çalıştayla Kuleli Askerî Lisesini Anadolu toprakları içerisinde var olan bütün
medeniyetlerin hepsinin eserlerinin sergilendiği bir büyük ulusal müze hâline
dönüştüreceğiz. Yaklaşık 32 bin metrekarelik bir alan üzerine oturacak ve 25
bin metrekarelik bir kapalı alanda inşallah Kuleli Askerî Lisesi bir ulusal
müze olarak Türkiye’nin medarıiftiharı olacaktır. 
Değerli
arkadaşlarım, önemli bir başka projemiz de İstanbul Arkeoloji Müzesi’nin
restorasyonunun tamamlanmasıdır. Yapıldığı zaman dünyanın en önemli arkeoloji
müzelerinden birisiydi, uzunca bir süredir tamirat, tadilat, restorasyon
çalışmaları devam ediyor ve inşallah bunu da hızlandırarak en kısa süre
içerisinde yeniden bütün bölümlerini açacağız ve bu iftihar vesilemiz olan,
Afganistan’dan Balkanlara kadar, Afrika’nın içlerine kadar bu geniş coğrafyanın
bütün arkeoloji birikimini ortaya koyan hem de mimari bir şaheser olan İstanbul
Arkeoloji Müzesini yeniden ziyaretçileriyle buluşturacağız.
Ankara’daki
önemli bir projemiz de, yapıldığında yine önemli bir proje olarak gündeme
gelmiş, maalesef, 1991’de başlanılmasına rağmen ağır aksak yürüyerek bugüne
kadar gelmiş olan ve bir türlü tamamlanamamış olan Cumhurbaşkanlığı Senfoni
Orkestrası binası. Bu binanın bitirilmesi ve 2019 yılı içerisinde bu binanın da
hizmete açılması için gerekli çalışmaları gerçekleştiriyoruz. 2.012 kişilik bir
büyük salonu, onun yanında koro elemanlarının çalışacağı binasıyla önemli bir
binamız olacak ve Ankara’nın önemli kültür merkezlerinden biri hâline
gelecektir.
Ayrıca,
2018 yılı içerisinde birçoğumuzun, özellikle Ankara milletvekillerimizin
üzerinden ısrarla durduğu Ankara AKM’nin yenilenmesi projesini de ele alacağız.
2018 yılı içerisinde mesafe alacağımızı, sonuçlandıracağımızı ümit ediyorum ve
Ankara’da -hakikaten- hepimize yakışır bir kültür merkezinin oluşmasına gayret
sarf edeceğiz. 
Yine,
önemli projelerimizden biri, Fuat Sezgin Kütüphanesinin İstanbul Gülhane’deki
yapımı tamamlanmış, yaklaşık 35 bin eserlik bu kütüphanenin -biliyorsunuz son
derece nadir yazma eserleri de kapsıyor- yaklaşık 12 bin adedî ülkemize
getirilmiş, gerisinin de getirilmesi için Alman makamlarıyla birlikte
çalışmalar sürdürülüyor.
Bakanlığımızın
yapmış olduğu desteklerden birkaç tanesini sizlerle paylaşmak isterim:
Bunlardan bir tanesi GENÇDES yani gençlere vermiş olduğumuz desteklerdir. Eser
üretim desteği, etkinlik ve proje destekleri ve sanatsal faaliyetler
destekleriyle birlikte diyebilirim ki Bakanlığımızın sanata verdiği en önemli
desteklerden birini oluşturan projemiz GENÇDES Projesi’dir ve çok sayıda gencin
sanat hayatına atılması, cesaretlenmesi, ürünlerini bir şekilde seyircileriyle,
izleyicileriyle buluşturma imkânına kavuşması bu şekilde sağlanabilmektedir. 
Yine,
Bakanlığımızın müze ve ören yerlerine verdiği destek devam etmekte, 201 müze ve
138 ören yeri olmak üzere bu müzelerin hepsine desteklerimiz sürüyor ve 238
özel müze faaliyetleri var. Bunlara da desteklerimiz devam ediyor, artan bir
şekilde bu destekleri sağlıyoruz. 
Bizim
önem verdiğimiz ve önümüzdeki yıllarda sürdüreceğimiz bir diğer projemiz de
Sinemaya Gitmeyen Çocuk Kalmasın Projesi. Ekim ayında başlattığımız bu projeyle
yıl sonuna kadar 1 milyon çocuğun, ortaokul ve lise seviyesindeki 1 milyon
çocuğun sinemayla tanışmasını sağlamak amacımızdır. Önümüzdeki yıllarda da
Millî Eğitim Bakanlığıyla ve belediyelerle birlikte bu projeyi sürdürmeye devam
edeceğiz. 
Bir
başka desteğimiz, seyahat acentelerine verilen destektir. Seyahat acentelerine
yaklaşık 565 milyon lira bu yıl içerisinde destek verildi. Şimdi, desteği biraz
daha değiştiriyoruz, yüksek sezonda getirene daha az, düşük sezonda getirenlere
ise daha fazla destek vererek desteklerimizi on iki aya yayıyoruz ve
Türkiye’nin bütün limanlarını da bu anlamda kapsam içerisine almaya
çalışıyoruz. En son Konya ilimizi de 14’üncü ilimiz olarak destek kapsamındaki
havaalanlarının içerisine soktuk. 
Kültür
altyapısı ve kültür merkezlerine olan desteklerimiz devam ediyor.
Kütüphanelerimizle ilgili başlattığımız kütüphanelerin yaşayan mekânlar hâline
gelmesi, sadece kitapların rafta durduğu, insanların soğuk mekânlar olarak
baktığı yerler değil, içinde olan çocuklarımızın, özellikle gençlerimizin
gerçekten yirmi dört saat istifade ettiği mekânlar hâline dönüştürülmesini
sağlamaya çalıyoruz ve 2017 yılı sonuna kadar 87 il halk kütüphanemizin de gece
22.00’ye kadar açık kalmasına ve buraların yaşayan mekânlar hâline gelmesine
inşallah önem veriyoruz. 
Yine,
tiyatroyu geniş kitlelerle buluşturabilmek için devlet tiyatrolarımız faaliyet
gösteriyor, 2016-2017 tiyatro sezonunda yaklaşık 1 milyon 750 bin izleyici
tiyatrolarımızla buluşmuş, 150 oyun sergilenmiş, bu oyunlardan 73’ünün yerli
oyunlar olduğunu da ifade etmek isterim.
Yine,
önemli bir gelişme sinema sektöründeki gelişmedir. Biliyorsunuz dizi sektöründe
dünyada Amerika’dan sonra ikinci ülkeyiz ve Türkiye sinemaya verilen
desteklerle birlikte bu yıl 145 tane sinema filmi üretmiş olan bir ülkedir. Bu
rakamın 2002 yılında 30 olduğunu sizlere hatırlatmak isterim. Çok ufak
dokunuşlarla, desteklerle sinema sektörümüzde önemli bir gelişmenin olduğunu
ifade etmek isterim. Bu bağlamda Türkiye Avrupa’da yerli sinema filmleri
bakımından Avrupa birincisi olan ülkedir, yüzde 54 yerli film seyredilen bir
ülkedir ve gerçekten önemli bir destek sinemaya verilmeye gayret ediliyor. Bu
meyanda Sayın Semih Kaplanoğlu’nun Buğday filmi Tokyo’da bizim desteklediğimiz
bir film, bu yıl içerisinde ödül almıştır; Ayla filmimiz de yine Bakanlığımızın
desteklediği bir film ve bu film de bu anlamda Oscar Akademi Ödülleri’ne
Türkiye’nin adayı olan bir film olmaya hak kazanmıştır. 
Bir
başka önemli alan Yunus Emre enstitüleridir. Yunus Emre enstitüleriyle ilgili
sadece şu rakamı vermek isterim: 112.230 kişiye Türkçeyi öğretmiş olan yurt
dışındaki iftihar edeceğimiz kurumlarımızdan birisidir. 54 merkezimiz var. 85
üniversiteyle de irtibatlı olarak Yunus Emre enstitülerimiz çalışmalarına devam
ediyor. 
Değerli
milletvekili arkadaşlarım, bu süre içerisinde Türkiye’nin yurt dışındaki
görünürlüğünü artırmak ve temsil gücünü artırmak için olağanüstü bir gayret
sarf ediyoruz. Bu çerçevede Çin Halk Cumhuriyeti’nde eylül ayında, 10-15 Eylül
tarihlerinde yapılan Dünya Turizm Örgütü’nün Genel Kuruluna katıldık, orada birkaç
oy farkla Türkiye olarak yönetim kurulu adaylığını kaçırdık, inşallah bir
dahaki sefer kazanacağız. Ama hepimizin iftiharla, hele hele Türkiye’ye karşı
bu kadar birtakım negatif algı operasyonlarının olduğu bu süre içerisinde
Türkiye’nin UNESCO üyeliğini, yönetim kurulu üyeliğini kazanmış olması büyük
bir başarıdır, emeği geçen bütün arkadaşları tebrik ediyorum. (AK PARTİ
sıralarından alkışlar) 
Yine
aynı şekilde, 2 Ekimde Fransa’da OECD’nin 100’üncü Turizm Bakanları
toplantısına katıldık. Bu hafta içerisinde de 11 Aralıkta Maskat’ta İslam
İşbirliği Teşkilatı Kültür Bakanları toplantısına katıldık. Bu İslam İşbirliği
Teşkilatı Kültür Bakanları Toplantısı’nda elde ettiğimiz iki başarıyı da Genel
Kurulla paylaşmayı arzu ederim. Bunlardan birisi, önümüzdeki yıl yapılacak olan
Birleşmiş Milletler Dünya Ticaret Örgütü ve UNESCO ortak toplantısının ev
sahibi ülkesi Türkiye olacaktır. (AK PARTİ sıralarından alkışlar) Bizim
girişimimizle bu toplantıyı Türkiye’ye aldık. 
Ayrıca,
bu toplantıda, tam da İsrail’in Kudüs’ü ilhak etme –Amerika Birleşik
Devletleri’nin kararını aslında öyle okumak lazım- İsrail’in Kudüs’ü tamamıyla
ilhak etme girişimine karşı Kudüs’ün çok kimlikli, çok dinli, çok kültürel
yapıya dayanan kadim bir şehir olduğu ve Kudüs’ün bu özelliğinin korunmasının
da uluslararası camianın üzerinde bir sorumluluk olduğunu Türkiye’nin
gayretleriyle nihai bildiride ortaya koyduk ve bu bildiri de kabul edilmiş
oldu. 
Ayrıca,
bu sene içerisinde yaptığımız faaliyetlerle UNESCO; İstanbul, Kütahya ve
Hatay’ı yaratıcı şehirler listesine aldı. Ayrıca, ıslık dili ve Hıdırellez,
somut olmayan kültür miraslarımız arasına girdi, Afrodisias da somut kültürel
miraslar arasına girmiştir. 
Yine,
2018 yılı içerisinde Kastamonu ilimiz TÜRKSOY tarafından Dünya Türk Kültür Başkenti
olarak kabul edildi; hayırlı uğurlu olsun. (AK PARTİ sıralarından alkışlar)
Kastamonu bu yıl içerisinde bütün dünyaya tanıtılacaktır. 
Yine,
2018 yılı Troya Yılı. Troya Yılı dolayısıyla da Çanakkale’nin, Troya’nın, eski,
bu kadim kültürün bütün dünyaya tanıtılmasını sağlayacağız. 
(Mikrofon
otomatik cihaz tarafından kapandı)
KÜLTÜR
VE TURİZM BAKANI NUMAN KURTULMUŞ (Devamla) – Bir dakika istiyorum Sayın Başkan.
BAŞKAN
– Tabii ki Sayın Bakan, ek süre veriyorum bir dakika. 
Buyurun.

KÜLTÜR
VE TURİZM BAKANI NUMAN KURTULMUŞ (Devamla) – Şunu da ifade etmek isterim:
Bundan sonra her yıl, 2019’da, 2020’de, devamlarında bir Türkiye markası
oluşturmanın yanında, herhangi bir yerimizi, bölgemizi bir dünya markası hâline
getirmeye çalışıyoruz. 
Değerli
kardeşlerim, değerli milletvekili arkadaşlarım; yurt dışına kaçırılan eserlerin
de hafiye gibi takipçisiyiz. Bu yıl içerisinde 44 tane tarihî eserimiz
Türkiye’ye getirilmiştir. En son Edinburgh’daki Altın Taç, Karya medeniyetine
ait olan Altın Taç’ın buraya ait olduğu, Karya’ya ait olduğu tespit edilmiş,
tescil edilmiş ve bunun da getirilmesiyle ilgili süreç takip edilmektedir. 56
tane eserin de peşindeyiz; bunların da takibiyle ilgili, inşallah, sonuç elde
edeceğiz.
Ben,
ayrıca, iki kanunumuzun detayına giremiyorum; bunları sizlerle paylaşmak
isterim: Sinema kanununu, inşallah, önümüzdeki günlerde Meclise getiriyoruz.
Ayrıca fikir ve sanat eserleri kanununu önümüzdeki günlerde Meclise
getireceğiz. 
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Beş dakika verin ya.
TANJU
ÖZCAN (Bolu) - Efendim, bir beş dakika daha verelim. 
KÜLTÜR
VE TURİZM BAKANI NUMAN KURTULMUŞ (Devamla) – Böylece fikir ve sanat eseri
sahibi olan bütün insanların haklarının, hukukunun korunmasını sağlayacağız.
(AK PARTİ sıralarından alkışlar)
BAŞKAN
– Teşekkür ederim Sayın Bakan.
HAYDAR
AKAR (Kocaeli) – Soylu kırk dakika kullanıyor. Yirmi dakika Bakana çok az oldu.

KÜLTÜR
VE TURİZM BAKANI NUMAN KURTULMUŞ (Devamla) – Son iki cümle…
BAŞKAN
– Bitmedi mi?
KÜLTÜR
VE TURİZM BAKANI NUMAN KURTULMUŞ (Devamla) – Bir cümle…
BAŞKAN
– Peki, buyurun, bir dakika daha.
TANJU
ÖZCAN (Bolu) - Efendim, Soylu’nun süresinden veriyorsunuz ama değil mi?
KÜLTÜR
VE TURİZM BAKANI NUMAN KURTULMUŞ (Devamla) – Bütün bunlardan sonra şunu da
söylüyorum: Değerli arkadaşlar, Kültür Bakanlığı bütçeden çok fazla pay alan
bir Bakanlık değil. 
TANJU
ÖZCAN (Bolu) - En başarılı Bakanlık. 
HAYDAR
AKAR (Kocaeli) – Çok önemli.
KÜLTÜR
VE TURİZM BAKANI NUMAN KURTULMUŞ (Devamla) - Meclisin dikkatlerine bunu, bir
Kültür Bakanı olarak, arz etmeyi vazife telakki ediyorum. İnşallah önümüzdeki
yıllarda bunu daha fazla genişletme imkânımız olur. 
Hepinize
saygı ve sevgiler sunuyorum. (AK PARTİ sıralarından alkışlar)
Mesut
Yılmaz’a, eşi Berna Hanım’a da oğulları dolayısıyla, bu acı kayıpları
dolayısıyla bir kez daha başsağlığı diliyorum. Allah rahmet eylesin. Acılarını
paylaşıyoruz. (AK PARTİ sıralarından alkışlar)
BAŞKAN
– Teşekkür ederim Sayın Bakan.
Sayın
Yıldırım, bir açıklama yapacak mısınız?
AHMET
YILDIRIM (Muş) – Biraz sonra…
BAŞKAN
– Peki.
Sayın
milletvekilleri, şimdi Çalışma ve Sosyal Güvenlik Bakanına söz vereceğim ancak
Sayın Bakana söz vermeden önce okutacağımız bir Başbakanlık tezkeresi vardır.
Bu tezkere, ülkemizin de üyesi bulunduğu Uluslararası Çalışma Teşkilatı (ILO)
Anayasası’nın 19’uncu maddesi gereğince hükûmetlerin Uluslararası Çalışma
Konferanslarında kabul edilen sözleşme ve tavsiye kararları hakkında yasama
organına bilgi sunulmasına dairdir. 
ILO
Anayasası’nın gereği olan Başbakanlık tezkeresini okuttuktan sonra Çalışma ve
Sosyal Güvenlik Bakanına öncelikli olarak bu konuda söz vereceğim.
Başbakanlık
tezkeresini okutuyorum:
VI.- BAŞKANLIĞIN GENEL KURULA SUNUŞLARI 
A) Tezkereler
1.- Başbakanlığın, 2017 yılı Haziran ayında yapılan 106’ncı
Uluslararası Çalışma Konferansı’nda kabul edilen, 16 Haziran 2017 tarihli ve
205 sayılı “Barış ve Direnç İçin İstihdam ve Saygın İş Tavsiye Kararı” hakkında
Çalışma ve Sosyal Güvenlik Bakanı tarafından bütçe müzakereleri sırasında
Türkiye Büyük Millet Meclisine bilgi sunulmasına ilişkin tezkeresi (3/1378)
13/11/2017
Türkiye Büyük Millet Meclisi Başkanlığına
2017
yılı Haziran ayında yapılan 106’ncı Uluslararası Çalışma Konferansı’nda kabul
edilen, 16 Haziran 2017 tarihli ve 205 sayılı “Barış ve Direnç İçin İstihdam ve
Saygın İş Tavsiye Kararı” hakkında Çalışma ve Sosyal Güvenlik Bakanı tarafından
bütçe müzakereleri sırasında Türkiye Büyük Millet Meclisine bilgi sunulmasına
ilişkin ilgi yazı ve ekinin suretleri ilişikte gönderilmiştir.
Gereğini
arz ederim.
 Binali
Yıldırım
 Başbakan
BAŞKAN
– Bilgilerinize sunulmuştur.
Buyurun
Sayın Bakan. (AK PARTİ sıralarından alkışlar)
Tezkereyle
ilgili bilgi verildikten sonra Hükûmet adına konuşmanızı yapmak üzere sürenizi
tekrar başlatacağım Sayın Bakan.
Süreniz
yirmi dakika olacak, bütçeyle ilgili görüşmeniz. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Teşekkürler.
HAYDAR
AKAR (Kocaeli) – Sayın Bakan, asgari ücrete “2.300 lira.” de, hepimiz
alkışlayalım seni buradan kafadan. Bir moral motivasyon alkışı yapalım size. 
BAŞKAN
– Sayın Bakan, buyurun lütfen.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Sayın Başkan, kıymetli
milletvekilleri; Uluslararası Çalışma Örgütü Ana Sözleşmesi’nin 19’uncu
maddesi, Uluslararası Çalışma Konferansı’nda kabul edilen sözleşme ve tavsiye
kararlarının üye ülke hükûmetlerince bilgilendirme amacıyla yetkili makama
sunulması öngörülmektedir. Geçtiğimiz haziran ayında Uluslararası Çalışma
Örgütünün 106’ncı Uluslararası Çalışma Konferansı’nda kabul edilen ve konferans
sonunda yapılan oylamada ülkemiz tarafından da kabul edilmesi yönünde oy
kullanılan Barış ve Dayanıklılık İçin İstihdam ve Saygın İş tavsiye kararı
hakkında kısaca bilgi vereceğim. 
Çatışma
ve afetlerin tekerrürü, küresel mülteci krizi tüm dünyada istihdama dayalı
müdahale gereksinimini artırmıştır. 16 Haziran 2017 tarihli ve 205 sayılı Barış
ve Dayanıklılık İçin İstihdam ve Saygın İş tavsiye kararı üye ülkelere çatışma
ve afetten kaynaklanan kriz durumlarının önlenmesi, iyileşmenin, barışın ve
krize direncin sağlanması amacıyla istihdam ve saygın işle ilgili olarak
alınması gereken önlemler hususunda yol göstermektedir. Üye ülkeler üzerinde
herhangi bir bağlayıcılığı olmayan, daha ziyade rehber niteliği taşıyan bu
tavsiye kararı giriş bölümü hariç 14 bölümden, 49 maddeden oluşmaktadır. Söz
konusu tavsiye kararında özetle üye ülkelere çatışma veya afetin hemen
sonrasında iyileşmenin sağlanmasında ve direncin inşasında kapsamlı ve
sürdürülebilir bir istihdam stratejisi kabul etmesi ve uygulaması, istihdam ve
saygın işle ilgili önlemler alırken iş yerinde temel ilke ve haklara, diğer
insan haklarına ve ilgili uluslararası iş gücü standartlarına saygı göstermesi
tavsiye edilmektedir.
Tavsiye
kararı, çatışma ve afetlerden kaynaklanan, kriz durumlarından etkilenen
ekonominin her sektöründeki tüm çalışanları, iş arayanları ve işverenleri
kapsamaktadır. Üye ülkelerden kriz sonrası mümkün olduğunca çabuk temel gelir
güvencesi sağlamaları, ulusal mevzuatı ve uluslararası anlaşmaları dikkate
alarak kapsamlı sosyal güvenlik programları ve diğer sosyal koruma
mekanizmalarını geliştirmelerini, kriz sonucu daha da kırılgan hâle gelen
göçmenler ve mülteciler de dâhil olmak üzere tüm dezavantajlı gruplara
odaklanarak aktif iş gücü piyasası politikaları geliştirmeleri ve uygulamaları
istenmektedir. 
Krizin
sonuçlarından biri olan mülteci akını durumunda, üye ülkelerin eşit yük ve
sorumluluk paylaşımının önemini kabul etmeleri, çok sayıda mülteci kabul eden
az gelişmiş veya gelişmekte olan ülkelerin desteklenmesi için uluslararası iş
birliği ve dayanışmanın güçlendirilmesi, mültecilerin saygın işe ve geçim
fırsatlarına erişimlerinin sağlanması, ülkelerinde güvenlik durumunun elverişli
olması hâlinde gönüllü geri dönüşlerinin kolaylaştırılması için üye ülkelerle
iş birliği yapılması öngörülmektedir. 
Çatışma
veya afetle ilgili öngörülebilir risklerin olduğu ülkelerde üye ülkelerin işçi
veya işveren örgütleri ve diğer paydaşlara danışarak dayanıklılık inşa etmek,
krizleri önlemek, azaltmak ve krize müdahale için riskleri tanımlamak,
değerlendirmek ve acil müdahale etmek gibi eylemler yoluyla önlem almaları
gerektiği ve tavsiye kararında yer alan tüm önlemlerin sosyal diyalog
mekanizması içerisinde geliştirilmesi gerektiği vurgulanmaktadır. 
Tavsiye
kararında üye ülkelerin kriz durumlarına hazırlık ve müdahalede Birleşmiş
Milletler, uluslararası finansal kurumlar, diğer bölgesel ve uluslararası
mekanizmalar yoluyla ikili veya çok taraflı anlaşmalarla iş birliğini
kuvvetlendirmeleri teşvik edilmektedir. 
Yüce
Meclisin bilgilerine saygılarımla arz ediyorum.
BAŞKAN
– Teşekkür ederim Sayın Bakan.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Şimdi, Hükûmet adına konuşmanıza başlayabilirsiniz.
Sürenizi
yeniden başlatıyorum. Süreniz yirmi dakika.
Buyurun.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Teşekkür ediyorum.
Bu
şekilde hızlıca okuyarak çok fazla zaman almadan ülkemizin yükümlülüğünü yerine
getirmeye çalıştık. Teşekkür ediyorum.
Çok
kıymetli Başkanım, değerli milletvekilleri; Çalışma ve Sosyal Güvenlik
Bakanlığımızın ve ilgili kuruluşlarımız olan Mesleki Yeterlilik Kurumu, Devlet
Personel Başkanlığı ve TODAİE bütçesiyle ilgili ve 2016 yılı kesin hesabının
görüşmesi vesilesiyle söz almış bulunuyorum, sizlerin huzurundayım, bu
vesileyle hepinizi saygıyla, sevgiyle, hürmetle selamlıyorum. 
Öncelikle
2018 yılı bütçemizin ve Bakanlığımın bütçesinin de ülkemize, milletimize,
çalışma hayatımıza, iş dünyamıza hayırlar getirmesini diliyorum. Gerek komisyon
aşamasında Plan ve Bütçe Komisyonundaki arkadaşlarımıza gerekse Genel Kurulda
sürece katkı sağlayan tüm milletvekillerimize ve Türkiye Büyük Millet Meclisi
çalışanlarına da huzurlarınızda teşekkür etmek istiyorum. Gerek Plan ve Bütçe
Komisyonunda gerekse bugün her ne kadar ana muhalefet partimiz çok önemli
bulmadığını ifade ederek Engin Bey, daha önemli işlerimiz var o yüzden bugün
Çalışma Bakanlığıyla ilgili görüşlerimizi sunmayacağız, dedi, ben yine diğer
partilerimize teşekkür ediyorum. Görüşlerinin tamamını not aldığımızı, tüm
görüş ve önerileri de dikkate aldığımızı huzurlarınızda ifade etmek istiyorum. 
Sözlerime
başlamadan önce Başbakanlarımızdan Sayın Mesut Yılmaz’a ve kıymetli eşi Berna
Hanım’a da acı kayıpları nedeniyle -bütün hepimizi hüzünlendirdi, üzdü-
başsağlığı dileklerimi iletiyorum ve evlatlarına Allah’tan rahmet diliyorum. 
Biliyorsunuz
Çalışma ve Sosyal Güvenlik Bakanlığı toplumumuzun her kesimine dokunan birçok
paydaşla birlikte çalışma yapmayı gerektiren, çalışma hayatının birçok
dinamiğini içinde barındıran, ülkemizin tam merkezi konumunda olan bir
Bakanlık. AK PARTİ hükûmetleri döneminde, on beş yılda bu bilinçle çalışma
hayatımızın, iş gücü piyasamızın ve sosyal güvenlik sistemimizin kronikleşmiş
birçok sorununa yenilikçi çözümler üretilmiş, birçok devrim niteliğinde çalışma
hayata geçirilmiştir. Bugün Türkiye'nin büyüyen ekonomisiyle tam uyum
içerisinde sağlam temellere oturmuş bir çalışma hayatımız ve sosyal güvenlik
sistemimiz bulunmaktadır. 
Tüm
bunlara değinmeden önce izninizle ülkemizle ilgili verileri de vermeden önce
dünyadaki durumu kısaca sizlerle paylaşmak istiyorum. 2008-2009 küresel
ekonomik krizinin ardından 2006 yılında büyüme oranları o güne kadarki en düşük
seviyelerde gerçekleşmiştir. Hâlâ birçok küresel ekonomi içerisindeki ülke kriz
öncesi ekonomik büyüme seviyelerine gelememiş durumda. Dünya Ekonomik Görünümü
Raporu’na göre 2017 yılında küresel
büyümenin yüzde 3,6, 2018 yılında da yüzde 3,7 olacağı beklenmektedir. Ülkemize
baktığımızda, bu durumun aksine, iki çeyrek üst üste büyümenin ardından üçüncü
çeyrekte de yüzde 11,1’lik büyüme performansına ulaşarak, Çin’i ve Hindistan’ı
geride bırakarak dünyanın 1’inci ekonomisi durumuna gelmiş durumdayız. 2017
yılında da inşallah büyümemizin yüzde 7 olarak gerçekleşmesini bekliyoruz. 
Daha
bir sene öncesine baktığımızda hain bir darbe girişimiyle karşı karşıya kalan
ülkemize karşı, yine tüm uluslararası kuruluşların kriz senaryoları ürettiği,
ülkemize yönelik algı operasyonlarının içeride ve dışarıda sürdüğü, umutsuzluk
pompalanmaya çalıştıkları bir ortamda Türkiye’nin büyüme konusunda bu kadar
tarihî bir seviyede performans gerçekleştirmiş olmasının da bir başarı hikâyesi
olarak değerlendirilmesi gerektiğini burada ifade etmek istiyorum.
ÖMER
FETHİ GÜRER (Niğde) – Aynı oranda işçi sayısı artmadı.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Bir yandan küresel
ekonomilerde yaşanan süreçler, diğer taraftan ülkemizin jeopolitik konumu
nedeniyle coğrafyamızda yaşanan sorunlar ve ülke içerisinde FETÖ, DAEŞ, PKK
gibi eli kanlı terör örgütlerine karşı da mücadelemizi sürdürürken bu oranlara
ulaşmış durumdayız. 
Hedefimiz
ve arzumuz, bu büyüme oranlarının istihdam oranlarına da aynı şekilde, aynı
seviyede ulaşması. Bu anlamda da geçtiğimiz gün, dün TÜİK tarafından hane halkı
iş gücü anketlerimiz açıklandı. Şu anda iş gücümüz 1 milyon 128 bin kişi
artarak 32 milyon 215 bin seviyesine ulaşmış durumda. 
HAYDAR
AKAR (Kocaeli) – Ya, nerede artırdınız bunları Sayın Bakan?
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – İş gücüne katılım
oranımız da yüzde 53,6’ya yükselmiş durumda. İstihdam oranlarımıza baktığımız
zaman da yine yüzde 47,9 gibi yüksek bir seviyeye geldiğini görüyoruz. İşsizlik
oranlarını geçtiğimiz yılın aynı dönemiyle kıyasladığımızda 2016 yılı Eylül
ayında yüzde 11,3 olarak gerçekleşen işsizlik oranımız da düşüş eğilimini
sürdürerek şu anda yüzde 10,6 olarak gerçekleşmiş bulunuyor. 
ÖMER
FETHİ GÜRER (Niğde) – Stajyer öğrencileri sayarak olmaz Sayın Bakanım.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Yine, hane halkı iş
gücü anketi sonuçlarımıza baktığımızda kadınların şu andaki yaşadığımız büyüme
sürecine etkisinin yüksek oranda olması bizleri sevindirmiştir. Az önce HDP’den
de milletvekillerimiz bu anlamda bazı
vurgular gerçekleştirmişlerdi. Özellikle kadınların iş gücüne katılım oranı
geçen yılın aynı dönemiyle oranladığımızda 1 puan artmış durumda şu anda. 10
milyon 470 bin kadının iş gücünde olduğunu görüyoruz. Yine, kadın istihdam
oranımızda da 1,1 puanlık bir artış söz konusu. Yüzde 29,4 oranıyla yaklaşık
500 binlik bir kadın istihdam artışı gerçekleştirmiş durumdayız.
Bu,
bizim için tesadüf değil. Son on yıldaki performanslarımıza baktığımızda,
Türkiye’nin istihdam yaratma kapasitesiyle gerek OECD içerisinde gerek Avrupa
Birliği ülkeleri içerisinde oldukça başarılı bir performans gösterdiği
uluslararası istatistiklerde de teyit edilmektedir. (Gürültüler)
BAŞKAN-
Sayın milletvekilleri, lütfen biraz sessizliğimizi koruyabilir miyiz? 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Son on yıla
baktığımızda, yaklaşık 6 milyon 445 bin kişiye Türkiye istihdam yaratmış
durumda. Bu istihdamın da 3 milyonunu kadınlar oluşturmuş durumda. İnşallah
önümüzdeki dönemde hayata geçireceğimiz politikalarda, orta vadeli
programımızda, kalkınma planlarımızda, ulusal istihdam stratejimizde ortaya
koyduğumuz hedeflere ulaşma konusunda, kararlılığımızla birlikte, bu
kararlılığımız sonucu oluşacak adımlar sonucunda da rakamlarımızın pozitif
seyirde devam edeceğine inanıyoruz.
Bu
anlamda, Çalışma ve Sosyal Güvenlik Bakanlığı olarak yoğun bir çalışma
içerisindeyiz. Geçmişten bugüne de zaten on beş yıl içerisinde de çalışma
hayatı odaklı, iş gücü piyasası odaklı olarak çok önemli adımlar atılmıştı. Bu
bağlamda, İŞKUR’un şu anda çok kilit bir konumda olduğunu ifade etmek
istiyorum.
AK
PARTİ olarak, AK PARTİ hükûmetleri olarak attığımız adımlarla kurumsal
kapasitesini geliştirdiğimiz, aktif iş gücü programlarıyla hizmet yelpazesini
daha da güçlendirdiğimiz İŞKUR, 2003 yılında 65.398 kişiyi işe yerleştirirken
kasım ayı itibarıyla 982.758 kişiyi işe yerleştirmekle çok yüksek bir
performansa, tarihimizin en yüksek oranlarına ulaşmış durumda.
VELİ
AĞBABA (Malatya) – Sayın Bakan, buralarda çok ayrımcılık oldu ama. AK PARTİ’li
belediyelere çok kadro verildi, CHP’li belediyelere hiç kadro verilmedi. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Yıl sonuna kadar inşallah
1 milyon kişiye ulaşmayı hedefliyoruz. 
Yine,
işe yerleştirme hizmetlerinin yanı sıra, az önce de söyledim, iş gücümüzün yeni
nitelik ve becerilerle iş gücü piyasasının ihtiyaçları doğrultusunda
hazırlanması gerekiyor. Bu bağlamda, Türkiye İş Kurumu aktif iş gücü
programlarını çok güçlü şekilde uyguluyor. Mesleki eğitim kurslarımızdan bu
yılın ilk on bir ayında 108 bin kişi faydalanmış. 2003-2017 dönemine
baktığımızda, 1 milyon 405 bin kişiyi mesleki eğitim kurslarından geçirdiğimizi
görüyoruz. Yine, son dönemde uygulamaya başladığımız ve iş gücü piyasamıza çok
olumlu katkı sağladığını istatistiklerde de gördüğümüz işbaşı eğitim
programlarımızdan yine bu yılın ilk on bir ayında 279 bin kişinin
faydalandığını, girişimcilik eğitimlerimizden de 85 bin kişinin faydalandığını
ifade etmek istiyorum. Önümüzdeki dönemde de yenilikçi uygulamalarla, online
hizmetlerimizi artırarak proaktif bir vizyonla ve gençlerimizi, kadınlarımızı,
engellilerimizi önceleyen programlarımızla inşallah Türkiye'nin istihdamla ilgili
hedeflerine ulaşmasına daha yüksek oranda katkı sağlama hedefindeyiz. 
Bu
bağlamda, geçtiğimiz hafta içinde Sayın Cumhurbaşkanımızın katılımıyla bir sene
önce başlayan Millî İstihdam Seferberliği’nin sonuçlarını paylaştığımız bir
program gerçekleştirdik. Gerçekten, dokuz ay gibi bir süre geçmesine rağmen
Sayın Cumhurbaşkanımızın çağrısıyla, iş dünyamızın yoğun katkısıyla Türkiye'de
istihdam konusunda, ek istihdam yaratma konusunda 1,5 milyon gibi önemli bir
rekora imza atılmıştır. Biz bu konudaki adımlarımızı bu Millî İstihdam
Seferberliği’mizin ikinci fazını da bu hafta içerisinde yine Sayın
Cumhurbaşkanımızın çağrısıyla bu kez “Artı 2 İstihdam” hedefiyle başlatmış
durumdayız. Başlattığımız programımızda da yeni bir istihdam paketini
kamuoyuyla paylaştık. Biz bu paketin de, kamuoyuyla paylaştığımız ve iş
dünyasının görüş, önerileriyle, diyalogla, istişareyle hazırlanmış, tamamen
ihtiyaçları göz önünde bulundurarak, taleplerini dikkate alarak hazırladığımız
paketimizin de önümüzdeki dönemde oldukça katkı sağlayacağına, hedeflere
ulaşmada, inanıyoruz. 
Yeni
bazı süreçleri ortaya koyuyoruz. Bugüne kadar uyguladığımız teşvik
programlarında sektör bazlı teşvik sürecini başlattık. İmalat ve bilişim
sektörümüzü bu dönemde öncelikli sektör olarak belirledik. Endüstri 4.0’ın
tartışıldığı, işte, büyüme oranlarına üretim ve istihdam süreçlerinin daha
fazla katkısını istediğimiz bu süreçte bilişim ve imalat öncelikli
sektörlerimiz oldu. Bugüne kadar asgari ücret üzerinden uyguladığımız
teşvikleri artık, prime esas kazancın tavanı üzerinden, inşallah, bu
sektörlerde uygulamaya başlıyoruz. Bu, gerçekten hem iş dünyasında, sanayi
sektöründe, bilişim sektöründe ücretlerin de inşallah, yukarı doğru bir seyirde
ilerlemesine katkı sağlayacak bir istihdam teşvikidir. 774 TL ile 1.884 TL
arasında ek istihdam sağlayan işverenlerimize prim desteğimizi
gerçekleştireceğiz. Burada maaş aralığı da asgari ücretten 4.740 TL’ye kadar
değişen bir yelpazede olacak.
Yine,
önemli bulduğumuz, bu teşvik kapsamından faydalanan kadınlar ve gençlere on
sekiz ay faydalanma imkânı getiriyoruz. İş verenlerimiz “Önümüzü göremiyoruz.
Teşviklerle ilgili bir yıllık teşvikler devreye giriyor.” diye bizle bazı
görüşlerini paylaşmışlardı. Bu teşvikimizin süresini de 2020 yılına kadar,
inşallah, sürecek şekilde organize ettik.
Yine,
esnafımız, tüccarımızla bu dönemde öncelikli olarak çalışma yapacağız. Bununla
da yetinmeyeceğiz, inşallah, önümüzdeki dönemde esnafımıza yönelik yeni
paketlerimiz de sırayla uygulanacak. “Bir senden, bir benden” diye gerçekten heyecan
uyandırdığını da gördüğümüz bir uygulamaya başlayacağız. 1-3 kişi arasında
çalışanı olan, ustalık belgesi olan, imalat yapan, inşallah, esnaflarımıza
18-25 yaş grubunda gençlerimizi ek olarak istihdam ettiklerinde bunların
ücretleri, primleri, vergileri dâhil olmak üzere, bir ay biz karşılayacağız,
bir ay esnafımızın karşılamasını uygulamamızda planlamış durumdayız. 
Yine,
iş dünyamız tarafından işbaşı eğitim programlarımızın süresinin artırılması
talebine karşılık vermiş durumdayız; burada da bilişim ve imalat sektöründe
altı aya kadar çıkardık. 
Burada
benim önem verdiğim, kadınların iş gücü piyasasına girişi anlamında işbaşı
eğitim programlarının, mesleki eğitim kurslarının önemine gönülden inanıyorum.
Bu kapsamda, çocuk bakım yükümlülüğüyle karşı karşıya olan kadınlarımızın bu
yükümlülüğü sebebiyle uzak kalmamaları adına yeni bir uygulamayı başlattık.
İnşallah, bu yeni başlattığımız uygulamayı da Aile ve Sosyal Politikalar
Bakanlığımızla, ilgili bakanlıklarımızla pilot uygulamasında sonuçları gördükten
sonra daha da genişletme imkânına ulaşabilmeyi umut ediyoruz. 2-5 yaş arası
çocuğu olan kadınlarımıza mesleki eğitim kurslarımıza ve iş başı eğitim
programlarımıza katılımları hâlinde 400 TL’lik bir bakım desteği inşallah nakdi
olarak vermiş olacağız. (AK PARTİ sıralarından alkışlar) 
Diğer
taraftan, geleceğin meslekleriyle ilgili gençlerimizi daha güçlü
hazırlayabilmek için yeni teşvikimiz devreye girdi, 75 TL’ye kadar cep harçlığı
vereceğimiz ve dokuz aya kadar süren eğitimlerimiz olacak. İş dünyamız
“Aradığımız elemanı bulamıyoruz.” diye bizlere bazı yakarışlarda bulunuyordu,
bunu artık sona erdireceğiz inşallah, bundan sonra “Aradığım elemanı
bulamıyorum.” şeklinde bir cümle işverenlerimizden duymayacağız çünkü eğitim
konusunu artık birlikte gerçekleştireceğiz. MEGİP diye başlattığımız projemizle
ilkini TOBB’la imzaladık, yine çatı örgütlerimizle, işveren örgütlerimizle
protokollerimizi imzalayacağız. İşverenlerimizin ihtiyaç duyduğu nitelik neyse
imkânları onlara sunacağız ve kendi eğitim programlarını uygulama imkânı
sağlayacağız. Bunları da işbaşı eğitim programlarıyla bir arada
gerçekleştireceğiz.
Ne
istihdamda ne eğitimde olan gençlerimiz bizim için bu dönemde önemliydi, “NEET”
diye nitelendiriyoruz. Bu gençlerimizle de ilgili kupon yöntemiyle inşallah
önümüzdeki dönemde esnek, gençlerimizin kendi ihtiyaçları ve istekleri
doğrultusunda dizayn edecekleri, gerçekten 10 bin TL’ye kadar gençlerimize
katkı sağlayacağımız bir yeni modeli de hayata geçireceğiz. 
Yine,
İçişleri Bakanımıza teşekkür ediyorum, yeşil pasaport konusu gençlerimizin
istihdama girmesiyle alakalı olarak 18-25 yaş arasındaki gençlerimizin bir
engel olarak önlerinde durduğunu bizlere toplantılarımızda ifade etmişlerdi.
Şimdi eğer kayıtlı olarak çalışırlarsa artık yeşil pasaportları iptal
olmayacak, yetim aylıkları iptal olmayacak, bunun da gençlerimize hayırlı
uğurlu olmasını temenni ediyorum. 
Engellilerimizle
ilgili geçtiğimiz haftalarda bir müjde açıklamıştık zaten, ek bir engelli
istihdamı kamuda memur olarak atamalarını inşallah 2018’in ilk çeyreğinde ve
son çeyreğinde 5 bin olarak gerçekleştireceğiz. İlk atamamızı mart ayında
yapacağız. Buna ek olarak girişimcilik desteği verdiğimiz engelli
kardeşlerimizde bu destek 36 bin lira olarak gerçekleşiyordu, bunun rakamını da
50 bin TL’ye çıkarmış durumdayız. 
Pasif
istihdam programlarımızı uyguluyoruz. İşsizlik ödeneği, biliyorsunuz, işsizlik
sigortamız anlamında önemli. Hem burada hem Plan Bütçede sorulan ve gündeme
getirilen bazı konular vardı. 2017 Kasım ayı itibarıyla 5 milyon 766 bin kişiye
işsizlik ödeneği ödemesi gerçekleştirmiş durumdayız. Bu kapsamda toplam 18,1
milyarlık bir ödememiz olmuş. Diğer taraftan, kısa çalışma ödeneğinden 229 bin
kişi, Ücret Garanti Fonu’ndan 69 bin kişi, iş kaybı tazminatından 33 bin kişi
ve doğum sonrası kadınlarımıza verdiğimiz kısa çalışma ödeneğinden de -2016
yılı Nisan ayında başlamıştık- 11 bin kişinin faydalandığını ifade etmem
gerekiyor. Pasif ve aktif iş gücü programlarımızı uyumlu olarak, birbirleriyle
eş güdümlü olarak, inşallah, sürdürmeye devam edeceğiz. 30 Kasım 2017 tarihi
itibarıyla da İşsizlik Sigortası Fonu’muzun 115 milyar lirayı aşmış durumda
olduğunu da ifade etmem gerekiyor. Yıl sonu itibarıyla da inşallah 116 milyar
olmasını bekliyoruz.
Mesleki
Yeterlilik Kurumu bizim için önemli. Bugüne kadar 754 ulusal meslek standardını
yürürlüğe koymuş durumdayız. 1 milyon 900 bin kişiye de bu kapsamda sınav
gerçekleştirdik. 106 sınav ve belgelendirme merkezini akredite ettik. 
Kıymetli
milletvekillerimiz, biliyorsunuz, 2008 yılında bir sosyal güvenlik reformu
gerçekleştirdik. Bu da ülkemiz ve bölgemiz açısından aslında milat
niteliğindeydi. “Herkese sağlık güvencesi” sloganıyla yola çıkmıştık, hamdolsun
ki buna ulaştık. Şu anda bütün vatandaşlarımızın tamamına hizmet veren, hepsini
kapsama alan, şemsiyesi altına alan bir sosyal güvenlik sistemine sahibiz.
İnşallah, sosyal güvenlik sistemimizin de mali yapısının sürdürülebilir bir
hâle gelmesi için var gücümüzle çalışıyoruz. Sosyal güvenlik sistemimizin
kapsamının oldukça genişlemiş olduğunu, hizmetlerinde ciddi bir çeşitlilik
olduğunu tekrardan ifade etmek gerekiyor. 
Sayısal
büyüklükleri doğru yorumlamak ve analiz etmek, bizlere gerçekte hangi noktada
olduğumuzu gösterecektir. Burada bazı oranları ifade etmek istiyorum. Özellikle
MHP’den Milletvekilimiz Fahrettin Bey bazı rakamlar söyledi ama bunlarla ilgili
vereceğim rakamlar herhâlde gerçek tablonun ne olduğunu daha net olarak ortaya
çıkaracaktır. Şu anda Sosyal Güvenlik Kurumumuzun gelirlerinin giderlerini
karşılama oranı yüzde 71’den yüzde 93’e on beş yılda çıkmış durumda. Devlet
katkısı hariç, gelirlerin giderleri karşılama oranı yüzde 71’den yüzde 77’ye
yükselmiş durumda, prim gelirlerinin giderlerini karşılama oranı 2002 yılından
bu yana yüzde 53’ten yüzde 67,2’ye gelmiş durumda.
TANJU
ÖZCAN (Bolu) – Sayın Bakan, bir buçuk dakika kaldı, şu asgari ücrete bir gelin
artık.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Bizim için önemli bir
performans göstergesidir, prim gelirlerinin emekli aylıklarını, sağlık
giderlerini karşılama oranı –bu tüm dünyada da kullanılan bir argümandır- 2002
yılında yüzde 61 iken şu anda yüzde 73’e çıkmış durumda.
ÖMER
FETHİ GÜRER (Niğde) – Emeklilikte yaşa takılanlar var, onları da emekli edelim
Sayın Bakan, durum iyiyse. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Bu kapsamda, hastane
sayımızın 2.396’ya, eczane sayımızın 24.900’e kadar da çıktığını ifade etmem
gerekiyor.
Diğer
taraftan, aktif sigortalı sayımız da 2017 yılı Eylül ayı itibarıyla 22 milyon
327 bin kişiye ulaştı, pasif sigortalı sayımız 11 milyon 373 bin kişi. Bu
bağlamda aktif-pasif oranına da baktığımız zaman 1,97’ye yükselmiş durumda.
Güçlü bir sosyal güvenlik sistemimiz var ve inşallah, bunu daha da güçlendirmek
için biz bütün ekibimizle birlikte, hep birlikte çalışmalarımızı sürdürüyoruz.
ÖMER
FETHİ GÜRER (Niğde) – Taşeron ile asgari ücreti de söyleyin de dinleyelim.
Taşerona gelin, taşerona.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – On beş yıldır
emeklilerimizle ilgili, esnafımızla ilgili, çiftçilerimizle ilgili, kamu
çalışanlarımızla ilgili, işçilerimizle ilgili çok ciddi çalışmalar yapıldı.
TANJU
ÖZCAN (Bolu) – Taşeron… Asgari ücret…
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Şu anda sadece asgari
ücret… Gündemde olan iki konu var, eğer bir dakika daha alabilirsem o iki
konuya daha değinip, inşallah sözlerimi tamamlayacağım.
BAŞKAN
– Tabii ki.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – AK PARTİ hükûmetleri
döneminde asgari ücret hiçbir zaman popülizm malzemesi yapılmadı. 
ÖZNUR
ÇALIK (Malatya) – Bakanım, kaç kişiyi kadroya aldığınızı soruyorlar,
bilmiyorlar, öğrensinler.
BAŞKAN
– Buyurun, devam edin Sayın Bakan.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Çok yakın zamanda, bir
iki gün içerisinde bütün detayları herkes, tüm kamuoyu öğrenmiş olacak. (AK
PARTİ sıralarından alkışlar) 
ÖZGÜR
ÖZEL (Manisa) – O da bilmiyor ki.
ÖMER
FETHİ GÜRER (Niğde) – Ama televizyonda izleyenler sizi bekliyorlar.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Yani şöyle
söyleyeceğim: Şu anda 100 bin kişi kamuda işçi olarak çalışıyor. Biz ilk
verdiğimiz rakamla 450 bin kişiyi amasız, fakatsız kadroya alacağız dedik. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, bir dakika daha süre veriyorum size.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Sayın Cumhurbaşkanımız
bunun açıklamasını grup toplantımızda yaptı. Biraz sindirmekte zorluk
çekiyorsunuz. (AK PARTİ sıralarından alkışlar)
TANJU
ÖZCAN (Bolu) – Belediyelerdekiler ne olacak?
TÜRABİ
KAYAN (Kırklareli) – İşsizlik oranı nedir Sayın Bakan?
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – 4,5 katına kadar,
mevcuttaki çalışanları, taşeron kardeşimizi kadroya alıyoruz. 
ÖMER
FETHİ GÜRER (Niğde) - Siz 900 bin kişiyi kadroya alıyor musunuz?
MEHMET
MUŞ (İstanbul) – Sakin olun, kanun teklifi gelecek, göreceksiniz, durun.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Belediyelerimizdeki 400
bin kardeşimizi, belediye iştiraklerinde gayet de iyi şartlarda istihdamlarını
sağlayacağız. 
ÖMER
FETHİ GÜRER (Niğde) – Belediye şirketine değil, belediyeye alın, belediyeye
alın. Belediye iştirakine değil, belediye kadrosuna alın. 
TANJU
ÖZCAN (Bolu) – Belediye iştirakine değil.
BAŞKAN
– Sayın milletvekilleri…
Sayın
Gürer, Sayın Özcan…
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Geçici mevsimlik
işçilerimizin çalışma ödeneğini… Kabulleneceksiniz inşallah. (AK PARTİ
sıralarından “Bravo” sesleri, alkışlar) 
ÖZGÜR
ÖZEL (Manisa) – BİT’ler ne olacak?
ÖMER
FETHİ GÜRER (Niğde) – Belediye iştiraki belediye kadrosu değildir, belediye
kadrosuna alın onları. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Geçici mevsimlik
işçilerimizin çalışma süreleri beş ay yirmi dokuz gündü, gelen talep
doğrultusunda onu da dört ay kadar daha uzattık. 4/C’li çalışan kardeşlerimize
de benim kamu görevlileri toplu sözleşme sürecinde sözüm vardı…
ÖMER
FETHİ GÜRER (Niğde) – Yanıltıyorsunuz, belediye kadrosuna alın, belediye
iştiraki kadro değildir. 
TANJU
ÖZCAN (Bolu) – Sayın Başkanım, vakit kalmadı.
BAŞKAN
– Konuşuyor ama. Bekleyeceksiniz, dinleyeceksiniz.
TANJU
ÖZCAN (Bolu) – Belediyenin kadrosuna alın ne alıyorsanız. 
ÖZGÜR
ÖZEL (Manisa) – Bütün pis işleri KHK’yle yapıyorsunuz, bunu da yapın, zahmet
etmeyin. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – …Allah’a çok şükür onu
da gerçekleştirdik ve 4/C’deki kardeşlerimizin de 4/B’ye geçişlerini
sağlayacağız.
TANJU
ÖZCAN (Bolu) – Hani kadro?
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Şu anda 900 bin
emekçimiz yapacağımız çalışmaların kapsamında. 
ÖZGÜR
ÖZEL (Manisa) – 900 bin kadro sözü var, “250 bin vereceğiz.” diyorsunuz. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Asgari ücretle ilgili
de dün iki farklı toplantı gerçekleştirdik.
(Mikrofon
otomatik cihaz tarafından kapatıldı) 
BAŞKAN
– Sayın Bakan, bir dakika daha süre vereyim, tamamlayın lütfen.
ÖMER
FETHİ GÜRER (Niğde) – Asgari ücreti de 2 bin yapın. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Net asgari ücrette reel
olarak yüzde 111 artış yapmış bir iktidarız. 
ÖMER
FETHİ GÜRER (Niğde) – Biz dedik diye.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Bu anlamda, asgari
ücreti, az önce de söyledim, hiçbir zaman siyasi popülizm malzemesi yapmadık.
(AK PARTİ sıralarından alkışlar) Asgari ücret ülkemiz açısından önemli denge
ücretidir. Az önce bakış açımızı söyledim. Teşvik sistemimizde bile asgari
ücretten daha da yukarı çıksın diye ücretler, yeni bir dizayna gitmiş
durumdayız. Asgari ücret üçlü yapıda, Asgari Ücret Tespit Komisyonu tarafından
belirlenen bir ücret. İşçilerimizle, işverenlerimizle Hükûmet olarak ikinci
görüşmemizi yaptık. İnşallah, mutabakatla, tüm kesimler için faydalı olacak,
her kesimin beklentisini karşılayacak bir ücreti de yine AK PARTİ iktidarı
olarak biz belirleyeceğiz diye ifade etmem gerekiyor. 
Emekçilerimiz,
işverenlerimiz, çiftçilerimiz, emeklilerimiz, inşallah yakın zamanda onlarla
ilgili de güzel çalışmalarımız olacak.
ÖMER
FETHİ GÜRER (Niğde) – Perişanlar Sayın Bakan, perişanlar.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – Her kesim, toplum, 80
milyon vatandaşımız için güçlü politikalar üretmeye, on beş yıldır yaptığımız
gibi…
(Mikrofon
otomatik cihaz tarafından kapatıldı) 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Devamla) – …bundan sonra da güçlü
bir şekilde çalışmaya devam edeceğiz. (AK PARTİ sıralarından “Bravo” sesleri,
alkışlar) Bu sürece olumlu katkı sunduğunuz için…
Bütçemiz
inşallah hayırlı uğurlu olsun diyorum.
Yüce
Meclisimizi, milletvekillerimizi saygıyla, sevgiyle selamlıyorum.
Sağ
olun. (AK PARTİ sıralarından alkışlar)
MEHMET
MUŞ (İstanbul) – Teşekkür ederiz.
BAŞKAN
– Teşekkür ederim Sayın Bakan.
Birleşime
on dakika ara veriyorum.
Kapanma Saati: 21.11
BEŞİNCİ OTURUM
Açılma Saati:
21.29
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
İshak GAZEL (Kütahya), Barış KARADENİZ (Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 39’uncu Birleşiminin
Beşinci Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
Sayın
milletvekilleri, biraz önce, Halkların Demokratik Partisi Grubunun grup üzerine
yapılan konuşmalarında Sayın Alican Önlü’nün kullandığı bazı kavramlar vardı.
Tutanakları aldım, inceledim. Keza Bütçe Kanun Tasarısı’na da Halkların
Demokratik Partisi tarafından verilen muhalefet şerhini de inceledim. Bu
kullanılan kavramın muhalefet şerhinin Bütçe Kanun Tasarısı’nın 431 ve 471’inci
sayfalarında kullanıldığı gibi “Kürtlerin yoğun olarak yaşadığı kentler”
şeklinde bir ifadeyi kastettiği şeklinde bir değerlendirmem oldu.
ERKAN
AKÇAY (Manisa) – Sayın Başkan…
BAŞKAN
– Sanırım buna kimsenin de itirazı yok. Bu nedenle herhangi bir işlem yapmaya
da gerek görmüyorum.
Şimdi,
Sayın İçişleri Bakanı Süleyman Soylu konuşacaklar.
Buyurun
Sayın Soylu. (AK PARTİ sıralarından alkışlar)
Süreniz
kırk dakika. 
TANJU
ÖZCAN (Bolu) – Arkadaşlar, kendisi getirsin, siz niye yardımcı oluyorsunuz? 
BAŞKAN
– Buyurun. (AK PARTİ ve CHP sıralarından gürültüler)
MEHMET
MUŞ (İstanbul) – CHP’nin dosyaları arkadaşlar!
BAŞKAN
– Lütfen sessizliğimizi muhafaza edebilir miyiz sayın milletvekilleri.
Buyurun
Sayın Soylu. 
FATMA
KAPLAN HÜRRİYET (Kocaeli) – Daha var mı, daha var mı?
BAŞKAN
– Sayın milletvekilleri, lütfen; konuşmacı kürsüde, hazırlığını yapıyor,
sessizliğimizi muhafaza ediyoruz. (AK PARTİ ve CHP sıralarından gürültüler)
Sayın
milletvekilleri… 
İÇİŞLERİ
BAKANI SÜLEYMAN SOYLU (Trabzon) – Sayın Başkan, Türkiye Büyük Millet Meclisinin
çok saygıdeğer milletvekilleri; bugün, İçişleri Bakanlığının bütçe sunumu
vesilesiyle huzurlarınızdayım. Gerek bütçemizin gerek bu yılımızın gerekse
önümüzdeki yılımızın, hem ülkemize hem milletimize hem de insanımıza hayırlar
getirmesini dileyerek sözlerime başlamak istiyorum.
Aslında,
bugün, burada, bir yıl boyunca ve önümüzdeki bir yılda bu ülkenin huzuru,
asayişi, insanlarımızın bir arada kardeşçe yaşayabilmelerini temin edebilmek
için, bir taraftan etrafımızdaki coğrafyada göçle karşı karşıya kaldığımız,
hepimizin acı hatıraları ama henüz belki de yaşını doldurmayan çocukların
travmaları ve vicdanımızı sorgulamayla karşı karşıya kaldığımız mücadelede
neler yaptığımızı anlatmak isterdim. Neler yapıldı? Türkiye'nin ne büyük ülke
olduğunu ve bunun yanı sıra bir taraftan belki de 2018’in en temel
problemlerinden birisi olacak ve her birimizin işimizi bir kenara bırakıp
ülkemizi ve nesillerimizi ve geleceğimizi tehdit eden uyuşturucuyla nasıl
mücadele edeceğimizi konuşmak isterdim.
FATMA
KAPLAN HÜRRİYET (Kocaeli) – Kim tutuyor sizi, konuşun. 
İÇİŞLERİ
BAKANI SÜLEYMAN SOYLU (Devamla) – Yine, bir taraftan DEAŞ, bir taraftan FETÖ,
bir taraftan PKK, bir taraftan DHKP-C gibi, özellikle 15 Temmuz sonrası “Evet,
Türkiye’yi zayıf yakaladık.” deyip bizi devreden çıkarabilmek, bizi
hedeflerimizden uzaklaştırabilmek için çaba sarf edenlere karşı şu Meclisin
ortaya koymuş olduğu iradeyle de bugün sınırlarımızda, kırsalda, sınırımızın
ötesinde ve gözünü kırpmadan, mağaraya girerken şehit olacağım, olmayacağım
hesabını yapmadan, sadece bu ülkenin başına musibet olmuş birtakım belalardan
bu ülkeyi kurtarmak üzere üzerine düşen görevi yapanların ortaya koymuş olduğu
kahramanlıkları sizinle paylaşmak isterdim. (AK PARTİ sıralarından alkışlar) 
Burada,
bir taraftan bunları ortaya koyar ve gerçekleştirirken diğer taraftan, biraz
önce vizyonsuzlukla suçlandığımız bir anlayış içerisinde aslında nasıl bir
vizyon oluşturmaya çalıştığımızı ve bu vizyonun Türkiye'nin geleceğine ait bir
siyasi partinin, bir Hükûmetin, bir liderin önderliğinde nasıl şekillendiğini,
2016’nın, 2017’nin tarihsel süreci içerisindeki sorumlulukların hep birlikte
nasıl taşındığını sizinle paylaşmak isterdim, keyifle anlatmak isterdim. Bir
taraftan, beşerî ve lojistik kapasitemizi artırmamızın temel felsefesinin ne
olduğunu yine keyifle anlatmak isterdim. 
Nasıl
Türk Silahlı Kuvvetlerinin, nasıl Sahil Güvenlik Komutanlığının; nasıl, bir
taraftan, jandarmamızın; nasıl, o birbirlerinin PTS’sini, plaka tanıma
sistemini görünce mutlu olan jandarmanın, polisin bir arada “Evet, bir
kabiliyetimizi, bir kapasitemizi daha geliştirdik…” Bir taraftan, teröristi
kaçırmamak için, insanlarımızın evlerinde rahat ve huzurlu uyumalarını temin
edebilmek için, çocuklarımızın okullarına rahat gidebilmelerini sağlayabilmek,
alışveriş merkezlerinde hafta sonu rahat bir şekilde ailelerin alışverişlerini
yapabilmesini temin edebilmek için alışveriş merkezlerinden mobil istasyonlara
kadar her yerde nasıl bir entegrasyon sağladığımızı keyifle size anlatmak
isterdim. (CHP sıralarından gürültüler) 
AHMET
AKIN (Balıkesir) – Anlatıyorsun zaten. 
HAYDAR
AKAR (Kocaeli) – Anlat, anlat!
İÇİŞLERİ
BAKANI SÜLEYMAN SOYLU (Devamla) – Ve yine sizlere, bütün saatim boyunca; bu
ülkede hizmet kalitemizin, kamu verimliliğimizin, yalınlaştırma anlayışımızla
vatandaşımıza vereceğimiz hizmette nasıl birtakım bürokratik katmanın
azaltılacağını ve birçok işlemin rafa kaldırılacağını ve vatandaşımızın artık
rahatlayacağını size anlatmak isterdim. (CHP sıralarından gürültüler)
OKAN
GAYTANCIOĞLU (Edirne) – Anlatıyorsun!
İÇİŞLERİ
BAKANI SÜLEYMAN SOYLU (Devamla) – Yine, önemli olan, önemli birtakım ortak
politika belgeleri gerçekleştirmek ve bu ortak politika belgeleriyle, bizden
önce olanlardan bizden sonra olanlara, bana nasıl devredilmişse bizden
sonrakilere de bir politikanın nasıl yürütülebileceğini devredebileceğimiz bir
anlayışı onlarla paylaşmayı ve sizlerle paylaşmayı anlatmak isterdim. 
Ve
yine, aslında belki de kamu sistemimizin en temel isteklerinden biri olan
performans ölçmeyi, değerlendirmeyi, eksiklerimizi görme ve tamamlamanın kendi
sistematiğimiz içerisinde nasıl olduğunu anlatmak ister ve aslında
Hükûmetimizin ortaya koymuş olduğu bu politikaların nasıl Bakanlığımızda
gerçekleştiğini sizinle paylaşmak isterdim.
Bu
kadar da değil aslında. Yine anlatmak istediğim çok önemli ama çok önemli bir
mesele daha var, o da şu: Evet, bu ülkede tam 2017 yılı içinde, tamamlanmadan,
2.140 teröristin nasıl etkisiz hâle getirildiğini ve bir rekor olarak dağda
bayırda, karda, sonbaharda, kışta 2.500 metre, 3 bin metre yukarıda,
girilemeyecek denilen yerlere girerek sığınaklardaki mühimmatları,
sığınaklardaki silahları, bu ülkede bizim evlatlarımızın nasıl ama nasıl bir
şekilde yok ettiğini anlatmak isterdim. (AK PARTİ sıralarından alkışlar)
Ve
yine anlatmak isterdim ki terör örgütüne on bir ayda, geçen yıl toplam 633
katılım varken, bu yıl sadece ve sadece 117 katılım olduğunu ve bu 117
katılımdan da kasım ayında sadece 4 katılım olduğunu anlatmak isterdim. (AK
PARTİ sıralarından alkışlar)
ÖMER
FETHİ GÜRER (Niğde) – Senden önceki bakan hiç çalışmamış! 
İÇİŞLERİ
BAKANI SÜLEYMAN SOYLU (Devamla) – Yine anlatmak isterdim, son otuz yılın en
başarılı ve en düşük katılımını gerçekleştirdiği bir yılın bu Meclisin teröre
karşı gösterdiği iradeyle beraber sağlandığını. Şuna inanın ki ortaya
koyduğunuz iradenin, şu anda ta Şırnak, Şemdinli’nin ötesindeki Zer Tepe’de,
bizim topraklarımızda değil başka topraklarda ay yıldızlı bayrağı diken
insanın, oradaki bizim evlatlarımızın, Mehmetçik’imizin tam da vücudunun bütün
her tarafında kendisini hissettirdiğini anlatmak isterdim. (AK PARTİ
sıralarından alkışlar) 
Yine
size anlatmak isterdim, acaba bizim evlatlarımız sokağa çıkarken “Bu ülkenin
polisi, bu ülkenin istihbaratı, bu ülkenin Jandarması ne yapıyor; güvenli
midir, değil midir?” derken, 675 önemli olayı engelleyen kahramanlarımıza
hepinizin huzurunda burada teşekkür etmek isterdim. (AK PARTİ sıralarından
alkışlar) 
Ve
yine aynı kahramanlarımızın ana muhalefet partisinin yürüyüşünde hem de
gecesini gündüzüne katarak hiçbir şey düşünmeden, sadece ve sadece o yürüyüşün
sağlıklı bir şekilde hitama erebilmesini sağlayabilmek için elinden geleni
nasıl ortaya koyduğunu sizinle paylaşmak isterdim. (CHP sıralarından
gürültüler) 
HAYDAR
AKAR (Kocaeli) - Size rağmen!
VELİ
AĞBABA (Malatya) – O yürüyüşü yapan demokrasi kahramanlarına “terörist” diyen
siz değil miydiniz?
BAŞKAN
– Sayın Akar ve Sayın Ağbaba, çalışma düzenini lütfen bozmayın.
İÇİŞLERİ
BAKANI SÜLEYMAN SOYLU (Devamla) – Yine sizinle paylaşmak isterdim, bu ülkenin
en önemli onurlarından birisi olan, dün Heronları onları İsrail’den alırken,
dün Predator’leri Amerika’dan isterken, bize vermezlerken bizim evlatlarımız ay
yıldızlı armayı o insansız hava araçlarının göğsüne bastığı zaman aslında bizim
geleceğimize ait ve bu ülkenin girilmesine ait bir anlayışı
gerçekleştirdiklerini ve bizim evlatlarımızın, ay yıldızlı nüfus kâğıdı olan
evlatların bunu yaptığını ve sonucunun da ayda 2 bin saat havada gezen ve bu
ülkeyi sıkıntıya uğratmaya çalışanlara karşı bu ülkenin güvenliğini ve
esenliğini koruduğunu anlatmak isterdim. (AK PARTİ sıralarından alkışlar) 
HAYDAR
AKAR (Kocaeli) – İlk defa mı oldu bunlar? 
BAŞKAN
– Sayın Akar… 
HAYDAR
AKAR (Kocaeli) - Sizden önce yok muydu?
BAŞKAN
– Sayın Akar… 
HAYDAR
AKAR (Kocaeli) - Nasıl bir şey bu ya!
BAŞKAN
- Bakın, İç Tüzük’ün 157’nci maddesini uygulamak zorunda bırakmayın beni. (CHP
sıralarından gürültüler)
ÜNAL
DEMİRTAŞ (Zonguldak) – Sizden önce olmuyor muydu bunlar? 
BAŞKAN
- Lütfen…
İÇİŞLERİ
BAKANI SÜLEYMAN SOYLU (Devamla) – Yine, size anlatmak isterdim, bu ülkede
özellikle bizim insanımızın ticaretini rahat yapmasını temin edebilmek için,
insanımızın yarına esenlikle bakabilmesini temin etmek için, bu kadar işimizin
arasında FETÖ’yle uğraşırken, terörle uğraşırken, asayiş ve uyuşturucuyla
uğraşırken, evet, “Acaba burada FETÖ gider de birisi boşluğu doldurmaya çalışır
mı?” diye organize suç çetelerinin bir şekilde kendilerini palazlandırmasına
fırsat vermemek için, bir taraftan FETÖ organize örgütüyle, FETÖ suç örgütüyle
uğraşırken, diğer taraftan da 2014’te 146 olan, 2015’te 155 olan, 2016’da 129
olan, 2017’de de 244 olan organize suç çetelerine ve toplam neredeyse her
yılları ikiye katlayan organize suç örgütü mensuplarının gözaltına alındığı,
tutuklandığı 829, hâlâ bugün devam eden, yıl sonuna kadar devam eden ve
milletimizin ticaretini...
HAYDAR
AKAR (Kocaeli) – Niye artmış acaba bunlar, niye artmış?
İÇİŞLERİ
BAKANI SÜLEYMAN SOYLU (Devamla) – ...milletimizin yarınlarına ulaşmasına
çalışmasını engelleyen bu organize suç örgütlerine nasıl cevap verdiğimizi,
nasıl hadlerini bildirdiğimizi size anlatmak isterdim. (AK PARTİ sıralarından
alkışlar) 
Yine,
ifade etmek istiyorum ki, yine size anlatmak isterdim... (CHP sıralarından
gürültüler)
BAŞKAN
– Sayın Bakan, bir dakikanızı rica edebilir miyim?
İÇİŞLERİ
BAKANI SÜLEYMAN SOYLU (Devamla) – Buyurun efendim. 
BAŞKAN
– Bakın, bu kadar kişi var salonda, bir tek sesini yükselterek konuşan Sayın
Akar ve Sayın Ağbaba. Grup Başkan Vekiliniz itiraz ediyor, yine onu da
dinlemiyorsunuz. 
BÜLENT
TURAN (Çanakkale) – Atın şunları dışarı Sayın Başkan ya!
BAŞKAN
- Lütfen...
Buyurun
Sayın Bakan.
HAYDAR
AKAR (Kocaeli) – Konuşmayacak mıyız?
MEHMET
MUŞ (İstanbul) – Ses çıkıyorsa sıkıntı var demektir. 
MUSTAFA
ELİTAŞ (Kayseri) – Sayın Bakanım, biz sizi dinliyoruz. 
İÇİŞLERİ
BAKANI SÜLEYMAN SOYLU (Devamla) – Yine, size anlatmak isterdim. (CHP
sıralarından gürültüler)
VELİ
AĞBABA (Malatya) – Fethullah’a “hoca efendi hazretleri” dediniz demeyelim mi?
İÇİŞLERİ
BAKANI SÜLEYMAN SOYLU (Devamla) – Evet, 2010 yılından 2017 yılına kadar
Türkiye’de uyuşturucu mücadelesiyle bu kadar sıkıntılı bir süreç geçirmemize
rağmen, dikkat edin, 21 bin emniyet amirimizden, emniyet yöneticisinden 8 bin
kişi kalmasına rağmen, herkes dişini tırnağına takarak bir büyük mücadeleyi
ortaya koydu ve 119.619 uyuşturucu operasyonu, toplam 126 binden 167.173’e de
uyuşturucu şüpheli sayılarını çıkardık. 
VELİ
AĞBABA (Malatya) – Cevap versene sen, sorulara cevap ver ya!
MEHMET
MUŞ (İstanbul) – CHP’den çok ses çıkıyor, sıkıntı var. 
İÇİŞLERİ
BAKANI SÜLEYMAN SOYLU (Devamla) – Yetmedi, yine ifade edeceğim size, bir
taraftan ele geçirilen toplam kokain miktarını geçen sene 506’dan bu sene 1.406
kiloya çıkardık. (AK PARTİ sıralarından alkışlar) Bunlar öyle kolay olan işler
değildir, oturduğunuz yerden görülen işler falan değildir; hayatınızda hayal
edemeyeceğiniz, hiçbir zaman da hayal etmek durumunda olmayacağınız işlerdir. 
ALİ
ŞEKER (İstanbul) – On beş senedir siz yönetiyorsunuz.
İÇİŞLERİ
BAKANI SÜLEYMAN SOYLU (Devamla) - Bir taraftan ecstasy miktarını, evet,
yaklaşık 3 milyon 783 binden 8 milyon 339 bine yıl bitmeden yakalamalarını
çıkaran buradaki teşkilatımızı, jandarmamızı, polisimizi hepinizin huzurunda
tebrik ediyorum. (AK PARTİ sıralarından alkışlar) Ele geçirilen -ki en önemli
meselelerden bir tanesi- metamfetaminin yani bunun en önemli ana maddelerinden
biri olanın, neredeyse 2 katından daha fazla olduğunu ve yakalandığını sizlere
anlatmak isterdim. Ve yine sizlere anlatmak isterdim, özellikle asetik
anhidritin 1.588 litreden 20.453 litreye çıktığını sizinle paylaşmak aslında ne
büyük bir kahramanlığı… Bir taraftan terör örgütünün finansal kaynaklarını
keserken diğer taraftan da çocuklarımıza illet olmaya çalışan ama hâlâ
tedirginliği yaşadığımız bir meselede 2018’de daha çok önemli sonuçlar almamız
gerektiğini sizinle paylaşmak isterdim. Yine sizinle paylaşmak isterdim, ele
geçirilen Captagon miktarının geçen sene 12 milyonken şu anda 28 milyon 326 bin
220’ye çıktığını ve bunun 2 katından daha fazla bir noktaya çıktığını ama bunun
hâlâ bizim için yeterli olmadığını sizinle paylaşmak isterdim. Ve yine söylemek
isterim ki, bütün bunlarla birlikte belki de en önemlilerinden bir tanesi, ele
geçirilen eroin miktarının 5.585 kilodan 17.186 kiloya çıkarıldığını ve hâlâ
büyük bir mücadelenin ortaya koyulduğunu ve bunun, evet, bir taraftan
koordinasyonla, bir taraftan da entegrasyonla geliştiğini bir şekilde sizinle
paylaşmak isterdim. (CHP sıralarından gürültüler)
EREN
ERDEM (İstanbul) – Efkan Ala uyuşturucuya göz mü yummuş? Serbest mi bırakmış? 
İÇİŞLERİ
BAKANI SÜLEYMAN SOYLU (Devamla) - Yine bunun yanı sıra, bir taraftan, evet,
bunu yaparken…
EREN
ERDEM (İstanbul) – Efkan Ala göz mü yummuş uyuşturucuya? Seyirci mi kalmış
Efkan Ala? 
İÇİŞLERİ
BAKANI SÜLEYMAN SOYLU (Devamla) - …bir taraftan 44.038 kişinin FETÖ
münasebetiyle görevinden uzaklaştırıldığını ve ihraç edildiğini…
EREN
ERDEM (İstanbul) – Efkan Ala uyumuş mu? Captagon’u serbest mi bırakmış?
İÇİŞLERİ
BAKANI SÜLEYMAN SOYLU (Devamla) - …aynı zamanda da FETÖ’yle ilgili 21 önemli
operasyon ve çalışma yapıldığını ve her birinin de başarılı bir şekilde
Türkiye'nin her tarafında gittiğini anlatmak isterdim. 
ALİ
ŞEKER (İstanbul) – Anlat, anlat!
İÇİŞLERİ
BAKANI SÜLEYMAN SOYLU (Devamla) - Demin Antalya’dan bir arkadaşımız aradı,
“Allah razı olsun.” dedi. Bu devlette görev yapan… Biz bu işin nasıl
sonuçlanacağını düşünüyorduk. Bir taraftan asayişle devam ederken “Bu FETÖ
illeti nasıl çözülecek, nasıl hücrelerine girilecek?” diye beklenirken…
MEHMET
MUŞ (İstanbul) – CHP rahatsız oluyor, CHP bunlardan rahatsız oluyor.
İÇİŞLERİ
BAKANI SÜLEYMAN SOYLU (Devamla) – …bir taraftan CHP’nin kaset şantajı
soruşturmasını kimin yaptığını, bunları kimin organize ettiğini biraz sonra
anlatacağım ve onlara niçin dokunulmadığını bir şekilde burada ortaya koyacağım
ve gerçekleştireceğim. (AK PARTİ sıralarından alkışlar) 
ALİ
ŞEKER (İstanbul) – Ortakları say! Ortakları sayar mısın?
İÇİŞLERİ
BAKANI SÜLEYMAN SOYLU (Devamla) – Yine, 15 Temmuz 2016 tarihinden itibaren,
159.506 kişinin gözaltına alındığını, 47.523 kişinin de tutuklandığını sizinle
paylaşmak istiyorum, evet, bütün bunları anlatmak istiyordum. 
EREN
ERDEM (İstanbul) – Efkan Ala niye yakalamamış, Efkan Ala?
İÇİŞLERİ
BAKANI SÜLEYMAN SOYLU (Devamla) – Aslında, anlatacağım başka işler de vardı;
Meclisimize söylemek zorunda olduğum, bu on beş aylık, on altı aylık görev
sürem içerisinde gördüğüm, bir siyasetçi olarak gözlemlemeye çalıştığım, nasıl
bir süreç ortaya koymamız lazımgeldiğini… Endişelerim vardı. Afganistan’daki
afyon üretim miktarının yüzde 85 arttığını, önümüzdeki yıl Türkiye’ye
gelebilecek eroin miktarının daha fazla olacağını, bunun için her birimizin
sorumlu olması lazımgeldiğini, yüzde 85 kadar artan bir eroinin Türkiye için ciddi
bir tehlike olabileceğini sizinle paylaşmak isterdim. 
FATMA
KAPLAN HÜRRİYET (Kocaeli) – Önergeleri niye reddediyorsunuz o zaman?
İÇİŞLERİ
BAKANI SÜLEYMAN SOYLU (Devamla) – Yine, esas itibarıyla burada sizinle
paylaşmak isterdim; bir taraftan, dünyanın yeni normalinin ne olduğunu, niçin
İngiltere’de Londra’da ağır makineli özel harekât polislerinin ana caddelerde
gezdiğini, niçin Fransa’da Paris’te gezdiğini, niçin Hamburg’da gezdiğini,
niçin Amerika’da Las Vegas’ta gezdiğini. Acaba, Birinci Dünya Savaşı’ndan
sonra, İkinci Dünya Savaşı’ndan sonra, sırf İkinci Dünya Savaşı’nın etkilerini
ortadan kaldırabilmek için oluşturulan Avrupa Birliğinin ve bir taraftan da
Doğu Blokunun o duvarlarının yıkılmasının aslında hiçbir işe yaramadığını;
21’inci yüzyılın hiçbirimizin ama hiçbirimizin tahmin etmediği gibi bir
tabloyla karşılaştığını, vekâlet savaşlarının ne olduğunu; bir taraftan DEAŞ’in
nasıl üretildiğini ve aslında Suriye’de, Irak’ta neler yapılması lazımgeldiğini
ve bizim ülkemizin hangi tedbirleri alması lazımgeldiğini; kendi güvenlik
bağlamımızda bu yeni normalin güvenlik açısından, ekonomi açısından, demokrasi
açısından, uluslararası ilişkiler açısından bize neyi oluşturmaya çalıştığını,
bu yeni normali iyi anlamamız lazımgeldiğini ve bütün dünyada bu yeni normali
anlayanların ancak başarılı olabileceğini sizinle paylaşmak isterdim. 
Bir
taraftan da esas itibarıyla, bütün bunlarla birlikte bizim “Büyük Türkiye”
hikâyesinin çocukları olduğumuzu, ecdadımızda, tarihimizde, manevi mirasımızda
Osmanlı’nın ve Selçuklu’nun bize bu hikâyeyi bıraktığını, bize koskoca bir
Kızılelma bıraktıklarını ve o Kızılelma’yı bir şekilde yarına taşıma
zorunluluğumuzun olduğunu burada ifade etmek ve anlatmak isterdim. (AK PARTİ ve
MHP sıralarından alkışlar) O güzel hikâyemizi, cumhuriyetle süslediğimiz güzel
hikâyemizi daha sonra nasıl acılarla, nasıl travmalarla yok etmek
istediklerini, bizi korkutarak ve ürküterek yok etmek istediklerini ama bugün,
emrinde çalışmaktan onur duyduğum Recep Tayyip Erdoğan’ın bu Kızılelma’ya bu ülkeyi
ulaştırmak için nasıl adım atmaya çalıştığını size anlatmak isterdim. (AK PARTİ
sıralarından alkışlar)
Çok
tarihî ve samimi birtakım değerlendirmelerde konuşmamın sonunda bulunacağım,
hayatınızda hiç yüzleşmediğiniz şeylerle karşı karşıya kalacağım. Şunu ifade
etmek istiyorum, çok samimi değerlendirmelerde, çok samimi anlatımlarda
bulanacağım.
Bakın,
biz siyasetçiyiz. Biz, halkın karşısında, ailemizin karşısında, bakkalın
karşısında şeffaf insanlarız. Biz, birilerinin yetiştirmesi hiç olmadık. Biz,
birilerinin güttüğü ve yürüttüğü adamlar olmadık. Biz, Allah’ın önüne secdeye
eğildiğimiz zaman “Ya Rabbi! Senden başkasına tapmıyoruz.” diye dua eden ve
ondan korkan ve ondan umut eden bir yaratığız, bir insanız. (AK PARTİ
sıralarından alkışlar)
VELİ
AĞBABA (Malatya) – Sağ tarafa bak, sağ tarafa!
İÇİŞLERİ
BAKANI SÜLEYMAN SOYLU (Devamla) – Biz, geçmişte ne yaşadığını bilen bir
anlayışın kendisiyiz. 
Şimdi,
şunu ifade etmek istiyorum: Bizim hikâyemizde tahta sandık var, bizim
hikâyemizde tahta idam sehpası yok. Bizim hikâyemizde demokrasi var, bizim
hikâyemizde darbe yok. Bizim hikâyemizde insanlara hürmet var, iftira yok,
onların altına çelme atmak yok. (AK PARTİ sıralarından alkışlar) Bizim
hikâyemizde -bu millete- idam edilmesine rağmen korkmayan, ürkmeyen Adnan
Menderes’in davasını, Özal’ın davasını, Erbakan’ın davasını -hangi mesele
olursa olsun- yarına taşıyan bir anlayışın kendisi var. (AK PARTİ sıralarından
alkışlar) Bizim hikâyemizde arkamızda bıraktığımız kirlilikler ve pislikler
yok. Biz siyasetçiyiz, ailemizin yüzüne bakarken, çoluk çocuğumuzun yüzüne
bakarken onun yüzüne nasıl baktığını bilen, kursağımızdan helal lokma
geçmesinin sadece bizimle alakalı değil, bu dünyayla ve öteki dünyayla alakalı
olduğunu bilen, Allah’tan da korkan, milletten de korkan insanlar olarak burada
siyaset yapıyoruz. (AK PARTİ sıralarından alkışlar)
MEHMET
MUŞ (İstanbul) – Dosyalar açıldı, CHP’nin dosyaları.
SALİH
CORA (Trabzon) – Anlamaz onlar, anlamaz.
İÇİŞLERİ
BAKANI SÜLEYMAN SOYLU (Devamla) – Şunu hatırlıyor musunuz? Şu idam fotoğrafını
hatırlıyor musunuz? Bu idam fotoğrafına nasıl gidildiğini hatırlıyor musunuz,
bu idam fotoğrafına? (CHP sıralarından gürültüler)
METİN
KÜLÜNK (İstanbul) – Hatırlayamazlar, hafızaları yok.
ENGİN
ÖZKOÇ (Sakarya) – Demagoji yapma, demagoji yapma.
MEHMET
MUŞ (İstanbul) – Rahatsız oldular, rahatsız.
İÇİŞLERİ
BAKANI SÜLEYMAN SOYLU (Devamla) – Şimdi Cumhuriyet Halk Partili
milletvekillerimize de bir şey söylemek istiyorum. Bakın, bu travmaları yaşadık
hep beraber. Cumhuriyet Halk Partisinin içinde bir grup -aynen bugün olduğu
gibi- Cumhuriyet Halk Partisini kendi kurulduğu ideallerin dışında başka bir
noktaya taşımaya çalışmaktadırlar. 
HAYDAR
AKAR (Kocaeli) – Sen kendi işine bak, kendi işine!
İÇİŞLERİ
BAKANI SÜLEYMAN SOYLU (Devamla) – Bu, 1960’ta yaşandı. Bu, bizi temel
değerlerimizden, manevi değerlerimizden, millî değerlerimizden ayırdığı noktada
yaşandı. 
VELİ
AĞBABA (Malatya) – Sen bilir misin millî değerin ne olduğunu? Sen anlar mısın o
işten?
İÇİŞLERİ
BAKANI SÜLEYMAN SOYLU (Devamla) – Bu, 1980 darbesine giderken, Türkiye’yi sağ
sol çatışmasının içine sokarken inadına fitleyerek yaşandı. Bu, 28 Şubatta bu
ülkenin kendi değerlerini ötekileştirmeye çalışırken alkışlayanlar tarafından
yaşandı, bu her zaman yaşandı. 
VELİ
AĞBABA (Malatya) – Sen millî misin?
BAŞKAN
– Sayın Ağbaba…
İÇİŞLERİ
BAKANI SÜLEYMAN SOYLU (Devamla) – İçinizdeki, Cumhuriyet Halk Partisi kendi
içerisindeki bu fitne odağını tarumar etmedikçe, yok etmedikçe yetmiş bir yıl
daha iktidara gelemeyecektir, bunun böyle olmasını bilin. (AK PARTİ
sıralarından alkışlar)
Bakın,
burada ne yazıyor? Bakın, bugün aynı iftiralar var. “Cesetler, yem
makinelerinde kıyılıp toz hâline getirilmiş.” Bu nerede? Bu, İstanbul
Üniversitesindeki çocuklar için. Bunun ne olduğunu söyleyeyim mi? Belki
Cumhuriyet Halk Partisi tarihini bilmiyorsunuzdur ama anlatayım. Cumhuriyet
Halk Partisinin tarihî bir Genel Sekreteri vardı, Kamil Kırıkoğlu; ben
hatıralarını okudum, sizden kaçınızın okuduğunu bilmiyorum. Kâmil Kırıkoğlu
İsmet İnönü’ye diyor ki: “Böyle bir şey yokmuş, biz ne yapacağız?” “Bırak,
vatandaş, millet öyle bilsin.” diyor. Hatıralarında var, okuyun, okuyun,
okuyun. (AK PARTİ sıralarından alkışlar, CHP sıralarından gürültüler) 
ÜNAL
DEMİRTAŞ (Zonguldak) – Biz partimizin geçmişiyle gurur duyuyoruz gurur! (CHP
sıralarından gürültüler) 
İÇİŞLERİ
BAKANI SÜLEYMAN SOYLU (Devamla) – Evet, darbenin hemen sonrasında… 
Ben
seksen dakika sesimi çıkarmadan iftiralarınızı dinledim, onlara da cevabı
vereceğim. Suçlular, evet burada İsmet İnönü’nün darbeyi yapan askerlerle… (CHP
sıralarından gürültüler) 
BAŞKAN
– Sayın milletvekilleri… 
İÇİŞLERİ
BAKANI SÜLEYMAN SOYLU (Devamla) – …şimdi bizim çocuklarla yaptığımız “çak”ı
var. Evet, bir taraftan bütün bunların sonucunda… (CHP sıralarından gürültüler)

BAŞKAN
– Sayın Bakan… Sayın Bakan… 
İÇİŞLERİ
BAKANI SÜLEYMAN SOYLU (Devamla) - …rahmetli Adnan Menderes’in idamı var. (CHP
sıralarından gürültüler)
Yine,
bunun ötesinde, Türkiye’nin en önemli maliye politikalarının evet, duayeni
olarak bilinen Hasan Polatkan’ın 4 milyon lira zimmetinde çıktığı iftirası
-geliyor şimdi, geliyor- evet, yine aynı anlayışın, aynı iftira anlayışının,
aynı hakaret anlayışının sonucu. (CHP sıralarından gürültüler) Siz ne
zannediyorsunuz? Bu ülkenin Cumhurbaşkanı… Ve Akis dergisi bu, bu dergiyi iyi
bilirsiniz. Biz çocukluğumuzda bu dergilerle büyüdük, bu dergilerin hangi
haksızlıkları ortaya koyduklarıyla büyüdük. Ama, bunu kin gütmedik, hepiniz kin
gütmediğimi biliyorsunuz…
VELİ
AĞBABA (Malatya) – Deniz Gezmiş, Ali İhsan Korkmaz…
İÇİŞLERİ
BAKANI SÜLEYMAN SOYLU (Devamla) - …bana ne zaman telefon açtıysanız, hangi
kamusal ve kurumsal meseleyi söylediyseniz Cumhuriyet Halk Partili hiçbir
milletvekiline sırtımı dönmeyen, her meselesini kanuni çerçeve içerisinde
yerine getiren bir insanım. 
FATMA
KAPLAN HÜRRİYET (Kocaeli) – Göreviniz sizin, lütuf değil ki, göreviniz o sizin.

İÇİŞLERİ
BAKANI SÜLEYMAN SOYLU (Devamla) - Biz bundan kin duymuyoruz. O, Cumhuriyet Halk
Partisi içerisindeki fitne grubu ve bugün Cumhuriyet Halk Partisinde bir grubu
teslim alan o fitne grubunun oluşturduğu hadisenin ta kendisiydi. (CHP
sıralarından gürültüler) Evet, bir Cumhurbaşkanına ve şurada görün, ne
yaptıklarını. Hâlâ bitmiş değil, şu iftiralar, Eskişehir Örf ve İdare Komutanı…

TANJU
ÖZCAN (Bolu) – Atma yere, atma. 
FATMA
KAPLAN HÜRRİYET (Kocaeli) – Yere atma, grubunuz kızıyor. Grubunuz kızıyor, yere
atma. 
TANJU
ÖZCAN (Bolu) – Sayın Bakan, yere atmayın ama ya. 
İÇİŞLERİ
BAKANI SÜLEYMAN SOYLU (Devamla) - İsmine bile bakmıyorum, ezberledim; biz
çocukluğumuzda böyle büyüdük. Bize Bedii Kireçtepe kimdir diye sorarlarsa
Eskişehir Örf ve İdare Komutanı olduğunu biliriz, üniversite imtihanında
gelebilecek bir soru olduğunu bildiğimiz için; bizi ne zannediyorsunuz? Biz
demokrasiyi bedava mı kazandık? (CHP sıralarından gürültüler) Bu ülke demokrasisi
de idamlarla kazanıldı; bu ülkenin Başbakanı, Cumhurbaşkanı hapse girerek
kazandı. Evet, büyük bir mücadeleyle beraber kazanıldı. 
Ha,
demin Özgür Özel’in söylediği, hayatımın en şerefli anlarından birisi olarak
gerçekleştirdiğim siyasi hayatımın bir bölümünde… Evet, bir şey söyleyeyim
Özgür Bey, paranla ne kadar siyaset yaptın bilmiyorum, paranla ne kadar bir
parti yönettin onu da bilmiyorum, bir partiyi nasıl idare ettin, kredi
kartından bir partinin bütün arabalarının mazotlarını karşıladın mı onu
bilmiyorum. Ben bedava konuşmuyorum, beraber siyaset yaptığım binlerce insan
var, beraber mücadele ettiğim. (CHP sıralarından gürültüler)
AYKUT
ERDOĞDU (İstanbul) – Özgür Özel hiç Fetullah’ı övmedi. 
ENGİN
ÖZKOÇ (Sakarya) – Cindoruk öyle demiyor. 
İÇİŞLERİ
BAKANI SÜLEYMAN SOYLU (Devamla) - Ve bir şeyi daha söyleyelim, şirketinden 2
milyonluk, 2,5 milyonluk…
FATMA
KAPLAN HÜRRİYET (Kocaeli) – Cindoruk öyle demiyor ama. 
İÇİŞLERİ
BAKANI SÜLEYMAN SOYLU (Devamla) - …parayı partiye ne zaman ayırdın onu da bilmiyorum.
İstanbul’a döndüğün zaman iki tane evini sattın, ondan sonra kiraya çıkıp
çıkmadığını bilmiyorum. Biz namuslu adamlarız. Namusumuzu üç beş tane çıyana
yedirmeyiz, bilmenizi isterim. (AK PARTİ sıralarından “Bravo” sesleri,
alkışlar, CHP sıralarından gürültüler) Üç beş tane çıyana yedirmeyiz. 
ENGİN
ÖZKOÇ (Sakarya) – Bravo(!)
FATMA
KAPLAN HÜRRİYET (Kocaeli) – Hadi oradan, hadi oradan! 
İÇİŞLERİ
BAKANI SÜLEYMAN SOYLU (Devamla) – Şu, attığınız iftiralardan bir tanesi:
“Bayar’ın 103 milyon lira bankada hesabı çıktı.” Yalan, yalan, hem de külliyen
yalan. 
EREN
ERDEM (İstanbul) – Aç sor, Gültekin Başak’a sor, herkese sor.
MEHMET
MUŞ (İstanbul) – Çok rahatsız oldular, çok. 
İÇİŞLERİ
BAKANI SÜLEYMAN SOYLU (Devamla) – Namuslu insanları, onurlu insanları, evet itibarsızlaştırmak
için yapılan hikâyelerden bir tanesi bu. 
Ve
bu da, burada da köpek davası var. Hani bana söyledin ya, burada da köpek
davası var. Ve yine söylemek istiyorum, sadece ona mı yaptınız? Hayır. Bu da
Rahmetli Özal. Özal’a dansöz kıyafeti giydirdi bu zihniyet. Bu anlayış Rahmetli
Özal’a dansöz kıyafeti giydirdi. 
VELİ
AĞBABA (Malatya) – Kendine gel! Ne alakası var?
İÇİŞLERİ
BAKANI SÜLEYMAN SOYLU (Devamla) – Niye milletle irtibat kuramıyorsunuz? Niye
hâlâ yüzde 26’dasınız, yüzde 25’tesiniz? (AK PARTİ sıralarından alkışlar, CHP
sıralarından gürültüler) Son yaptırdığımız araştırmada yüzde 21’lerdesiniz.
Yanlış bir politikayla beraber gidiyorsunuz.
VELİ
AĞBABA (Malatya) – Malta’ya gel, Man’a gel!
İÇİŞLERİ
BAKANI SÜLEYMAN SOYLU (Devamla) – Size bu başlık bir şey hatırlatıyor mu?
Hatırlatıyor mu size bu başlık? “Sultan 1. Turgut’a ANAP Sarayı.” 
MEHMET
MUŞ (İstanbul) – Aynısı… Aynısı…
İÇİŞLERİ
BAKANI SÜLEYMAN SOYLU (Devamla) – Hatırlatıyor mu, saray muhabbeti size bir şey
hatırlatıyor mu? 
ENGİN
ÖZKOÇ (Sakarya) – Hatırlatıyor.
İÇİŞLERİ
BAKANI SÜLEYMAN SOYLU (Devamla) – Padişah… Bunlar size bir şey hatırlatıyor mu?
ENGİN
ÖZKOÇ (Sakarya) – Hatırlatıyor.
İÇİŞLERİ
BAKANI SÜLEYMAN SOYLU (Devamla) – Ve en son, Man Adası… 
FATMA
KAPLAN HÜRRİYET (Kocaeli) – İftira mı? Aa, ne ayıp!
TANJU
ÖZCAN (Bolu) – İftira mı olmuş, ne olmuş?
İÇİŞLERİ
BAKANI SÜLEYMAN SOYLU (Devamla) – Bakın, bir şey söyleyeyim, çok rahat olun,
siz de rahat olun, biz de rahat olalım.
VELİ
AĞBABA (Malatya) – Celal Bayar’ın oğlu CHP’ye oy verdi. Adnan Menderes’in oğlu
CHP’ye oy verdi. 
İÇİŞLERİ
BAKANI SÜLEYMAN SOYLU (Devamla) – Bakın, burada Cumhurbaşkanımız ne diyor?
Diyor ki: “Eğer, bizim söylediğiniz yakınlarımın hesabı varsa ben istifa etmeye
hazırım.” 
FATMA
KAPLAN HÜRRİYET (Kocaeli) – Biz ispat ettik, siz istifa etmediniz.
İÇİŞLERİ
BAKANI SÜLEYMAN SOYLU (Devamla) – Sizin ve müstevlilerin en önemli amacı,
tekrar söylüyorum, sizin ve müstevlilerin en önemli amacı Tayyip Erdoğan’ı
siyasetten diskalifiye etmek değil mi? Elinize fırsat geçti, Genel Başkanınız
çıktı… 
FATMA
KAPLAN HÜRRİYET (Kocaeli) – Siz istiyorsunuz onu, siz.
İÇİŞLERİ
BAKANI SÜLEYMAN SOYLU (Devamla) – Bakın, bir gün dahi siyaset yapmasam, Türkiye
de bilsin bunu, namusum ve şerefim üzerine söylüyorum…
ENGİN
ÖZKOÇ (Sakarya) – Hep öyle diyorsun ya!
İÇİŞLERİ
BAKANI SÜLEYMAN SOYLU (Devamla) – Bu işin peşini ben de arkadaşlarım da
bırakmayacağız. (AK PARTİ sıralarından alkışlar, CHP sıralarından gürültüler)
ENGİN
ÖZKOÇ (Sakarya) – Hep öyle diyorsun, hep, hep!
İÇİŞLERİ
BAKANI SÜLEYMAN SOYLU (Devamla) – Bunu ispat edeceksiniz. 
HAYDAR
AKAR (Kocaeli) – Ne ispatı istiyorsun?
İÇİŞLERİ
BAKANI SÜLEYMAN SOYLU (Devamla) – Bu Man Adası’nı ispat edeceksiniz, Genel
Başkanınız ispat edecek. (AK PARTİ sıralarından alkışlar, CHP sıralarından
gürültüler) 
Evet,
daha bitmedi, daha bitmedi, şunu… 
FATMA
KAPLAN HÜRRİYET (Kocaeli) – Namus sözlerini kaç oldu veriyorsunuz.
HAYDAR
AKAR (Kocaeli) - Sırf yalansın be!
ADNAN
GÜNNAR (Trabzon) – Sayın Bakan, onlar anlamaz, boşver! 
İÇİŞLERİ
BAKANI SÜLEYMAN SOYLU (Devamla) - Bu da mı yalan, bu yalan mı, bu? 
İLKNUR
İNCEÖZ (Aksaray) – 15 Temmuz gecesi. 
İÇİŞLERİ
BAKANI SÜLEYMAN SOYLU (Devamla) - Ben İstanbul’da doğdum büyüdüm. Ben
İstanbul’da doğdum büyüdüm. Otele almadılar ha! Crowne Plaza’yı biliyor
musunuz, Sheraton Oteli’ni biliyor musunuz? 
FATMA
KAPLAN HÜRRİYET (Kocaeli) – Başbakan neredeydi, Başbakan? 
İÇİŞLERİ
BAKANI SÜLEYMAN SOYLU (Devamla) - Bahçelievler’de Adela Oteli’ni biliyor
musunuz?
FATMA
KAPLAN HÜRRİYET (Kocaeli) – Başbakan neredeydi?
İÇİŞLERİ
BAKANI SÜLEYMAN SOYLU (Devamla) - Size o çerçevede elli tane otel sayarım ben,
elli tane. Ben İstanbul’da ilçe başkanlığı yaptım, İstanbul’da il başkanlığı
yaptım. Aranızdakiler tanırlar beni ve orada, İstanbul’da neyin nerede olduğunu
bilirim. Hangi yalan bu? Hangi otel almaz? Benim Jandarma Komutanım girdiği,
telefon açmak için kapısını çaldığı eve alınıyor da senin Genel Başkanın niçin
bir eve alınmaz, niçin bir otele alınmaz? Yalan! (AK PARTİ sıralarından
alkışlar, CHP sıralarından gürültüler) Ve burada bir şey daha var, 2010 bu,
2010, sızlanma, 2010 bu, 2010. 
BAŞKAN
– Sayın milletvekilleri, tahammüllü olacağız. Lütfen.
ÖZKAN
YALIM (Uşak) – Ya, tünelde geçirdi Sayın Başbakan! Sen neredeydin, sen! 
İÇİŞLERİ
BAKANI SÜLEYMAN SOYLU (Devamla) – Bu diyor ki: “Ben darbe olsa tankın önüne
çıkardım.” 
BÜLENT
TURAN (Çanakkale) – Yalancı!
İÇİŞLERİ
BAKANI SÜLEYMAN SOYLU (Devamla) - Oyuncak tankın önüne mi çıkarsın sen? (AK
PARTİ sıralarından alkışlar)
FATMA
KAPLAN HÜRRİYET (Kocaeli) – Sen hangi tanktaydın? 
İÇİŞLERİ
BAKANI SÜLEYMAN SOYLU (Devamla) - Oyuncak tankın önüne mi çıkarsın, ha, oyuncak
tankın önüne mi? Evet, daha yalanları bitmedi. Şunu söyleyecek…
FATMA
KAPLAN HÜRRİYET (Kocaeli) – Hanginiz çıktı o tanklara?
İÇİŞLERİ
BAKANI SÜLEYMAN SOYLU (Devamla) - Biraz önce bana müeddeplik dersi veren, edep
dersi veren arkadaşlarıma söylüyorum, sizlere söylüyorum: “Bu Hükûmette 4 tane
‘byLock’çu var.” dedi, “Bu Hükûmette 60 tane milletvekili var.” dedi. 
MUSTAFA
ELİTAŞ (Kayseri) – 180, 180. 
İÇİŞLERİ
BAKANI SÜLEYMAN SOYLU (Devamla) - Ben İçişleri Bakanıyım, 4 tane “byLock”çu
bakanı bulsun, istifa etmeyen namerttir; namerttir, ha, namerttir! (AK PARTİ
sıralarından alkışlar)
FATMA
KAPLAN HÜRRİYET (Kocaeli) – Kaç kere verdiniz o sözleri, tutmuyorsunuz. 
İÇİŞLERİ
BAKANI SÜLEYMAN SOYLU (Devamla) - “60 tane…” 60 tane değil, bak söylüyorum, 1
tane milletvekili AK PARTİ’li “byLock”çu bulsun, bir gün görev yapan
şerefsizdir. (AK PARTİ sıralarından alkışlar, CHP sıralarından gürültüler) 
FATMA
KAPLAN HÜRRİYET (Kocaeli) – Hadi iyisiniz “byLock”çular!
İÇİŞLERİ
BAKANI SÜLEYMAN SOYLU (Devamla) - Ne oldu, ne oldu, size söylüyorum, ne oldu?
“Altın klozet…” Eğer bu lafı söyleyeceksen oraya gitmeyeceksin, milletin evine,
Külliye’ye gitmeyeceksin. Altın klozeti, “Sarayda altın klozet var.” diye bir
yalanı bütün dünyaya anlatan…
HAYDAR
AKAR (Kocaeli) – Ülke için gitti oraya, senin için gitmedi! 
İÇİŞLERİ
BAKANI SÜLEYMAN SOYLU (Devamla) - …Rahmetli Turgut Özal’ın saray hikâyesiyle bu
işi birleştirmeye çalışan bir yalan. 
Bitmedi
daha. Peki bu… (AK PARTİ sıralarından “Ooo” sesleri) 
HAYDAR
AKAR (Kocaeli) – Yavaş gel, yavaş!
İÇİŞLERİ
BAKANI SÜLEYMAN SOYLU (Devamla) – Yo, yo, yo… Bunun ne olduğunu gördünüz mü?
[CHP sıralarından “Bravo” sesleri, alkışlar(!)]
Peki,
bu döneklik değil de ne? Bana diyorsunuz ki: “Sen döneksin.” Bana diyorsunuz
değil mi? Ben ne yapmışım? Sizin arkadaşınız söyledi. (CHP sıralarından
gürültüler) Sizin arkadaşınız bana “dönek” dedi. Şimdi, gelelim işin bir
tarafına, bana “dönek” diyorsunuz değil mi? (CHP sıralarından gürültüler)
HAYDAR
AKAR (Kocaeli) – Aynen… AKP’ye…
BAŞKAN
– Sayın milletvekilleri, lütfen… Cevaplarını verirsiniz sonra. Lütfen…
İÇİŞLERİ
BAKANI SÜLEYMAN SOYLU (Devamla) – Ben nereden geldim buraya? Bakın samimi bir
kanaatimi söyleyeyim. (CHP sıralarından gürültüler) Onu da anlatacağım. 
2009
yılında siyaset yapmaya son verdim. (CHP sıralarından gürültüler) Dinlerseniz,
neden olduğunu söyleyeyim…
MEHMET
MUŞ (İstanbul) – Sayın Bakan, CHP’de büyük sıkıntı var.
BAŞKAN
– Ama çok ayıp gerçekten. Bu nedir ya! Kahve mi burası, sokak arası mı ya!
Lütfen… Elinizi ağzınızın arasına alarak bağırıyorsunuz ya! Duymuyorum ki
hiçbir şey!
İÇİŞLERİ
BAKANI SÜLEYMAN SOYLU (Devamla) – 2008’in on birinci ayında, Demokrat Partinin
Genel Başkanıyken…
HAYDAR
AKAR (Kocaeli) – Bakan sokak diliyle konuşuyor!
MUSTAFA
ELİTAŞ (Kayseri) – Sayın Bakan, sen bize anlat, onlar tutanaktan okur.
İÇİŞLERİ
BAKANI SÜLEYMAN SOYLU (Devamla) – Sorduğu sorunun bir cevabını veriyorum da
onun için… Dinlerseniz öğrenirsiniz. 2008’in on birinci ayında, yerel seçimlere
gitmeden önce, Demokrat Partide olağanüstü kongrede kazandığım genel
başkanlıktan sonra olağan kongre yaptık ve genel başkanlığı aldım ve 29 Mart
mahallî seçimlerine gittik. Hedefimiz vardı, “Yüzde 5 oy almazsak bırakacağız.”
dedik, çok net ve beş aylık genel başkanım, kongreden sonra, 2,5 yılım var,
kimse bana bırak demiyor.
MAHMUT
TANAL (İstanbul) – Yüzde 5 değil yüzde 8 demiştin.
İÇİŞLERİ
BAKANI SÜLEYMAN SOYLU (Devamla) – Ama.. Yüzde 4 ve… Ben ne aldığımızı
biliyorum. 150 belediye 50 tanesi ilçe, 1 tanesi il ve o biraz önce bahsettiği
12 milyon lira… O gün Cumhuriyet Halk Partisinin seçim kampanyası parasının ne
kadar olduğuna baksın. Ben Anayasa Mahkemesinde aklanmış biriyim, sizin gibi
sınıfta çakmış, sınıfta kalmış yapıda bir insan değilim. Ne yaptığınızı, Kanaltürk’ü
nasıl devşirdiğinizi, diğer tarafta neler yaptığınızı hep beraber biliyoruz. (AK
PARTİ sıralarından “Ooo” sesleri)
ENGİN
ÖZKOÇ (Sakarya) – Bu ne biçim bir tanımlama? Böyle söylenmez ki!
İÇİŞLERİ
BAKANI SÜLEYMAN SOYLU (Devamla) - Ben ilçe kongresi hesabının nasıl olduğunu
bilirim, il kongresi hesabının nasıl olduğunu bilirim, çocukluğumdan itibaren
bu işlerin içerisindeyim ve ifade etmek istiyorum.
ALİ
ŞEKER (İstanbul) – Partiyi kapattın.
İÇİŞLERİ
BAKANI SÜLEYMAN SOYLU (Devamla) – Evet, kongre kararı aldık. Kararı da Genel
İdare Kurulu almadı, ben bizatihi tek başıma aldım, onlar direndiler. 
HAYDAR
AKAR (Kocaeli) – Kim kapattı o zaman partiyi?
İÇİŞLERİ
BAKANI SÜLEYMAN SOYLU (Devamla) – Ve netice itibarıyla kongreye giderken Tansu
Çiller bana dedi ki: “Bu partiyi Hüsamettin Cindoruk’a bırakma.” Dedim ki: “Ben
aday olmayacağım ve siyaset yapmak istemiyorum. Bıraktım artık bu işi.” 
ALİ
ŞEKER (İstanbul) – Bugüne gel, bugüne! 
İÇİŞLERİ
BAKANI SÜLEYMAN SOYLU (Devamla) – Ve ondan sonra rahmetli Aydın Menderes
-aramızda biz Demokrat Partiye kızımız derdik, o kendi ‘kızı’ derdi- “Kızımızı
birilerine bırakma.” dedi.
ENGİN
ÖZKOÇ (Sakarya) – Ne biçim tanımlama bu ya? Bu ne biçim bir tanımlama? Bu çok
ayıp ya! Böyle söylenmez ki ya!
İÇİŞLERİ
BAKANI SÜLEYMAN SOYLU (Devamla) – Yine, rahmetli Celal Bayar’ın torunu Profesör
Emine Gürsoy Naskali -isim veriyorum- “Eğer bırakırsan bu yanlış olur.” dedi.
ÖMER
FETHİ GÜRER (Niğde) – Niye bıraktın?
İÇİŞLERİ
BAKANI SÜLEYMAN SOYLU (Devamla) – İfade edeceğim: Ve yine onun ötesinde, Allah
rahmet eylesin, eski İçişleri Bakanı, evet, “Harp Okulunda intihar etti.”
denilen Namık Gedik’in oğlu Arda Gedik bana uzun bir mektup yazdı. “Sadece ben
değil, bu memlekette bu işe inananların hiç biri sana hakkını helal etmez, bunu
bırakma.” dedi ve ben Genel Başkan olmak istemedim. Eşim şahit, hanımım şahit;
sabaha kadar uyku uyamadığım, sağa sola döndüğüm nadir gecelerden bir tanesidir
“Ben yapmak istemiyorum.” diye. 
MAHMUT TANAL (İstanbul) – Kadınlara yönelik verdiğiniz
örnek…
İÇİŞLERİ BAKANI SÜLEYMAN SOYLU (Devamla) – Sabah
çıktım, sadece “Allah’ım bana bir yüzleşme imkânı ver.” dedim ve o yüzleşme
imkânını yaptım. Konuştum, sonucuna da bakmadım.
MAHMUT TANAL (İstanbul) – O örnekle kadınları rencide
ettiniz. O örnekle kadınları rencide ettiniz. 
BAŞKAN – Sayın Tanal…
MAHMUT TANAL (İstanbul) - Olur mu öyle şey? Olur mu
öyle şey?
İÇİŞLERİ BAKANI SÜLEYMAN SOYLU (Devamla) – Ve kongre
salonunu terk ettim, gittim. 
BAŞKAN – Sayın Tanal… Sayın Tanal, lütfen. 
İÇİŞLERİ BAKANI SÜLEYMAN SOYLU (Devamla) – Ve şunu
söyleyeyim: Dediniz ki…
MAHMUT TANAL (İstanbul) – O örnekle kadınlar rencide
ediliyor! Terbiyesizliğin lüzumu yok!
BAŞKAN – Lütfen… Oturun yerinize! (AK PARTİ
sıralarından gürültüler) Yerinize oturun! Yerinize oturun!
FUAT KÖKTAŞ (Samsun) – Seksen dakika konuştunuz,
dinledik be! Seksen dakika dinledik be yalanlarınızı!
BAŞKAN – Herkes yerine otursun lütfen. 
MEHMET MUŞ (İstanbul) – CHP’de büyük sıkıntı var,
dosyaların açılmasını istemiyorlar. 
İÇİŞLERİ BAKANI SÜLEYMAN SOYLU (Devamla) – Dediniz ki,
şu TÜRGEV yalanı.. 
ENGİN ÖZKOÇ (Sakarya) – Aç, aç!
İÇİŞLERİ BAKANI SÜLEYMAN SOYLU (Devamla) –
Hatırlıyorsunuz değil mi Ataşehir’deki TÜRGEV yalanınızı?
ENGİN ÖZKOÇ (Sakarya) – Aç, aç; devam et!
İÇİŞLERİ BAKANI SÜLEYMAN SOYLU (Devamla) – Yine,
hatırlıyor musunuz acaba “Yüzde 26 almazsam bırakırım.” diyen Genel
Başkanınızın söylediği yalanı? (AK PARTİ sıralarından alkışlar)
ENGİN ÖZKOÇ (Sakarya) – Hayır, Demokrat Partiyi
anlatıyordun, ne oldu? Demokrat Partiye ne oldu?
İÇİŞLERİ BAKANI SÜLEYMAN SOYLU (Devamla) – Yine
hatırlıyor musunuz? Yani YSK’yle ilgili attığınız yalanı ve şimdi onunla ilgili
karşı karşıya kaldığınız sonucu, YSK yalanını hatırlıyor musunuz Güroymak’la
alakalı?
Yine,
hatırlıyor musunuz Taner Yıldız’la ilgili attığınız yalanı? 
Yine,
hatırlıyor musunuz Açe’ye giden paralarla ilgili attığınız yalanı? 
Yine,
hatırlıyor musunuz Tayyip Erdoğan’ın İsviçre’de 8 ayrı hesabı bulunduğuyla
ilgili yalanı? 
FATMA
KAPLAN HÜRRİYET (Kocaeli) – Çıkacak, onların hepsi çıkacak, merak etme! Hepsi
çıkacak onların! 
İÇİŞLERİ
BAKANI SÜLEYMAN SOYLU (Devamla) – Yine hatırlıyor musunuz, evet, Cumhuriyet
iddianamesinde “Savcı FETÖ’den tutuklandı…”
FATMA
KAPLAN HÜRRİYET (Kocaeli) – Hiçbiri yalan değil.
İÇİŞLERİ
BAKANI SÜLEYMAN SOYLU (Devamla) – Şimdi, bana siz “Dönek.” dediniz, değil mi? 
ENGİN
ÖZKOÇ (Sakarya) – Evet. 
İÇİŞLERİ
BAKANI SÜLEYMAN SOYLU (Devamla) – Ben döneğim?
ENGİN
ÖZKOÇ (Sakarya) – Evet.
İÇİŞLERİ
BAKANI SÜLEYMAN SOYLU (Devamla) – Öyle mi?
ENGİN
ÖZKOÇ (Sakarya) – Evet.
İÇİŞLERİ
BAKANI SÜLEYMAN SOYLU (Devamla) – Peki, size, incitmeden, bir şey söyleyeyim
ya: İçinizde beraber siyaset yaptığımız arkadaşlar var. Hadi ben sağdan sağa
geldim, Demokrat Partiden AK PARTİ’ye geldim; Tayyip Erdoğan bizi sağa sola yem
ettirmedi, kendisi topladı bu ülkeye hizmet etmek için. [AK PARTİ sıralarından
alkışlar, CHP sıralarından alkışlar(!)]
ENGİN
ÖZKOÇ (Sakarya) – Helal olsun be(!) Bravo(!)
İÇİŞLERİ
BAKANI SÜLEYMAN SOYLU (Devamla) – Peki, ben sağdan sağa geldim. Peki, benimle
aynı sıralarda siyaset yapan ve yıllarca CHP’ye karşı siyaset üreten
arkadaşlarım, onlar sizinle beraber, sağdan sola geldiler. Peki, 1980 öncesi
ülkücü olanlar sizinle beraber. 
VELİ
AĞBABA (Malatya) – Senin gibi küfreden yok bizde!
ENGİN
ÖZKOÇ (Sakarya) – Biz onun için “Dönek.” demiyoruz.
İÇİŞLERİ
BAKANI SÜLEYMAN SOYLU (Devamla) – Öyle mi? Söylerim, söylerim. 
Ve
yine…
ENGİN
ÖZKOÇ (Sakarya) – Onun için “Dönek.” demiyoruz. 
İÇİŞLERİ
BAKANI SÜLEYMAN SOYLU (Devamla) – Öyle mi? Onun için “Dönek.” demiyorsunuz,
öyle mi? 
ENGİN
ÖZKOÇ (Sakarya) – Değildir.
İÇİŞLERİ
BAKANI SÜLEYMAN SOYLU (Devamla) – Onlar dönek değil?
FATMA
KAPLAN HÜRRİYET (Kocaeli) – Söylediklerinizi bildiğiniz için, onca
söylediğinizi inkâr ettiğiniz için...
İÇİŞLERİ
BAKANI SÜLEYMAN SOYLU (Devamla) – Siz kendi arkadaşlarınıza içinizdekileri söyleyemediğiniz
için benim üzerimden söylüyor ve hakaret ediyorsunuz! 
ENGİN
ÖZKOÇ (Sakarya) – Hayır, hayır, hayır!
İÇİŞLERİ
BAKANI SÜLEYMAN SOYLU (Devamla) – Yazıklar olsun size! [AK PARTİ sıralarından
“Bravo!” sesleri, alkışlar; CHP sıralarından alkışlar(!)]
ENGİN
ÖZKOÇ (Sakarya) – Bravo(!)
VELİ
AĞBABA (Malatya) – “Paçalarından pislik akıyor.” diyen yok bizde! “Paçalarından
pislik akıyor.” diyen yok!
İÇİŞLERİ
BAKANI SÜLEYMAN SOYLU (Devamla) – Ve yine hakaret dosyası, bunlar da
hakaretler. Belki hatırlarsınız diye bunları da tek tek size anlatacağım, siz
hangi hakaretleri yapmışsınız. Öyle mi? Evet. Tayyip Erdoğan’ın kandan beslenen
birisi olduğu hakaretini etmişsiniz. 
VELİ
AĞBABA (Malatya) – “Paçalarından pislik akıyor.” diyen sen değil miydin?
FATMA
KAPLAN HÜRRİYET (Kocaeli) – Söylemişiz işte. Söylemek istediklerimizi
söylemişiz bal gibi.
İÇİŞLERİ
BAKANI SÜLEYMAN SOYLU (Devamla) – “Hırsız” demişsiniz, “Hükûmet=hırsızlık”,
yetmedi, “engerek ve çıyanlar” demişsiniz, hakaret… Kemal Kılıçdaroğlu söylüyor
bunları, başkaları değil. 
FATMA
KAPLAN HÜRRİYET (Kocaeli) – Muhalefet, söyleyecek tabii.
İÇİŞLERİ
BAKANI SÜLEYMAN SOYLU (Devamla) – Yine, onun ötesinde, söylemek istiyorum,
evet, evet: “Cezai ehliyeti yok.” demişsiniz; ne demek istediğinizi
biliyorsunuz herhâlde? Yine, “Zihinsel engelli.” demişsiniz. Daha yetmedi, yine
“Milletin anasını belleyenlerin adayı.” demişsiniz. Daha yetmedi, “namussuz”
demişsiniz, “geri zekâlı” demişsiniz, “cahil” demişsiniz, “şerefsiz”
demişsiniz. (CHP sıralarından gürültüler)
MEHMET
MUŞ (İstanbul) – CHP’den çok ses geliyor ya!
İÇİŞLERİ
BAKANI SÜLEYMAN SOYLU (Devamla) – “Diktatör bozuntusu” demişsiniz. 
ENGİN
ÖZKOÇ (Sakarya) – Evet!
İÇİŞLERİ
BAKANI SÜLEYMAN SOYLU (Devamla) – Öyle mi?
ENGİN
ÖZKOÇ (Sakarya) – Evet!
İÇİŞLERİ
BAKANI SÜLEYMAN SOYLU (Devamla) – Öyle mi müeddepler? Öyle mi edepliler? Daha,
“densiz, ahlaksız, din tüccarı, ahlaktan uzak” demişsiniz. Daha… Yeter… Evet,
“Bu vatana ihanet eden birilerini arıyorsanız bunlar vatan hainidir, sarayda
oturanların başıdır.” demişsiniz. 
HAYDAR
AKAR (Kocaeli) – Doğru söylemişiz. 
İÇİŞLERİ
BAKANI SÜLEYMAN SOYLU (Devamla) – Daha yetmedi, daha ötesi var. “Reyhanlı’da
ölen 51 kişinin katili Recep Tayyip Erdoğan’dır.” demişsiniz. 
ÖZKAN
YALIM (Uşak) – Ya, sizin dediklerinizi biz niye muhatap alalım?
İÇİŞLERİ
BAKANI SÜLEYMAN SOYLU (Devamla) – Daha ötesi var, bak, “Kan dökülmeden
başkanlık gelmez.” demişsiniz. 
ÖZKAN
YALIM (Uşak) – “Paçalarından yolsuzluk akıyor.” diyen biz miydik? Allah Allah!
İÇİŞLERİ
BAKANI SÜLEYMAN SOYLU (Devamla) – Daha ötesi var: “FETÖ’ye, PKK’ya, IŞİD’e
yataklık eden saray ve AKP.” demişsiniz. 
VELİ
AĞBABA (Malatya) – Sadede gel, sadede!
İÇİŞLERİ
BAKANI SÜLEYMAN SOYLU (Devamla) – Evet, ve yine, daha ötesi var, daha da ayıbı
var: “Kürsüde konuşurken benim adımı yolsuzlukla anarsan ‘ana…’” demişsin,
kalmışsın. 
MEHMET
MUŞ (İstanbul) – Yiğitse söylesin, yiğitse! Delikanlıysa söylesin gerisini! 
İÇİŞLERİ
BAKANI SÜLEYMAN SOYLU (Devamla) – Daha ötesi var, küfür etmeye ramak kalmış.
Daha ötesi var. CHP’liler, evet, sizin grubunuz, bizim hepimize “Tayyip’in
piçleri” demiş. (CHP sıralarından gürültüler)
ENGİN
ALTAY (İstanbul) – Kim, ne zaman?
ENGİN
ÖZKOÇ (Sakarya) – Nerede demiş, nerede demiş? Ayıp ya! 
ÖZKAN
YALIM (Uşak) – Onu biz değil, sayın bakan söyledi, biz söylemedik onu ya!
İÇİŞLERİ
BAKANI SÜLEYMAN SOYLU (Devamla) – Sesinizi çıkarmamışsınız, yazıklar olsun
size! Size yazıklar olsun! Size yazıklar olsun! (CHP sıralarından gürültüler)
ENGİN
ÖZKOÇ (Sakarya) – Yok öyle bir şey. Yalan söylüyor! Terbiyesizlik yapma!
İÇİŞLERİ
BAKANI SÜLEYMAN SOYLU (Devamla) – Evet, en son ahlaksızlık da bu, en son, en
son. 
ÖZKAN
YALIM (Uşak) – Kendi bakanınız söyledi, kendi bakanınız; en son “Zarrab’ın
önüne yatarım.” diye kendi bakanınız söyledi onu. Ayıp ya!
İÇİŞLERİ
BAKANI SÜLEYMAN SOYLU (Devamla) – Evet, Aile Bakanı… Bakın, hanımlar size
söylüyorum: Sesiniz niye çıkmıyor, sesiniz niye çıkmıyor? (CHP sıralarından
gürültüler)
BAŞKAN
– Sayın milletvekilleri, lütfen…
İÇİŞLERİ
BAKANI SÜLEYMAN SOYLU (Devamla) – “Aile Bakanı birilerinin önüne yatmış vaziyette.”
demişsiniz. Şimdi…
ENGİN
ÖZKOÇ (Sakarya) – Biz demişiz!
ÖZKAN
YALIM (Uşak) – Kendi bakanınız söyledi bu lafı ya! Ayıp ya! Muammer Güler’e
gidin, o lafı Muammer Güler söyledi kendisi, “Reza Zarrab, ben senin önüne
yatarım.” demişti.
MEHMET
MUŞ (İstanbul) – Sıkıntı var CHP’de, çok ses geliyor. Sıkıntı var, CHP zorda
kaldı. 
BAŞKAN
– Sayın milletvekilleri, lütfen…
İÇİŞLERİ
BAKANI SÜLEYMAN SOYLU (Devamla) – Bitiyor, bitiyor, bitiyor.
Bak,
öğrenin, hani “Ben aday olmayacağım.” deyip de evin önünden çıktıktan sonraki
kaset kumpasından 122 byLock’çu çıktı, 122; 122 byLock’çu. 
FATMA
KAPLAN HÜRRİYET (Kocaeli) – Sana ne? Sana ne?
İÇİŞLERİ
BAKANI SÜLEYMAN SOYLU (Devamla) – Yetmedi, bunu kim söylüyor? Bunu ben mi
söylüyorum. 
FATMA
KAPLAN HÜRRİYET (Kocaeli) – O sizin ortağınız, sizin ortağınız. FETÖ sizin
ortağınız. 
İÇİŞLERİ
BAKANI SÜLEYMAN SOYLU (Devamla) – Hadi ben muhalifim size. Bunu kim söylüyor:
Birgül Ayman Güler. Ne diyor? Dediği çok basit. Evet, “30 Mart seçimlerinde
cemaat ile CHP ittifak etti.” diyor. 
FATMA
KAPLAN HÜRRİYET (Kocaeli) – O bize yakışmaz. 
VELİ
AĞBABA (Malatya) – Zekeriya Öz sizin ürününüz. 
İÇİŞLERİ
BAKANI SÜLEYMAN SOYLU (Devamla) – Evet, yine bu kırmızı byLock’çu danışman
kimin, kimin bu kırmızı byLock’çu danışman? 
İLKNUR
İNCEÖZ (Aksaray) – Kılıçdaroğlu’nun. 
İÇİŞLERİ
BAKANI SÜLEYMAN SOYLU (Devamla) – Kimin? Kılıçdaroğlu’nun. 
Yine,
evet, bu Ekrem Dumanlı’yla oturan kim? Kim?
VELİ
AĞBABA (Malatya) – Zekeriya Öz kimin çocuğu? FETÖ ile AKP’nin çocuğu. Kimin
çocuğu Zekeriya Öz? Zekeriya Öz’ü kim yaptı? 
İÇİŞLERİ
BAKANI SÜLEYMAN SOYLU (Devamla) – Tarihi ne, tarihi, tarihi? 17 Mayıs 2015.
Tarihi ne, buna cevap verin. 
ENGİN
ALTAY (İstanbul) – Al sana cevap, al! Al, al, buna bak! (CHP sıralarından
alkışlar) 
İÇİŞLERİ
BAKANI SÜLEYMAN SOYLU (Devamla) – Bu, bu… Buna kim… Sen bunun tarihine bak,
tarihine. 
ENGİN
ALTAY (İstanbul) – Al, al, al!
FUAT
KÖKTAŞ (Samsun) – Onu inkâr eden yok. Başka kapıya! Onu herkes biliyor. 
İÇİŞLERİ
BAKANI SÜLEYMAN SOYLU (Devamla) – Bu kim, bu? Bu? Koza İpek ziyaretiniz… Evet,
gözyaşları, arkadaşımızın gözyaşları… Şunu bildiniz mi? Şunu bildiniz mi, şunu?
Şunu, şunu? 
ÖZKAN
YALIM (Uşak) – Vedat Demir’den bahsetsene, Vedat Demir.
FATMA
KAPLAN HÜRRİYET (Kocaeli) – Vedat Demir kimdi? Vedat Demir’i bir anlatsana.
Kimdi Vedat Demir?
İÇİŞLERİ
BAKANI SÜLEYMAN SOYLU (Devamla) – Şunu bildiniz mi, şunu? Şu FETÖ raporu. 
(Mikrofon
otomatik cihaz tarafından kapatıldı) 
BAŞKAN
– Bir dakika ek süre veriyorum.
MUSTAFA
ELİTAŞ (Kayseri) – Sayın Başkan… Sayın Başkan… 
BAŞKAN
– Devam edin siz.
İÇİŞLERİ
BAKANI SÜLEYMAN SOYLU (Devamla) – Şu FETÖ raporu, 15 Temmuz 2016 tarihli. Evet,
siz bu FETÖ raporunda Meclis komisyonunun kararıyla… Burada okumayacağım size,
alıp okuyun ama milletimiz bilsin ki bu FETÖ raporu diyor ki: “17-25 Aralıktan
sonra Cumhuriyet Halk Partisi FETÖ terör örgütüyle iş birliği yapmıştır.” Bu
raporda var bu, bu raporda. (AK PARTİ sıralarından alkışlar) 
VELİ
AĞBABA (Malatya) – Devleti FETÖ’ye teslim eden sizsiniz. 
İÇİŞLERİ
BAKANI SÜLEYMAN SOYLU (Devamla) – Ha, bu rapordan sonra sizin milletvekiliniz,
komisyon milletvekiliniz Aytun Çıray var ya, Aytun Çıray diyor ki…
ENGİN
ÖZKOÇ (Sakarya) – Evet. 
İÇİŞLERİ
BAKANI SÜLEYMAN SOYLU (Devamla) – “Bakın, ‘Ortada bir darbe girişimi yok. Bu
konuda önceden hazırlanmış bir senaryonun hayata geçirilmesi söz konusu.’ Biz
bu görüşe katılmıyoruz. Ortada gerçekten bir darbe girişimi olduğunu
söylüyoruz.” 13 Ekim 2016, komisyon raporlarında... Sonra “kontrollü darbe”
lafını size kim üfledi, onu söyleyeceksiniz, kim üfledi. (AK PARTİ sıralarından
alkışlar)
VELİ
AĞBABA (Malatya) – Zekeriya Öz’e zırhlı Mercedes veren kim? Zekeriya Öz’ün
altına zırhlı Mercedes verdiniz. 
İÇİŞLERİ
BAKANI SÜLEYMAN SOYLU (Devamla) – Bunu hatırlıyor musunuz Bank Asyayı? Yine…
(Mikrofon
otomatik cihaz tarafından kapatıldı) 
ENGİN
ÖZKOÇ (Sakarya) – Sayın Başkan, kaç dakika verdiniz?
BAŞKAN
– Sayın Bakan, bir dakika ek süre veriyorum, tamamlayın lütfen.
MUSTAFA
ELİTAŞ (Kayseri) – Sayın Başkan, bakın, başka konuşmacıların… (AK PARTİ ve CHP
sıralarından karşılıklı laf atmalar)
BAŞKAN
– Hiçbir şey duymuyorum.
İÇİŞLERİ
BAKANI SÜLEYMAN SOYLU (Devamla) – Şunu son söyleyeyim.
MUSTAFA
ELİTAŞ (Kayseri) – Sayın Bakanım, bir dakika müsaade eder misiniz?
BAŞKAN
– Bir dakika Sayın Bakan.
Sayın
Elitaş’ı dinliyorum, lütfen.
VELİ
AĞBABA (Malatya) – Zekerya Öz’e zırhlı Mercedes veren kim?
BAŞKAN
– Veli Ağbaba susarsa duyacağım.
MUSTAFA
ELİTAŞ (Kayseri) – Sayın Başkan, az önce konuşmacılara sataşma var diye ara
verdiniz, kestiniz; o kestiğinizi de, konuşmacılara makul süre verdiniz.
BAŞKAN
– Biliyorum, biliyorum.
MUSTAFA
ELİTAŞ (Kayseri) – Lütfen, Sayın Bakana seksen dakika iftira attılar, onun da
cevabını vermesi gerekiyor.
BAŞKAN
– Biliyorum, sözünü kestim, süresini aldım, biliyorum, devam edin.
ENGİN
ALTAY (İstanbul) – Sayın Başkan…
BAŞKAN
– Pardon, buyurun.
Bak,
Sayın Engin Altay, burada konuşma yaparken dediniz ki: “Hangi grup bağırırsa
orada bir rahatsızlık var.” (AK PARTİ sıralarından alkışlar) 
ENGİN
ALTAY (İstanbul) – Evet.
BAŞKAN
– E, dönsenize Veli Ağbaba’ya.
ENGİN
ALTAY (İstanbul) – Biz Sayın Bakanı seksen dakika eleştirdik. Sayın Bakan an
itibarıyla eleştirilerimizin hiçbirine cevap vermedi.
MUSTAFA
ELİTAŞ (Kayseri) – Veriyor, hepsine cevap veriyor.
ENGİN
ALTAY (İstanbul) – Sizce de uygunsa üç dakika verin, eleştirilerimize cevap versin.
MUSTAFA
ELİTAŞ (Kayseri) – Tamam.
BAŞKAN
– Üç dakika veriyorum. Peki muhalefetin istediğini kırmayalım. Üç dakika Sayın
Bakan.
HAYDAR
AKAR (Kocaeli) – Eleştirilere cevap verecek.
FATMA
HÜRRİYET KAPLAN (Kocaeli) – Eleştirilere cevap verin o zaman.
İÇİŞLERİ
BAKANI SÜLEYMAN SOYLU (Devamla) – Susarsanız üç dakikadan bitireceğim.
Susturacak mısınız?
ÖZGÜR
ÖZEL (Manisa) – Engin Bey zaten verdirdi o süreyi, bitmişti süre.
MUSTAFA
ELİTAŞ (Kayseri) – Sayın Bakan, sen bize anlat, önemli şeyler söylüyorsun.
İÇİŞLERİ
BAKANI SÜLEYMAN SOYLU (Devamla) – Bu son, ondan sonra eleştirilere cevap
vereceğim. 6 Aralık 2013 tarihinde Genel Başkan Kemal Kılıçdaroğlu Amerika’ya
gidiyor. 
MEHMET
MUŞ (İstanbul) – 17-25’ten on gün önce.
İÇİŞLERİ
BAKANI SÜLEYMAN SOYLU (Devamla) – Bu tarih size 17-25 Aralığı hatırlatıyor mu? 
MEHMET
MUŞ (İstanbul) – On gün önce…
İÇİŞLERİ
BAKANI SÜLEYMAN SOYLU (Devamla) – Zekeriya Öz konusunda, Genel Başkanınız
benden iki buçuk yıl sonra sahip çıktı, iki buçuk yıl sonra.
VELİ
AĞBABA (Malatya) – Altına zırhlı Mercedes verdiniz.
İÇİŞLERİ
BAKANI SÜLEYMAN SOYLU (Devamla) – FETÖ’yle ABD’de 17-25 pazarlığı. Bir şey
hatırlatıyor mu bu size? Kimle görüştü burada? 
ENGİN
ÖZKOÇ (Sakarya) – Ona kediler güler, kediler!
FATMA
KAPLAN HÜRRİYET (Kocaeli) – Nerede Zekeriya Öz, nerede?
ENGİN
ALTAY (İstanbul) – Ben de gittim, ben de oradaydım.
İÇİŞLERİ
BAKANI SÜLEYMAN SOYLU (Devamla) – Şimdi, Vedat Demir diye bir şey söyledin
değil mi? 
ÖZGÜR
ÖZEL (Manisa) – Evet, evet.
İÇİŞLERİ
BAKANI SÜLEYMAN SOYLU (Devamla) – Şimdi bizim grubumuz da dinlesin. Sana şöyle
söylemişler “Vedat Demir’i Demokrat Partinin Genel İdare Kuruluna birileri
koydu.” değil mi? Öyle.
MEHMET
MUŞ (İstanbul) – Öyle mi demişler?
ÖZGÜR
ÖZEL (Manisa) – Öyle demedim. “Sen onu Demokrat Partinin Genel İdare Kuruluna
aldın.” dedim, tutanağa bak.
FUAT
KÖKTAŞ (Samsun) – “O FETÖ projesi” dedin. “Vedat Demir’i FETÖ’cüler koydu.”
dedin, tutanaklarda var.
İÇİŞLERİ
BAKANI SÜLEYMAN SOYLU (Devamla) – Bak, sana ben Vedat Demir’i anlatayım.
ÖZGÜR
ÖZEL (Manisa) – Anlat.
BAŞKAN
– Şimdi, cevap veriyor Sayın Bakan, lütfen.
İÇİŞLERİ
BAKANI SÜLEYMAN SOYLU (Devamla) – Çokta şaşıracaksın. 
ÖZGÜR
ÖZEL (Manisa) – Anlat.
İÇİŞLERİ
BAKANI SÜLEYMAN SOYLU (Devamla) – Koltuğunun altına da kitabı alacaksın. Ben
1983’te 14 yaşındayken Doğru Yol Partisinin gençlik kollarındaydım. 
ÖZGÜR
ÖZEL (Manisa) – Öyledir tabii.
İÇİŞLERİ
BAKANI SÜLEYMAN SOYLU (Devamla) – Gaziosmanpaşa’dan ben, Beyoğlu’ndan da o. Vedat Demir Yeni Asya cemaatine intisaplıdır. Doğru Yol
Partisini bilenler bilir -Bülent Bey burada, bilir- Doğru Yol Partisi Kutlular
ile Yeni Asya cemaatiyle beraber siyaset yapma kabiliyeti olan bir
anlayıştaydı. Bunlar da oradaki çocuklardı. 
VELİ
AĞBABA (Malatya) – İtiraflara bak!
İÇİŞLERİ
BAKANI SÜLEYMAN SOYLU (Devamla) – Yıllarca beraber siyaset yaptık. Onlar Yeni
Asya cemaatini temsilen orada oldu, biz gelenekten Demokrat Partiyi, Adalet
Partisini, Doğru Yol Partisini temsilen orada onlarla bir arada olduk ve Vedat
Demir’le 1990 yılına kadar, gençlik kollarına kadar beraber siyaset yaptık. 
VELİ
AĞBABA (Malatya) – Sayın Bakan, Vedat Demir FETÖ’cü mü, değil mi?
İÇİŞLERİ
BAKANI SÜLEYMAN SOYLU (Devamla) – Ben Vedat Demir’i, ilçe başkanı olduktan
sonra görmedim. Size bir şey söyleyeyim. Vedat Demir’i nerede gördüm biliyor
musunuz? Vedat Demir’i yıllar sonra Cumhuriyet Halk Partisinin milletvekili
olan... (CHP sıralarından gülüşmeler)
Gülme,
gülme, bak, bilmediğine gülme, üzülürsün ya!
ENGİN
ÖZKOÇ (Sakarya) – Bırak, Allah’ını seviyorsan ya! Ne alakası var, onu söyle.
İÇİŞLERİ
BAKANI SÜLEYMAN SOYLU (Devamla) – Üzülürsün ya!
ENGİN
ÖZKOÇ (Sakarya) – Onun söylediğiyle ne alakası var?
İÇİŞLERİ
BAKANI SÜLEYMAN SOYLU (Devamla) – Vedat Demir’i Cumhuriyet Halk Partisinin
milletvekili olan, gazeteciliğin de duayeni olan -sizin açınızdan- Oktay
Ekşi’nin yanında gördüm. 
ENGİN
ÖZKOÇ (Sakarya) – Ne var?
İÇİŞLERİ
BAKANI SÜLEYMAN SOYLU (Devamla) – Oktay Ekşi Basın Konseyi Başkanıydı. 
ENGİN
ÖZKOÇ (Sakarya) – Seni anlatıyordu ona, seni.
İÇİŞLERİ
BAKANI SÜLEYMAN SOYLU (Devamla) – Oktay Ekşi -bizatihi kendi ifadesi- Türkiye’deki
en iyi iletişimci diye onu kendisine Basın Konseyi Genel Sekreteri yaptı. (AK
PARTİ sıralarından “Aa” sesleri)
İki:
Ben Oktay Ekşi’yle bunu defalarca konuştum, o zaman Vedat’la konuşmuyordum.
Vedat’ı akademisyen diye 2008 yılında Demokrat Partinin Genel İdare Kuruluna
ben aldım, doğru.
Yeni
Asya cemaatinde...
(Mikrofon
otomatik cihaz tarafından kapatıldı) 
İÇİŞLERİ
BAKANI SÜLEYMAN SOYLU (Devamla) – Bunu açıklamam lazım.
BAŞKAN
– Söz veriyorum, devam edin Sayın Bakan.
ENGİN
ALTAY (İstanbul) – Bir dakikada toparlasın.
İÇİŞLERİ
BAKANI SÜLEYMAN SOYLU (Devamla) – Bir şey daha söyleyeyim: Akademisyen diye,
orada ben aldım. 2009’da onun akademisyenliği bitti, daha doğrusu görevimiz
bitti. Vedat 2010 yılında... Vedat’ın tek bir özelliği var, herkes bilir bunu.
Kaç yılına kadar? 2013 yılına kadar. 
VELİ
AĞBABA (Malatya) – FETÖ’cü mü, değil mi?
İÇİŞLERİ
BAKANI SÜLEYMAN SOYLU (Devamla) – Doğumundan itibaren anti FETÖ’cüdür, bak, anti FETÖ’cüdür Vedat, iyi bilirler. 
ALİ
ŞEKER (İstanbul) – Niçin attınız? 
İÇİŞLERİ
BAKANI SÜLEYMAN SOYLU (Devamla) – İyi anla, bak, anti FETÖ’cüdür. Ne zaman?
2010’da biz referanduma çalışmaya başladık mı? 40 kişi bir araya geldik,
arkadaşlarımız, Demokrat Partide siyaset yapan. Herkese uyarılarda bulundum,
Vedat’a dedim ki: “Bu Zaman gazetesi aleyhine ve Ekrem Dumanlı’nın aleyhine
konuşmayacaksın.” “Neden?” “Biz bir çalışma yapıyoruz, ‘Evet’e çalışıyoruz, işi
bozma.” Ve beraber bir çalışma yürüttük. Ne zaman ki Vedat Amerika’ya gitti…
Amerika’ya gidene kadar da birlikteydik. İstanbul’a geldi, İstanbul
Üniversitesinden Amerika’ya gitti. Amerika’da -bunu da bizim arkadaşlarımız,
herkes bilir- Vedat orada Fetullah Gülen’in cemaatine intisap etti. Ve biz
hepimiz Vedat’ı ayıkladık. Twitter’dan… Bak, Vedat’ı, Amerika’da bir noktadan
sonra, Twitter’dan sonra kınadık ve “Yanlış yapıyorsun.” dedik. Ne zaman
Türkiye’ye geldiğini, ne zaman içeriye girdiğini, ne zaman içeriden çıktığını…
Hiç beni ilgilendirmiyor. Babam olsa, FETÖ’yle ilişkiliyse gereğini yapmazsak
namerdiz, o kadar açıktır. Boş verin o işleri. (AK PARTİ sıralarından alkışlar)

Bir
şey daha söyleyip, kapatıyorum, bir müsaade edin. 
BAŞKAN
– Son bir dakika, uzatmayacağım sürenizi, lütfen. 
İÇİŞLERİ
BAKANI SÜLEYMAN SOYLU (Devamla) – Bir iddiada daha bulundu, dedi ki:
“Finansını, o referandumdaki finansı kim sağladı?” Değil mi, bu iddiada
bulundun değil mi? 
ÖZGÜR
ÖZEL (Manisa) – Bulundum. 
İÇİŞLERİ
BAKANI SÜLEYMAN SOYLU (Devamla) – Biraz önce bana birçok mesaj geldi. İlk
toplantıya Tire’de başladık. Tire’de…
SALİH
CORA (Trabzon) – Sayın Bakanım, Ataşehir’den de bahsedin. 
İÇİŞLERİ
BAKANI SÜLEYMAN SOYLU (Devamla) – Ataşehir’i, özel çağıracaklar beni,
anlatacağım. 
SALİH
CORA (Trabzon) – Eyvallah. 
MUSTAFA
ELİTAŞ (Kayseri) – Onu gensoruda anlatırsınız. 
İÇİŞLERİ
BAKANI SÜLEYMAN SOYLU (Devamla) – Gensoruda anlatacağım. 
MUSTAFA
ELİTAŞ (Kayseri) – Tamam. 
İÇİŞLERİ
BAKANI SÜLEYMAN SOYLU (Devamla) – İzmir’de ilk toplantıyı Tire’de yaptık.
Tire’de arkadaşlarımızın parası yoktu. “Nasıl para toplayacağız da salon
tutacağız?” diye düşünüyorlardı. Tarihî bir hikâyedir. Ve bu Tire’de herkes
tarafından bilinen bir hikâyedir. Toplantı yaparken köyden Mehmet Ali amca diye
bir adam geldi, hiçbir şey sormadı. Biz çünkü hasbi yola çıkmıştık. Bu
memlekette bir daha idamlar olmasın diye yola çıkmıştık. Ve bu oyunu siz
bozdunuz biliyor musunuz, Anayasa Mahkemesine gidip HSYK işiyle siz bozdunuz.
Ve yine ifade etmek istiyorum, hasbi yola çıkmıştık. “Evlatlarım, paranız
yoktur, bir 500 lira verelim.” demiş. Ve yine orada Gökçe, babası çim adam
satıyordu, lokantaya olan borcumuzu da babasının çim adamlarıyla takas yaparak
kapattı. Sonra Çorum’da arkadaşlarımızla beraber oturduk ve para topladık.
Bizim ses arabamız yoktu. 50 tane vilayete kendi imkânlarımızla gittik. Biz
namuslu adamız ve biz açık adamız. Arkamda bir tane ama bir tane leke
bulunursa, bilmenizi istiyorum ki siyaset yapan da çocuklarının yüzüne bakan da
namusuzdur. (AK PARTİ sıralarından alkışlar)
(Mikrofon
otomatik cihaz tarafından kapatıldı)
İÇİŞLERİ
BAKANI SÜLEYMAN SOYLU (Devamla) – Son cümlem, bu cümlem tarih için önemli. 
BAŞKAN
– Daha süre veremem. 
İÇİŞLERİ
BAKANI SÜLEYMAN SOYLU (Devamla) – Tamam, vermeyin. 
Bu,
benim milletime de sözümdür. Bir şey söylemek istiyorum. Söylemek istediğim şu…
MUSTAFA
ELİTAŞ (Kayseri) – Kayıtlara geçiyor, kayıtlara geçiyor. 
İLKNUR
İNCEÖZ (Aksaray) – Başkanım, açın. Başkanım, açın. 
MUSTAFA
ELİTAŞ (Kayseri) – Açın, duysunlar Sayın Başkan. 
BAŞKAN
– Sayın milletvekilleri, lütfen, sekiz dakika süre verdim, dokuz oldu. Lütfen…
Sessiz kalın, dinleyelim.
İÇİŞLERİ
BAKANI SÜLEYMAN SOYLU (Devamla) – Bir şey söylemek istiyorum: Allah bize fırsat
vermiş, Tayyip Erdoğan gibi bir dünya lideriyle burada siyaset yapıyoruz. Ben
siyaseti bırakmıştım ve bir daha yapmayacaktım ama bunu bundan üç ay önce
söyledim ve bugün sözümdeyim: Tayyip Erdoğan’ın siyaseti bıraktığı gün bir daha
siyaset kapısının içerisinden girmeyeceğim, hiç merak etmeyin, hiç merak
etmeyin. 
ÖZGÜR
ÖZEL (Manisa) – Dedi, dedi. Bu kıyağımı unutmasın Berat Albayrak. Berat
Albayrak bu kıyağımı unutmasın. 
TANJU
ÖZCAN (Bolu) – Daha önce de bırakmıştın!
İÇİŞLERİ
BAKANI SÜLEYMAN SOYLU (Devamla) – Ben, hayatımın bu millete ait en büyük
hizmetini buradaki arkadaşlarımla AK PARTİ’nin şerefli bayrağı altında
yapıyorum ve orada tamamlayacağım. 
Allah
yardımcımız olsun. (AK PARTİ sıralarından alkışlar) 
BAŞKAN
– Teşekkür ederim Sayın Bakan. 
FATMA
KAPLAN HÜRRİYET (Kocaeli) – Kavaslar toplamayacak onları! Kavaslar
toplamayacak!
ÖZGÜR
ÖZEL (Manisa) – Hayır! Kavaslar almayacak onları! Onları kavaslar almayacak! 
FATMA
KAPLAN HÜRRİYET (Kocaeli) – Bakan toplayacak! 
BAŞKAN
– Sayın milletvekilleri, bir dakika… Bir dakika, durun…
GÜLAY
YEDEKCİ (İstanbul) – Artistik yapan Bülent Turan temizlesin. 
BAŞKAN
– Bir dakika, durun…
ENGİN
ALTAY (İstanbul) – Bir dakika Başkan, yere attı kartları “iftira” diye. Kâğıt
yırtmakla onun ne farkı var? 
ÖZGÜR
ÖZEL (Manisa) – Kavaslar almayacak!
BAŞKAN
– Söz talebinde bulunacak olan grup başkan vekilleri var. 
Ben
sizden daha akıllıyım, o yüzden susun. 
ENGİN
ALTAY (İstanbul) – O ne demek? 
GÜLAY
YEDEKCİ (İstanbul) – Nereden biliyorsun, belki ben daha akıllıyım! Sen bunu
nasıl söylüyorsun?
BAŞKAN
– Şimdi ara veriyorum, buradaki dağınıklığı milletvekili arkadaşlarımız
toplayacak, kavaslar değil. 
On
dakika ara.
Kapanma Saati: 22.22
ALTINCI OTURUM
Açılma Saati: 22.38
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Barış KARADENİZ (Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 39’uncu Birleşiminin
Altıncı Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon?
Burada.
Hükûmet?
Burada.
Buyurun
Sayın Özkoç.
ENGİN
ÖZKOÇ (Sakarya) – Efendim, sayın hatip konuşması esnasında Cumhuriyet Halk
Partisine yönelik çok hızlı sataşmalarda bulunmuştur. Bu sebepten söz
istiyorum. 
BAŞKAN
– Şimdi size söz vereceğim ama oturumu değiştirdiğimiz için sataşmadan dolayı
veremem, vermeyeceğim ama konuşma hakkınız için sizi kürsüye davet ediyorum. 
ENGİN
ÖZKOÇ (Sakarya) – Teşekkür ederim efendim. 
BAŞKAN
– Grup adına mı konuşacaksınız?
ENGİN
ÖZKOÇ (Sakarya) – Evet efendim.
BAŞKAN
– Buyurun beş dakika. (CHP sıralarından alkışlar)
IV.- AÇIKLAMALAR (Devam)
25.- Sakarya Milletvekili Engin Özkoç’un, İçişleri Bakanı
Süleyman Soylu’nun 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın beşinci tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; ben
konuşmama başlarken hepinize hitaben çok içten duygularımı ifade etmek
istemiştim ve size söylemiştim, gerçekten devleti yönetmek, devlet içerisinde
millete karşı sorumlu olmak, bunların hepsi bir anlayışla olur; sorumluluk
anlayışıyla, ciddiyetle olur.
Değerli
milletvekili arkadaşlarım, biz burada 3 grup başkan vekili, Cumhuriyet Halk
Partisinin sayın grup sözcüsü, 4’ümüz birden Sayın Bakanla ilgili hem çok ciddi
sorular sorduk hem de kendisini ilgilendiren, aynı zamanda Hükûmetinizi ve
iktidarınızı ilgilendiren, aynı zamanda milletimizi ilgilendiren sorular
sorduk. İsterdik ki biz bu soruların cevabını bu konuşma içerisinde kendi
konuşma süresine sayın bakanlarımızın konuşmalarını ilave ettik.
REŞAT
PETEK (Burdur) – Dinlemediniz ki.
ENGİN
ÖZKOÇ (Devamla) – Onun üzerine biz grup başkan vekilleri olarak söyleyeceği bir
şey var mı acaba, geri kalmış mıdır diyerek biz dokuz dakika daha konuşmasını
istedik Sayın Başkandan.
REŞAT
PETEK (Burdur) – Grubunuz dinlemedi ki.
ENGİN
ÖZKOÇ (Devamla) – Fakat söyledikleri hiçbir şeyde sorduğumuz sorulara size
yönelttiği, Cumhurbaşkanına yönelttiği, Hükûmetinize yönelttiği hiçbir şeye
cevap vermedi. 
İLYAS
ŞEKER (Kocaeli) – Bu görüşme bütçe görüşmesi. Siz şahsıyla uğraştınız. Bütçeyle
ilgili hiçbir şey söylemediniz.
BAŞKAN
– Sayın milletvekilleri, lütfen.
ENGİN
ÖZKOÇ (Devamla) – Şimdi, gerçekten bu bir vicdani muhasebe meselesidir.
İçişleri Bakanlığı koltuğunda şu anda devam eden Sayın Süleyman Soylu istiyoruz
ki bir devlet ciddiyetiyle gerçekten bu sorulara makul, ikna edici cevaplar
versin fakat maalesef bunların hiçbir tanesi olmadı. Saydığı liderlere, burada
bahsettiği kişilere çok büyük saygımız var. Bizim, Türkiye'de siyaset yapan,
Türkiye'de elini taşın altına sokan, emek veren siyasetçilere saygımız var. Ben
az önce konuşmama başlarken dedim ki: Sizler ve burada oturanlar bir davanın
içerisinden geliyoruz, inandığımız bir davanın içinden geliyoruz, bedel
ödediğimiz bir davanın içerisinden geliyoruz. Bu ülke daha iyi bir ülke olsun,
bu cumhuriyet daha iyi bir cumhuriyet olsun, bu ülke hem içeride hem dışarıda
daha itibarlı olsun diye mücadele ediyoruz. Buna karşın Sayın Süleyman
Soylu’nun daha önceden ifade ettiği ve söylediklerinin hem Hükûmetiniz
açısından hem milletimiz açısından kabul edilebilir olmadığını buradan ifade
ettik fakat tam o kadar uzun bir konuşma süresi içerisinde ne Sayın Özgür
Özel’in söylediği ve sorduğu sorulara ne Sayın Engin Altay’ın ifade ettiklerine
ne Sayın Grup Sözcümüz Bülent Tezcan’ın sorduklarına ne benim söylediklerime
cevap verdi. 
Değerli
arkadaşlarım, sizi biz bu çatının altında birlikte görev yapan arkadaşlarımız
olarak görüyoruz. Hiç kimse birbirinin düşmanı değildir. Birbirimizi
ayrıştırmak istemiyoruz, birbirimizi yok etmek istemiyoruz ve biliyoruz ki yok
ederek asla var olamayız. (CHP sıralarından alkışlar) Ama herkes söylediği
sözün ve yaptığı işin arkasında durmalıdır, yeri geldiği zaman da “Evet, ben
bunu yaptım, kusura bakmayın.” diyebilmelidir. Eğer bunu diyemezse, o zaman, sizin
yaptıklarınızın ve çektiklerinizin ve iddia ettiklerinizin ne anlamı kalacak?
Eğer doğru ile yanlışı ayıramazsak, iyi ile kötüyü ayıramazsak, o zaman,
doğruyu yapan insanların, mücadele eden insanların ne anlamı kalacak? İşte tam
da bu yüzden biz bu yanlışın düzeltilmesi için fırsat verdik, ancak bu fırsat
maalesef değerlendirilemedi. Milletimiz adına üzgünüz, milletimiz adına
gerçekten kırgınız; milletimiz adına, yaşanan bu olaydan dolayı da kim olursa
olsun vicdani muhasebesini yapmasından yanayız. 
Hepinizi
saygıyla sevgiyle selamlıyorum. (CHP sıralarından alkışlar) 
BAŞKAN
– Teşekkür ederim Sayın Özkoç.
Başka
konuşma talebi yok herhâlde.
Teşekkür
ederim.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim
Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Şimdi, son konuşmacı olarak ve aleyhte konuşması için Ankara Milletvekili
Sırrı Süreyya Önder’i kürsüye davet ediyorum.
Buyurun.
(HDP sıralarından alkışlar) 
SIRRI
SÜREYYA ÖNDER (Ankara) – Sayın Başkan, değerli arkadaşlar; şimdi, Sayın
İçişleri Bakanı burada bir kısmı tarihe dayanan ve ortak hafızamızda hoş
çağrışımları olmayan dosyaları gösterdi, belki de bu kürsü tarihinin gördüğü en
kalabalık dosyayla geldi. Buradan şunu hatırlatmak zarureti de hasıl oldu. Hani
burada pankartlarla, afişlerle, fotoğraflarla konuşmak artık men edilmiş bir
şeydi?
ŞAHİN
TİN (Denizli) – Siz de yaptınız ama. 
SIRRI
SÜREYYA ÖNDER (Devamla) – Biz rehin alınan arkadaşlarımızın bir fotoğrafını
koyduğumuzda ya da kürsüye getirdiğimizde kıyamet kopuyordu. Bu çifte standarda
bir dikkat çekeyim, bu beş dakikada ne yapayım, ben de Sayın İçişleri Bakanı
gibi “Şunu diyecektim ama vakit yok, bunu diyecektim ama vakit yok.” diyeyim.
(Gülüşmeler)
Fakat
söz konusu mesele iftiradan açılmışken ben bekledim ki güncel bir iftira da
burada dile getirilmiş olsun. O da şu: İçişleri Bakanlığımız, biliyorsunuz
yayıncılık işine de el attı, Nuriye ve Semih için İngilizce ve Türkçe olmak
üzere kitap bastırıldı ve bu Bakanlığın bir kolluk bakanlığı olduğunu unutup
hüküm tesis ettiler. Dediler ki: “Bunlar teröristtir.” Biliyorsunuz, bu KHK
mezalimiyle ekmeğinden edilmiş 2 kardeşimiz ve bunu protesto etmek için açlık
grevine başlamışlardı. Önce hiçbir şey söylenmedi, grev uzadıkça bunların
olmayan suçları ihdas edildi.
Şimdi
ben Sayın Bakana soruyorum, madem CHP bütün iddialarından vazgeçti, böyle,
söyledikleriyle ters orantılı bir final yaptılar. (AK PARTİ sıralarından
gülüşmeler) 
NİHAT
YEŞİL (Ankara) – Öyle bir şey yok.
ENGİN
ÖZKOÇ (Sakarya) – Vazgeçmedik.
BAŞKAN
– Sayın milletvekilleri, lütfen…
SIRRI
SÜREYYA ÖNDER (Devamla) – Ben de sorayım: Şimdi, “terörist” dediğiniz
insanlardan birisi mahkeme kararıyla beraat etti. Bu durumda sizin
yayınladığınız o kitap da bir iftira niteliği taşımıyor mu? 
İÇİŞLERİ
BAKANI SÜLEYMAN SOYLU (Trabzon) - Örgüte yardım ve yataklığı var.
SIRRI
SÜREYYA ÖNDER (Devamla) - Örgüte yardım ve yataklık…
BAŞKAN
– Daha sonra cevap verirsiniz Sayın Bakan. 
İÇİŞLERİ
BAKANI SÜLEYMAN SOYLU (Trabzon) – Örgüte yardım ve yataklığı var, ötekisi de
altı yıl üç ay ceza yedi.
BAŞKAN
– Sayın Bakan, sonra size söz veririm, cevap verirsiniz.
SIRRI
SÜREYYA ÖNDER (Devamla) – Birisi dedim zaten. Fakat bu ülkede mahkemelerin
nasıl işlediğini gün gün deneyimleyen bir vekilim ben. 
Veya
farz edin ki ikisi de ceza aldı. İçişleri Bakanlığının görevi midir bir
mahkûmiyeti önceden bir kitap olarak basıp, daha bir mahkeme kararı hasıl
olmadan… Ya da şöyle sorayım: Sizden korkmayan bir yargıç var mı? “Başıma bir
iş gelebilir, bir imzayla ben de KHK’yle aşımdan, işimden edilebilirim.” diye
düşüneceklerini hiç düşünmez mi insan? İftiraysa bunu da bir gözetmeniz ya da
en azından kendinizle bu konuda bir yüzleşmeniz gerektiğini düşünüyorum. 
Hepinizi
saygıyla selamlıyorum.
FEVZİ
ŞANVERDİ (Hatay) – Sen iftira atıyorsun.
BAŞKAN
– Teşekkür ederim Sayın Önder.
Bir
şey söylemek isterim size.
ENGİN
ÖZKOÇ (Sakarya) – Sayın Başkan…
BAŞKAN
- Bir dakika Sayın Özkoç…
Burada
çifte standart uygulaması yok Sayın Önder çünkü sizler de belki hatırlarsınız
ama grup başkan vekiliniz bilir, konuşmacının konuşmasını destekleyici
materyali burada göstermesinde hiçbir problem yok, kararımız budur. Dolayısıyla
da çifte standart yoktur.
Buyurun
Sayın Özkoç.
ENGİN
ÖZKOÇ (Sakarya) – Efendim, Sayın Hatip…
SIRRI
SÜREYYA ÖNDER (Ankara) – Bu arada…
Özür
dilerim Sayın Özkoç.
ENGİN
ÖZKOÇ (Sakarya) – Estağfurullah.
BAŞKAN
– Ben size söz vermedim, Özkoç’u dinliyorum.
SIRRI
SÜREYYA ÖNDER (Ankara) – Hayır, hayır…
BAŞKAN
– Sayın Özkoç’u dinliyorum, sonra sizi dinlerim Sayın Önder, müsaade edin.
SIRRI
SÜREYYA ÖNDER (Ankara) – Tamam.
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Sayın Hatip “CHP iddialarından vazgeçti.” diyerek bir iddiada
bulunmuştur, sataşmada bulunmuştur, söz istiyorum efendim sataşmadan.
BAŞKAN
– Peki, iki dakika, buyurun. (CHP sıralarından alkışlar) 
III.- SATAŞMALARA İLİŞKİN KONUŞMALAR (Devam)
11.- Sakarya Milletvekili Engin Özkoç’un, Ankara
Milletvekili Sırrı Süreyya Önder’in 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın beşinci
tur görüşmelerinde şahsı adına yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ÖZKOÇ (Sakarya) – Değerli arkadaşlar, hiçbir iddiamızdan geri adım atmış
değiliz. İçişleri Bakanımızın yönelttiğimiz tüm sorulara en yakın zamanda
Türkiye Büyük Millet Meclisinde cevap vermesini istiyoruz, en yakın zamanda. 
MUSTAFA
ELİTAŞ (Kayseri) – Gensoru var ya, gensoruda olur. 
ENGİN
ÖZKOÇ (Devamla) – Hiçbir iddiamızdan, kendisiyle ilgili söylediğimiz,
devletimizin itibarıyla ilgili söylediğimiz bütün bunlarla ilgili söylediğimiz
hiçbir şeyden geri adım atmadık.
MUSTAFA
ELİTAŞ (Kayseri) – Devamı gensoru da.
ENGİN
ÖZKOÇ (Devamla) - Evet, gensoru önergesi verdik, çok da haklı olarak verdik.
Gensoru önergesiyle ilgili geldiğimiz gün İçişleri Bakanına tekrar bu soruları
tek tek soracağız ve cevabını isteyeceğiz. (CHP sıralarından alkışlar)
Değerli
arkadaşlarım, burada oturan herkes bir şeyi bilmelidir: Türkiye Cumhuriyeti’nde
bu vatanın karış karış toprağını savunmak için kanını veren, şehit düşen,
annelerin önüne şehit cenazeleri giden evlatlarımızla burada anlatılan, onların
başarısını kendi başarısı gibi gösteren anlayışın hiçbir alakası yoktur. (CHP
sıralarından alkışlar)
FARUK
ÇATUROĞLU (Zonguldak) – Allah Allah!
ENGİN
ÖZKOÇ (Devamla) – Türkiye’de, Türkiye Cumhuriyeti’nde Fetullahçı terör
örgütüyle ilgili olup da Emniyet teşkilatına yerleşmiş olan kişilerin dışında;
canla başla uğraşan, Jandarmasından tut Emniyet teşkilatına kadar, onlarla
gurur duyduğumuz gibi, onları anlatıp, onların başarısını anlatıp, milletimizin
çocuklarının başarısını anlatıp kendisini temize çıkartmak anlayışıyla bunun
hiçbir alakası yoktur.
Biz
çok net bir şey söylüyoruz: Biz bu vatanımızın çocukları için bütün
vicdanımızla onların arkasındayız. Bu vatanın bir karış toprağına kendi kanı ve
canı pahasına mücadele eden kardeşlerimizin arkasındayız. 
(Mikrofon
otomatik cihaz tarafından kapatıldı)
ENGİN
ÖZKOÇ (Devamla) – Ama Sayın Süleyman Soylu’nun sorduğumuz sorulardan kaçacak
hiçbir yeri yoktur, bunların er ya da geç cevabını millete vermelidir. (CHP
sıralarından alkışlar)
RADİYE
SEZER KATIRCIOĞLU (Kocaeli) – Kaçtığı da yok zaten. 
BAŞKAN
– Teşekkür ederim Sayın Özkoç.
Sayın
milletvekilleri…
SIRRI
SÜREYYA ÖNDER (Ankara) – Sayın Başkan…
BAŞKAN
– Sayın Önder, evet, sizin bir talebiniz vardı.
BÜLENT
TURAN (Çanakkale) – Soru-cevaba başlayacağız Başkanım.
SIRRI
SÜREYYA ÖNDER (Ankara) – Sadece bir açıklama.
BAŞKAN
– Buyurun.
IV.- AÇIKLAMALAR (Devam)
26.- Ankara Milletvekili Sırrı Süreyya Önder’in, Sakarya
Milletvekili Engin Özkoç’un sataşma nedeniyle yaptığı konuşmasındaki bazı
ifadelerine ilişkin açıklaması
SIRRI
SÜREYYA ÖNDER (Ankara) – Biz tam da kürsünün böyle kullanılması gerektiği
noktasındayız. Her türlü materyal… Benim dikkat çekmek istediğim bu çifte
standart. Tabii ki, hatip orada anlatımını destekleyecek her türlü enstrüman,
yayın, görsel, video ne lazımsa yapmalı. Yani ona bir açıklık getirmek istedim.
BAŞKAN
– O zaman yine ortaklaşıyoruz, çifte standart yok yani, yine de aynı noktaya
geldik.
SIRRI
SÜREYYA ÖNDER (Ankara) – Ortaklaşmıyoruz, çifte standart var.
II.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) İÇİŞLERİ BAKANLIĞI (Devam)
1) İçişleri Bakanlığı 2018 Yılı Merkezî Yönetim Bütçesi
2) İçişleri Bakanlığı 2016 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2018 Yılı Merkezî Yönetim Bütçesi
2) Emniyet Genel Müdürlüğü 2016 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2018 Yılı Merkezî Yönetim Bütçesi
2) Jandarma Genel Komutanlığı 2016 Yılı Merkezî Yönetim
Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2018 Yılı Merkezî
Yönetim Bütçesi
2) Kamu Düzeni ve Güvenliği Müsteşarlığı 2016 Yılı Merkezî
Yönetim Kesin Hesabı
D) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2018 Yılı Merkezî Yönetim
Bütçesi
2) Sahil Güvenlik Komutanlığı 2016 Yılı Merkezî Yönetim
Kesin Hesabı
E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2018 Yılı Merkezî Yönetim
Bütçesi
2) Göç İdaresi Genel Müdürlüğü 2016 Yılı Merkezî Yönetim
Kesin Hesabı
F) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî
Yönetim Bütçesi
2) Çalışma ve Sosyal Güvenlik Bakanlığı 2016 Yılı Merkezî
Yönetim Kesin Hesabı
G) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2018 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2016 Yılı Merkezî
Yönetim Kesin Hesabı
Ğ) TÜRKİYE VE ORTA DOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2018 Yılı
Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2016 Yılı
Merkezî Yönetim Kesin Hesabı
H) DEVLET PERSONEL BAŞKANLIĞI (Devam)
1) Devlet Personel Başkanlığı 2018 Yılı Merkezî Yönetim
Bütçesi
2) Devlet Personel Başkanlığı 2016 Yılı Merkezî Yönetim
Kesin Hesabı
I) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2018 Yılı Merkezî Yönetim
Bütçesi
2) Kültür ve Turizm Bakanlığı 2016 Yılı Merkezî Yönetim
Kesin Hesabı
İ) DEVLET OPERA VE BALESİ GENEL MÜDÜRLÜĞÜ (Devam)
1) Devlet Opera ve Balesi Genel Müdürlüğü 2018 Yılı Merkezî
Yönetim Bütçesi
2) Devlet Opera ve Balesi Genel Müdürlüğü 2016 Yılı Merkezî
Yönetim Kesin Hesabı
J) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
K) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2018 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2016 Yılı Merkezî
Yönetim Kesin Hesabı
BAŞKAN
– Evet, şimdi yirmi dakikalık soru-cevap işlemini yapacağız. Bu bölümün on
dakikasında sayın milletvekillerine soru sormaları için söz vereceğim. Diğer
geri kalan on dakikasında sayın bakanlar sorulan sorulara cevap verecekler.
Sayın
Özdemir’den başlıyoruz.
Buyurun
Sayın Özdemir.
SİBEL
ÖZDEMİR (İstanbul) – Teşekkür ederim Sayın Başkan.
Çalışma
ve Sosyal Güvenlik Bakanına sormak istiyorum: Sayın Bakan, ne eğitimde ne
istihdamda olan üniversite mezunu oranı yüzde 43 iken sadece kadınlarda bu oran
yüzde 51’e çıkmıştır, bu konuda ne düşünüyorsunuz, acil bir önlem alınacak mı?
Zira, Aile ve Sosyal Politikalar Bakanı bütçe sunuşunda kadınlarla ilgili
olumlu bir tablo çizerken bu durumdan hiç bahsetmedi. 
Ayrıca,
kadın istihdamını artırmaya yönelik kamuda ve özellikle de özel sektörde
çalışan kadınların istihdamını artırmaya yönelik kreş, bakım, annelik izni gibi
destekleyici uygulamalar maalesef hükûmetleriniz döneminde yeterli düzeye
ulaşmamıştır. Kadınlar açısından –övünçle- sosyal yardımlara bağımlı ve sorun
çözmeyen politikalarınıza devam edecek misiniz? 
Son
olarak da, esnek çalışma sistemi ve kadın istihdamıyla ilgili bir geri
bildirim, sonuç analizi yapıldı mı acaba? 
Teşekkürler.
BAŞKAN
– Teşekkür ederim.
Sayın
Adıgüzel…
ONURSAL
ADIGÜZEL (İstanbul) – Teşekkürler Sayın Başkan.
Ben
de Çalışma ve Sosyal Güvenlik Bakanına sormak istiyorum: Yeni taşeron yasasıyla
birlikte KİT’lerde çalışanlara kadro konusunda bir mağduriyet yaratıldığı
görünüyor. 69 kurumdan binlerce işçi mağdur ediliyor. Anayasa'nın eşitlik
ilkesine de uymayan bu uygulamayla işçiler modern köleliğe mahkûm edilecekler.
Bu konuda bir çözüm öneriniz var mı? KİT’lerde çalışan binlerce işçi sizden
müjde bekliyor.
Teşekkürler.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sorum
bütün bakanlara: Terörle mücadele sırasında doğu ve güneydoğuda yaralanmış ancak
-yüzde 40- Sağlık Raporu Yönetmeliği nedeniyle bir türlü gazilik haklarını
alamayan binlerce yurttaşımız, vatan evladımız var. 
“15
Temmuz gecesi tırnağı çizileni gazi sayarım.” dedi Sayın Başbakan Binali
Yıldırım ve bununla ilgili hemen ardından bir KHK çıktı. Ama hâlâ bu vatan
evlatlarımız terörle mücadelede yaralandığı hâlde, kalbinde kurşunla yaşamaya
devam ettiği hâlde ne yazık ki bu haklarını alamıyorlar. Sayın Başbakan, “7
bakanlığa talimat verdim, bu iş çözülecek.” dedi ama aylar geçti, hâlâ… Bu 7
bakanlık kimdir? Ne çalışma yapmıştır? Bu çalışmalar ne zaman sonuçlanacak ve
bu insanlar ne zaman gazilik haklarını alacak, merak ediyorum
Teşekkür
ederim.
BAŞKAN
– Sayın Akçay…
ÖZKAN
YALIM (Uşak) – Yanlışlık var Sayın Başkan.
BAŞKAN
– Sayın Engin'e söz vereceğim, Sayın Akçay'ın bir mazereti var, onu
bildirdiler, şimdi Sayın Akçay konuşacak, sonra devam edeceğiz.
ERKAN
AKÇAY (Manisa) – Çok teşekkür ediyorum Sayın Başkan.
Mazeretim
nedeniyle söz aldım.
Sorum Çalışma Bakanına. Bu emeklilikte yaşa takılanlara
yönelik bir düzenleme yapmayı düşünüyor musunuz? Yaş haddinden emeklilik hakkı
kazandığı hâlde prim gün sayısı eksik olduğu için emekli olamayanlara belirli
bir süreye kadar borçlanma hakkı vererek, bu durumdaki vatandaşlarımıza
emeklilik hakkı vermeye yönelik bir düzenleme yapmayı düşünüyor musunuz?
3308
sayılı Mesleki Eğitim Kanunu'nda belirtilen çıraklar ile meslek liselerinde
okurken veya yükseköğrenimleri sırasında staja tabi tutulan öğrencilerin,
çıraklık ve staj sürelerinin sigortalılık başlangıç tarihi olarak esas
alınmasına yönelik bir düzenleme yapmayı düşünüyor musunuz? 
Teşekkür
ederim Sayın Başkan, arkadaşlarımıza da teşekkür ederim.
BAŞKAN
– Ben de teşekkür ederim.
Sayın
Engin…
DİDEM
ENGİN (İstanbul) – Sorum Çalışma ve Sosyal Güvenlik Bakanına. Umutla Meclisteki
bütçe görüşmelerini izleyen vatandaşlarımızın sorunlarını dile getirmek
istiyorum. Plan ve Bütçe Komisyonunda Sayın Bakana sorduğum ama yanıtlarını
vermediği soruları şimdi Genel Kurulda tekrar soruyorum.
1)
Emeklilikte yaşa takılanların sesini ne zaman duyacaksınız? Neden 2018
bütçesinde bu konuyu değerlendirmeye almadınız ve neden bu konudaki
sorularımızı yanıtsız bırakıyorsunuz?
2)
Bir kadın bakan olarak doğum borçlanması konusunda anneler arasında ayrımcılık
yapıldığının farkında mısınız? Doğum borçlanması bekleyen anneler için ne zaman
harekete geçeceksiniz? Bir an evvel bu konuda sizden somut adım bekliyoruz.
3)
Staj dönemlerinin emeklilik borçlanmasına dâhil olmasını bekleyen staj
mağdurları için bir yanıtınız var mı? Bu sorunu ne zaman çözeceksiniz?
4)
2000 yılı ve sonrasında emekli olan vatandaşlarımız için intibak zammı
düzenlemesini ne zaman yapacaksınız? 
Yanıtlarınızı
bekliyoruz. 
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan. 
Çalışma
Bakanına soruyorum: Belediyelerde taşeron çalışanı belediye şirketlerine
alacağınızı söylüyorsunuz. Bu, kadro değildir. Belediyenin çoğunda kendi
şirketlerinde çalışanlar var. Esas olan, onları belediye kadrosuna alacak
mısınız? Tüm taşeronlara, çalıştığı kurumda, asıl işi yapanın asıl kadroya
alınması ve eşit işe eşit ücret verecek misiniz? Yardımcı zabıta olarak görev
yapanlar, Millî Eğitim, aile hekimliği, yüksek hızlı tren, sağlık çalışanları,
Kızılay gibi kurumlarda çalışanları kadroya alacak mısınız? KİT’lerde
çalışanlara kadro verecek misiniz? Karayolları, şeker fabrikası, ÇAYKUR
çalışanlarının çalışma süresinin altı aydan dokuz aya çıkarılması kurum
inisiyatifine bırakılıyor. Bu çalışanları kadroya neden almıyorsunuz? Bunlarla
ilgili kadro düzenlemesi neden yapmıyorsunuz? İşveren çalıştırmazsa ne olacak?
Emeklilikte yaşa takılanların hakkını 2018’de verecek misiniz? 900 bin kişiye
kadro sözünüz var. “Ama”sız, “lakin”siz çalıştığı kurumda doğrudan kadroya
alınmalarını sağlayacak mısınız? Sözünüzde durmanızı bekliyoruz. 
Teşekkür
ederiz. 
BAŞKAN
– Teşekkür ederim. 
Sayın
Yalım…
ÖZKAN
YALIM (Uşak) – Teşekkür ederim Sayın Başkan. 
Sayın
Çalışma Bakanına soruyorum: Sayın Bakan, özellikle şeker fabrikalarında, çay
fabrikalarında, Toprak Mahsulleri Ofisinde yani tüm KİT’lerde çalışan çok
sayıda işçi var. Bu şeker fabrikalarında çalışan güvenlik görevlileri, çaycısı,
temizlikçisi sizin şu andaki düzenlemenize göre kadroya geçebilmektedirler
ancak esas çalışan, o şekeri üreten, o pancarı işleyen işçiler maalesef kadroya
girememekle karşı karşıyalar. Bunların da kadroya alınmasını özellikle talep
ediyoruz ve de kadroya alınırken tüm işçilerin hiçbir imtihan sürecine
girmeden, herhangi bir çifte standart uygulanmadan tamamının kadroya alınmasını
özellikle de talep ediyoruz. 
Teşekkür
ederim. 
BAŞKAN
– Teşekkür ederim ben de. 
Sayın
Akın yerine Sayın Sarıhan…
ŞENAL
SARIHAN (Ankara) – Sayın Başkan, ben de Çalışma Bakanına sorumu yönelteceğim. 
Kendilerinin
hazırlamış olduğu broşürde “Çalışma yaşamında güvenli esneklik yaklaşımıyla iş
gücüne katılım ve kayıtlı istihdamı artırmayı hedefledik.” diyorlar. Ama biraz
önce arkadaşlarım tarafından da sorulan, kadınların yarı zamanlı çalışması
hâlinde emeklilik hakları nasıl olacak? Bu konuda kadın kuruluşlarının ciddi
eleştirileri var, kendilerinin de hatırındadır.
Ayrıca,
kadınlar, gençler, engelliler ve eski hükümlüler ile aynı zamanda diğer
dezavantajlı kişi ve gruplara özel kurs ve programlar düzenlediklerini ifade
ediyorlar. Bu programların sonrasında bu kesimin iş bulması konusunda herhangi
bir girişimleri olacak mı? Yani sadece meslek mi öğretilmiş olacak kendilerine,
yoksa öğrendiklerinin karşılığında bir iş bulma olanakları da olacak mı?
Diğer
sorum da çocuk işçiliği…
(Mikrofon
otomatik cihaz tarafından kapatıldı) 
BAŞKAN
– Sayın Yıldırım yerine Sayın Yiğitalp…
SİBEL
YİĞİTALP (Diyarbakır) – Sorum üç bakana.
2015-2017
yılları arasında kadın cinayetlerinde son derece yüksek bir artış
yaşanmaktadır, siz bunu artış olarak görüyor musunuz? Ve sayısı giderek artan
erkek şiddeti olaylarının önlenmesine ilişkin bir çalışmanız var mıdır?
Sürekli
hedef hâline gelen Alevi yurttaşlarımız, son dönemlerde, iktidarın
kutuplaştırıcı, ötekileştirici dil ve politikalarından dolayı hedef hâline
gelmiştir. Daha önce Adıyaman, Antep ve İstanbul’da yaşanan ve en son da
Malatya’da Alevi yurttaşlarımızın evlerinin işaretlenmesi bu yurttaşlarımızı
tedirgin etmiştir. Alevi yurttaşlarımıza yönelik işlenen nefret suçlarından
dolayı iktidarınız döneminde kaç kişi hakkında işlem yapılmış, kaçı
cezalandırılmıştır? Alevi yurttaşlarımıza yönelik bu tür saldırıların
önlenmesine yönelik bir çalışma yürütüyor musunuz?
Son
sorum: Dünya mirası kabul edilen Adıyaman Nemrut Dağı’ndaki Kommagene
Krallığına ait heykellerin Millî Eğitim Bakanlığı tarafından 6’ncı sınıf Kur'an-ı
Kerim dersi için hazırlanan kitaplarda çocuklara “put” olarak gösterilmesini
nasıl açıklayabiliyorsunuz?
Teşekkür
ederim. 
BAŞKAN
– Teşekkür ederim ben de.
Sayın
Ahrazoğlu…
MEHMET
NECMETTİN AHRAZOĞLU (Hatay) – Sayın Çalışma ve Sosyal Güvenlik Bakanımıza
soruyorum. PTT, TÜRK TELEKOM, Devlet Demiryolları gibi KİT’lerde çalışan 40 bin
işçiye kadro verilecek midir? Bu konunun açıklığa kavuşması gerekir.
Ayrıca,
sigortalılıktan önceki doğumla ilgili herhangi bir düzenleme yapmayı düşünüyor
musunuz?
İçişleri
Bakanımıza sorum: Ülkemizde 80 bin civarında servis aracının bulunduğu
bilinmektedir. Bunun 40 bin tanesi öğrenci servis aracıdır. Hazırlanan bir
yönetmelikle, okul servislerinde üç nokta emniyet kemeri ve oturmaya duyarlı
sensör takılması zorunlu hâle getirilmiştir. Bu 40 bin araçta bu değişikliğin
yapılması hâlinde kesinlikle verilen süre yetmeyecektir. Ayrıca, Emniyet Genel
Müdürlüğünün 81 il valiliğine gönderdiği yazıyla yedi gün süreyle kayıt
yapabilen ön dış ve iç kamera cihaz sisteminin kurulması istenmiştir. Özellikle
Hatay’daki şoför esnafından ve diğer illerdeki şoför esnafından gelen
şikâyetlerde kayıt cihazlarını bulmalarının mümkün olmadığını söylemektedirler.
BAŞKAN
– Teşekkür ederim.
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Benim
de sorularım Çalışma ve Sosyal Güvenlik Bakanına. 
1)
Ekonomide yüzde 11,1’lik bir büyüme açıklandı. Enflasyonun yüzde 12’lere
ulaştığı bu ortamda açıklanan büyüme rakamlarına göre asgari ücreti net 2 bin
liraya çıkarmayı düşünüyor musunuz?
2)
Açlık sınırının 1.850 lirayı aştığı bugünlerde 11 milyon emeklinin açlık
sınırının altında bir geliri olduğu bilindiğine göre emeklilerin gelirlerinde
herhangi bir iyileştirme yapmayı düşünüyor musunuz?
3)
Basından öğrendiğimiz kadarıyla kamudaki taşeron işçilerin tamamını kadroya
almayacaksınız. Neden kamuda böyle bir ayrıma gidiyorsunuz? Örneğin, KİT’lerde
çalışan taşeronlar acaba başka ülkenin çalışanları mı?
4)
Milyonlarca özel sektör taşeronu var, onlara bir iyileştirme var mı?
5)
Mevsimlik çalışan tarım işçilerine yönelik bir iyileştirme var mı?
6)
Emeklilikte yaşa takılanlarla ilgili bir çalışmanız var mı?
BAŞKAN
– Teşekkür ederim.
Son
olarak Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkanım.
Sorularım
Sayın Kültür ve Turizm Bakanımıza. Sarıgerme’de yapılması planlanan spor
kompleksiyle ilgili herhangi bir çalışmanız var mı, varsa bu ne zaman
sonuçlanacak?
Yine,
Muğla’da çok sayıda tarihî alan var ancak bu alanların her birisinde parça
parça kazılar yapılmaktadır. Devletin gücünü belli bir noktada yoğunlaştırarak
belli alanları daha hızlı ortaya çıkarma konusunda bir çalışmanız olacak mı?
Yine,
yöremizde turizm sadece sezonda yapılabilmektedir, hâlbuki yöremizin ciddi bir
potansiyeli vardır, burada kışın da turizm yapılması mümkündür. Burada
özellikle sağlık turizmini teşvik edecek bir özel çalışma yapılırsa bu aynı
zamanda bölgemizde kışın kültür turizmi yapılmasını da mümkün hâle
getirecektir. Bu konuda bir çalışma yaparsanız çok mutlu olacağız.
Teşekkür
ediyorum.
BAŞKAN
– Teşekkür ederim. 
Sayın
bakanlar buyurun. 
İki
dakika süremizi aştık, size ekleyeceğim cevap vermeniz anlamında. 
Önce
kim cevap veriyor? 
Buyurun
Sarıeroğlu. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Teşekkür ediyorum. 
Çalışma
hayatımızla ilgili bu kadar soru alıyor olmak da önemli bir şey ama Bakanlık
bütçemiz görüşülürken de keşke Cumhuriyet Halk Partisindeki vekillerimiz
görüşlerini paylaşabilseydi daha da memnun olurduk, hem de sizlerin görüşlerini
almış olurduk. (CHP sıralarından gürültüler)
BAŞKAN
– Sayın milletvekilleri, lütfen cevap veriyor Sayın Bakan. Ama olmaz ki böyle. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Sırasıyla Sayın
Özdemir’in sorusundan başlamak istiyorum ne eğitimde ne istihdamda olanlarla
alakalı olarak. Şu anda tam da üzerinde en çok çalıştığımız konulardan birisi
bu, tüm dünya ülkelerinin de üzerinde kafa yorduğu konulardan birisi. OECD
geneli de 15-29 yaş olarak gruplandırdığımız genç kesimin şu anda ortalama NEET
seviyesi yüzde 14,8. Ülkemizle ilgili verdiğiniz seviye 2005 yılına ait bir
oran, yüzde 43,6. Allah’a çok şükür ki hayata geçirdiğimiz politikalarımızla şu
anda bu oranı yüzde 28,2’ye düşürmüş durumdayız. 
Kadınlarda
bu şu anda bu oranı yüzde 28,2’ye düşürmüş durumdayız. Kadınlarda bu oran
birazcık daha yüksek, belirttiğiniz gibi. Önümüzdeki dönemde ortaya koyacağımız
bir Gençlik İstihdam Planı’mız var. Bakanlığa geldikten sonra sosyal
paydaşlarımızla yaptığımız ortak akıl toplantılarında bu planın revizyonuna
ilişkin adımlarımızı attık. Aktifleştirme programlarımızı devreye sokacağız.
İŞKUR’umuzun da bundan sonra gençlere daha çok hizmet verecek bir vizyona
gelecek şekilde faaliyet alanlarının yenilenmesiyle ilgili konuşmamda da
noktaları ifade etmiştim. Özellikle Sayın Cumhurbaşkanımızın bu hafta
açıkladığı istihdam seferberliği kapsamında devreye soktuğumuz işbaşı eğitim
programlarımız, geleceğin meslekleriyle ilgili ve daha çok gençlerimizin ilgi
göstereceği programlar, diğer taraftan iş hayatına girdikten sonra işte yeşil
pasaport gibi, yetim aylığı gibi kesintilerin birazcık bu istihdama girişte
engel olduğuyla ilgili tespitlerimiz olmuştu. Bunları yeni istihdam paketimizde
devreye soktuk. İnşallah uygulayacağımız aktifleştirme programlarımızla,
mesleki eğitim tabii ki bu anlamda çok önemli. Okul-özel sektör iş birliğini,
üniversite-sanayi iş birliğini geliştirecek programlarımızla birlikte bu
oranlarda daha da geriye gidişi sağlayacağımıza inanıyoruz. Bununla ilgili
hedeflerimizi ortaya koyduk. 
Kadın
istihdamı konusu on beş yılda gerçekleştirdiğimiz politikalarla en büyük başarı
hikâyemizin ortaya konduğu alanlardan biri. Bununla ilgili şu anda geldiğimiz
seviyelere yine konuşmamda değinmiştim: Toplam son on sene içerisinde 7,5
milyonluk bir istihdamımız var, bunun 3 milyonunu kadınlar oluşturuyor. Şu anda
yüzde 34 oranını geçen bir iş gücüne katılım oranına sahibiz. Özellikle biz
kadınların iş gücüne katılım oranlarında bu kadar artış yaşanmasından dolayı -1
puanı aşan- çok büyük memnuniyet duyuyoruz. Bu alanla ilgili kadın güçlü olursa
Türkiye'nin güçlü olacağına inanıyoruz, kalkınmanın da temel unsurunun içinden
geçtiğimiz dönemde kadınlar ve gençlerin sinerjisine bağlı olarak güçlü bir
unsur olduğuna inanıyoruz, politikalarımızı bu temelde belirliyoruz. 
Yine
göreve geldikten sonra, Sayın Cumhurbaşkanımızın Başbakanlığı döneminde kadın
istihdamının geliştirilmesiyle ilgili bir eylem planımız vardı. Kadın İstihdamı
İzleme Kurulumuz var. Bu kurulun hemen aktif şekilde çalışmasıyla ilgili olarak
adımlarımızı attık, ilgili bütün sivil toplum örgütlerimiz, akademisyenlerimiz,
paydaşlarımızla toplantılarımızı gerçekleştirdik ve bu Başbakanlık genelgemizin
revizyonuyla ilgili çalışmalarımızı başlattık. 
Diğer
taraftan, çok uzun süredir, on yıldır uygulanan çok ciddi teşviklerimiz var.
Bunları tek tek sayabilirim ama sayarsam diğer konulara giremem. Mesleki
yeterlilik belgesi olan kadınlarımızın kırk sekiz ay süreyle, diğer taraftan
mesleki eğitim almış kadınlarımızın Türkiye İş Kurumunda yaptığımız
faaliyetleri, işbaşı eğitim programları ve mesleki eğitim kurslarımız -Şenal
Hanım’ın da sorusuna cevaptır genç ve kadınlarla alakalı- bunların hepsi
istihdam garantili olarak düzenlenen kurslardır. Minimum yüzde 50 istihdam
garantisi isteyerek biz bu kurslarımızı düzenliyoruz ve bu kurslardan da ciddi
şekilde olumlu sonuçlar elde ettiğimizi ifade etmem lazım. Bunların da
rakamlara yansıması net. Bizim, İŞKUR tarafından özellikle gerçekleştirdiğimiz
faaliyetlere kadınlarımızın ilgi ve alakasının çok yüksek olduğunu ifade etmem
gerekiyor. Mesleki eğitim kurslarımızdan son on iki yıldır 753 bin kadın
faydalanmış, toplamda 1 milyon 405 bin; yarısı kadınlardan oluşuyor. Yine,
işbaşı eğitim programlarımızdan faydalanan kadın sayımız 408 bin; yine,
toplamın yarısına, yüzde 50’ye denk gelen bir biçimde. Şimdi, bu oranlarımızı
daha da artırmak için, yine, Cumhurbaşkanımızın açıklamış olduğu istihdam
seferberliği programımızda, işbaşı eğitim programlarımıza ve mesleki eğitim
kurslarımıza giden 2-5 yaş arası çocuk bakma yükümlülüğü olan kadınlarımıza ilk
defa 400 TL’lik bir destek imkânı da, çocuk bakım desteği de vereceğiz. Bu
oranlarla birlikte inşallah, bizim faaliyetlerimizden kadınların daha çok
faydalanmış olacağını ve istihdama katılımlarının, iş gücü piyasasına
girişlerle ilgili engellerin ortadan kalkacağını düşünüyoruz. 
Güvenceli
esnek çalışma modelleriyle ilgili paydaşlar arasında çok görüş farklılıkları
var ama güvenceli esnek çalışma modellerini de, özellikle kadınlar ve gençlerle
ilgili olarak, güçlü bir alternatif olarak, sosyal devletten bahsediyorsak,
çalışmayla ilgili her alanı düzenlemek Bakanlık olarak sorumluluğumuzdaysa, bu
alternatifi kurallı olarak, güçlü olarak kadınların ve gençlerin önüne bir
tercih olarak sunma zorunluluğumuz var. Bundan sonrası, biz kuralları belirledikten
sonra, bu uygulamaları ortaya koyduktan sonra tercihin kadınlara ve gençlere
bağlı olduğunu düşünüyoruz. Bu anlamda da güvenceli esnek çalışma modelleri tüm
dünyada uygulanan modellerdir; geçiş dönemlerinde geçici olarak, hayatlarındaki
yaşanan süreçlerle bağlantılı olarak, dönemsel olarak tercih edilebilir. Bu
dönemselliğe bağlı olarak emeklilik ve alacakları aylıklarla ilgili durumlar
zaten sonuçlanır. 
Diğer
taraftan, çocuk işçiliği ve mevsimlik tarım işçileri sizin üzerinde durduğunuz
bir konu oldu. Çocuk işçiliği konusu göreve geldiğimiz andan itibaren
Türkiye'nin en önemli başarı hikâyelerinden birinin olduğu alanlardan biri. 
ÖMER
FETHİ GÜRER (Niğde) – O soru gelmedi size, taşerona gelin, vakit bitti. Basına
anlatıyorsunuz, Meclise de anlatın! Vakit bitti, taşerona gelin, taşerona!
BAŞKAN
– Sayın Gürer…
ÖMER
FETHİ GÜRER (Niğde) – Ama sorulara cevap vermiyor.
KADİM
DURMAZ (Tokat) – Ek süre verin Sayın Başkan. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Biz çocuk işçiliğine sıfır
tolerans ilkesiyle yaklaşıyoruz. Ben özellikle tarlada çalışan çocuklarla
alakalı olarak son iki aydır denetim faaliyetlerimizin gerek Sosyal Güvenlik
Kurumumuz tarafından gerek İş Teftiş tarafından gerçekleştirildiğini burada
ifade etmem lazım. 
Mevsimlik
geçici işçilerle ilgili olarak da bir Başbakanlık genelgemiz var. Göreve
geldikten sonra yaptığım ilk faaliyet de Polatlı’da mevsimlik geçici
işçilerimizin bulunduğu yerleri ziyaret etmek olmuştu. Pilot projelerimizi
hayata geçirdik Bursa’da, Eskişehir’de, Sakarya’da, Ordu’da, Şanlıurfa’da.
İnşallah, önümüzdeki dönemde de insan onuruna yaraşır çalışma şartlarına ve
yaşam şartlarına kavuşmaları için Başbakanlık genelgemiz kapsamında bütün
kurum, kuruluşlara, bütün bakanlıklara görev ve sorumluluklar verilmiş durumda,
bununla ilgili ödenekler ayrılmış durumda ve bununla ilgili de disiplin
sağlanacağına inanıyorum.
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Bir beş dakika daha verin Sayın Başkan.
BAŞKAN
– Sayın Bakan, artı iki dakika veriyorum.
Buyurun.
ÖMER
FETHİ GÜRER (Niğde) – Az, beş dakika verin.
BAŞKAN
– Sayın Gürer, lütfen… Daha sonra yazılı olarak cevap verir sayın bakanlar.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Sayın Vekilim, burada
sorduğunuz sorulara daha yeni size yazılı olarak cevap gönderdim zaten.
İnşallah, cevaplayamazsam da yazılı olarak göndeririz. 
BARIŞ
YARKADAŞ (İstanbul) – Sayın Bakan, Komisyona geldik “gelmedi” diyorsunuz ama
olmaz bu, düzeltin.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Bizim bir şeyden kaçmak
gibi durumumuz yok. Bunlar, vatandaşlarımızdan da bize sürekli geliyor ve zaten
bilgilendirme yapıyoruz. En çok cevap verdiğim vekillerimizden birisiniz,
lütfen…
ÖMER
FETHİ GÜRER (Niğde) – Yok, taşeronlar bizi izliyor da.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Bu şekilde zamanımı
almış oluyorsunuz.
Gazilerimizle
ilgili de Bakanlar Kurulumuzda Sayın Başbakanımızın talimatıyla Aile ve Sosyal
Politikalar Bakanlığımızın koordinasyonunda İçişleri Bakanlığımız, Savunma
Bakanlığımız, Çalışma ve Sosyal Güvenlik Bakanlığı olarak biz ortak bir çalışma
içerisindeyiz. Gazilerimizin, şehit ailelerimizin tüm sorunlarıyla ilgili
bütüncül bir çalışma içerisinde olduğumuzu burada ifade edeyim ama konunun
sahibi Aile ve Sosyal Politikalar Bakanlığımızdır.
Emeklilikte
yaşa takılanlarla ilgili olarak da: Biliyorsunuz, emekli aylığı bağlanabilmesi
için ne kadar prim ödenmesi, ne kadar çalışma yapılması kanunlarımızda
belirtilmiş durumda. 
Taşeron
konusunda…
KADİM
DURMAZ (Tokat) – Sayın Bakanım, Komisyonda sorulan soruların cevaplarının
Bakanlık bütçesi görüşülene kadar verileceği sözünü verdiniz.
BAŞKAN
– Sayın Durmaz, lütfen…
KADİM
DURMAZ (Tokat) – Komisyon Başkanımız da burada.
BAŞKAN
- Sayın Durmaz…
Sayın
Bakanın cevap verme süresini uzatmayacağım. Lütfen, müdahalede bulunmayın
süreye.
KADİM
DURMAZ (Tokat) – Bu konuşulan konuların hepsi yazılı olarak size soruldu.
BAŞKAN
- Sayın Durmaz…
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Hepsine de yazılı olarak
cevap vereceğiz.
KADİM
DURMAZ (Tokat) – Ama Bakanlık bütçesi görüşülmeden önce verecektiniz.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Yapıldı, benim onayımdan
henüz geçmediği için, yoğun bir çalışma temposunda olduğumuz için… Ama hepsi
cevaplandı. Gelecek hafta olur. Cuma günü itibarıyla, dün itibarıyla
arkadaşlarımızın göndermiş olması gerekiyor. Bu anlamda, cevap veremeyeceğimiz
hiçbir soru yok. On beş yıldır zaten bizim çalışma hayatına ilişkin
yaptıklarımız ortada. Vatandaşlarımızın gönlüne girmişiz ki on beş yıldır
iktidardayız. (AK PARTİ sıralarından alkışlar) 
OKAN
GAYTANCIOĞLU (Edirne) – İşsizlik arttı, işsizlik.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Bu anlamda, çalışma
hayatının her alanına ilişkin çalışma içerisindeyiz, içinde olmaya da devam
edeceğiz. 
Taşeronda
çalışan kardeşlerimiz de merak etmesinler, yaklaşık iki gün içerisinde
çalışmamız tamamlanmış ve inşallah yasal zemine kavuşma konusunda adımlarımız
atılmış olacak. 
(Mikrofon
otomatik cihaz tarafından kapatıldı)
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) - Bütün sorularınızın
cevabı orada yazılı olarak yer alacak. (AK PARTİ sıralarından alkışlar)
BAŞKAN
- Teşekkür ederim.
Süremizi
doldurduk ve aştık, kalan sorulara sayın bakanlar lütfen yazılı olarak cevap
versinler.
DİDEM
ENGİN (İstanbul) – Hep aynı taktik, hep aynı taktik! Sorularımızın cevabını ne
burada ne Plan Bütçede yazılı olarak vermediniz. Sorularımızı yanıtsız
bırakmanızı vatandaşlarımızın vicdanına havale ediyoruz.
SİBEL
ÖZDEMİR (İstanbul) – Sayın Başkan… Sayın Başkan…
BAŞKAN
– Sayın milletvekilleri, şimdi sırasıyla beşinci turda yer alan bütçeyle kesin
hesapların bölümlerine geçilmesi hususunu, bölümlerini ayrı ayrı okutup
oylarınıza sunacağım.
İçişleri Bakanlığı 2018 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri
okutuyorum:
10) İÇİŞLERİ BAKANLIĞI
1) İçişleri Bakanlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 5.337.301.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 1.657.110.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 6.507.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 300.000.000
BAŞKAN – Kabul
edenler... Etmeyenler... Kabul edilmiştir
 GENEL
TOPLAM 7.300.918.000
BAŞKAN – Kabul
edenler... Etmeyenler... Kabul edilmiştir.
İçişleri
Bakanlığı 2018 yılı merkezî yönetim bütçesinin bölümleri kabul edilmiştir.
İçişleri
Bakanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) İçişleri Bakanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 9.026.669.720,84
Bütçe Gideri 8.343.015.327,47
Ödenek Üstü Gider 21.858.550,73
İptal Edilen Ödenek 705.512.944,10
Ertesi Yıla Devredilen Ödenek 440.125.707,13
BAŞKAN – (A)
cetvelini kabul edenler... Etmeyenler... Kabul edilmiştir.
İçişleri
Bakanlığı 2016 yılı merkezî yönetim kesin hesabının bölümleri kabul edilmiştir.
Emniyet Genel
Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10.82) EMNİYET GENEL MÜDÜRLÜĞÜ
1) Emniyet Genel Müdürlüğü 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 577.784.500
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 26.366.222.500
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 5.531.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 843.117.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 27.792.655.000
BAŞKAN – Kabul
edenler... Etmeyenler... Kabul edilmiştir.
Emniyet Genel
Müdürlüğü 2018 yılı merkezî yönetim bütçesinin bölümleri kabul edilmiştir.
Emniyet Genel
Müdürlüğü 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Emniyet Genel Müdürlüğü 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 18.962.242.109,11
Bütçe Gideri 22.333.596.366,44
Ödenek Üstü Gider 4.802.689.532,88
İptal Edilen Ödenek 1.429.751.213,87
Ertesi Yıla Devredilen  1.321.913.246,78
BAŞKAN – (A)
cetvelini kabul edenler... Etmeyenler... Kabul edilmiştir.
Emniyet Genel
Müdürlüğü 2016 yılı merkezî yönetim kesin hesabının bölümleri kabul edilmiştir.
Jandarma Genel
Komutanlığı 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10.81) JANDARMA GENEL KOMUTANLIĞI
1) Jandarma Genel Komutanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 193.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 13.308.169.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 2.846.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 13.311.208.000
BAŞKAN – Kabul
edenler... Etmeyenler... Kabul edilmiştir.
Jandarma Genel
Komutanlığı 2018 yılı merkezî yönetim bütçesinin bölümleri kabul edilmiştir.
Jandarma Genel
Komutanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Jandarma Genel Komutanlığı 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 9.605.606.274,87
Bütçe Gideri 8.890.050.083,98
İptal Edilen Ödenek 714.356.888,49
Ertesi Yıla Devredilen Ödenek 714.558.477,89
BAŞKAN – (A)
cetvelini kabul edenler... Etmeyenler... Kabul edilmiştir.
Jandarma Genel
Komutanlığı 2016 yılı merkezî yönetim kesin hesabının bölümleri kabul
edilmiştir.
Kamu Düzeni ve
Güvenliği Müsteşarlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
10.84.) KAMU DÜZENİ VE GÜVENLİĞİ
MÜSTEŞARLIĞI
1) Kamu Düzeni ve Güvenliği Müsteşarlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 18.373.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 18.373.000
BAŞKAN – Kabul
edenler... Etmeyenler... Kabul edilmiştir.
Kamu Düzeni ve
Güvenliği Müsteşarlığı 2018 yılı merkezî yönetim bütçesinin bölümleri kabul
edilmiştir.
Kamu Düzeni ve
Güvenliği Müsteşarlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Kamu Düzeni ve Güvenliği Müsteşarlığı 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 20.837.888,00
Bütçe Gideri 18.072.365,91
İptal Edilen Ödenek 2.765.522,09
BAŞKAN – (A)
cetvelini kabul edenler... Etmeyenler... Kabul edilmiştir.
Kamu Düzeni ve
Güvenliği Müsteşarlığı 2016 yılı merkezî yönetim kesin hesabının bölümleri kabul
edilmiştir.
Sahil Güvenlik Komutanlığı
2018
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Bölümleri
okutuyorum:
10.83) SAHİL GÜVENLİK KOMUTANLIĞI
1) Sahil Güvenlik Komutanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 682.700.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 682.700.000
BAŞKAN – Kabul
edenler... Etmeyenler... Kabul edilmiştir.
Sahil Güvenlik
Komutanlığı 2018 yılı merkezî yönetim bütçesinin bölümleri kabul edilmiştir
Sahil Güvenlik
Komutanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Sahil Güvenlik Komutanlığı 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 654.438.183,44
Bütçe Gideri 516.398.666,81
İptal Edilen Ödenek 137.936.370,59
Ertesi Yıla Devredilen Ödenek 137.354.805,47
BAŞKAN – (A)
cetvelini kabul edenler... Etmeyenler... Kabul edilmiştir.
Sahil Güvenlik
Komutanlığı 2016 yılı merkezî yönetim kesin hesabının bölümleri kabul
edilmiştir.
Göç İdaresi
Genel Müdürlüğü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
10.85) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik Hizmetleri 430.326.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 430.326.000
BAŞKAN – Kabul
edenler... Etmeyenler... Kabul edilmiştir.
Göç İdaresi
Genel Müdürlüğü 2018 yılı merkezî yönetim bütçesinin bölümleri kabul
edilmiştir.
Göç İdaresi
Genel Müdürlüğü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Göç İdaresi Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 378.808.908,10
Bütçe Gideri 297.588.043,82
İptal Edilen Ödenek 81.220.864,28
Ertesi Yıla Devredilen Ödenek 70.837.436,10
BAŞKAN – (A)
cetvelini kabul edenler... Etmeyenler... Kabul edilmiştir.
Göç İdaresi
Genel Müdürlüğü 2016 yılı merkezî yönetim kesin hesabının bölümleri kabul
edilmiştir.
Çalışma ve
Sosyal Güvenlik Bakanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
18) ÇALIŞMA VE SOSYAL GÜVENLİK
BAKANLIĞI
1) Çalışma ve Sosyal Güvenlik Bakanlığı 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 131.641.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 14.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.518.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 696.059.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 120.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 58.907.213.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 59.738.565.000
BAŞKAN – Kabul
edenler... Etmeyenler... Kabul edilmiştir.
Çalışma ve
Sosyal Güvenlik Bakanlığı 2018 yılı merkezî yönetim bütçesinin bölümleri kabul
edilmiştir.
Çalışma ve
Sosyal Güvenlik Bakanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Çalışma ve Sosyal Güvenlik Bakanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 43.603.570.248,00
Bütçe Gideri 43.556.543.751,89
İptal Edilen Ödenek 47.026.496,11
Ertesi Yıla Devredilen Ödenek 2.444.243,00
BAŞKAN – (A)
cetvelini kabul edenler... Etmeyenler... Kabul edilmiştir.
Çalışma ve
Sosyal Güvenlik Bakanlığı 2016 yılı merkezî yönetim kesin hesabının bölümleri
kabul edilmiştir.
Mesleki
Yeterlilik Kurumu Başkanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.50) MESLEKİ YETERLİLİK KURUMU
BAŞKANLIĞI
1) Mesleki Yeterlilik Kurumu Başkanlığı 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 18.674.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 260.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 7.428.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 26.362.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 28.084.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 6.067.000
BAŞKAN – Kabul
edenler… Etmeyenler… Kabul edilmiştir.
 TOPLAM 34.151.000
BAŞKAN – Kabul
edenler... Etmeyenler... Kabul edilmiştir.
Mesleki
Yeterlilik Kurumu Başkanlığı 2018 yılı merkezî yönetim bütçesinin bölümleri
kabul edilmiştir.
Mesleki
Yeterlilik Kurumu Başkanlığı 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Mesleki Yeterlilik Kurumu Başkanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 19.651.970,00
Bütçe Gideri 12.434.697,43
İptal Edilen Ödenek 7.217.272,57
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:

(B) CETVELİ






(TL)



Bütçe Geliri Tahmini 13.498.000,00
Tahsilat 13.698.179,89
BAŞKAN – (B)
cetvelini kabul edenler… Etmeyenler… Kabul edilmiştir.
Mesleki
Yeterlilik Kurumu Başkanlığı 2016 yılı merkezî yönetim kesin hesabının
bölümleri kabul edilmiştir.
Türkiye ve Orta
Doğu Amme İdaresi Enstitüsü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.07) TÜRKİYE VE ORTA DOĞU AMME
İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2018
Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 10.160.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 900.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 473.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 8.027.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 19.560.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 1.602.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 17.935.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 23.000
BAŞKAN – Kabul
edenler… Etmeyenler… Kabul edilmiştir.
 TOPLAM 19.560.000
BAŞKAN – Kabul
edenler... Etmeyenler... Kabul edilmiştir.
Türkiye ve Orta
Doğu Amme İdaresi Enstitüsü 2018 yılı merkezî yönetim bütçesinin bölümleri
kabul edilmiştir.
Türkiye ve Orta
Doğu Amme İdaresi Enstitüsü 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye ve Orta Doğu Amme İdaresi Enstitüsü 2016
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 17.940.500,00
Bütçe Gideri 17.447.393,35
İptal Edilen Ödenek 493.106,65
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 16.742.000,00
Tahsilat 17.343.051,60
Ret ve İadeler 3.025,00
Net Tahsilat 17.340.026,60
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye ve Orta
Doğu Amme İdaresi Enstitüsü 2016 yılı merkezî yönetim kesin hesabının bölümleri
kabul edilmiştir.
Devlet Personel
Başkanlığı 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
18.75) DEVLET PERSONEL BAŞKANLIĞI
1) Devlet Personel Başkanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 31.139.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 6.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 833.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 31.978.000
BAŞKAN – Kabul
edenler... Etmeyenler... Kabul edilmiştir.
Devlet Personel
Başkanlığı 2018 yılı merkezî yönetim bütçesinin bölümleri kabul edilmiştir.
Devlet Personel
Başkanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Devlet Personel Başkanlığı 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 33.195.000,00
Bütçe Gideri 28.381.116,07
İptal Edilen Ödenek 4.813.883,93
BAŞKAN – (A)
cetvelini kabul edenler... Etmeyenler... Kabul edilmiştir.
Devlet Personel
Başkanlığı 2016 yılı merkezî yönetim kesin hesabının bölümleri kabul
edilmiştir. 
Kültür ve Turizm
Bakanlığı 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
21) KÜLTÜR VE TURİZM BAKANLIĞI
1) Kültür ve Turizm Bakanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 637.611.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 619.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 31.418.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 1.320.671.00
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 14.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 2.006.670.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 3.997.003.000
BAŞKAN – Kabul
edenler... Etmeyenler... Kabul edilmiştir.
Kültür ve Turizm
Bakanlığı 2018 yılı merkezî yönetim bütçesinin bölümleri kabul edilmiştir.
Kültür ve Turizm
Bakanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Kültür ve Turizm Bakanlığı 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 3.621.548.684,64
Bütçe Gideri 2.643.629.379,06
Ödenek Üstü Gider 19.954,52
İptal Edilen Ödenek 976.135.308,55
Ertesi Yıla Devredilen Ödenek 873.013.552,37
BAŞKAN – (A)
cetvelini kabul edenler... Etmeyenler... Kabul edilmiştir.
Kültür ve Turizm
Bakanlığı 2016 yılı merkezî yönetim kesin hesabının bölümleri kabul edilmiştir.
Devlet Opera ve
Balesi Genel Müdürlüğü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.16) DEVLET OPERA VE BALESİ GENEL
MÜDÜRLÜĞÜ
1) Devlet Opera ve Balesi Genel Müdürlüğü 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 29.967.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.474.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 387.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 266.463.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 300.291.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 4.363.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 293.767.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 2.161.000
BAŞKAN – Kabul
edenler… Etmeyenler… Kabul edilmiştir.
 TOPLAM 300.291.000
BAŞKAN – Kabul
edenler... Etmeyenler... Kabul edilmiştir.
Devlet Opera ve
Balesi Genel Müdürlüğü 2018 yılı merkezî yönetim bütçesinin bölümleri kabul
edilmiştir.
Devlet Opera ve
Balesi Genel Müdürlüğü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2)Devlet Opera ve Balesi Genel Müdürlüğü 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 269.961.550,00
Bütçe Gideri 257.463.020,72
İptal Edilen Ödenek 12.498.529,28
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 269.562.000,00
Tahsilat 259.822.438,95
Ret ve İadeler 26.773,35
Net Tahsilat 259.795.665,60
BAŞKAN – (B)
cetvelini kabul edenler… Etmeyenler… Kabul edilmiştir.
Devlet Opera ve
Balesi Genel Müdürlüğü 2016 yılı merkezî yönetim kesin hesabının bölümleri
kabul edilmiştir.
Devlet
Tiyatroları Genel Müdürlüğü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.15) DEVLET TİYATROLARI GENEL
MÜDÜRLÜĞÜ
1) Devlet Tiyatroları Genel Müdürlüğü 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 25.868.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 5.253.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 212.505.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 243.626.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 8.372.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 233.212.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 2.042.000
BAŞKAN – Kabul
edenler… Etmeyenler… Kabul edilmiştir.
 TOPLAM 243.626.000
BAŞKAN – Kabul
edenler... Etmeyenler... Kabul edilmiştir.
Devlet
Tiyatroları Genel Müdürlüğü 2018 yılı merkezî yönetim bütçesinin bölümleri
kabul edilmiştir.
Devlet
Tiyatroları Genel Müdürlüğü 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Devlet Tiyatroları Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 237.261.153,00
Bütçe Gideri 227.254.680,96
İptal Edilen Ödenek 10.006.472,04
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 224.822.000,00
Tahsilat 227.312.637,76
Ret ve İadeler 2.425,85
Net Tahsilat 227.310.211,91
BAŞKAN – (B)
cetvelini kabul edenler… Etmeyenler… Kabul edilmiştir.
Devlet
Tiyatroları Genel Müdürlüğü 2016 yılı merkezî yönetim kesin hesabının bölümleri
kabul edilmiştir.
Türkiye Yazma
Eserler Kurumu Başkanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.53) TÜRKİYE YAZMA ESERLER KURUMU
BAŞKANLIĞI
1) Türkiye Yazma Eserler Kurumu Başkanlığı 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 11.367.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.280.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 19.878.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 34.525.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 795.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 33.545.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 185.000
BAŞKAN – Kabul
edenler… Etmeyenler… Kabul edilmiştir.
 TOPLAM 34.525.000
BAŞKAN – Kabul
edenler... Etmeyenler... Kabul edilmiştir.
Türkiye Yazma
Eserler Kurumu Başkanlığı 2018 yılı merkezî yönetim bütçesinin bölümleri kabul
edilmiştir.
Türkiye Yazma
Eserler Kurumu Başkanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye Yazma Eserler Kurumu Başkanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 35.778.022,00
Bütçe Gideri 30.930.273,41
İptal Edilen Ödenek 4.847.748,59
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 30.208.000,00
Tahsilat 30.683.781,90
Ret ve İadeler 240,00
Net Tahsilat 30.683.541,90
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye
Yazma Eserler Kurumu Başkanlığı 2016 yılı merkezî yönetim kesin hesabının
bölümleri kabul edilmiştir.
Sayın
milletvekileri, böylece, beşinci turda yer alan kuruluşların bütçeleri ve kesin
hesapları kabul edilmiştir; hayırlı olmalarını temenni ediyorum.
Sayın
milletvekilleri, beşinci tur görüşmeleri tamamlanmıştır. 
Programa
göre kuruluşların bütçe ve kesin hesaplarını sırasıyla görüşmek için 17 Aralık
2017 Pazar günü saat 11.00’de toplanmak üzere birleşimi kapatıyorum, iyi
geceler diliyorum.
Kapanma
Saati: 23.40




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu ifadeye ilişkin düzeltme bu
Birleşim Tutanak Dergisi’nin 109’uncu sayfasında “Açıklamalar” bölümünde yer
almaktadır.


(X) Bu bölümde hatip tarafından Türkçe
olmayan kelime ifade edildi.


(x) Bu düzeltmeye ilişkin ifade bu
Birleşim Tutanak Dergisi’nin 30’uncu sayfasında yer almaktadır.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




