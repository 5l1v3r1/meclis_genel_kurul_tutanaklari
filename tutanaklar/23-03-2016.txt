



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 60’ıncı
Birleşim
 23
Mart 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Isparta Milletvekili Sait Yüce’nin,
Bediüzzaman Said Nursi’nin vefatının 56’ncı yıl dönümüne ilişkin gündem dışı
konuşması
2.- Kocaeli Milletvekili Tahsin Tarhan’ın,
Kocaeli ilinin sorunlarına ilişkin gündem dışı konuşması
3.- Adana Milletvekili Meral Danış
Beştaş’ın, Nevruz Bayramı’na ilişkin gündem dışı konuşması

IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Çanakkale Milletvekili Muharrem Erkek
ve 28 milletvekilinin, Kaz Dağlarını olumsuz etkileyecek girişimlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/117)
2.- Antalya Milletvekili Niyazi Nefi Kara
ve 28 milletvekilinin, yerel basının sorunlarının ve kalıcı çözüm önerilerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/118)
3.- Konya Milletvekili Mustafa Hüsnü
Bozkurt ve 29 milletvekilinin, sağlıkta şiddet olaylarının nedenlerinin ve
çözüm yollarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/119)

B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman
Başkanlığındaki bir heyetin, Pakistan Ulusal Meclis Başkanı Serdar Ayaz
Sadıq’ın vaki davetine icabet etmek üzere Pakistan’a resmî bir ziyarette
bulunmasına ilişkin tezkeresi (3/594)
2.- Türkiye Büyük Millet Meclisi
Başkanlığının, Avrupa Birliği Konseyi Hollanda Dönem Başkanlığınca 3-4 Nisan
2016 tarihlerinde Hollanda’nın Lahey şehrinde düzenlenecek olan "Enerji,
Yenilik ve Döngüsel Ekonomi" başlıklı Komisyon Başkanları Konferansı’na
Türkiye Büyük Millet Meclisini temsilen Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Başkanı Ziya Altunyaldız’ın katılmasına
ilişkin tezkeresi (3/595)

V.- ÖNERİLER
A) Siyasi Parti Grubu Önerileri
1.- MHP Grubunun, Aydın Milletvekili Deniz
Depboylu ve arkadaşları tarafından, geleceğimizin teminatı çocuklarımızın her
türlü istismardan korunması, yaşanan sorunların tespit edilmesi ve çözüme yönelik
çalışmalar yapmak amacıyla 17/2/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 23
Mart 2016 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
2.- HDP Grubunun, İstanbul Milletvekili
Filiz Kerestecioğlu Demir ve arkadaşları tarafından, çocuklara yönelik cinsel
istismarın araştırılması ve çocuk istismarını önlemek konusunda gerekli tedbirlerin
alınması amacıyla 23/3/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 23 Mart 2016
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
3.- CHP Grubunun, Türkiye Büyük Millet
Meclisi Genel Kurulunun haftalık çalışma günleri dışında 26 Mart 2016 Cumartesi
ve 27 Mart 2016 Pazar günlerinde saat 15.00’te toplanarak her iki günde de saat
21.00’e kadar çalışmalarını sürdürmesine ilişkin önerisi

VI.- AÇIKLAMALAR
1.- Manisa Milletvekili Özgür Özel’in,
Düzce Milletvekili Ayşe Keşir’in MHP grup önerisi üzerinde yaptığı
konuşmasındaki bazı ifadelerine ilişkin açıklaması
2.- Tokat Milletvekili Coşkun Çakır’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
3.- Manisa Milletvekili Özgür Özel’in,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
4.- Adana Milletvekili Meral Danış Beştaş’ın,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
5.- Manisa Milletvekili Erkan Akçay’ın,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
6.- Manisa Milletvekili Erkan Akçay’ın,
Çanakkale Milletvekili Bülent Turan’ın usul görüşmesiyle ilgili yaptığı
konuşmasındaki bazı ifadelerine ilişkin açıklaması
7.- Diyarbakır Milletvekili İdris
Baluken’in, çocuk istismarıyla ilgili bir komisyon kurulması kararının 4 siyasi
partinin ortak iradesiyle hemen alınabileceğine ilişkin açıklaması
8.- İzmir Milletvekili Oktay Vural’ın,
Oturum Başkanı TBMM Başkan Vekili Ahmet Aydın’ın bazı ifadelerine ve ortak bir
önerge hazırlayarak çocuk istismarıyla ilgili bir komisyonun hemen kurulabileceğine
ilişkin açıklaması
9.- Manisa Milletvekili Özgür Özel, Oturum
Başkanı TBMM Başkan Vekili Ahmet Aydın’ın bazı ifadelerine ilişkin açıklaması
10.- Diyarbakır Milletvekili İdris Baluken,
Oturum Başkanı TBMM Başkan Vekili Ahmet Aydın’ın bazı ifadelerine ilişkin açıklaması
11.- Diyarbakır Milletvekili İdris
Baluken’in, çocuk istismarıyla ilgili bir komisyon kurulması kararının 4 siyasi
partinin ortak hazırlayacağı bir metinle bugün alınabileceğine ilişkin
açıklaması
12.- Çanakkale Milletvekili Bülent
Turan’ın, çocuk istismarıyla ilgili bir komisyonun kurulması konusunun Meclis
gündemine halel getirilerek ve usule aykırı olarak ele alınamayacağına ilişkin
açıklaması
13.- Manisa Milletvekili Özgür Özel’in,
Adalet ve Kalkınma Partisinin çocuk istismarıyla ilgili bir komisyon kurulması
konusundaki tavrının sorumlu bir iktidar anlayışıyla bağdaşmadığına ilişkin
açıklaması
14.- İzmir Milletvekili Oktay Vural’ın,
Milliyetçi Hareket Partisinin Kişisel Verileri Koruma Kurulunda temsil
edilmemesi durumunun kabul edilemez olduğuna ilişkin açıklaması
15.- İstanbul Milletvekili Engin Altay’ın,
Kişisel Verileri Koruma Kurulunda tüm siyasi partilerin temsil edilmesinin
kurulun demokratikliğine ve bağımsızlığına katkı sağlayacağına ilişkin
açıklaması
16.- İzmir Milletvekili Oktay Vural’ın,
Milliyetçi Hareket Partisinin Parlamentonun yaptığı çalışmaya iştirakini temin
edecek şekilde bir düzenleme yapılmasının Anayasa ve İç Tüzük’ün amir hükmü olduğuna
ilişkin açıklaması
17.- Diyarbakır Milletvekili İdris
Baluken’in, Oturum Başkanı TBMM Başkan Vekili Ahmet Aydın’ın bazı ifadelerine
ilişkin açıklaması
18.- Orman ve Su İşleri Bakanı Veysel
Eroğlu’nun, Adıyaman Milletvekili Behçet Yıldırım’ın 117 sıra sayılı Kanun
Tasarısı’nın 22’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
19.- Adıyaman Milletvekili Behçet
Yıldırım’ın, Oturum Başkanı TBMM Başkan Vekili Ahmet Aydın’ın bazı ifadelerine
ilişkin açıklaması
20.- İzmir Milletvekili Oktay Vural’ın,
PKK’lıların üniversitelerde yapılandığına ve üniversitelerdeki terör
faaliyetleriyle hukuk çerçevesinde mücadele edilmesi gerektiğine ilişkin
açıklaması
21.- Diyarbakır Milletvekili İdris
Baluken’in, üniversite kampüslerinde öğrencilerin yaşamına mal olacak düzeyde
bir provokatif zemin geliştirilmesinin son derece tehlikeli olduğuna ilişkin
açıklaması

VII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın MHP grup önerisinin oylamasının İç Tüzük hükümlerine uygun yapılıp
yapılmadığı hakkında

VIII.- SATAŞMALARA İLİŞKİN KONUŞMALAR
1.- Tokat Milletvekili Coşkun Çakır’ın,
Diyarbakır Milletvekili İdris Baluken’in CHP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
2.- Diyarbakır Milletvekili İdris Baluken’in,
Tokat Milletvekili Coşkun Çakır’ın sataşma nedeniyle yaptığı konuşması
sırasında şahsına sataşması nedeniyle konuşması
3.- Tokat Milletvekili Coşkun Çakır’ın,
Balıkesir Milletvekili Mehmet Tüm’ün 117 sıra sayılı Kanun Tasarısı’nın 18’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu
Tasarısı (1/541) ve Adalet Komisyonu Raporu (S. Sayısı: 117)

X.- YAZILI SORULAR VE CEVAPLARI
1.- Kırklareli Milletvekili Türabi
Kayan’ın, Kırklareli ilindeki esnaf ve sanatkârların kredi borçlarına ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/1859)
2.- Hatay Milletvekili Mehmet Necmettin
Ahrazoğlu’nun, Bakanlık teşkilatında kullanılan bilgisayarların işletim
sistemlerine ilişkin sorusu ve Avrupa Birliği Bakanı Volkan Bozkır’ın cevabı
(7/2159)
3.- Malatya Milletvekili Veli Ağbaba’nın,
Bakanlık bünyesinde çalışan taşeron işçiler ile kadrolu ve sözleşmeli personel
verilerine ilişkin sorusu ve Avrupa Birliği Bakanı Volkan Bozkır’ın cevabı
(7/2160)
4.- Malatya Milletvekili Veli Ağbaba’nın,
Bakanlık bünyesinde çalışan taşeron işçiler ile kadrolu ve sözleşmeli personel
verilerine ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/2210)
5.- Bursa Milletvekili İsmet
Büyükataman’ın, soru önergelerinin TBMM İnternet sayfasında yayımına ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/2922)
23 Mart 2016 Çarşamba
BİRİNCİ OTURUM
Açılma Saati: 14.02
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN – Türkiye
Büyük Millet Meclisinin 60’ıncı Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem
dışı ilk söz, Bediüzzaman Said Nursi’nin vefatının 56’ncı yıl dönümü
münasebetiyle söz isteyen Isparta Milletvekili Sait Yüce’ye aittir.
Buyurun
Sayın Yüce. (AK PARTİ sıralarından alkışlar)
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Isparta Milletvekili Sait Yüce’nin,
Bediüzzaman Said Nursi’nin vefatının 56’ncı yıl dönümüne ilişkin gündem dışı
konuşması
SAİT
YÜCE (Isparta) – Teşekkür ediyorum Sayın Başkan.
Çok
değerli sayın milletvekilleri, bundan elli altı yıl önce bugün ebediyete
uğurladığımız büyük İslam âlimi Bedîüzzaman Said Nursi’yi, bugüne ve geleceğe
ışık tutan çok önemli bir özelliğiyle burada anmak istiyorum. O, birleştiren
adam idi; o, kalpleri Allah inancında ve Allah muhabbetinde birleştirmişti. Bu
muhabbet halka halka yayıldı ve dünyanın dört bir tarafında...
BAŞKAN
– Sayın Yüce, bir saniye.
Sayın
milletvekilleri, lütfen uğultuyu keselim, yerlerimize oturalım. Sayın hatip
kürsüde.
Buyurun
Sayın Yüce.
SAİT
YÜCE (Devamla) – Evet, o, kalpleri Allah inancında ve Allah muhabbetinde
birleştirmişti. Bu muhabbet halka halka yayıldı ve dünyanın dört bir tarafında
iman kahramanları, muhabbet fedaileri olarak meyve verdi. O, dini ve dünya
hayatını birleştiren adamdı. Ondan ders alanlar hayata daha bir canlılıkla
sarılıyorlar ve dünyalarını imar ettikleri gibi, bu dünya hayatı uğrundaki
çalışmalarını ahiret hayatlarına bir sermaye yapıyorlardı. 
“Kabir
var, hiç kimse inkâr edemez, herkes ister istemez oraya girecek. Acaba sırf
dünya için mi yaratılmışsın ki bütün vaktini ona sarf ediyorsun?” diyerek
insanın asıl vazifesinin ebedî hayatı kazanmak olduğunu her vesileyle
belirtmiştir. Kendisini ziyaret eden demir yolu işçilerine “İnsanların
yollarını yapıyorsunuz, namazlarınızı kılsanız bütün bu çalışmalarınız ibadet
hükmüne geçer.” diyordu. Aynı şekilde, havacı subay ve astsubaylara rastladığında
“Bu uçaklar hem insanlığa hem İslamiyet’e büyük hizmet edecekler ama
namazlarınızı mutlaka kılın.” diye onlara nasihatlerde bulunuyordu.
O,
fenleri ve dinî ilimleri birleştiren adamdı. Ayrı kaldıkları takdirde, birinden
hile ve şüphe, diğerinden taassup doğacağını söylüyor, yeni yetişen nesillerin
her iki bilgi kaynağıyla yani fen ilimleri ve din ilimleriyle mücehhez, bir
arada bir şekilde yetiştirilmesi gerektiğini anlatıyordu. 
Bediüzzaman
Said Nursi, insanları Kur’an ve sünnette birleştiren adamdı. Her yaştan, her
çevreden, her cinsten, her inançtan insanları doğrudan doğruya Allah’ın
kitabına ve Allah’ın elçisine çağırdı. Onun eserlerini okuyanlar, kendilerini
Kur’an’ın nuruyla ve Resulullah’ın muhabbetiyle kuşatılmış bulurlar ve
girdikleri o nurlu ve muhabbetli âlemden bir türlü çıkmak istemezlerdi. Dönemin
bütün baskılarına rağmen insanların 55 dünya diline çevrilen “Risâle-i Nûr”lar
etrafında kenetlenmesi işte bu yüzdendi. 
O,
doğusuyla batısıyla bütün bir ülkeyi, hatta bütün İslam âlemini birleştiren
adamdı. Milleti parçalayarak birbirine düşürmeyi amaçlayan ve dış mihraklar
tarafından tahrik edildiklerinde şüphe bulunmayan ırkçılık akımlarına en küçük
bir müsamaha göstermez, gösterilmesini de istemezdi. 9 Kasım 1922 tarihinde bu
Türkiye Büyük Millet Meclisinde resmî hoş âmedîyle karşılandı. Birinci Dünya
Savaşı’nda gösterdiği kahramanlıklar ve İstanbul’un İngilizler tarafından işgal
edilmesine karşı verdiği o kuvvetli mücadeleden dolayı Mustafa Kemal ve
arkadaşları Bediüzzaman Said Nursi’yi bu Meclise davet ettiler, hoş âmedî
merasimiyle bir konuşma yapmasını istemişlerdi. Bediüzzaman’ın bu Meclis
kürsüsünde yaptığı konuşmanın ilgili bölümünü, bugün için de son derece önemli
olan o bölümünü sizlere aktarmak istiyorum. Şöyle diyor: “Ben Van’da iken
hamiyetli Kürt bir talebeme dedim ki -yani, 1920’den önceki dönemi kastediyor-
‘Türkler İslamiyet’e çok hizmet etmişler. Sen onlara ne niyetle bakıyorsun?’
Dedi: ‘Ben Müslüman bir Türk’ü fasık bir kardeşime tercih ediyorum. Belki
babamdan ziyade ona alakadarım çünkü tam imana hizmet ediyorlar.’ Bir zaman
geçti, Allah rahmet eylesin, o talebem ben esaretteyken İstanbul’da mektebe
girmiş. Esaretten geldikten sonra gördüm, bazı ırkçı muallimlerden aldığı
aksülamelle, o Kürtçülük damarıyla başka bir mesleğe girmiş. Bana dedi: ‘Ben
şimdi gayet fasık, hatta dinsiz de olsa bir Kürt’ü salih bir Türk’e tercih
ediyorum.’ Sonra ben onu birkaç sohbette kurtardım. Tam kanaati geldi ki
Türkler bu Milletiislamiye’nin kahraman bir ordusudur. Ey sual soran mebuslar -bu
Mecliste söylüyor bunu Bediüzzaman- Şark’ta 5 milyona yakın Kürt var -o günkü
rakamlarla- 100 milyona yakın İranlı ve Hintliler var, 70 milyon Arap var, 40
milyon Kafkas var. Acaba, birbirine komşu, kardeş ve birbirine muhtaç olan bu
kardeşlere…”
(Mikrofon
otomatik cihaz tarafından kapatıldı) 
SAİT
YÜCE (Devamla) – Son cümle Sayın Başkanım. 
BAŞKAN
– Sayın Yüce, tamamlarsanız… Çünkü hiç açmadık, adaleti gözden kaçırmayalım. 
SAİT
YÜCE (Devamla) – Tamamlıyorum, peki; son cümlesi. 
“Acaba
birbirine komşu, kardeş ve birbirine muhtaç olan bu kardeşlere, bu talebenin
Van’daki medreseden aldığı dersidinî mi daha lazım veyahut o milletleri
karıştıracak ve ırktaşlarından başka düşünmeyen, uhuvvetiislamiye’yi tanımayan,
sırf ulumufelsefeyi okumak ve İslami ilimleri nazara almamak olan bu merhum
talebenin ikinci hâli mi daha iyidir, sizden soruyorum.” 
Aramızdan
maddeten ayrılışının 56’ncı yıl dönümünde bu büyük İslam âlimini rahmetle
anıyor, saygılar sunuyorum. (AK PARTİ sıralarından alkışlar) 
BAŞKAN
– Teşekkürler Sayın Yüce. 
Gündem
dışı ikinci söz, Kocaeli hakkında söz isteyen Kocaeli Milletvekili Tahsin
Tarhan’a aittir. 
Buyurun
Sayın Tarhan. (CHP sıralarından alkışlar)
Süreniz
beş dakikadır. 
2.- Kocaeli Milletvekili Tahsin Tarhan’ın,
Kocaeli ilinin sorunlarına ilişkin gündem dışı konuşması
TAHSİN
TARHAN (Kocaeli) – Sayın Başkan, değerli milletvekilleri; Kocaeli’yle ilgili
gündem dışı söz aldım. Hepinizi saygıyla sevgiyle selamlıyorum. 
Kocaeli,
Karadeniz’e ve Marmara Denizi’ne kıyısı olan, bir tarafı ormanlarla, iki tarafı
denizlerle çevrili tarihî bir şehrimiz. Nikomedya’dan günümüze gelen, tarihiyle,
kültürüyle var olan bir şehrimiz. 
Sevgili milletvekillerim, geçmişte sosyal demokrat
belediyecilikle Türkiye’ye model olmuş; fuar alanları, çöp fabrikası yapan, baraj
yapıp su sorununu çözen, doğal gaz sorununu çözen, Kocaelispor’uyla Avrupa
Ligi’nde mücadele eden, gerçekten Türkiye’ye model olmuş bir şehirdi ama on
dört yıldır, AKP iktidarına baktığımız zaman, ulaşım sorununu çözmemiş,
karmaşıklığın, yoksulluğun, işsizliğin var olduğu bir kentimiz. 
“Millî
gelire en büyük katkıyı sağlayan iliz.” diye gururla söylüyoruz, “Sanayi
kenti.” diyoruz, “Teknoloji Kocaeli’de.” diyoruz, “Bilgi Kocaeli’de.” diyoruz
ama yoksulluğa baktığımız zaman, işsizliğe baktığımız zaman, imar sorununa
baktığımız zaman, sorunlarla, karmaşık bir kent, kimliksiz bir Kocaeli. Bir
kentin ayağa kalkması için ya sanayi kenti olur ya liman kenti olur ya turizm
kenti olur veyahut da spor kenti olur. Kocaeli’de bütün özellikler var. 
Büyükşehir
Yasası’yla birlikte şirin tarihî beldelerimiz yok edildi. Gerçekten, Hereke
halısıyla, Karamürsel sepetiyle, Kandıra beziyle, aynı zamanda tarihî
beldeleriyle, kapatılan Hereke, Karamürsel, Ereğli, şirin beldeleriyle var olan
bir kentti. 
12
tane ilçe kuruldu Büyükşehir Yasası’yla birlikte. 12 ilçeye baktığımız zaman,
şehir merkezleri henüz belirlenmemiş, kamu binaları tamamlanmamış, şehir
girişleri ve çıkışları henüz belirlenmemiş bir kent. En büyük sorunumuz ulaşım.
2014 yılında yerel seçimlerde AKP seçim startını, Sayın Bakan, Vali, Belediye
Başkanıyla birlikte, bir parka tramvayı çekerek, elektrik kablosunu da elektrik
direğinden kaçak alarak ve o tramvayın içine girip resim çekerek verdiler. 
O
günden bugüne baktığımız zaman tramvay hâlâ ortada yok. Büyük eleştiri alınca
“Tramvayın rengini siz seçin.” diye billboardlara resimler astılar. Ama bugüne
geldiğimiz zaman, hâlâ raylı sistemle, hafif raylı sistemle, metroyla ilgili
hiçbir çalışma yok. 
Sevgili
milletvekilleri, ulaşım problemi Kocaeli’de çözülmemiş, park problemi
çözülmemiş, imar problemi çözülmemiş. Akşamları sokağa çıkamıyorsunuz;
karanlık, sosyal anlamda bir şeyler yapacağınız alanlarınız yok. Onun için ben
Kocaeli ilçelerine, Gebze’ye, özellikle Gebze bölgesindeki ilçelere şu ismi
veriyorum: “Türkiye’nin en büyük köyü” ve aynı zamanda Kocaeli’yi bugünkü
iktidarın sayesinde “İstanbul’un arka çöplüğü” diye değerlendiriyorum.
Hepinizi
saygıyla sevgiyle selamlıyorum. (CHP sıralarından alkışlar)
BAŞKAN – Teşekkürler Sayın Tarhan.
Gündem dışı üçüncü söz, Nevruz hakkında söz isteyen Adana
Milletvekili Meral Danış Beştaş’a aittir.
Buyurun Sayın Danış Beştaş. (HDP sıralarından alkışlar)
3.- Adana Milletvekili Meral Danış
Beştaş’ın, Nevruz Bayramı’na ilişkin gündem dışı konuşması
MERAL DANIŞ BEŞTAŞ (Adana) – Sayın Başkan, değerli
milletvekilleri; hepinizi saygıyla selamlıyorum. 
2016 yılının “Nevroz”unu da geride bıraktık. Güncele
ilişkin bilgilere geçmeden önce “Nevroz Bayramı”nın tarihi ve içeriği konusunda
kısaca birkaç hususu açmak isterim. 
İlk 21 Mart, birçok farklı kaynakta farklı görüşler olsa
da ortaklaşılan tarih 612 yılı. Yani, ilk kutlamasından bugüne üzerinden iki
bin altı yüz on altı yıl geçen bir bayramdan söz ediyoruz ve bu bayram Kürt
halkının Demirci Gâve önderliğinde Dahhak zulmüne karşı
isyan ateşini tutuşturduğu ve zaferle taçlanan gün olarak bilinir, üzerinde ortaklaşılan en önemli olgu budur zaten ve gerçekten
aradan iki bin altı yüz on altı yıl geçmesine rağmen “Nevroz Bayramı” bugün
içeriğinden ve direniş özünden, özgürlük arayışından ve mücadelesinden hiçbir
şey kaybetmedi. 
“Nevroz”
ateşi bugün daha fazla alanı ve meydanı aydınlatıyor. Mezopotamya halkları,
Kürt halkı başta olmak üzere, "Nevroz Bayramı”nı her yıl baskılara,
engellemelere, cinayetlere, katliamlara rağmen kutlamaya ve özgürlük tutkusunu
yükseltmeye devam ediyor. Özgürlük ateşi şüphesiz yıllar içinde, yüzyıllar
içinde, binyıllar içinde daha da gürleşti ve din, dil, ırk, ulus, cinsiyet,
kimlik, inanç farklılıkları gözetmeksizin tüm halkların yolunu aydınlatacak bir
gün olarak "Nevroz Bayramı"nı, aynı zamanda, görmemiz ve
değerlendirmemiz gerekiyor. 
İki
bin altı yüz on altı yıllık geçmişiyle "Nevroz Bayramı" en eski
özgürlük bayramı olarak bilinir ve biz de bunu böyle kabul ederiz ve gerçekten
"Nevroz"un isyan ve özgürlük ateşi diğer ezilen ve sömürülen halkları
da gitgide sarmış ve bugün evrenselleşen bir bayramdır. 
Tabii,
bizim ülkemizde, Türkiye’de, "Nevroz Bayramı" 1924 yılında aslında
yasaklanan bir gün olarak önümüzde duruyor ve başta egemenler, yönetenler,
farklı iktidarlar "Nevroz Bayramı"nı w’sundan başlayarak günün
kutlanmasına kadar her türlü yasakla karşıladılar ve büyük ölümler, büyük
acılar yaşandı "Nevroz Bayramı" kutlamaları sırasında. Fakat
muktedirler bir süre sonra, bu sefer içeriğini boşaltarak “Newroz”u “Nevruz”
yaptılar, “o”yu “u” yaptılar, “w”yu da “v” yaptılar, “Vallahi bu bir Türk
bayramıdır.” dediler ve komik hareketlerle küçük küçük ateşlerin üstünden
atlayarak, yumurta tokuşturarak "Nevroz"un içeriğini boşalttıklarını,
özgürlük, direniş, diriliş, bahar bayramı olmasından ziyade, diğerini örtmek ve
farklı bir şekilde değerlendirmek için alanlara çıktıklarını görüyoruz. 
Tabii,
Kürt halkı açısından “Nevroz Bayramı”nın en önemli özü direniş ve özgürlük
mücadelesidir. 1982 yılında Diyarbakır 5 No.lu Cezaevinde, işkencehanesinde
Mazlum Doğan 21 Martı 22 Marta bağlayan gece 3 kibrit çöpüyle bedenini “Nevroz”
ateşi yapmıştır ve Kürt halkının bu yüzden “Nevroz Bayramı”na bakışı, hangi
koşullarda olursa olsun, Diyarbakır zindanında bile “Nevroz” ateşinin asla sönmeyeceği,
söndürülmeyeceği mesajı bütün dünya tarafından da görülmüştür ve bugün de bu
bayramın kutlamaları devam etmektedir. 
Fakat,
tabii, bu yıl da -ileriki dönemlerde bunu da değerlendireceğiz- “Nevroz
Bayramı” maalesef yasaklandı. Tarihine bakacak olursak; 1990, 1991 ve 1992
yıllarında yüzlerce insan öldürüldü “Nevroz Bayramı”nda, Cizre ve Nusaybin’de.
2009, 2010, 2011 yıllarında “Nevroz” serbestti ve hiçbir şey olmadı. 2012
yılında İdris Naim Şahin’in İçişleri Bakanı olduğu dönemde yine yasaklandı, yine
kan aktı. 2013, 2014, 2015 yıllarında Sayın Öcalan’ın “Nevroz” mesajlarıyla
hepimiz barışa ulaşacakken 2016 yılında yine yasaklandı ve bu yıl, gerçekten
“Nevroz” alanlarında çok büyük bir eziyet uygulandı. 120 bin polis, 80 bin
jandarma görevlendirildi ama özgürlük ateşi söndürülemedi, halkın alanlara
çıkıp “Nevroz Bayramı”nı kutlaması engellenemedi. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Çünkü, hiçbir zaman “Nevroz Bayramı” izinlere bağlı
olmamıştı, halklar bu bayramı, kendileri kendi bayramlarını kutlamaya devam
etmişlerdi.
Sürem
bittiği için, ben, 2016 yılı “Nevroz”unun tüm Mezopotamya halklarına kutlu
olmasını diliyorum. “…”(x) diyorum, hepinizi saygıyla
selamlıyorum. (HDP sıralarından alkışlar) 
BAŞKAN
– Teşekkür ediyorum.
Şimdi
gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, ayrı ayrı okutuyorum:
IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Çanakkale Milletvekili Muharrem Erkek
ve 28 milletvekilinin, Kaz Dağlarını olumsuz etkileyecek girişimlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/117)
Türkiye Büyük Millet Meclisi Başkanlığına
1982
Anayasası'nın 56’ncı maddesi "Herkes, sağlıklı ve dengeli bir çevrede
yaşama hakkına sahiptir. Çevreyi geliştirmek, çevre sağlığını korumak, çevre
kirlenmesini önlemek Devletin ve vatandaşların görevidir." diyerek,
devlete insanların geleceğini korumak gibi bir sorumluluk yüklemektedir.
Ülkemizde çevre konusunda özellikle son dönemde yaşanan gelişmelerin önemli bir
kısmı Anayasa'nın ilgili maddesine aykırı durumdadır. Bunun en net
örneklerinden biri ise Kaz Dağlarında yaşanmaktadır.
Tarihinin
milattan önce 7000'lere kadar gittiği bilinen, tarihî ismiyle İda Dağı olarak
anılan Kaz Dağları, Homeros'un ünlü destanı İlyada'da "hayvanların anası,
kaynağı bol, çok pınarlı" olarak geçmekte ve Yunan mitolojisinde önemli
bir yer işgal etmektedir. Yine burada yaşadığı varsayılan Sarıkız Destanı’yla
Kaz Dağları, İslami halk hikâyeleri içinde de özel bir yere sahiptir.
Kaz
Dağları, sadece tarihiyle değil, binlerce yıllık tarihî belgelerde geçtiği
gibi, kaynakları, pınarları, bağrında yaşattığı canlıları açısından da önemini
hâlâ korumaktadır. Biga Yarımadası'nda yer üstü ve yer altı su kaynaklarını
oluşturan, besleyen, sürekliliğini sağlayan; Bandırma'dan Ayvalık'a ve
Midilli'ye kadar yaklaşık 2 milyon insanın temiz, güvenilir su kaynağı olan Kaz
Dağları, barındırdığı bitki ve hayvan türleriyle, temiz havası ve suyuyla, bu
atmosferin can verdiği tarım alanlarıyla yüzyıllardır tüm bölgenin yaşam
kaynağı olmuştur.
Bahsedilen
özelliklere sahip Kaz Dağları gibi bir bölgede altın tekellerinin sondaj
çalışmalarını tamamlaması ve işletmeye başlaması hem bölge halkı hem de konuyu
yakından takip eden dünya kamuoyunca tepkiyle karşılanmaktadır. Yüzlerce
metrelik çukurlar açılıp tonlarca zehirli siyanür kullanılarak yapılacak altın
işleme çalışmaları, havayı, suyu ve toprağı kirleterek geleceğe miras olarak
zehir ve ölüm bırakılmasına neden olacaktır. İçme sularına zehir karışacağı
gibi, tarım arazileri de zehir üretip, bunun gıda yoluyla yayılmasına aracılık
edecektir. Başka bir ifadeyle, ölümle pençeleşen, türlü hastalıklara sahip bir
gelecek kuşağın genetik kodları yaratılacaktır.
Bölgede
yaşayan yurttaşlarımız bu gidişe direnmiş, konunun uzmanlarınca “usulsüz"
olarak nitelendirilen Çevresel Etki Değerlendirme Raporları (ÇED) hukuki
yollarla iptal edilmiş olsa da siyasi iktidarın göz yumması, sessiz kalması ve
zımni desteğiyle hukuk yok sayılmış, yapılan mevzuat düzenlemeleriyle ÇED
raporları için hukukun arkasından dolanılmaya çalışılmıştır. 
Özellikle
Çanakkale ve Balıkesir illerimizde altın madenlerinin yaratacağı olumsuzluklar
yetmezmiş gibi, tonlarca kömür ve su kullanacak termik santrallerin yapılması
ve yapılmaya devam edilmesi de Kaz Dağları için ölüm ilanı niteliğindedir. 
Bölge
itibariyle Çanakkale ve Balıkesir illerimizle anılsa da Kaz Dağları, bir dünya
mirasıdır. Buraya verilecek zarar, sadece bölgede yaşayan insanlara değil, tüm
insanlığın karşısına olumsuz sonuçlarıyla çıkacaktır. Bu nedenle, 1982
Anayasası'nın açık hükmüne rağmen Kaz Dağlarını ve gelecek kuşakları olumsuz
etkileyecek girişimlerin derhâl durdurulması gerekmektedir. Bu bağlamda, Kaz
Dağlarının ve geleceğimizin yok edilmesinin önüne geçilmesi; havanın, suyun ve
toprağın kirlenmesinin durdurulması için konunun uzmanlardan görüş alınması, bu
konularda yapılmış dünya çalışmalarının incelenmesi ve bölgede incelemeler
yapılması amacıyla Anayasa'nın 98’inci ve TBMM İçtüzüğü'nün 104 ve 105’inci
maddeleri gereğince Meclis araştırması açılmasını saygılarımızla arz ederiz. 
1)
Muharrem Erkek  (Çanakkale)
2)
Bülent Öz  (Çanakkale)
3)
Namık Havutça  (Balıkesir)
4)
Mahmut Tanal  (İstanbul)
5)
Ahmet Akın  (Balıkesir)
6)
Mehmet Tüm  (Balıkesir)
7)
Gülay Yedekci  (İstanbul)
8)
Candan Yüceer  (Tekirdağ)
9)
Ömer Fethi Gürer (Niğde)
10)
Gürsel Erol  (Tunceli)
11)
Nurhayat Altaca Kayışoğlu  (Bursa)
12)
Kamil Okyay Sındır  (İzmir)
13)
İbrahim Özdiş (Adana)
14)
Erdin Bircan  (Edirne)
15)
Özkan Yalım  (Uşak)
16)
Gamze Akkuş İlgezdi  (İstanbul)
17)
Niyazi Nefi Kara  (Antalya)
18)
Musa Çam (İzmir)
19)
Ünal Demirtaş  (Zonguldak)
20)
Yaşar Tüzün  (Bilecik)
21)
Kadim Durmaz  (Tokat)
22)
Mustafa Sezgin Tanrıkulu  (İstanbul)
23)
Atila Sertel  (İzmir)
24)
Zülfikar İnönü Tümer  (Adana)
25)
Şerafettin Turpcu  (Zonguldak)
26)
Haydar Akar  (Kocaeli)
27)
Devrim Kök  (Antalya)
28)
Okan Gaytancıoğlu  (Edirne)
29)
Aytuğ Atıcı  (Mersin)
2.- Antalya Milletvekili Niyazi Nefi Kara
ve 28 milletvekilinin, yerel basının sorunlarının ve kalıcı çözüm önerilerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/118)
Türkiye Büyük Millet Meclisi Başkanlığına
Yerel
basının sorunlarının tespit edilmesi ve kalıcı çözümlerin belirlenmesi amacıyla
Anayasa'nın 98'inci, İç Tüzük’ümüzün 104 ve 105'inci maddeleri uyarınca bir
Meclis araştırması açılması hususunda gereğini saygılarımla arz ederim. 25/11/2015
1)
Niyazi Nefi Kara  (Antalya)
2)
Özgür Özel  (Manisa)
3)
Mustafa Sezgin Tanrıkulu  (İstanbul)
4)
Namık Havutça  (Balıkesir)
5)
Ahmet Akın  (Balıkesir)
6) Mustafa Tuncer (Amasya)
7) Mahmut Tanal (İstanbul)
8) Ömer Fethi Gürer (Niğde)
9) Gülay Yedekci (İstanbul)
10) Şerafettin Turpcu (Zonguldak)
11) Candan Yüceer (Tekirdağ)
12) Gürsel Erol (Tunceli)
13) Nurhayat Altaca Kayışoğlu (Bursa)
14) Onursal Adıgüzel (İstanbul)
15) Gamze Akkuş İlgezdi (İstanbul)
16) Kamil Okyay Sındır (İzmir)
17) İbrahim Özdiş (Adana)
18) Erdin Bircan (Edirne)
19) Özkan Yalım (Uşak)
20) Musa Çam (İzmir)
21) Ünal Demirtaş (Zonguldak)
22) Yaşar Tüzün (Bilecik)
23) Kadim Durmaz (Tokat)
24) Atila Sertel (İzmir)
25) Zülfikar İnönü Tümer (Adana)
26) Haydar Akar (Kocaeli)
27) Devrim Kök (Antalya)
28) Okan Gaytancıoğlu (Edirne)
29) Aytuğ Atıcı (Mersin)
Gerekçe:
Yasama, yürütme ve yargıdan sonra
dördüncü kuvvet olarak kabul edilen basın demokrasinin vazgeçilmez bir
ögesidir. Toplumsal yaşamın şekillenmesinde önemli rol oynayan basının uluslararası
ve ulusal alan yanında yereldeki performansı da son derece önemlidir.
Çok sesli, tarafsız ve özgür bir
basının demokratik sistemin güçlenmesi ve kökleşmesinde son derece önemli bir
aktör olduğu düşünüldüğünde, yerel basının da ulusal basın kadar önemli bir
role sahip olduğu kabul edilmelidir. Yerel sorunların tartışılacağı bir mecra
sunan yerel basın organları, halka doğruları tarafsızca iletmek, halk yararına
yerel yönetim ve makamları denetlemek, halkın sesini duyurmak gibi önemli
görevleri ifa etmektedir.
Yerel basın ve yerel basın
çalışanlarının karşılaştıkları problemler ekonomik ve sosyal yetersizliklerden
kaynaklanmaktadır. Ekonomik yönden oldukça kısıtlı bütçelerle ayakta ve hayatta
kalma mücadelesi veren pek çok yerel basın kuruluşu, ihtiyaçtan daha az
personelle bir günü programlamaya çalışmakta ve işi takip noktasında
yetersizlikler yaşamaktadır. Personel yetersizliği ve personelin düşük
ücretlerle ve çoğunun da sosyal güvenceden mahrum bir şekilde çalıştırılması da
yerel basının ve yerel basın mensuplarının karşılaştığı en önemli sorunlardan
biridir. Bunun yanında, vergi borcunu ödemekte karşılaştıkları güçlükler,
matbaa ve kâğıt giderlerini karşılamada yaşanan mali yetersizlikler de bunlara
eklenince yayın hayatına devam etmekte günden güne zorlanmaktadırlar. Basın
İlan Kurumunun ilan ve reklam gelirlerinden gelen belli miktardaki gelirle
kârdan kazanç elde etmeden yayın hayatına devam etme mücadelesi vermektedirler.
Günümüzde hızla gelişen teknoloji
anlamında da problemlerle karşılaşan yerel basın organları, kısıtlı bütçeleri
nedeniyle haber alma ve haberi duyurma sürecinde de rekabet edemez hâle
gelmektedir. 
Medya dünyasının sermaye yapısıyla
medya organları sahipliğinde gün geçtikçe artan tekelleşme eğilimi yerel basını
güçsüz ve savunmasız bırakmaktadır. Kendi çabalarıyla ayakta kalma mücadelesi
vermeye çalışan yerel basın, Basın İlan Kurumundan aldıkları küçük miktardaki
paylarla yayın hayatlarına devam etmeye çalışırken çok ciddi mali güçlüklerle
karşılaşmakta ve nitelikli eleman çalıştırma konusunda da sıkıntılar
yaşamaktadır.
Hâlbuki yerel basın, ulusal basın kadar
önemlidir. Yerel halkın sorunlarının yerel makamlara iletilmesi ve farkındalık
yaratılması noktasında ve yerel makamların yerel halk tarafından
denetlenmesinin sağlanması hususunda en önemli aktör olan yerel basın sayesinde
halk kendini bölgesinde daha güçlü hissetmektedir.
Yerel basının günümüzde yeterli desteği
bulabilmesi, sektörde etkinliğini arttırabilmesi çok önemlidir. Hür ve çok
sesli basının demokrasinin vazgeçilmez kuvveti olduğu düşüncesiyle yerel
basının desteklenmesi ve güçlendirilmesi için sorunlarının tespit edilip kalıcı
çözüm önerilerinin sunulması amacıyla Anayasa’nın 98’inci, İç Tüzük’ümüzün 104
ve 105’inci maddeleri uyarınca bir Meclis araştırması açılması gerektiğini
düşünmekteyiz. 
3.- Konya Milletvekili Mustafa Hüsnü
Bozkurt ve 29 milletvekilinin, sağlıkta şiddet olaylarının nedenlerinin ve
çözüm yollarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/119)
Türkiye Büyük
Millet Meclisi Başkanlığına
Türkiye’de yapılan araştırmalar çalışma
hayatında meydana gelen şiddetin 1/4’ünün sağlık alanında yaşandığına dikkat
çekmektedir. Asli amacı sağlık hizmeti sunmak olan hekimler ve sektörün diğer
çalışanları görevlerini yerine getirirken toplumun vicdanını yaralayan biçimde
şiddete maruz kalmaktadır. Hastaneler ve diğer sağlık kurumlarında çalışanlar
her geçen gün artan şiddet olayları karşısında kendilerini güvende
hissetmemektedir.
Temmuz 2015’te açıklanan Sağlık
Bakanlığı 113 Beyaz Kod kayıtlarına göre, 14 Mayıs 2012’den 2015 Mart ayına
kadar 18 bini hekim olmak üzere toplam 317.067 sağlık çalışanı şiddete
uğramıştır. Bakanlık kayıtlarında da yer aldığı üzere, Beyaz Kod uygulamasına
başvuran sağlık sektörü çalışan sayısı her geçen yıl artış göstermektedir.
Hekime şiddetin kurbanlarından olan
Doktor Kamil Furtun’un Samsun’da çalıştığı hastanede öldürülmesinin üzerinden
altı ay geçmeden 19 Kasım 2015 günü yine Samsun’dan bir başka cinayet haberi
gelmiş, Kadın Doğum Uzmanı Doktor Aynur Dağdemir, birlikte çalıştığı kadın
sağlık çalışanına yönelik şiddeti önlemeye çalışırken öldürülmüştür.
Sektör çalışanları ve yanı sıra meslek
odalarının yaptığı araştırmalar, büyük bir ivmeyle artan şiddet vakalarının
asli nedenini Sağlıkta Dönüşüm Programı'nın getirdiği uygulamalara
bağlamaktadır. Yanlış politikalar neticesinde hem sağlık çalışanları hem de
hastalar büyük zarar görmüştür. Özelleştirilen sağlık sistemi ve performans
uygulaması, hekim-hasta ilişkisindeki saygı ve güven ortamını zedelemiştir.
Bunlara hastane yöneticilerinin politikaları, eğitimsizlik, hukuki boşluklar ve
diğer sosyolojik unsurlar da eklenince şiddet körüklenmiştir.
Sağlık ortamındaki şiddetin artık
yalnızca sağlık çalışanlarının değil toplumun ortak sorunu hâline geldiği göz
önüne alındığında, bu konuda her türlü kalıcı siyasi, hukuki ve idari önlemin
alınması gerektiği açıktır. Şiddet olaylarının nedenlerinin araştırılması,
çözüm yollarının bulunması ve önleyici politikaların oluşturulması amacıyla
Anayasa'nın 98’inci, Türkiye Büyük Millet Meclisi İçtüzüğü'nün 104’üncü ve
105’inci maddeleri uyarınca Meclis araştırması açılmasını saygılarımla arz
ederim.
1) Mustafa Hüsnü Bozkurt (Konya)
2) Özgür Özel (Manisa)
3) Mustafa Sezgin Tanrıkulu (İstanbul)
4) Namık Havutça (Balıkesir)
5) Ahmet Akın (Balıkesir)
6) Ömer Fethi Gürer (Niğde)
7) Mahmut Tanal (İstanbul)
8) Gülay Yedekci (İstanbul)
9) Candan Yüceer (Tekirdağ)
10) Gürsel Erol (Tunceli)
11) Nurhayat Altaca Kayışoğlu (Bursa)
12) Onursal Adıgüzel (İstanbul)
13) Kamil Okyay Sındır (İzmir)
14) İbrahim Özdiş (Adana)
15) Erdin Bircan (Edirne)
16) Özkan Yalım (Uşak)
17) Gamze Akkuş İlgezdi (İstanbul)
18) Niyazi Nefi Kara (Antalya)
19) Musa Çam (İzmir)
20) Ünal Demirtaş (Zonguldak)
21) Yaşar Tüzün (Bilecik)
22) Kadim Durmaz (Tokat)
23) Atila Sertel (İzmir)
24) Zülfikar İnönü Tümer (Adana)
25) Şerafettin Turpcu (Zonguldak)
26) Haydar Akar (Kocaeli)
27) Mustafa Tuncer (Amasya)
28) Devrim Kök (Antalya)
29) Okan Gaytancıoğlu (Edirne)
30) Aytuğ Atıcı (Mersin)

BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
MAHMUT
TANAL (İstanbul) – Sayın Başkan…
BAŞKAN
– Sayın Tanal, buyurun.
MAHMUT
TANAL (İstanbul) – Sayın Başkanım, teşekkür ederim. 
Sayın
Çevre Bakanı da buradayken…
BAŞKAN
– Orman ve Su İşleri Bakanı.
MAHMUT
TANAL (İstanbul) – Türkiye’de HES davalarıyla ilgilenen avukatlar aleyhine
Çevre Bakanlığı -vergi kaçırmaları nedeniyle- suç duyurusunda bulunmuşlardır ve
bu açıdan benim sayın Bakanlıktan, iktidardan istirhamım şu: Çevre davası -her
vatandaşımızın sağlıklı bir çevrede yaşama hakkı var- bir kamu hizmetidir ve
gönüllülük esasına dayalıdır. 
YILMAZ
TUNÇ (Bartın) – Çevre Bakanı değil ki o.
MAHMUT
TANAL (İstanbul) - Bu kamu hizmetini ifa eden avukatlara gerçekten sayın
iktidarın destek olması gerektiği inancını taşıyorum. 
Bu
sebepten dolayı, acaba bugüne kadar, gerçekten, yolsuzluk yapan, devleti
soyanlar hakkında Çevre Bakanlığı hiç suç duyurusunda bulundu mu? Neden bu
çevre davalarıyla ilgilenen avukatlar hakkında suç duyurusunda bulundular? 
Ben
teşekkür ediyorum. Sağ olun. 
BAŞKAN
– Tutanaklara geçmiştir Sayın Tanal. 
Yalnız
şunu ifade edeyim: Çevre Bakanı değil, Orman ve Su İşleri Bakanımız Veysel Bey.

MAHMUT
TANAL (İstanbul) – Evet, Orman Bakanı; zaten iç içedir, iktidarın bir mensubu
olduğu için onu söyledim. Dil sürçmesi olduysa da özür dilerim ben. 
Sağ
olun. 
BAŞKAN
– Teşekkür ediyoruz.
Türkiye
Büyük Millet Meclisi Başkanlığının iki tezkeresi vardır, ayrı ayrı okutup
oylarınıza sunacağım.
B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman
Başkanlığındaki bir heyetin, Pakistan Ulusal Meclis Başkanı Serdar Ayaz Sadıq’ın
vaki davetine icabet etmek üzere Pakistan’a resmî bir ziyarette bulunmasına
ilişkin tezkeresi (3/594)
15/3/2016
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanı İsmail Kahraman Başkanlığındaki heyetin Pakistan
Ulusal Meclis Başkanı Serdar Ayaz Sadıq'ın vaki davetine icabet etmek üzere
Pakistan'a resmî ziyarette bulunması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6’ncı maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir. 
2.- Türkiye Büyük Millet Meclisi
Başkanlığının, Avrupa Birliği Konseyi Hollanda Dönem Başkanlığınca 3-4 Nisan
2016 tarihlerinde Hollanda’nın Lahey şehrinde düzenlenecek olan "Enerji,
Yenilik ve Döngüsel Ekonomi" başlıklı Komisyon Başkanları Konferansı’na
Türkiye Büyük Millet Meclisini temsilen Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Başkanı Ziya Altunyaldız’ın katılmasına
ilişkin tezkeresi (3/595)
17/3/2016
Türkiye Büyük Millet Meclisi Genel Kuruluna
Avrupa
Birliği Konseyi Hollanda Dönem Başkanlığınca 3-4 Nisan 2016 tarihlerinde
Hollanda'nın Lahey şehrinde "Enerji, Yenilik ve Döngüsel Ekonomi"
başlıklı Komisyon Başkanları Konferansı düzenlenecektir.
Anılan
konferansa Türkiye Büyük Millet Meclisini temsilen Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Başkanı Ziya Altunyaldız'ın
katılması hususu, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 2'nci ve 9'uncu
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Oylarınıza sunuyorum: Kabul edenler... Kabul etmeyenler... Kabul edilmiştir. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- MHP Grubunun, Aydın Milletvekili Deniz
Depboylu ve arkadaşları tarafından, geleceğimizin teminatı çocuklarımızın her
türlü istismardan korunması, yaşanan sorunların tespit edilmesi ve çözüme
yönelik çalışmalar yapmak amacıyla 17/2/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 23 Mart 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
23/3/2016
Türkiye Büyük Millet Meclisi Başkanlığına
Danışma
Kurulunun 23 Mart 2016 Çarşamba günü (bugün) yaptığı toplantısında, siyasi
parti grupları arasında oy birliği sağlanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasını
arz ederim. 
Saygılarımla.

 Erkan
Akçay 
 Manisa
 MHP
Grup Başkan Vekili
Öneri:

17
Şubat 2016 tarih ve 2016/1218 sayıyla Aydın Milletvekili Deniz Depboylu ve
arkadaşlarının, geleceğimizin teminatı çocuklarımızın her türlü istismardan
korunması, yaşanan sorunların tespit edilmesi ve çözüme yönelik çalışmalar
yapmak amacıyla Türkiye Büyük Millet Meclisi Başkanlığına vermiş olduğu Meclis
araştırması önergemizin 23 Mart 2016 Çarşamba günü (bugün) Genel Kurulda
okunarak görüşmelerinin bugünkü birleşiminde yapılması önerilmiştir. 
BAŞKAN
– Öneri üzerine ilk söz, Bursa Milletvekili Lale Karabıyık’a aittir. 
Buyurun
Sayın Karabıyık. (CHP sıralarından alkışlar) 
Süreniz
on dakikadır. 
LALE
KARABIYIK (Bursa) – Teşekkürler.
Sayın
Başkan, değerli milletvekilleri; dün, biz heyet olarak Karaman’daydık.
Karaman’da olma sebebimiz, haberlerde de gördüğünüz bu çok kötü hadiseyle
ilgilidir. Ancak, siyaseten orada bulunmadık; ben bir anne olarak, arkadaşlarım
baba olarak, toplumun bir ferdi olarak ve bu topluma karşı sorumluluklarımızın
bilincinde olduğumuz için oradaydık biz. Orada çok elim bir hadiseyle
karşılaştık, sizler basından da izliyorsunuz ancak bu olayın birkaç boyutuna
ben burada yer vermeden geçemeyeceğim efendim. 
Bakın,
bu konu beni o kadar üzüyor ki dosyayı incelediğimde oturup hüngür hüngür
ağladım ve konuşmakta da zorlanıyorum çünkü unutmayınız ki bizler anneyiz,
babayız, bu duygularla bu dosyaları inceledik, bu olayı araştırdık. 
Bir
kere, şunun çok net bilinmesini istiyorum ki biz Karaman’a gittiğimizde… Bu
olay sadece Karaman’ın sorunu değil; Karaman’ın, ailelerin, söz konusu
çocukların manevi şahsiyetlerinin zedelenmemesi gerekiyor. Bu nedenle,
çocuklara ait bilgilerin, kimliklerin ya da adreslerin kamuoyuyla asla
paylaşılmaması önemli. Zaten, bu çocukların ve ailelerin yaşadığı travma o
kadar büyük boyutlarda ki belki yıllarca sürecek. 
Değerli
milletvekilleri, söz konusu suçlu şahıs 2 ayrı yurtta –yurt veya ev, adına ne
derseniz- iki yıl süreyle bu suçları işliyor, bir evden diğerine çocukları sürekli
getirip götürüyor, bu çocukları gezilere de götürüyor. Bir iki madde okuyacağım
size. Bakın, Anayasa’nın 41’inci maddesi der ki: Devlet, her türlü istismara ve
şiddete karşı çocukları koruyucu tedbirler almak zorundadır. Yine, eğitim ve
öğretim hakkı ve ödevi Anayasa’nın 42’nci maddesiyle devlete verilmiştir, bu
sorumluluklar devlete aittir. Şimdi, başka bir madde okuyacağım, sizler de açıp
bakabilirsiniz, elinizde kanunlar var. 5661 sayılı Yasa ve 652 sayılı Kanun
Hükmünde Kararname’nin ilgili maddesi diyor ki: Asla, tüzel kişilikler ve
şahıslar ilkokul ve ortaokul seviyesinde yurtlar ya da bu tür evler açamazlar;
yükseköğretimde ve liselerde açabilirler, ilk ve ortaokul düzeyinde bu tür
evler açamazlar. Yani bu evin veya yurdun, adına ne isim veriyorsanız, asla
mümkün değil açılması ve illegaldir arkadaşlar, illegal olduğu için de
denetimleri mümkün değildir. 
Biz,
Karaman’da Sayın Valiyle, savcıyla ve de Millî Eğitim Müdürüyle görüştük,
hiçbirisinden de evin kimliği hakkında bilgi alamadık, kime ait olduğu
konusunda hiçbir ipucu vermiyorlardı. Oysa, dosyalarda çocukların ifadesi var.
KAİMDER’e ait olduğunu, Ensar Vakfına ait olduğunu çocuklar kendi ağızlarından
vurguluyorlar.
Sayın
vekiller, biz burada bir suçtan ve bir toplumsal yaradan bahsediyoruz. İnanın,
o dosyadaki ifadeleri görseniz oturup siz de bir anne, baba olarak ağlarsınız.
Ben bugün hâlâ kendime gelebilmiş değilim. Bu kişi iki yıl bu faaliyeti
sürdürüyor, bu suçu işliyor ve bu evin alt katında ailesiyle önce bir müddet,
ardından da eşi terk edip gidiyor ama kendisi burada yaşamaya devam ediyor;
günde iki üç saat bu çocuklarla zaman geçiriyor, hatta başka bir ilçeye tayin
oluyor, orada da çocukları misafir ettiği biliniyor. 2013-2014 yıllarında olan
bu hadisenin ardından, bu kişi 2015’te yine Karaman’da bir ilköğretim okulunda
eğitim vermeye devam ediyor. 2015’e ait hiçbir bilgi, bulgu yok. O çocuklar bu
yurttan çıkmışlar ama neden, nasıl, bu bilinmiyor. 
Değerli
vekiller, bir çocuğun okula gitmek istememesinin ardından, ablası kendisini doktora,
bir psikiyatriste götürüyor ve çocuk kendisine hayvan pornoları izletildiğini
söylüyor. Bunun üzerine, doktor, sorumluluğunu yerine getirerek savcıyı arıyor
ve durumu beyan ediyor, bunun üstüne de bir açıklamayla, özellikle bu aileler
ve çocuklar çağrılıyor ve savcının beyanına göre, ilk defa aileler burada
olayın gerçeğini anlıyor. Peki, o zaman, 2013-2014’te bu yurtlar niye
boşaltılmıştı? Bu yurtların boşaltılmasının ardından, bu kişi altı aylığına
Ayrancı ilçesine becayiş olarak tayin edilmiş ama sonra tekrar gelmiştir.
Bunlar hep soru işareti. 
Sayın
vekiller, önemli olan çocuklarımız, evlatlarımız. Burada sorumluluklarımız var;
hepimizin, milletvekillerinin de var, bakanların da var, orada bulunan
savcının, Valinin, Millî Eğitim Müdürünün var. Mümkün müdür Karaman gibi büyük
olmayan bir yerde böyle bir evin bilinmemesi? Çünkü, sorduğumuzda “Biz böyle
bir evin varlığının -yurdun adına ne derseniz- bilgisine sahip değildik.”
diyorlar. Nasıl olmazlar? Bir çocuğun çok küçük kelimelerle söylediği bir kelimeden,
bir laftan suçlular yaratılıyor da bu çocukların çığlıklarını nasıl
duyamadılar? Nasıl iki yıl bu olay gerçekleşmeye devam etti? Doktorların
raporları var, çocukların ifadeleri var ve daha başka çocuklar var mı, bunların
bilgisi yok. 
Bakın,
Türkiye genelinde taşımalı eğitim getirildi, köy okulları kapatıldı ve yine,
YİBO adını verdiğimiz, yatılı ilköğretim bölge okulları da azaltıldı, ihtiyacı
görmüyor. Bundan dolayı, yoksul aileler çocuklarını nasıl okutacakları
konusunda hakikaten soru işareti yaşıyorlar ve böyle yerlere çocuklarını
veriyorlar. Ailelere sorduğunuzda şöyle bir cevap alıyorsunuz, diyorlar ki:
“Çocuğu Ensara verdik.”, “Çocuğu KAİMDER’e verdik.”, “Çocuğu şuraya verdik.”
şeklinde, bu vakıfların adlarını kullanıyorlar. Eğer bu vakıfların suçu yoksa
gelip bunları ispatlayınız; eğer varsa veya örtbas ediliyorsa, lütfen, bunlar
hepimizin evlatları. Arkadaşlar, evlatlar söz konusu olduğu zaman ne parti ne
vakıf, hiçbirinin önemi olmaz; her şeyin üstündedir bu evlatlar, hepimizin
çocuklarıdır bunlar. Lütfen, elimizi vicdanımıza koyalım, çocukları koruyalım,
vakıfları değil.
Şimdi,
ben sayın bakanlara soruyorum: Sayın Millî Eğitim Bakanı, bu okulların veya bu
yurtların veya adına ne deniyorsa, varlığından nasıl haberdar olmazsınız? İki
yıl, üç yıl faaliyette bulunuyorlar, bir ilköğretim okulu öğretmeni burada
görev yapıyor, nasıl bilgi sahibi olmazsınız?
Peki,
İçişleri Bakanına soruyorum: Burada yaşanan hadiselerden nasıl bilgi
almazsınız? Hiç mi bu çığlıkları duymadınız? 
Ve
Aile ve Sosyal Politikalar Bakanına soruyorum: Sayın Bakan, “Bir defadan ne
olur?” dediniz, dün üzülerek bu cümlelerinizi dinledik. Siz de bir annesiniz,
siz de bu toplumun bir ferdisiniz, bir Bakansınız, bu sözü nasıl
söyleyebildiniz? Lütfen, o raporları incelerseniz -ben şu anda bunları söyleyecek
durumda değilim, konuşamıyorum ve ifade etmekte de zorlanıyorum- inanın o
raporlarda içler acısı ifadeler var. Eğer o raporları okursanız, durumun bir
defa olmadığını ve sürekli hâle geldiğini, kronikleştiğini doktor raporlarından
da görmeniz mümkün. Bu cümleleri burada kullanmış olmaktan üzüntü duyuyorum ve
de gerçekten, bu üzüntüleri sizlerle paylaşmak istiyorum. Ama, dün orada
yaşadıklarımız, benim hayatımda hiçbir zaman unutulmayacak manzaralardır. Bu
çocuklarla ve ailelerle zaten konuşulmadı ama şunu gördüm ki herkes bu
vakıfların veya nereye ait olduğu bilinmeyen bu evlerin kime ait olduğunu
söylemekten çekiniyordu. Neden çekiniliyor? Geçmişe dönük incelemeler
yapılabilir, başka bunun gibi illegal çalışan evler, yurtlar, kontrolsüz olan
yerler nedir bunlara bakılabilir. 
Sayın
vekiller, toplumdaki sosyal bozulmalar gitgide arttı, bunun sebepleri olmalı,
bunu hep beraber oturup düşünmek zorundayız. Lütfen, bir komisyon hazırlayalım,
bir komisyon oluşturalım ve hep beraber gidelim inceleyelim. O parti, bu parti
diye bir şey yok, bu siyasetüstü bir konudur, bunlar bizim evlatlarımızdır. Bu
çocukların aileleri ve bu çocuklar çığlık bile atamıyorlar, kendilerini
açıklayamıyorlar, kimsenin yanında belki ağlayamıyorlar. Ama, biz onların sesi
olmalıyız, belki onlar gibi birden fazla çocuk var başka illerde konuşamayan,
söyleyemeyen. Bu, devlet yurtlarında da olabilir, yurt olmayan yerlerde de
olabilir ama bir denetim eksikliği olduğu ve bir sosyal bozulma olduğu aşikâr.
Bunu kabul edelim ve bir komisyon oluşturarak bu olayı inceleyelim, bundan
sonra bu tür olayların olmasına engel olalım. Bu evlatlar hepimizin. 
Teşekkür
ederim. (CHP sıralarından alkışlar) 
BAŞKAN
– Teşekkür ediyorum Sayın Karabıyık. 
Önerinin
aleyhinde ilk söz, Düzce Milletvekili Ayşe Keşir’e aittir. 
Buyurun
Sayın Keşir. (AK PARTİ sıralarından alkışlar) 
AYŞE
KEŞİR (Düzce) – Sayın Başkan, değerli üyeler; hepinizi sevgiyle saygıyla
selamlıyorum. 
Benden
önceki konuşmacının bıraktığı yerden almak istiyorum. Evet, bu çocuklar
hepimizin. Yaklaşık otuz yıldır -hatta bu yıl otuzuncu yılım- sivil toplum
kuruluşlarında, çocuk, genç ve yoksulluk çalışan biriyim, bir siyasetçiyim aynı
zamanda. 
Çocuğa
yönelik politikalar bütüncül politikalardır, tek bir kurumun görev ve
sorumluluğu altında değildir; hem kamu kuruluşlarının bu anlamda yetki ve
sorumlulukları vardır, sivil toplum kuruluşlarının sorumlulukları vardır,
toplumun her bir ferdinin, her birimizin çocuğa yönelik politika ve
uygulamalarda sorumluluğu vardır. Bu anlamda, bu konuya bütüncül yaklaşılması
gerektiği kanaatindeyim, bugüne kadar yaptığımız tüm çalışmalarda da bunu
öncelediğimizi düşünüyorum. 
Özellikle,
tabii, çocuğa yönelik politikaları konuşurken eğitim politikaları, gençlik,
spor politikaları, kültür, sanat politikaları, tamamını, bütüncül ve sosyal
politikaları konuşmak gerekiyor.
Biliyorsunuz,
2011 yılında Aile Bakanlığı kurulurken sosyal hizmet ve sosyal yardımların tek
çatı altında toplanması gereğiyle Çocuk Hizmetleri Genel Müdürlüğü de Aile
Bakanlığı bünyesinde yer aldı. Aslında, eski bir kurum biliyorsunuz, “SHÇEK”
diye bilinen ya da “Himaye-i Etfal Cemiyeti” diye bilinen eski bir kurum Çocuk
Hizmetleri Kurumu. Bugün, kurumun bakımı altında 12 bin çocuk var. Bu
kurumlarda dört yıl bilfiil de görev yapmış bir siyasetçiyim aynı zamanda. 
Her
şeyden önce şunu söylemek istiyorum: Başta aile olmak üzere, aile, çevre,
devlet, devletin kurumları, her birimiz çocukların geleceği ve ikbalinden
sorumluyuz. Binalar yapabiliriz, yollar yapabiliriz ama o binaları ve yolları
kullanacak olan gelecek nesli birlikte inşa etmeliyiz. Çocuğa ait konular,
eğitim dâhil, olumlu politikalar dâhil ya da suça sürüklenmiş ya da suçun
mağduru olmuş çocuklara yönelik politikalar dâhil hiçbir konu gündelik
politikanın malzemesi yapılamayacak kadar ehemmiyet arz eden konulardır. 
ERKAN
AKÇAY (Manisa) –Lanetle bari de… 
AYŞE
KEŞİR (Devamla) - Bu anlamda, özellikle kurum bakımı altında bulunan çocuklarla
bir arada bulunmuş, onlarla çalışmalar ve projeler yürütmüş bir politikacı
olarak söylüyorum, suçun mağduru olan ya da suçun faili olan çocuklarla ilgili
konularda maksimum hassasiyet göstermek zorundayız çünkü az önce konuşmacının
bahsettiği gibi, bu dosyalarda, bu dosyaların büyükçe bir kısmında gizlilik
esası vardır çünkü buradaki en önemli nokta çocuğun yüksek yararıdır. Biz,
gündelik politikalara malzeme çıkartacağız diye mağduru tekrar mağdur edemeyiz
politikacılar olarak. Mağdurun hakları birinci derece önemlidir, bizim her
birimizin politik görüşünden çok daha önemlidir. 
MUSTAFA
HÜSNÜ BOZKURT (Konya) – “Bir kereden bir şey çıkmaz.” deyince o aileler mağdur
olmuyor mu? 
AYŞE
KEŞİR (Devamla) - Aynı zamanda evrensel bir hukuk kuralıdır, babanın suçundan
oğlu, oğlunun suçundan babası sorumlu değildir.
MERAL
DANIŞ BEŞTAŞ (Adana) - Ya, mağduru değil, faili korumamak lazım, faili! 
AYŞE
KEŞİR (Devamla) - Suçun şahsiliği evrensel bir hukuk kuralıdır. O çocukların
her biriyle ilgili… 
ERKAN
AKÇAY (Manisa) – Olayı daha kınamadınız, lanetlemediniz, tevil etmenin
derdindesin! Ayıp yani! 
AYŞE
KEŞİR (Devamla) - Bu ilk dosya olmuş olabilir belki sizin karşılaştığınız ama
benim karşılaştığım ilk olay değil.
FİLİZ
KERESTECİOĞLU DEMİR (İstanbul) - Otuz yıldır biz de karşılaşıyoruz.
MERAL
DANIŞ BEŞTAŞ (Adana) – Her gün yaşıyoruz bunları, her gün görüyoruz. 
AYŞE
KEŞİR (Devamla) - Biz burada çocuğun yüksek menfaatini göz önünde tutmak
zorundayız. 
FİLİZ
KERESTECİOĞLU DEMİR (İstanbul) - Devletin sorumluluğu ne, devletin?
AYŞE
KEŞİR (Devamla) - Gündelik politikaların önündedir çocuğun yüksek menfaati.
Gizlilik kararı olan bir dosya hakkında fütursuzca konuşamayız. Çocuğun yüksek
yararını göz önünde bulundurmalıyız. (AK PARTİ sıralarından alkışlar)
ALİ
ŞEKER (İstanbul) – Siz vakfı mı koruyorsunuz, çocuğu mu koruyorsunuz burada?
MERAL
DANIŞ BEŞTAŞ (Adana) - Siz bulundurmuyorsunuz ya!
RUHİ
ERSOY (Osmaniye) - Vakayı bir lanetleyin önce!
FİLİZ
KERESTECİOĞLU DEMİR (İstanbul) – Ne çocuğu, vakfın yararı, vakfın!
MERAL
DANIŞ BEŞTAŞ (Adana) - Vakfın yararı var burada.
MURAT
EMİR (Ankara) - Çocuklarla ilgili kim, ne söyledi ki!
AYŞE
KEŞİR (Devamla) - Vakanın detayları pornografik bir hikâye değildir. 
ÖZGÜR
ÖZEL (Manisa) – Tabii değildir. 
AYŞE
KEŞİR (Devamla) - Çocuğun, mağdurun bu hikâyelerini anlatarak mağduru tekrar
mağdur edemeyiz. (CHP ve HDP sıralarından gürültüler) 
MURAT
EMİR (Ankara) - Size pornografik geliyor olabilir, bize dramatik geliyor
Hanımefendi.
ALİ
ŞEKER (İstanbul) - Mağduru mağdur edenler hesap versin!
AYŞE
KEŞİR (Devamla) - Mağduru tekrar mağdur etmemek çocuk politikalarımızın birinci
önceliğidir. 
ÖZKAN
YALIM (Uşak) - Gerekli önergeyi verdiniz mi? Gerekli soruşturmayı başlattınız
mı?
ALİ
ŞEKER (İstanbul) – Hesabı sorun, hesabı!
ERKAN
AKÇAY (Manisa) – Mağdur edeni koruyorsun sen! Ahlaksızlık bu!
AYŞE
KEŞİR (Devamla) - Ve bununla beraber suçun şahsiliği ilkesi…
BAŞKAN
– Sayın milletvekilleri, lütfen müdahale etmeyelim.
AYŞE
KEŞİR (Devamla) - …evrensel hukuk kuralının temelindedir.
LALE
KARABIYIK (Bursa) – Önce araştırın da ondan sonra burada konuşun. 
MERAL
DANIŞ BEŞTAŞ (Adana) – Evrensel hukuk suçluları korumaz ama siz suçluları
koruyorsunuz!
ALİ
ŞEKER (İstanbul) – Masumları koruyun, suçluları değil! 
AYŞE
KEŞİR (Devamla) - Çocuk koruma politikaları kapsamında, 2011 yılından itibaren
özellikle bütüncül bir çocuk politikası izlenmektedir. Özellikle kurum bakımında
çocukların evrensel standartlarda bakılması ve devletin kurum bakım
hizmetlerinin evrensel standartlarda yapılmasına yönelik çocuk evleri ve
sevgievleri modeline geçilmiştir. Artık 7-8 kişilik sevgievlerinde, devletin,
devlet kurumumun içindeki sevgievlerinde çocuklarımız bir ev ortamında
yetişmektedir. 
TAHSİN
TARHAN (Kocaeli) – Sevgievlerinde de cihat çağrısı yapılıyor!
AYŞE
KEŞİR (Devamla) - Bu, hem akademik başarılarına hem gelecekte aile
hayatlarındaki başarılarına olumlu etki yapmaktadır. Bunların etki analizleri
de mevcuttur. İlgilenenler bu anlamda Bakanlıktan bu etki analizlerini
değerlendirebilirler.
TAHSİN
TARHAN (Kocaeli) – Bakanlık cevap vermiyor ki!
MERAL
DANIŞ BEŞTAŞ (Adana) – Siz Ensar Vakfına gelin bence. 
ALİ
ŞEKER (İstanbul) – Korumak zorunda değilsiniz ya!
AYŞE
KEŞİR (Devamla) - Diğer taraftan, 2013-2017 yılları için de Çocuk Hakları
Strateji Belgesi hazırlanmıştır ilk defa. Türkiye Cumhuriyeti tarihinde ilk
defa 2013 yılında, dört yıllık bir Çocuk Hakları Strateji Planı hazırlanmıştır.
Bu anlamda… 
MAHMUT
TOĞRUL (Gaziantep) - Bunlar hazırlandı da niye bunlar arttı bu kadar ya?
AYŞE
KEŞİR (Devamla) - Diğer taraftan, tabii, koruyucu, önleyici tedbirleri son
derece önemsiyoruz politika olarak. 
ALİ
ŞEKER (İstanbul) – Okullardan koruyun çocukları!
AYŞE
KEŞİR (Devamla) – Koruyucu, önleyici tedbirler kapsamında aile eğitim
programları ve ailelerin eğitilmesi, özellikle ailelerin çocuk istismarında
mağdur edilmemesi noktasında, çocuklarını eğitmesi noktasında aile eğitim
programlarımız yaygın. Sadece 500 bin aile bu konuda eğitilmiştir aile eğitim
programları kapsamında. 
MERAL
DANIŞ BEŞTAŞ (Adana) - Siz öğretmenlere ne eğitim veriyorsunuz? 
AYŞE
KEŞİR (Devamla) - Rehber öğretmenler bu konuda son derece duyarlıdır. Son
dönemde, belki de zaman zaman basında duyduğunuz bazı olayların ortaya
çıkmasının ve savcılığa intikal etmesinin bir sebebi de bir nedeni de rehber
öğretmenlerin bu konudaki duyarlılığıdır aslında. 
Tekrar
söylüyorum -aynı zamanda ben bir basın meslek mensubuyum- kadına yönelik
şiddet, çocuk istismarı, suça sürüklenen çocuklar, suçun mağduru çocuklar ne
medyanın hikâye malzemesidir ne de siyasetin malzemesidir. Bunlar, tümünün
üzerinde temel konulardır, her birimizin en önemli önceliğidir. 
MERAL
DANIŞ BEŞTAŞ (Adana) – Bu bizim için malzeme değil. 
AYŞE
KEŞİR (Devamla) - MHP Grubunun önerisi noktasında da şunu ifade etmek isterim:
Daha önce, geçtiğimiz dönemlerde Parlamentoda bu anlamda çocuk hakları ve çocuk
suçları, suça sürüklenen çocuklar ve suçun mağduru çocuklar yönünde bir
komisyon oluşturulmuş. İlgilenen arkadaşlarımız bu komisyon raporunu detaylı
bir şekilde inceleyebilirler. Şu an içinde çalıştığım komisyonun konusu olarak
da biz suça sürüklenen çocukları çalışıyoruz ve ilgilenen komisyonun raporunu
ben edindim. Bu konuda çalışmalarımızı devam ettiriyoruz. Geçmiş dönemde çok
ciddi bir çalışma, araştırma komisyonu çalışması yapılmış ve Meclisin
arşivlerinde bu çalışma mevcuttur. İlgilenen Parlamento üyesi arkadaşlarımız bu
çalışmayı edinebilirler. 
Ben,
Genel Kurulu ve hepinizi sevgiyle saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ediyorum Sayın Keşir. 
RUHİ
ERSOY (Osmaniye) – Sayın Milletvekilim, bunu lanetlemeyecek misiniz? Lanetleyin
olay bitsin ya!
ERKAN
AKÇAY (Manisa) – Lanetlemedi bile!
FİLİZ
KERESTECİOĞLU DEMİR (İstanbul) – Süreniz dolmadı, üç dakika vardı, biraz da Ensar
Vakfından bahsetseydiniz!
MERAL
DANIŞ BEŞTAŞ (Adana) – Evet, biraz da Ensar Vakfını anlatsaydınız!
BAŞKAN
– Milliyetçi Hareket Partisi Grubu önerisi lehinde ikinci söz Aydın
Milletvekili… 
ERKAN
AKÇAY (Manisa) – Sayın Başkan…
BAŞKAN
– Bir saniye Sayın Depboylu… 
Buyurun
Sayın Akçay.
ERKAN
AKÇAY (Manisa) – Sayın Başkan, tutanaklara girmesi bakımından ifade etmek
isterim ki bu bahse konu vahim ve çirkin hadiseleri kınamaktan ve lanetlemekten
özenle kaçındığını gördük hatibin. Ben, bunu, son derece yanlış buluyorum. Meydana
gelen bu iğrenç olayları, bu vahim hadiseleri, evet bütüncül bakacağız ama asla
tevil etmeye çalışmayacağız. Eğriye eğri, doğruya doğru demek durumundayız.
Aksi takdirde, kötülüklerle, çirkinliklerle, ahlaksızlıklarla nasıl mücadele
edeceğiz? Buna, özellikle dikkatleri çekmek istiyorum. Bu hadiseler kesinlikle
lanetlenmesi gereken hadiselerdir, kınanması gereken hadiselerdir. 
AYŞE
KEŞİR (Düzce) – Sayın Başkan…
BAŞKAN
– Buyurun Sayın Keşir. 
AYŞE
KEŞİR (Düzce) – Konuşmamın başında bunun elim verici bir olay olduğunu
söyledim. 
ÖZGÜR
ÖZEL (Manisa) – “Elim verici!”
AYŞE
KEŞİR (Düzce) – Zaten gündem de konuşmamın gündemi de önerge üzerineydi, önerge
üzerine konuşmamı tamamladım Sayın Başkanım. 
FİLİZ
KERESTECİOĞLU DEMİR (İstanbul) – Bakın, daha hâlâ süreniz var! 
ERKAN
AKÇAY (Manisa) – “Elim verici bir olay.” ne demek? 
RUHİ
ERSOY (Osmaniye) – Kınamadınız! 
FİLİZ
KERESTECİOĞLU DEMİR (İstanbul) – “Elim verici olay!”
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
ÖZGÜR
ÖZEL (Manisa) – Sayın Başkan…
AYŞE
KEŞİR (Düzce) – Konuyu şiddetle ve nefretle kınadığımı…
BAŞKAN
– Bir saniye… Bir şeyin iyi anlaşılması lazım… 
Sayın
Keşir…
AYŞE
KEŞİR (Düzce) – Tutanaklara geçirilmesi açısından tekraren bu konuyu…
BAŞKAN
– Evet, buyurun. 
AYŞE
KEŞİR (Düzce) – Bir tek çocuğun gözyaşı, bakın, bir gözyaşı dahi bizim için çok
kıymetlidir, çok vahim ve elim verici bir olaydır. Bu olay özelinde de aynı
şeyi söylüyorum. 
ERKAN
AKÇAY (Manisa) – Bu olayı kınayacaksınız!
RUHİ
ERSOY (Osmaniye) – Bir kınayın ya!
AYŞE
KEŞİR (Düzce) – Şiddetle kınıyorum. Bu olay özelinde de söylüyorum. 
ERKAN
AKÇAY (Manisa) – Bu olayı kınayacaksınız!
AYŞE
KEŞİR (Düzce) – Bu olay özelinde de söylüyorum diyorum Sayın Başkan. 
BAŞKAN
– Efendim, kınadığını söylüyor zaten. 
Sayın
milletvekilleri… 
ERKAN
AKÇAY (Manisa) – Şimdi söyledi. Uyarınca söylüyor. 
AYŞE
KEŞİR (Düzce) – Sayın Başkan, bu olay özelinde de söylüyorum: Bu olay ve buna
benzer tüm olayları çocuk istismarını, çocuk mağduriyetini şiddetle, esefle
kınıyorum. 
AHMET
BERAT ÇONKAR (İstanbul) – Kınamadığını nereden çıkarıyorsunuz bir kere ya?
“Kınıyorum.” diyor. 
ERKAN
AKÇAY (Manisa) – Dinledin mi?
RUHİ
ERSOY (Osmaniye) – Şimdi kınadı, tebrik ediyoruz! Sayın Keşir’i tebrik ediyorum
şimdi!
AHMET
BERAT ÇONKAR (İstanbul) – Kınanmayacak olay mı bu?
ERKAN
AKÇAY (Manisa) – Biz uyarmasak kınamayacak. Kürsüde kınadı mı? 
BAŞKAN
– Evet, konu anlaşılmıştır. 
Sayın
Özel, buyurun. 
VI.- AÇIKLAMALAR
1.- Manisa Milletvekili Özgür Özel’in,
Düzce Milletvekili Ayşe Keşir’in MHP grup önerisi üzerinde yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Müsaade ederseniz yerimden konuşayım. 
Sayın
Başkan, Sayın Keşir’i dikkatle dinledik. Hâlâ, şu anda otuz dört saniyesi var
yani iki buçuk dakika önce kürsüden inmemiş olsaydı hâlâ konuşabilirdi. Otuz
yıldır bu meseleye emek vermiş birisi -emeğinin önünde saygıyla eğiliyoruz
kendi beyanını doğru kabul ederek- otuz yıl bu işle uğraşmış birisi. Türkiye’de
bütün annelerin, bütün babaların uykularını kaçıran ve 700’den fazla farklı
yerde, binlercesi olduğu bilinen, hiçbir hukuki, kanuni temele dayanmayan ve
gözden ırak tutuldukça “Bugün Karaman’da yaşananın bir benzeri acaba benim
çocuğumun yaşadığı yerde de oluyor mu?” şüphesinde olan annelerin, babaların
dört gözle, dört kulakla dinledikleri bir ortamda süreyi dahi tamamlamadan,
ağız dolusu kınamadan, çocuğun yüksek menfaatleri yerine vakfın yüksek
menfaatlerini koruyan bir konuşma yaptı ve konuşmasının sonunda da…
(Mikrofon
otomatik cihaz tarafından kapatıldı)
BAŞKAN
– Bitirelim Sayın Özel. 
ÖZGÜR
ÖZEL (Manisa) – Toparlıyorum Sayın Başkan. 
…dediği
şu: “Daha önce Meclis bunları araştırmış, isteyen açsın oradan okusun.” Meclis
araştırmış ama Türkiye Cumhuriyeti hükûmetleri, partisinin hükûmetleri o
araştırma komisyonu raporunun sonuçlarından yararlanıp gerekli tedbirleri
almamışlar ki bugün Türkiye’nin dört bir yanında böyle utanılacak olayların
olduğu, hukuki temelden yoksun, denetimsiz evlerde bu istismarlar
yaşanabiliyor. Bu konuda size teklifimiz yeni bir komisyon kurulmasıyken “Merak
eden açsın, oradan okusun.” diyorsanız, esas sizin dün hepimizin yüreklerini
sızlatan, bir Türkiye Cumhuriyeti vatandaşı olarak beni utandıran Bakanınız açsın,
okusun neler olduğunu da tedbir alsın buna.
Teşekkür
ediyorum. (CHP sıralarından alkışlar)
AYŞE
KEŞİR (Düzce) – Sayın Başkan…
BAŞKAN
– Sayın Özel, sayın milletvekilleri; bakın, bir şeyi doğru tespit etmemiz
lazım: Sayın Keşir açıkça, esefle ve şiddetle kınadığını ifade etti, kendi
kanaatlerini belirtti ondan sonra.
ÖZGÜR
ÖZEL (Manisa) – Sayın grup başkan vekilinin uyarısından sonra, yarım ağızla.
FİLİZ
KERESTECİOĞLU DEMİR (İstanbul) – Siz niye yorum yapıyorsunuz ki biz de
duyuyoruz yani!
BAŞKAN
– Sayın Çakır, size söz veriyorum.
2.- Tokat Milletvekili Coşkun Çakır’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
COŞKUN
ÇAKIR (Tokat) – Sayın Başkan, teşekkür ederim.
Her
şeyden önce, bu aşağılık suçu işleyen kişi kim olursa olsun ama kim olursa
olsun…
ÖZGÜR
ÖZEL (Manisa) – Hangi vakfa bağlı olursa olsun…
COŞKUN
ÇAKIR (Tokat) – Hangi vakfa bağlı olursa olsun Özgür Bey…
FİLİZ
KERESTİCİOĞLU DEMİR (İstanbul) – Biz mi söyleyeceğiz bunları? Yazıyor,
isterseniz vereyim yani!
ÖZGÜR
ÖZEL (Manisa) – Hangi vakıf olursa olsun…
COŞKUN
ÇAKIR (Tokat) – Hangi vakıf olursa olsun, evet, hangi dernek, hangi STK olursa
olsun hiç fark etmez çünkü burada yapmış olduğumuz konuşmalarda çocukların… (AK
PARTİ ve CHP sıraları arasında karşılıklı laf atmalar)
ÖZGÜR
ÖZEL (Manisa) – Hayır, hayır, hüküm cümlesini bir tamamlayın da…
BAŞKAN
– Sayın milletvekilleri, bakın, az önce Sayın Özel konuştu, şimdi Sayın Çakır
konuşuyor. Dinleyelim lütfen.
Buyurun.
COŞKUN
ÇAKIR (Tokat) – Sayın Başkan, bir sürü konu üzerinden politik polemik
yapabiliriz ama herhâlde hiç yapmayacağımız politik polemiğin konusu çocuklar
olmalıdır. Burada konuştuğumuz gibi daha evvel de çocuklar, evet, masum
varlıklardır. Dolayısıyla, bu çirkin fiili işlemiş olan kim olursa olsun ve bu
kişinin ideolojik, politik yahut kurumsal aidiyeti nereye ait olursa olsun,
bunu öncelikle lanetlemeliyiz, lanetliyoruz, lanetledik; bir. (AK PARTİ
sıralarından alkışlar)
İkincisi:
Burada kurulacak bir araştırma komisyonu ile bu fiili bağımsız olarak tartışmak
ayrı şeylerdir. Araştırma komisyonu kurulur ya da kurulmaz ama bu konuyla
ilgili kararımızı, kanaatimizi, düşüncemizi net olarak söylemeliyiz. 
Sayın
Özgür Özel, sadece bu kişinin değil, bu olayda eğer dahli olan yahut
sorumluluğu olan kamu yöneticileri varsa, yetkililer, etkililer varsa aynı
şekilde bu kişi gibi onun da cezalandırılması lazım. 
ÖZGÜR
ÖZEL (Manisa) – “Araştıralım.” diyoruz işte. 
LALE
KARABIYIK (Bursa) – Kesinlikle, araştıralım. 
COŞKUN
ÇAKIR (Tokat) – Ama, siz hâkim değilsiniz, ben hâkim değilim; onun yargı
gereğini yapacak. Bir defa, bunun altını çizelim.
Hiç
kuşkusuz, Değerli Başkanımın, Erkan Başkanımın dediği gibi, biz nasıl ifade
etmeliyiz ki sizi memnun edecek bir kınamada, bir ilençte bulunmuş olalım? 
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Her şey suç unsuruysa hiçbir şeyi araştırmayalım o zaman,
nasıl olsa hâkimler araştırıp şey yapacak. Öyle şey mi olur ya?
COŞKUN
ÇAKIR (Tokat) – Erkan Başkanım, bilmiyorum yani “ağız dolusu” diyorsanız
ağzımız dolu da ifade edelim. Ayşe Hanım’ın konuşmasını baştan sona dikkatli
bir şekilde dinlemişseniz -ki kendi şimdi söz alır- gayet net bir şekilde açığa
koydu, açıktır. 
Son
husus ise, Sayın Başkan…
MERAL
DANIŞ BEŞTAŞ (Adana) – Sayın Başkan…
BAŞKAN
– Toparlayalım lütfen…
COŞKUN
ÇAKIR (Tokat) – Son husus ise Bakanımızın konuşmasıdır. Lütfen, hepimiz elimizi
yüreğimize koyarak Bakanın konuşmasını dikkatle dinleyelim yahut okuyalım. 
MUSTAFA
HÜSNÜ BOZKURT (Konya) – Kulağımızla duyduk, duyduk.
FİLİZ
KERESTECİOĞLU DEMİR (İstanbul) – Okudum, 5 kere okudum ben.
COŞKUN
ÇAKIR (Tokat) – Ben 2 defa tekrar okudum. Orada çok net bir şekilde “…müdahil
olunduğunu -şu ifade- sıfır tolerans göstereceğimizi, rehabilitasyon
çalışmalarının başladığını ve yürütüldüğünü, sorumluların en ağır şekilde
cezalandırılması ve tekrar yaşanmaması için -tekraren kullanıyor- sıfır
tolerans gösterildiğini…” Başka ne demesini istiyoruz yani? 
FİLİZ
KERESTECİOĞLU DEMİR (İstanbul) – Tamam, o ikinci kısım. Öncesini okur musunuz,
vakıfla ilgili olanı?
MAHMUT
TOĞRUL (Gaziantep) – Başını oku, en başını oku. 
BAŞKAN
– Sayın milletvekilleri, lütfen ama…
COŞKUN
ÇAKIR (Tokat) – Okudum, okudum. Burada “ilk defa gerçekleşen bu olay” diyor,
“bir defalık” asla demiyor. Hakikaten istismar etmeyelim. 
Yani
şunu mu söylüyoruz Sayın Kerestecioğlu, şunu mu söylüyoruz: Aklı başında bir
insan, bakan ya da değil, milletvekili ya da değil hatta, herhangi bir üçüncü
kişi yani bu olaydan dolayı memnuniyet duyduğunu mu ifade edecek?
FİLİZ
KERESTECİOĞLU DEMİR (İstanbul) – Hayır, öyle bir şeyden bahsetmiyoruz. 
MAHMUT
TOĞRUL (Gaziantep) – Ya, niye yorum yapalım? Ne söylediğini okuyoruz biz. Niye
kendimizi yoruma zorlayalım?
COŞKUN
ÇAKIR (Tokat) – Ya da bunu tolere edeceğini mi düşüneceksiniz? Bunu tolere eden
kişi, değerli arkadaşlar…
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Çakır.
ÖZGÜR
ÖZEL (Manisa) – Sayın Başkan...
BAŞKAN
– Bir saniye Sayın Özel…
COŞKUN
ÇAKIR (Tokat) – Son cümlem Sayın Başkanım. 
Bunu
tolere eden kişi ya hastadır, tedavi edilmesi gerekir ya da ağır suçludur,
cezalandırılması gerekir.
Teşekkür
ederim. 
LALE
KARABIYIK (Bursa) – Denetlemeyenler ne olacak?
BAŞKAN
– Teşekkür ediyorum.
Sayın
Danış Beştaş…
FİLİZ
KERESTECİOĞLU DEMİR (İstanbul) – Sayın Başkan, sadece tutanağa geçsin diye
çünkü adım zikredilerek söylendiğinden… Ben de okuduğumu anlayabilen bir
insanım tıpkı sayın grup başkan vekili gibi.
BAŞKAN
– Yalnız, bu bizim gündemimiz değil sayın milletvekilleri.
FİLİZ
KERESTECİOĞLU DEMİR (İstanbul) – Nasıl bizim gündemimiz değil? 
BAŞKAN
– Hayır, hayır, dışarıda söylenen bir sözü… Buna ilişkin kanaatler söylendi,
siz de söylediniz. 
ÖZGÜR
ÖZEL (Manisa) – Devletin bakanı söylüyor, konuyla ilgili söylüyor.
FİLİZ
KERESTECİOĞLU DEMİR (İstanbul) – Bir kere, Sayın Başkan, 45 çocuğun hayatından
bahsediyoruz, bizim gündemimiz bu ve Aile ve Sosyal Politikalar Bakanının
söylediği sözlerden bahsediyoruz. Nasıl bizim gündemimiz değil? 
BAŞKAN
– Şimdi, bakın, Sayın Kerestecioğlu, burada…
FİLİZ
KERESTECİOĞLU DEMİR (İstanbul) – Ben sözümü tamamlamak zorundayım. Çünkü siz
her şeye yorum yapmak zorunda da değilsiniz. Özellikle korumanız gereken o
çocukların geleceği, yaşamı. Aile ve Sosyal…
BAŞKAN
– Bakın, bu çocukları hep birlikte korumak zorundayız.
FİLİZ
KERESTECİOĞLU DEMİR (İstanbul) – O zaman…
BAŞKAN
- …ve ben de herkese söz vermek zorunda değilim, bunu da böyle bilin, kusura
bakmayın!
FİLİZ
KERESTECİOĞLU DEMİR (İstanbul) – Benim adım anıldığı için…
MAHMUT
TOĞRUL (Gaziantep) – İsmi anıldı ama, ismi anıldı Başkan. 
FİLİZ
KERESTECİOĞLU DEMİR (İstanbul) – Benim adım anıldığı için…
BAŞKAN
– Kusura bakmayın, bunu ben takdir ederim. 
MAHMUT
TOĞRUL (Gaziantep) – Siz de orada Türkiye Büyük Millet Meclisini temsil
ediyorsunuz, AKP’yi değil, lütfen! 
FİLİZ
KERESTECİOĞLU DEMİR (İstanbul) – Böyle bir serbestliğiniz yok!
BAŞKAN
– Tamam, tamamlayın, siz tamamlayın ama benim de takdirime karışmayın!
Buyurun,
tamamlayın siz. 
FİLİZ
KERESTECİOĞLU DEMİR (İstanbul) – Karışıp karışmamaktan bahsetmiyorum ben. 
BAŞKAN
– Tamam, tamamlayın. 
FİLİZ
KERESTECİOĞLU DEMİR (İstanbul) – Burada adım zikredildiği için usule göre söz
alıyorum. 
BAŞKAN
– Tamam, tamamlayın diyorum size, buyurun. 
FİLİZ
KERESTECİOĞLU DEMİR (İstanbul) – Sizin lütfunuzla olan bir şey değil bu. 
BAŞKAN
– Ama benim takdirime de siz karışmayın diyorum ben. 
FİLİZ
KERESTECİOĞLU DEMİR (İstanbul) – Bakanın ne söylediği çok açık: “Vakfa bir kere
böyle bir şey bulaştı diye…” diye söylüyor, “Çocuklara bir kere tecavüz edildi
diye bir şey olmaz.” demiyor, ben böyle bir şey söylemedim. Ama vakfın adını
özellikle karalamamak gerektiğinden bahsediyor konuşmanın ilk bölümünde,
okuyun. Burada niye siz sahip çıkmak zorundasınız? 
COŞKUN
ÇAKIR (Tokat) – Hiç sahip çıkmıyoruz.
FİLİZ
KERESTECİOĞLU DEMİR (İstanbul) – Hiçbir şeye sahip çıkmayın; sahip çıkmamız gereken
şey, bu çocukların hayatıdır, o kadar!
COŞKUN
ÇAKIR (Tokat) – Hangi vakıf olursa olsun, hangi sivil toplum örgütü olursa
olsun, hangi aidiyet olursa olsun, hangi mensubiyet olursa olsun, bitmiştir. 
AYŞE
KEŞİR (Düzce) – Suçun şahsiliğinden bahsediyoruz, onunla onun ne ilgisi var,
söylediğimiz şeyin!
BAŞKAN
– Sayın Özel…
3.- Manisa Milletvekili Özgür Özel’in,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkanım, teşekkür ediyorum. 
Sayın
Grup Başkan Vekili şöyle bir şey söylüyor Meclis araştırma komisyonu kuralım
önerimize: “Bununla mahkeme, savcı ilgilenecek.” Elbette ilgilenecek, o başka
bir şey, o yargının görevi. Ama Sayın Grup Başkan Vekili, doping meselesini,
dopingle mücadele için sorumlu savcı araştırmıyor mu? Hekime karşı şiddetle
ilgili, öldürülen doktorlarla ilgili savcılar, mahkemeler görev yapmıyor mu?
Soma’yla ilgili dava sürüyor, mahkeme görevini yapıyor. Boşanmalarla ilgili
aile mahkemeleri görevini yapmıyor mu? Mesele o değil, yargı başka bir şeydir,
Meclisin kanayan bir yaraya partilerüstü bir anlayışla el koyması başka bir
şeydir. Doping için, hekime karşı şiddet için, Soma için komisyon kurarken
mahkemenin yerine mi geçtik? Bu savınız, tamamen, Meclisin görevlerini ve
Meclisin denetim görevini görmezden gelmektir. 
(Mikrofon
otomatik cihaz tarafından kapatıldı)
COŞKUN
ÇAKIR (Tokat) – Benim öyle bir savım yok!
MAHMUT
TOĞRUL (Gaziantep) – Siz öyle söylediniz.
ÖZGÜR
ÖZEL (Manisa) – Sayın Başkan, toparlıyorum, izninizle. 
BAŞKAN
– Sayın Özel, lütfen ama; toparlayın, tamamlayalım bu işi. 
ÖZGÜR
ÖZEL (Manisa) – Ayrıca, Sayın Bakanın altına herkesin imza atacağı 3 tane
cümlesini okumak, eyvallah. Ama Sayın Bakan şunu söylüyor: “Bu olay bizim
hizmetleriyle her zaman gurur duyduğumuz vakıfla ilişkilendiriliyor ki bu
vakfımızda bir süre görev yapmış, onun ne kadar olduğunu vakıf çalışanları
açıkladı. Her zaman kötü niyetli insanlar bazı işleri suistimal edebilirler.
Bu, bir kere rastlanmış olması, hizmetleriyle ön plana çıkmış bir kurumu
karalamak için gerekçe olamaz.” diyor. 
HASAN
BASRİ KURT (Samsun) – Tamam, ne var bunda?
ÖZGÜR
ÖZEL (Manisa) – “Kurumumuzu” diyor. Bakın, buradaki mesele, şu anda o vakfa ait
çok sayıda evin derhâl mercek altına alınması gerekirken, Bakan, yürütmeden
kaynaklı yetkileriyle bunun üzerine bir şal örtmeye çalışıyor, bir karartma
uyguluyor. 
HASAN
BASRİ KURT (Samsun) – Hayır, sizin topyekûn linç girişiminize karşı çıkıyor. 
ÖZGÜR
ÖZEL (Manisa) – Bunu kabul etmiyoruz, “Evet.” demiyoruz. (CHP sıralarından alkışlar) 
BAŞKAN
– Sayın Danış Beştaş…
CAHİT
ÖZKAN (Denizli) – O zaman Cumhuriyet Halk Partili “Muharrem İnce” deyince
kapatmak lazım. Öyle mi yapmak lazım? 
ÖZGÜR
ÖZEL (Manisa) – Nasıl?
BAŞKAN
– Sayın milletvekilleri…
CAHİT
ÖZKAN (Denizli) – “Muharrem İnce” deyince Cumhuriyet Halk Partisini mi
kapatacağız? Muharrem İnce’nin olayı sebebiyle…
ÖZGÜR
ÖZEL (Manisa) – Deli misin sen ya, deli misin? Lafa bak ya!
CAHİT
ÖZKAN (Denizli) – Ne deli misin? Yani… 
BÜLENT
TURAN (Çanakkale) – Hayır, bir adamla bu iş olmaz demek istiyor. 
CAHİT
ÖZKAN (Denizli) – Eskiden beri var olan ceza hukuku prensibi, suçların
şahsiliği prensibi. Senin amacın öteden beri zaten bağcıyı dövmek. 
BAŞKAN
– Buyurun Sayın Danış Beştaş.
MERAL
DANIŞ BEŞTAŞ (Adana) – Sayın Başkan, eğer tartışma biterse başlayacağım.
ÖZGÜR
ÖZEL (Manisa) – Mesele şu… Bak, utanırsınız, biz bunu söylerken, biz Pozantı’yı
söylerken aynen bu savunmayı yapıyordunuz siz. (AK PARTİ ve CHP sıraları arasında karşılıklı laf
atmalar)
BAŞKAN
– Sayın Özel, bakın, kaç defa söz verdim size, şimdi Sayın Danış Beştaş’ın
mikrofonunu açtım. 
Sayın
Milletvekili, söz konusu çocuklarsa hepimizin duyarlılık göstermesi lazım
diyoruz ama bunun üzerine de kalkıp lütfen istismar da etmeyelim. Her birimiz
çocuklara ilişkin ne yapılacaksa onu yapalım. 
FİLİZ
KERESTECİOĞLU DEMİR (İstanbul) – Ne demek istismar? 
BAŞKAN
- Buyurun. 
4.- Adana Milletvekili Meral Danış
Beştaş’ın, Tokat Milletvekili Coşkun Çakır’ın yaptığı açıklamasındaki bazı
ifadelerine ilişkin açıklaması
MERAL
DANIŞ BEŞTAŞ (Adana) – Sayın Başkan, öncelikle, bu konu istismar konusu değil.
Şu anda Türkiye Büyük Millet Meclisi eğer çocuklara yönelik taciz, tecavüz ve
istismarı konuşmayacaksa biz ne konuşacağız? Bunu sormak istiyoruz gerçekten. 
Burada
ben de Sayın Bakanın konuşmasını söyleyecektim ama Sayın Özel hepsini okuduğu
için atıfta bulunuyorum sadece. Gerçekten, Mecliste, çocuklara istismarın
tartışıldığı, önerge verildiği bir gündemde, bizim, vakfın nasıl korunduğunu
tartışmamız, hele hele bu tartışmanın Meclis Başkan Vekili tarafından istismar
olarak değerlendirilmesi gerçekten büyük bir ayıptır. Biz bundan gerçekten
utanç duyuyoruz. 
HASAN
BASRİ KURT (Samsun) – Siz vakfa saldırıyorsunuz ama. Olayı konuşmuyorsunuz,
vakfa saldırıyorsunuz, sizin işiniz o. 
FİLİZ
KERESTECİOĞLU DEMİR (İstanbul) – Konuşacağız birazdan. 
MAHMUT
TOĞRUL (Gaziantep) – Sizin için çok kıymetli olduğunu biliyoruz ama
saldıracağız bu yaptıklarına. 
HASAN
BASRİ KURT (Samsun) – Sizin derdiniz bağcı, bağcıyı dövmek. Başka bir şey yok
sizde.
MERAL
DANIŞ BEŞTAŞ (Adana) – Dün, Sayın Bakanın açıklamalarını bütün Türkiye gördü ve
tartıştı. 
HASAN
BASRİ KURT (Samsun) – Evet.
MERAL
DANIŞ BEŞTAŞ (Adana) – Orada, doğrudan, vakfı sahiplenen, arkasında duran ve
tecavüz iddialarını görünmez kılmaya çalışan bir beyan olarak bütün herkes
okudu. 
HASAN
BASRİ KURT (Samsun) – Bundan doğal bir şey yok. Siz saldırırsanız o da
sahiplenecek. Bütün bir camiayı nasıl böyle bir linç girişimine sokuyorsunuz?
COŞKUN
ÇAKIR (Tokat) – Vakfı sahiplenebilir, olayı sahiplenmiyor. 
CAHİT
ÖZKAN (Denizli) – Siz eğer faili cezalandırmıyorsanız nerede hukukçuluğunuz?
İstanbul Baro Başkanı adayı oldun.
MERAL
DANIŞ BEŞTAŞ (Adana) – Ama nedense, Hükûmet sıralarına gelince Sayın Bakanın,
Aile ve Sosyal Politikalar Bakanının konuşmaları maalesef savunulmak zorunda.
Bir kere bu, Türkiye açısından büyük bir utançtır. 
CAHİT
ÖZKAN (Denizli) - Nerede okudun? Nasıl hukukçuluk? Senin derdin ceza hukuku,
senin derdin dinleme değil; senin derdin basbayağı Ensar Vakfı, basbayağı AK
PARTİ Hükûmeti, basbayağı cumhuriyet. Bıraksana sen, bıraksana! 
FİLİZ
KERESTECİOĞLU DEMİR (İstanbul) – Sen önce o elini de çek! Önce o elini de çek!
MAHMUT
TOĞRUL (Gaziantep) – Normal konuş, normal! Öyle elini sallayarak konuşma! 
MERAL
DANIŞ BEŞTAŞ (Adana) – Siz oradan, oradan… (AK PARTİ sıralarından gürültüler) 
HASAN
BASRİ KURT (Samsun) – Siz şahısları konuşmuyorsunuz, vakfı konuşuyorsunuz. 
AHMET
BERAT ÇONKAR (İstanbul) – Vakıf mı suç işliyor? Suçu işleyen vakıf mı? Bırakın
suçlamayı! 
MERAL
DANIŞ BEŞTAŞ (Adana) – Sayın Başkan, ben konuşamıyorum. 
(Mikrofon
otomatik cihaz tarafından kapatıldı)
BAŞKAN
– Sayın milletvekilleri, lütfen… 
AHMET
BERAT ÇONKAR (İstanbul) – Her şeyi istismar ediyorsunuz, her şeyi! Her türlü
konuyu istismar ediyorsunuz!
ÖZGÜR
ÖZEL (Manisa) – Pozantı’da da böyle diyordunuz siz, Pozantı’da da! Pozantı’da
da böyle diyordunuz.
CAHİT
ÖZKAN (Denizli) – Derdiniz hukuksa giderdiniz sanıkla ilgilenirdiniz. Nerede
sanık? Sanık şu anda bayram ediyor sizin sayenizde. 
İDRİS
BALUKEN (Diyarbakır) – Sayın Başkan, toparlasın.
ÖZGÜR
ÖZEL (Manisa) – Pozantı’da da böyle diyordunuz, Pozantı’da da!
BAŞKAN
– Buyurun tamamlayın. 
MERAL
DANIŞ BEŞTAŞ (Adana) – Sayın Başkan, toparlayacağım. 
BAŞKAN
- Ee, ne yapalım yani! Açtık, bir iki dakikadır konuşuyorsunuz.
Tamamlayın,
tamamlayın… 
MERAL
DANIŞ BEŞTAŞ (Adana) – Ben söz istedim.
BAŞKAN
– Tamamlayın. 
MERAL
DANIŞ BEŞTAŞ (Adana) – Sayın Başkan, bir kere ben, yani gerçekten sesimi kendim
duyamıyorum. Şu anda çocukların istismarına ilişkin verilen önergelere dair
adres olarak mahkemelerin gösterilmesini reddediyoruz. Burada, Türkiye Büyük
Millet Meclisi söz konusu iddiaları yerinde inceleyip, gözlemleyip mevcut
tanıklarla görüşmelidir. 
Bizim,
Halkların Demokratik Partisi olarak da grup önerimiz var ve kesinlikle bu olay
hâkim ve savcılara havale edilerek sadece vakıf korunmaya çalışılmaktadır çünkü
kendi hâkim, savcıları orada o sorgulamayı yapacak. Burada koruyacağımız Ensar
Vakfı ve yetkilileri değil o çocukların üstün yararıdır. Çocukların üstün
yararı da bu araştırmayı Meclisin yapmasını gerektirir diyorum.
Teşekkür
ediyorum. 
BAŞKAN
– Evet, teşekkür ediyoruz. 
Sayın
Akçay, buyurun.
5.- Manisa Milletvekili Erkan Akçay’ın,
Tokat Milletvekili Coşkun Çakır’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Sayın Başkan, teşekkür ediyorum. 
Sayın
Grup Başkan Vekili “Sizi memnun etmek için ne dememiz lazım?” dedi. Efendim,
bizi memnun etme gayretinizin olmaması gerekir. Böyle bir beklentimiz de yok
ama illa ki ikna etmek için kamuoyunu ve bizleri bir şey söylemek istiyorlarsa,
öncelikle böyle vahim ve çirkin olayları tevil etmemeye çalışmaları lazım.
Çocukları korumaktan ve bu olayların karşısında gereğini yapmaktan ziyade vakfı
koruma gayreti içerisinde bulunmak ibret vericidir, Sayın Bakanın bu konudaki
tutumu ibret vericidir. Aile ve Sosyal Politikalar Bakanı, çocukları merkeze
alarak, özne alarak bir koruma ve mücadele, araştırma gayreti içerisinde
bulunacağı yerde ilk refleksi, adı geçen kurumu koruma ve kollama gayreti
içerisine girmiştir, bu açıktır. Ben bunu şiddetle kınıyorum, bu tutumu
kınıyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Akçay.
ERKAN
AKÇAY (Manisa) – Şimdi, arkadaşlarımız diyor ki: “Efendim, bunu zaten savcı
araştırıyor.” E, savcı araştırıyor da Bakan, savcı araştırmadan, mahkemeler
karar vermeden bu vakanın bir defa yaşandığını nereden biliyor? Bunun vakfı
karalamak için gerekçe olamayacağını neye dayanarak söylüyor? Bu olayın bir
defa yaşandığını nereden biliyor? Vakıf yöneticisi mi Sayın Bakan? Demek ki
kendi görevinin şuurunda değil. Kamuoyunu yönlendirme ve bu çirkin olayın
meydana geldiği yapıyı koruma, olayı tevil etme, küçümseme ve kamuoyunun
gündeminden çıkartma gayretini görüyoruz. 
(Mikrofon
otomatik cihaz tarafından kapatıldı) 
HASAN
BASRİ KURT (Samsun) – Çünkü siz linç girişimi yapıyorsunuz. Şu anda da aynısını
yapıyorsunuz. Bir linç girişimi içerisindesiniz vakfa karşı.
ERKAN
AKÇAY (Manisa) – Oysa bu kamuoyunun gündeminde olmalı ki bununla etkin mücadele
edebilelim. Sizin terörle mücadele anlayışınız da bu. Böyle, ahlaksızlıklarla
mücadele anlayışınız da bu olduğu sürece bunda başarılı olmak mümkün değildir.
BAŞKAN
– Teşekkür ediyorum Sayın Akçay.
MAHMUT
TOĞRUL (Gaziantep) – Yani, bu vakıf sizin için çok önemli olabilir ama bu vakıf
bunları da yapmıştır.
HASAN
BASRİ KURT (Samsun) – Bütün vakıflar bizim için önemli. 
ERKAN
AKÇAY (Manisa) – Komisyonu kuralım o zaman.
V.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Aydın Milletvekili Deniz
Depboylu ve arkadaşları tarafından, geleceğimizin teminatı çocuklarımızın her
türlü istismardan korunması, yaşanan sorunların tespit edilmesi ve çözüme
yönelik çalışmalar yapmak amacıyla 17/2/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 23 Mart 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Önerinin lehinde ikinci söz, Aydın Milletvekili Deniz Depboylu’ya aittir.
Buyurun
Sayın Depboylu. (MHP sıralarından alkışlar) 
HASAN
BASRİ KURT (Samsun) – İki hafta önce bir matematik öğretmeninin lise
öğrencisiyle ilişkisi çıktı. Okulları kapatalım o zaman, buyurun. Tartışıyor
musunuz okuldaki o konuyu? 
MAHMUT
TOĞRUL (Gaziantep) – Onunla ilgili de biz araştırılsın diyoruz. Onunla ilgili
de araştırma önergesi verdik, soru önergesi verdik. 
ÖZGÜR
ÖZEL (Manisa) – Bu evlerin hiçbirinin hukuki dayanağı yok, hukuki. Göz
yumuyorsunuz, açılamaz. Yasa yasaklıyor, açamazsınız böyle bir ev. 
İDRİS
BALUKEN (Diyarbakır) – O da araştırılsın canım. Bu ne biçim bir mantık ya? O da
araştırılsın. O zaman üstünü kapatalım! 
HASAN
BASRİ KURT (Samsun) – Okulları kapatalım o zaman.
BAŞKAN
– Sayın milletvekilleri, istirham ediyorum, hatibe saygılı olalım lütfen,
hatibi kürsüye davet ettim.
Buyurun
Sayın Depboylu.
İDRİS
BALUKEN (Diyarbakır) – Kimse okulları kapatın demiyor, “Üstünü kapatmayın.”
diyor. 
MAHMUT
TOĞRUL (Gaziantep) – Eğer bir öğretmen böyle bir şeye niyetleniyorsa bunun
altından kalkamamalı. 
BAŞKAN
– Sayın Toğrul, Sayın Baluken; bakın, hatibi kürsüye davet ettim. Lütfen,
hatibe saygıdan dolayı sükûnet içerisinde dinleyin.
Buyurun
Sayın Depboylu.
DENİZ
DEPBOYLU (Aydın) – Süreyi tekrar başlatabilir misiniz.
ERKAN
AKÇAY (Manisa) – Sayın Başkan, süreyi yeniden başlatalım. 
BAŞKAN
– Buyurun.
DENİZ
DEPBOYLU (Aydın) – Sayın Meclis Başkanı, saygıdeğer milletvekilleri; bence
öncelikle biraz sakinleşelim. Ben de konuyu inceleyeceğim. Ben 17/2/2016
tarihinde vermiştim aslında araştırma önergesini grubum adına, daha farklı
şeyler de vardı içerisinde. Ben burada konuyu sadece bir milletvekili değil,
yıllarca çocuklarla, gençlerle, ailelerle çalışmış bir meslek elemanı olarak da
değerlendireceğim. O nedenle, lütfen sonuna kadar dinlerseniz eminim siz de
olayın vahametini daha iyi anlayacaksınız diye düşünüyorum. 
Evet,
bugün burada, Meclis gündeminde çocuk istismarının önlenmesine yönelik
sunduğumuz araştırma önergemizin gerekçesini sizlerle paylaşmak için söz almış
bulunmaktayım. Öncelikle sizleri saygıyla selamlıyorum.
Ben
Meclisimizin literatürünü inceledim. Sayın Keşir zannediyorum ayrıldı. 2010
yılının Mart ayında, Kayıp Çocuklar Başta Olmak Üzere Çocukların Mağdur Olduğu
Sorunların Araştırılarak Alınması Gereken Önlemlerin Belirlenmesi Amacıyla Kurulan
Meclis Araştırması Komisyonunun kurulduğunu ve bu komisyonun bir rapor
hazırlayarak bu raporu Meclis gündemine sunduğunu biliyorum. Ancak, bu raporda
belli konular incelenmiş, gayet iyi incelenmiş ama daha sonraki dönemde
konularla ilgili herhangi bir önlem alınmamış, bir gelişme kaydedilmemiş. 
Dünya
Sağlık Örgütünün istismarla ilgili bir tanımını size sunmak istiyorum: “Çocuğun
sağlığını, fiziksel ve psikososyal gelişimini olumsuz etkileyen, bir yetişkin
ya da toplum ya da bir devlet tarafından bilerek ya da bilmeyerek uygulanan tüm
davranışlar çocuğa kötü muameledir.” deniliyor. 
Şimdi,
bugün, burada benim aslında sunduğum araştırma önergesinde birçok istismar
konusu ve özellikle suça yönelmeyle ilgili konu ağırlıklıydı ama günün önemine
göre cinsel istismarla ilgili daha fazla bu konu üzerinde durmak istiyorum ve
burada, sadece suçu işleyen kişinin değil, herkesin, buna göz yuman veya
ihmalde bulunan ya da denetimde ihmal yapan kurumların da buradan pay çıkarması
gerekmektedir. Bunu savunuyorum. 
Cinsel
istismara maruz kalan çocukların yaşa göre dağılımlarını bir incelediğimizde
yüzde 30’unun 2 ila 5 yaş arası, yüzde 40’ının 6 ila 10 yaş arası, yüzde
30’unun 11 ila 17 yaş arasında olduğu görülmekte, yani başka bir deyişle,
olguların yüzde 70’ini küçük yaş grubu oluşturmaktadır. Cinsel istismarın ilk
anda fark edilmesi fiziksel istismara göre daha zordur. Çocuk genellikle
istismarcı tarafından tehdit edilir, açıklamaya korkar, ayrıca bundan utanç
duyar. Cinsel istismara uğrayan çocukta ihanet duygusu söz konusudur. İhanete
uğramıştır ve bu duygular kökleşmeye başlar. Âcizlik söz konusudur çünkü bu
olayın karşısında âciz kalmıştır, kendisini koruyan kimseler de olmamıştır.
Cinsel
istismar olayına eşlik eden kötülük, utanç, suçluluk gibi kavramlar zamanla
çocuğun benlik algısına karışır ve kendisini böyle algılamaya başlar. Yani bu
olay, bir kerelik yaşanan bir olay değil, bir ömre mal olan bir olaydır.
Kişilik
bozukluklarını inceleyelim dediğimizde, “borderline” kişilik bozukluğu saptanan
kişilerin yüzde 70 ila 80’inde, çoğul kişilik bozukluğu saptananların yüzde 85
ila 90’ında çocukluk çağı cinsel istismar öyküsü pozitif bulunmuştur. Yine,
ileriki yaşlarda başkalarına istismarda bulunan, cinsel istismarda veya farklı
istismarlarda bulunan kişilerin de yüzde 60 ila 95’inde çocukluk çağında cinsel
istismar söz konusudur. Yani bir olayı hoş gördüğünüz zaman, bir çocugun o
anlık yaşadıgı değil ömrü boyunca diğer insanlarla olan etkileşiminde
başkalarına verdiği zarara da, bütün bir yaşamı boyunca gördüğü zarara da göz
yummuş olursunuz.
Yakın
zamanda Karaman ilimizde gerçekleşen taciz olayı hepimizi sarstı, üzdü. Bu
konuda, Aile ve Sosyal Politikalar Bakanının olayın ardından "Aileler
ziyaret edildi. Çocukların rehabilite edilmesi için çalışmalar başlatıldı. Çocukların
bu dönemi en az travmayla atlatabilmesi için tüm destek veriliyor. Kötü niyetli
insanlar, her zaman bazı işleri suistimal eden insanlar olabiliyor. Bir kere
rastlanmış olması, hizmetleriyle öne çıkmış bir kurumumuzu karalamak için
gerekçe olamaz. Biz Ensar Vakfını tanıyoruz. Hizmetlerini takdir ediyoruz. Bunu
yapan kişi için de sıfır toleransla hukuki açıdan takibimizi yapıyoruz."
şeklinde ilk açıklaması, talihsiz ve üzücü bir açıklamadır. Ben size
konuşmasının tamamını verdim, iki kelimeyi, üç beş cümleyi vermedim.
Böylesine
üzücü ve kötü bir olayın bir kez yaşanmış olması bile devleti yöneten
Hükûmetin, çocukların güvenliği üzerinde alması gereken tedbirlerde eksiklik ve
hata yaptığını göstermektedir. Zira ailesinden daha iyi bir eğitim vaadiyle alınmış
çocukların güvenliği sadece bunu yapan kuruluşların değil, buna izin veren
yetkililerin de sorumluluğudur. Aileler o kurumlara çocuklarını teslim ederken,
bu kuruma destek veren ve hatta bizzat açılışlarını yapan devlet büyüklerinin
tavrına bakarak “Evet, burası güvenli. Öyle olmasa devlet büyüklerimiz onların
yanında olmazdı.” düşüncesiyle hareket etmektedirler. Bu tavrımız da kurumlarla
ilgili sorumluluğunuzu 2 kat arttırır. 
Ayrıca,
eklemek isterim ki “Bir seferlik.” dediğiniz olayda taciz iddiacısı olan
çocuk sayısı 45, ispatlanan sayı ise 10’dur. Ayrıca, taciz olayının sayısı ise
meçhuldür. 
Sayın
Bakandan, işlenen suçun önemine istinaden, tamamıyla çocuklarımızı koruyan ve
haklarını arayan bir çizgide açıklama beklerdik. Vakıf kültürümüze bizim de
saygımız var, vakıfları bizler de önemsiyoruz, dinî eğitimi biz de önemsiyoruz
ama keşke Bakanla birlikte veya Bakandan önce ilgili vakıf da çıkarak bu
konudaki üzüntülerini ve bu konuyla ilgili başka ne önlemler almaları gerektiği
konusundaki öz eleştirilerini de yapsalardı. 
Sadece
suçu işleyenin değil, olayda ihmali ve kusuru olanların yapılacak resmî
incelemelerle belirlenmesi önemli ve gereklidir. Yine, biz, kendisinden, tüm
kurum ve kuruluşlarda gerekli denetimlerin sıklaştırılarak bu ve benzeri olayların
bir daha yaşanmaması için her türlü tedbirin alınacağına dair güvence vermesini
ve zaman zaman da yapılan çalışmaların kamuoyuna sunulacağını ifade etmesini
beklerdik. 
Az
önce saydığım, çocukların o anda ve gelecek dönemlerde yaşayabilecekleri sorunlardan
bahsettim. Burada ailelerin yaşayabileceği sorunlar ekli değil. Bir de düşünün
aileleri neler yaşayacak? Hayatta en değer verdikleri çocuklarını bu konuda
yetkin gördükleri kişilere emanet ediyorlar ve nihayetinde çok üzücü olaylarla
karşılaşıyorlar. Onların hayatları da bir ömür boyu bundan olumsuz etkilenecek.
Aile ve Sosyal Politikalar Bakanımızın sadece vakfı koruyan değil tamamıyla
olayı irdeleyen ve alınacak önlemlerle ilgili neler yapılması gerektiğini
belirten açıklamalarda bulunması gerekmektedir. Çünkü bu ülkede yaşayan
herkesin, Türk milletinin güvencesi, teminatı Türkiye Büyük Millet Meclisi,
parlamenter sistemdir. 
Çocuk
ihmaliyle ilgili olarak Sayın Keşir yapılan komisyon çalışmalarından bahsetti.
Ben de sizlere bu konuyla ilgili bazı istatistiklerden bahsetmek istiyorum,
yine Aile ve Sosyal Politikalar Bakanlığının sunduğu istatistiklerden bahsetmek
istiyorum.
Bakanlığın
sunduğu verilere göre zaten bu kurulan, önceki kurulan komisyon çalışmalarının
amaca ulaşmadığı görünüyor. Ben, 2014’ü, 2016’yı 2002’yle karşılaştırmayacağım;
araştırmanın yapıldığı tarih, komisyonun raporunu sunduğu tarih 2010 ile 2014’ü
karşılaştıracağım. Sunulan tabloda, sokakta çalışma oranı 2010 yılında
2.768’ken 2014 yılında sayı 3.267 olmuş. Suça sürüklenme 2010 yılında
83.393’ken 2014 yılında sayı 117.486’ya yükselmiş. Mağdur çocukların sayısı
2010 yılında 76.428’ken 2014 yılındaki rakam 131.172 olmuş. Bu, Bakanlığınızın
verdiği bilgidir. 
TÜİK’in
verdiği bilgileri size açıklayacak maalesef zamanım kalmadı. Suça itilen, terör
için kullanılan çocukların sorunlarıyla ilgili açıklama yapmak istiyordum,
maalesef onlarla ilgili de zamanım kalmadı, keşke onlara da değinebilseydim.
Ancak şuna özellikle değinmek istiyorum: 2013 yılında Millî Eğitim Bakanlığının
verilerine göre 174.625 öğrenci ilköğretim kurumlarını ve ortaöğretim
kurumlarını terk etmiş. 2014 yılında bu kurumlarda 234.932 öğrenci okulu terk
ettiğine göre bu çocukların cinsiyetle ilgileri nedir? Neden terk etmiştir?
Tacize uğrayan mı vardır? Bundan sonra çocuk gelin mi olmuşlardır? 
(Mikrofon
otomatik cihaz tarafından kapatıldı)
DENİZ
DEPBOYLU (Devamla) - Bunların bir araştırması yok. Bunları da özellikle
Bakanlığınızdan rica ediyorum. 
Hepinize
saygılarımı sunuyorum. (MHP, CHP ve HDP sıralarından alkışlar)
BAŞKAN
– Teşekkürler Sayın Depboylu.
Öneri
üzerinde, aleyhte olmak üzere son söz Tekirdağ Milletvekili Ayşe Doğan’a
aittir.
Buyurun
Sayın Doğan. (AK PARTİ sıralarından alkışlar) 
AYŞE
DOĞAN (Tekirdağ) – Sayın Başkan, değerli milletvekilleri; hepinizi sevgiyle
selamlıyorum.
İnsan
toplumlarındaki en önemli değerlerden biri çocuklarımızdır. Çocuklarımız
geleceğimizin teminatı ve toplumun devamının garantisidir. Çocukların ve
ergenlik dönemindeki gençlerin istismar ve taciz edilmelerinin etkileri tüm
hayatları boyunca aşılamaz sonuçlar oluşturmaktadır. Ayrıca biz, bu
çocuklarımızı istismar edenleri kınıyoruz ve bu konuda taviz vermedik AK PARTİ
Grubu olarak, asla da taviz vermeyeceğiz, bunu da bildirmek isterim.
Evet,
istismar ve taciz vakaları adliyeye yansımadıysa aileler cumhuriyet
başsavcılığına başvurabiliyor. Adliyeye bildirilmişse, bu kişiler hakkında,
çocukla ilgili uzmanlar tarafından sosyal inceleme raporu hazırlanıyor. Çocuğun
yüksek yararına uygun olarak 5395 sayılı Kanun’un öngördüğü tedbir kararı talep
ediliyor. Bu karar doğrultusunda, Bakanlık bünyesinde ihtisaslaşmış destek
merkezleri bünyesinde bakım ve rehabilitasyonları sağlanıyor. Başta devlet
düzeyinde olmak üzere, eğitim, sağlık, hukuk alanlarında çocuklarla ilgili her
kurum ve bireyin çocuk istismarı ve ihmaliyle ilgili hassasiyeti, görev bilinci
olmalıdır ki, bu bilinç bizlerde üst seviyededir.
Toplumun
ve bireylerin güçlendirilmesine çocuklarımızdan başlanmalıdır. Mağdur
çocukların bu olayın üstesinden gelmesine yardımcı olmak, çocuğa öz saygısını
ve kendine güvenini tekrar kazandırmak, onu suçluluk duygularından arındırmak
bizlerin elindedir.
Başvuru
merkezleri olarak, Alo 183 hattımız (Aile, Kadın, Çocuk, Özürlü ve Sosyal
Hizmet Danışma Hattı): Yedi gün yirmi dört saat boyunca hizmet vermektedir.
Şiddete uğradığını düşündüğünüz çocuklar için bildirimde bulunabilirsiniz. Alo
155 Polis: En yakın çocuk birimine başvurabilirsiniz. Çocuk koruma birimi ya da
çocuk psikiyatrisi olan hastaneler: Birçok ilde üniversite ya da eğitim
hastaneleri bünyesinde bu tür birimler bulunur. Çocuğun ya da gencin bu
merkezlerden destek alması sağlanabilmektedir. Şiddet veya istismar durumunda
bu merkezlerden sıra beklemeksizin randevu alınabilmektedir. 
Tabii,
bizler bunu istemiyoruz asla, her zaman, grup olarak da Hükûmet olarak da
şiddetle kınıyoruz. 
Benim
ricam, buradan tüm basına, Meclisimize, sosyal medya ve yazılı, görsellerde
paylaşım yaparken herkesin daha duyarlı olması. 
Saygılarımı
sunuyorum yüce Meclise. (AK PARTİ sıralarından alkışlar) 
MAHMUT
TANAL (İstanbul) – Sayın Başkan, sayın hatip konuşmasında dedi ki: “Bu tür
suçları aileleri şikâyet edebilir.” Bu tür suçlar resen soruşturulması gereken
suçlardır. Burada hem idari anlamda iktidarı da ilgilendiren bir husus yani
sadece savcılığı ilgilendiren bir husus değil ki. 
HASAN
BASRİ KURT (Samsun) – Başka bir mekanizmadan bahsetti orada. Başka bir
mekanizmadan bahsediyor. Elbette resen soruşturulacak. 
MAHMUT
TANAL (İstanbul) – Eğer aynı zamanda bir vakıf suç işleme merkezi hâline
gelmişse bu aynı zamanda valilik makamı açısından kapatılma nedeni. Araştırma
bu açıdan önemlidir. 
Teşekkür
ediyorum efendim. 
BAŞKAN
– Evet, teşekkür ediyorum. 
Milliyetçi
Hareket Partisi Grubu önerisini oylarınıza sunuyorum: Kabul edenler… Kabul
etmeyenler… 
OKTAY
VURAL (İzmir) – Kabul edilmiştir Başkan. 
ERKAN
AKÇAY (Manisa) – Kabul edilmiştir. 
OKTAY
VURAL (İzmir) – Kabul edildi. (MHP sıralarından ayakta alkışlar) 
BAŞKAN
– Kabul edilmemiştir, kabul edilmemiştir.
MAHMUT
TANAL (İstanbul) – Biz çoğunluktayız efendim, biz çoğunluktayız. 
İDRİS
BALUKEN (Diyarbakır) – Kabul edildi. 
ERKAN
AKÇAY (Manisa) – Böyle bir şey olmaz!
ENGİN
ALTAY (İstanbul) – Sayın Başkan…
FİLİZ
KERESTECİOĞLU DEMİR (İstanbul) – Tarihe geçeceksiniz!
(CHP,
HDP ve MHP sıralarından gürültüler) 
BAŞKAN
– Bir saniye…
ERKAN
AKÇAY (Manisa) – Çoğunluktayız Başkan.
ENGİN
ALTAY (İstanbul) – Bu bir darbedir Sayın Başkan. 
BAŞKAN
– Hayır efendim. 
ENGİN
ALTAY (İstanbul) – Bu bir darbedir. Göz var, izan var.
BAŞKAN
– Bırakın Allah aşkına!
ENGİN
ALTAY (İstanbul) – Şu anda bile yok. 
FİLİZ
KERESTECİOĞLU DEMİR (İstanbul) – Tarihe geçeceksiniz!
ENGİN
ALTAY (İstanbul) – Allah Allah ya!
BAŞKAN
– İçerideki sayı da var, şey de var. 
BÜLENT
TURAN (Çanakkale) – Devam et Sayın Başkan. 
BAŞKAN
– Hesap ettim ben onu, hesap ettim. 
ERKAN
AKÇAY (Manisa) – Bırakın Allah aşkına!
MEHMET
GÜNAL (Antalya) – Neyini hesap ettiniz!
FİLİZ
KERESTECİOĞLU DEMİR (İstanbul) – Gelmelerini mi hesap ettiniz?
BAŞKAN
– Arkadaşlar…
ENGİN
ALTAY (İstanbul) – Sayın Başkan, bu bir darbedir, bunu yapamazsınız. 
BAŞKAN
– Ne alakası var Sayın Altay ya! 
ENGİN
ALTAY (İstanbul) – Ne demek ne alakası var!
BAŞKAN
– Ne demek, ne alakası var?
ENGİN
ALTAY (İstanbul) – Ne demek? Belli, sayı belli. 
BAŞKAN
– Tabii, oylamayı yaptık…
ENGİN
ALTAY (İstanbul) – Babanın çiftliği mi burası? Yok işte burada bu insanlar!
BAŞKAN
– Nasıl yoktu ya, Allah Allah!
ENGİN
ALTAY (İstanbul) – Ne demek “Allah Allah” ya!
İDRİS
BALUKEN (Diyarbakır) – Sonradan da gelenler oldu, gelenlerle birlikte saydın
sen. 
BAŞKAN
– Hayır, öncesinde de ben tek tek şey yaptım. 
ENGİN
ALTAY (İstanbul) – Böyle şey olmaz Sayın Başkan!
BAŞKAN
– Kesinlikle…
ENGİN
ALTAY (İstanbul) – Hayır, ayıp ediyorsunuz. 
HASAN
BASRİ KURT (Samsun) – Kamera kayıtlarını isteyin. 
ENGİN
ALTAY (İstanbul) – Hâlen bile yok ya. 
BAŞKAN
– Halkların Demokratik Partisi Grubunun… (CHP, HDP ve MHP sıralarından
gürültüler)
İDRİS
BALUKEN (Diyarbakır) – Sayın Başkan…
ENGİN
ALTAY (İstanbul) – Bir dakika… (CHP ve HDP sıralarından sıra kapaklarına
vurmalar)
BAŞKAN
– …İç Tüzük’ün 19’uncu maddesine göre verilmiş bir önerisi vardır…
ENGİN
ALTAY (İstanbul) – Başkan, yapamazsın böyle bir şey!
OKTAY
VURAL (İzmir) – Sayın Başkan…
BAŞKAN
– …okutup işleme alacağım ve oylarınıza sunacağım.
MEHMET
GÜNAL (Antalya) – Bir daha oylat. Yine yok. 
ENGİN
ALTAY (İstanbul) – Böyle bir şey yok!
BAŞKAN
– Sayın Altay, bakın, ben bunu özenle seçtim, özenle yaptım, hiçbir…
ENGİN
ALTAY (İstanbul) – 2 tane kâtip var, ne duruyorsunuz orada!
BAŞKAN
– İki tarafa da baktım, problem yok.
İDRİS
BALUKEN (Diyarbakır) – Muhalefetin sayısı daha fazlaydı.
OKTAY
VURAL (İzmir) – Saydık, 32 kişi vardı, ayıp ya!
ERKAN
AKÇAY (Manisa) – Böyle bir şey olur mu!
ENGİN
ALTAY (İstanbul) – Hâlen öyle ya, hâlen öyle ya! Ayıp ya!
OSMAN
AŞKIN BAK (Rize) – Ne alakası var! Hadi 25 kişisiniz; 25, 33, 43 kişisiniz.
BAŞKAN
– Sayın Altay, bakın, ben baktım, iki tarafa da, sağa sola da baktım ve burada
o çoğunluğu gördüm, ona göre karar verdim.
ENGİN
ALTAY (İstanbul) – Öyle mi!
BAŞKAN
– Evet, bir sıkıntı yok.
OSMAN
AŞKIN BAK (Rize) – 25, 33, 43 kişi var ya.
ALİ
ÖZCAN (İstanbul) – Yüz ifaden bile öyle söylemiyor.
ENGİN
ALTAY (İstanbul) – El insaf ya!
BAŞKAN
– Birleşime beş dakika ara veriyorum.
Kapanma Saati: 15.28
İKİNCİ OTURUM
Açılma Saati: 15.40
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
İkinci Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. (CHP, HDP ve
MHP sıralarından gürültüler)
ENGİN
ALTAY (İstanbul) – Sayın Başkan…
İDRİS
BALUKEN (Diyarbakır) – Sayın Başkan, MHP’nin önerisiyle ilgili durum
netleşmedi.
OKTAY
VURAL (İzmir) – Sayın Başkan…
BAŞKAN
– Bir saniye, tek tek söz vereyim.
Buyurun.
OKTAY
VURAL (İzmir) – Sayın Başkan, bizim önerimizle ilgili burada Divanda bulunan
Kâtip Üyelerin de… En aşağı yarısının… Biz de saydık, 32 kişi vardı. 
Bakın,
Sayın Başkan, istirham ediyorum; şu tablo şunu ortaya koyuyor: Adalet ve
Kalkınma Partisine mensup milletvekilleri dahi böyle bir öneriye “hayır” demek
istemiyorlar. Dolayısıyla, bakın, bu konuda şu tablo bile, biraz önceki tablo
bile bunu ortaya koyuyor. Meclis Başkanlığının bu konuya alet olmaması ve bu
konuda Türkiye Büyük Millet Meclisine yönelebilecek eleştirileri dikkate almak
ve itibarınızı korumak açısından bu konuda araştırma önergesinin kabulüne
ilişkin irade beyanının yapılması gerektiği gayet açık ve net.
Milletvekillerinin iradesi belli olmuştur, bunu siz, zatıaliniz
değiştiremezsiniz efendim, değiştirmeniz mümkün değil.
BAŞKAN
– Sayın Vural, ben değiştirmiyorum, ben gördüğümü söyledim, gerçekten gördüğümü
söyledim. Bakın…(CHP, HDP ve MHP sıralarından gürültüler)
OKTAY
VURAL (İzmir) – Efendim, sizin gördüğünüz değil, Divan kâtipleri var. Biz bu
konuda, bununla ilgili… Kaç kişi vardı gördüğünüz söyleyin, kaç kişi vardı?
BAŞKAN
– Bakın, Sayın Vural, birincisi şu…
OKTAY
VURAL (İzmir) – Ben size söyleyeyim, 32 kişi vardı.
BAŞKAN
– Bir saniye… Bir defa, siz toplu bir hâlde olduğunuza göre, kalabalık
addediyorsunuz. Adalet ve Kalkınma Partisi Grubunda dağınık sayıda oturan
arkadaşlarımız var, bu bir.
MEHMET
GÜNAL (Antalya) – Bula bula bunu mu buldun? Bula bula bunu mu buldun? Ayıp be!
RAMAZAN
CAN (Kırıkkale) – Herkes el kaldırmadı.
BAŞKAN
- İkincisi…
OKTAY
VURAL (İzmir) – Ben size “32 kişi vardı.” diyorum. 
BAŞKAN
- Bir saniye, ben bitireyim.
MEHMET
GÜNAL (Antalya) – Ayıp, ayıp!
BAŞKAN
- İkincisi, “Kabul edenler…” dediğimizde Milliyetçi Hareket Partisi tamamen
kaldırdı.
MEHMET
GÜNAL (Antalya) – Hepsi kaldırdı.
BAŞKAN
– “Tamamen kaldırdı.” diyorum. 
Ama
Halkların Demokratik Partisi ve CHP’den de kaldırmayan çok sayıda, daha fazla
sayıda milletvekili var. (CHP sıralarından sıra kapaklarına vurmalar; HDP ve
MHP sıralarından gürültüler)
İDRİS
BALUKEN (Diyarbakır) – Hayır canım, ne alakası var ya! Böyle bir iftira
atmayın. 
BAŞKAN
- “Kabul etmeyenler…” dediğimizde oradaki çoğunluk çok daha fazlaydı. 
MERAL
DANIŞ BEŞTAŞ (Adana) – Biz de kaldırdık… (CHP, HDP ve MHP sıralarından
gürültüler)
BAŞKAN
- Daha sonra uyanarak hepiniz birden ayağa kalktınız ve ben “Kabul
edilmemiştir.” dedikten sonra bu oldu. 
İDRİS
BALUKEN (Diyarbakır) – Kesinlikle bu söylediğiniz beyanat doğru değil.
FİLİZ
KERESTECİOĞLU DEMİR (İstanbul) – Hayır, ne alakası var!
BAŞKAN
- Evet, aynen böyle. 
OKTAY
VURAL (İzmir) – Sayın Başkan…
MERAL
DANIŞ BEŞTAŞ (Adana) – Hayır, hayır…
OKTAY
VURAL (İzmir) – Sayın Başkan, bakın, herkesin hassas olduğu, milletimizin her
evladının hassas olduğu bir konuda böyle tereddütlerle götürmek doğru değil.
Bakın, yanlış olur bu. Bu konuda “Ben saydım, 32 kişi vardı.” diyorum. Hatta
arkadaşlarımıza dedim ki: Burada olalım. “32 kişi olduğunu saydım.” diyorum.
Sizden istirhamım, madem öyle diyorsanız, kaç kişi vardı?
HASAN
BASRİ KURT (Samsun) – Sizde kaç kişi vardı ya?
BAŞKAN
– Sayın Vural, sizde kaç kişi oy kullandı? CHP’de, HDP’de kaç kişi oy kullandı
kabul yolunda?
OKTAY
VURAL (İzmir) – Efendim, ben…
BAŞKAN
- Bakın, sayının olması bir tarafa, sayının olmasından ziyade de “Kabul
edenler…” derken kaç kişi buna katıldı? Kaç kişi katıldı HDP’den, CHP’den?
(MHP, HDP ve CHP sıralarından gürültüler)
İDRİS
BALUKEN (Diyarbakır) – Herkes kaldırdı.
MEHMET
GÜNAL (Antalya) – Hepsi el kaldırdı, ayıp ya!
OKTAY
VURAL (İzmir) – Bizim bu irademizle ilgili beyanda bulunduk. 
MEHMET
GÜNAL (Antalya) – Hepsi el kaldırdı, ayıp ya!
OKTAY
VURAL (İzmir) – Bakın, bu yanlış oluyor. Bakın, Sayın Başkan… (MHP sıralarından
gürültüler)
BAŞKAN
– Bir saniye arkadaşlar, bir saniye, sakin olun. 
OKTAY
VURAL (İzmir) – Size bu eleştirileri yöneltmem bile size haksızlık olur. 
BAŞKAN
– Kesinlikle haksızlık olur, kesinlikle.
OKTAY
VURAL (İzmir) – Böyle bir konuda üstünü örtmek gayreti içerisinde olmadığınız
kanaatindeyim. 
BAŞKAN
– Eyvallah.
OKTAY
VURAL (İzmir) – Bu durumda yapacağınız iş, o iradeyi, tecelli etmiş irade
olarak…
GARO
PAYLAN (İstanbul) – İradeyi tescil edin.
OKTAY
VURAL (İzmir) – …Meclisin iradesi olarak bu olay başta olmak üzere, çocuklara
yönelik cinsel istismarla ilgili bir araştırma komisyonu kuralım. Ne olacak
canım, ne olacak yani?
BAŞKAN
– O, grupların bileceği bir konu. Ona ben…
OKTAY
VURAL (İzmir) – Efendim, kabul edildi zaten, gruplarla ilgili değil, kabul
edilmiş.
Bu
tutumunuz gerçekten itibarımızı zedeliyor, herkesin itibarını zedeliyor. Onun
için, istirham ediyorum, “Ben böyle gördüm.” demekle olmaz. Burada açık seçik
basının çektiği fotoğraflar var. Bizi millet izliyor.
KAMİL
AYDIN (Erzurum) – Kameralar var.
OKTAY
VURAL (İzmir) – Kameralar var. 
BAŞKAN
– Eyvallah. 
OKTAY
VURAL (İzmir) – Bunu alırsınız incelersiniz, buna göre delilinizi ortaya
koyarsınız ama yanınızdaki kâtip üye ne dedi, size soruyorum. 
MEHMET
GÜNAL (Antalya) – Sordunuz mu? 
OKTAY
VURAL (İzmir) – Sorun bakalım, ne dedi?
GARO
PAYLAN (İstanbul) – Sorun.
ALİ
ŞEKER (İstanbul) – Sorun.
BAŞKAN
– Ben iki tarafa da baktım…
GARO
PAYLAN (İstanbul) – Sorun.
MEHMET
GÜNAL (Antalya) – Sorun, ne dedi?
OKTAY
VURAL (İzmir) – Ne dedi efendim, ne dedi?
BAŞKAN
– Bir sıkıntı çıkmadı, bir şey söylenmedi.
OKTAY
VURAL (İzmir) – Sayın Başkan, ne dedi?
AHMET
SELİM YURDAKUL (Antalya) – Nasıl söylenmedi?
BAŞKAN
– Bana hiçbir şey söylenmedi.
OSMAN
AŞKIN BAK (Rize) – Orada arkadaşımız söyledi.
İDRİS
BALUKEN (Diyarbakır) – Bakın, kâtip üyeler arasında anlaşmazlık varsa ne
yapmanız gerekiyor?
BAŞKAN
– Anlaşmazlık olmadı ki, olsaydı ben elektronik yapardım, bunu…
İDRİS
BALUKEN (Diyarbakır) – Ama, orada bir şey var, onu çözemiyor.
BAŞKAN
– Ve elektronik olsaydı da bir sıkıntı olmadığı ortaya çıkardı.
İDRİS
BALUKEN (Diyarbakır) – Muhalefetin oylarının daha fazla olduğunu söylemiş size.

OKTAY
VURAL (İzmir) – Kâtip üye ne diyor?
BAŞKAN
– Buyurun siz…
OKTAY
VURAL (İzmir) – Ne dedi size?
BAŞKAN
– Bana ne dedi? 
OKTAY
VURAL (İzmir) – Ne dedi?
İDRİS
BALUKEN (Diyarbakır) – Siz niye AKP’nin kâtip üyesine göre davranıyorsunuz?
BAŞKAN
– Ben baktım, bir sordum, bir şey söylemedi bana. (CHP, HDP ve MHP sıralarından
gürültüler)
AHMET
SELİM YURDAKUL (Antalya) – Aaa! “Söylemedi.” diyor ya!
KÂTİP
ÜYE ÖZCAN PURÇU (İzmir) – Başkanım...
BAŞKAN
– Bir saniye, ben hepsini dinleyeyim.
OKTAY
VURAL (İzmir) – Bir dakika efendim... Bir dakika...
FİLİZ
KERESTECİOĞLU DEMİR (İstanbul) – Kâtip üyenin kendisi söylesin.
KÂTİP
ÜYE ÖZCAN PURÇU (İzmir) – Sevgili arkadaşlar, biz burada yemin ettik. Bu kürsü
de tarafsız bir kürsüdür. Ben her şeyimin üstüne yemin ederim, muhalefet tarafı
daha kalabalıktı. (CHP, HDP ve MHP sıralarından “Bravo” sesleri, alkışlar)
AHMET
SELİM YURDAKUL (Antalya) – Gördünüz mü?
OSMAN
AŞKIN BAK (Rize) – Kalabalık değildi canım, nerede kalabalık!
BAŞKAN
– Bir saniye… Peki, şunu soralım… Bakın… 
Bir
defa, böyle bir açıklama yapma hakkın yok; bir. İkincisi… (CHP, HDP ve MHP
sıralarından “Aaa!” sesleri, sıra kapaklarına vurmalar, gürültüler)
Bir
saniye… Bir saniye… Bir saniye…
MEHMET
METİNER (İstanbul) – Devam et Ahmet.
BAŞKAN
– Peki, kabul edenler ile kabul etmeyenlere Allah için ne dersin?
OSMAN
AŞKIN BAK (Rize) – Evet...
MEHMET
GÜNAL (Antalya) – Kâtip üyeler arasında anlaşmazlık varsa elektronik
yapacaksın.
BAŞKAN
– Bir saniye… Bir saniye… Bir saniye…
MEHMET
GÜNAL (Antalya) – Elektronik yapın.
BAŞKAN
– Kabul edenler ile kabul etmeyenler, oylama yapıldığında... (CHP, HDP ve MHP
sıralarından gürültüler)
OKTAY
VURAL (İzmir) – Efendim, siz kâtip üyelere sormadınız ki.
BAŞKAN
– Bir saniye... Bir saniye... Bir saniye...
AHMET
SELİM YURDAKUL (Antalya) – Bir yiğitlik yapın, ne var yani.
FİLİZ
KERESTECİOĞLU DEMİR (İstanbul) – Siz saymıyorsunuz ki.
KÂTİP
ÜYE ÖZCAN PURÇU (İzmir) – Sayın Başkanım, ben bu Parlamentoya geldiğimde yemin
ettim, hiç kimseyi ayırt etmeksizin, en yakınım dahi olsa, en uzağımdaki dahi
olsa, hangi partiden olursa olsun ben burada tarafsızlığımı en iyi şekilde
korumaya çalışıyorum, Allah’a ilk hesabım da o olsun. Tekrar ediyorum:
Muhalefet tarafı daha kalabalıktı.
BAŞKAN
– Kabul edenler…
KÂTİP
ÜYE ÖZCAN PURÇU (İzmir) – Sayıyı görmedim.
AHMET
SELİM YURDAKUL (Antalya) – Gördünüz mü!
BAŞKAN
– Bak, bak, bir saniye... Sayıyı görmedi.
FİLİZ
KERESTECİOĞLU DEMİR (İstanbul) – Siz gördünüz mü?
KÂTİP
ÜYE ÖZCAN PURÇU (İzmir) – Sayıyı net olarak tahmin etmiyorum. 
BAŞKAN
– Bakın… (CHP, HDP ve MHP sıralarından gürültüler)
KÂTİP
ÜYE ÖZCAN PURÇU (İzmir) – Tahmin edemiyorum ama... Sayıyı net olarak tahmin
edemiyorum. 
MEHMET
GÜNAL (Antalya) – Ahmet Bey, Meclisi ne duruma düşürüyorsunuz ya!
BAŞKAN
– Teşekkür ediyorum. 
İDRİS
BALUKEN (Diyarbakır) – Diğer kâtip üyeye sorun.
MEHMET
GÜNAL (Antalya) – İlk defa böyle bir şey yaşanıyor. Ayıp ya!
İDRİS
BALUKEN (Diyarbakır) – Diğer kâtip üyeye sorun sayıyı.
BAŞKAN
– Bir saniye... Bir saniye...
OSMAN
AŞKIN BAK (Rize) – CHP kaldırmadı, CHP. MHP’ninki kabul ediliyor diye
kaldırmadı.
BAŞKAN
– Sayın milletvekilleri, bir saniye... Bir saniye...
OSMAN
AŞKIN BAK (Rize) – Kaldırmadılar. 
KÂTİP
ÜYE MÜCAHİT DURMUŞOĞLU (Osmaniye) – Sayın Başkanım...
BAŞKAN
– Bir saniye... Bakın, konuşmayın şu anda.
OSMAN
AŞKIN BAK (Rize) – MHP’nin grup önerisi kabul ediliyor diye hem HDP hem CHP
kaldırmadı ellerini. Böyle kaldırmadı. 
OKTAY
VURAL (İzmir) – Ne diyorsun sen ya! 
İDRİS
BALUKEN (Diyarbakır) – Kim kaldırmadı? Hepimiz kaldırdık.
MEHMET
GÜNAL (Antalya) – Ayıp ya! Şu Meclisin düştüğü duruma bak!
İDRİS
BALUKEN (Diyarbakır) – Hepimiz buradaydık, hepimiz kaldırdık.
BAŞKAN
– Bir saniye... Bir saniye...
OSMAN
AŞKIN BAK (Rize) – Sizin öneriniz kabul edilir diye kaldırmadılar.
BAŞKAN
– Şimdi, burada kabul edenler ile kabul etmeyenler arasında sayının çokluğuna
göre bu karar verilmiyor mu, el kaldırmaya göre verilmiyor mu? 
İDRİS
BALUKEN (Diyarbakır) – Hepimiz kaldırdık.
BAŞKAN
– Siz kaldırmadınız. Ne zaman ki “Kabul etmeyenler.” dedim, kabul etmeyenler
çoğunlukta olduktan sonra “Kabul edilmemiştir.” deyince ayağa kalktınız.
İDRİS
BALUKEN (Diyarbakır) – Hepimiz buradaydık, hepimiz parmak kaldırdık.
Sayın
Başkan...
BAŞKAN
– Pek çoğunuz... (CHP, HDP ve MHP sıralarından gürültüler)
Bir
saniye…
Sayın
Kâtip Üye, siz de bir şey söyleyin o zaman. 
HAKAN
ÇAVUŞOĞLU (Bursa) – HDP kaldırmadı MHP’nin grup önerisine. 
FİLİZ
KERESTECİOĞLU DEMİR (İstanbul) – Kaldırdığımız elimize nasıl “Kaldırmadınız.”
diyorsunuz ya? Hangi hakla yani!
BAKİ
ŞİMŞEK (Mersin) – Herkes yemin etsin, yemin. Herkes yemin etsin. Allah’tan
korkuyorsanız yemin edin. 
KÂTİP
ÜYE MÜCAHİT DURMUŞOĞLU (Osmaniye) – Sayın Başkanım, değerli milletvekilleri;
şimdi, Sayın Başkan oylamaya geçti…
FİLİZ
KERESTECİOĞLU DEMİR (İstanbul) – Siz miyiz biz kaldırmayacağız?
KÂTİP
ÜYE MÜCAHİT DURMUŞOĞLU (Osmaniye) – …burada tabii bir siyasi partinin önerisi
oylanıyor diye onlar tamamen el kaldırdılar ama muhalefette ilk sıralarda ilk
etapta herhangi bir reaksiyon yok. Acaba iktidardaki şey…
İDRİS
BALUKEN (Diyarbakır) – Ya, ilk etabı, son etabı var mı bunun? 
KÂTİP
ÜYE MÜCAHİT DURMUŞOĞLU (Osmaniye) – Bir susun!
İDRİS
BALUKEN (Diyarbakır) – Ya, buradayız biz işte. Biz parmak kaldırdık, bakmıyor
musun?
HAMZA
DAĞ (İzmir) – Bu ne kardeşim ya!
MEHMET
GÜNAL (Antalya) – Başkan, Meclisi bu hâle düşürdün ya, helal olsun sana ya!
Helal olsun ya!
İDRİS
BALUKEN (Diyarbakır) – Git, göz muayenesi ol!
HAMZA
DAĞ (İzmir) – Ya, dinlesinler.
KÂTİP
ÜYE MÜCAHİT DURMUŞOĞLU (Osmaniye) – Sayın milletvekilleri, sözümü tamamlayayım,
itibar edip etmemek size ait tamamen. 
HAMZA
DAĞ (İzmir) – Kâtip Üye konuşuyor burada. 
BAKİ
ŞİMŞEK (Mersin) – Yemin et. 
BAŞKAN
– Bir saniye, müdahale etmeyin. 
OKTAY
VURAL (İzmir) – Sayın Başkan… Sayın Başkan…
BAKİ
ŞİMŞEK (Mersin) – Yemin etsin, yemin. 
BAŞKAN
– Bir saniye, bir saniye…
OKTAY
VURAL (İzmir) – Mücahit Bey’in söylediğini…
KÂTİP
ÜYE MÜCAHİT DURMUŞOĞLU (Osmaniye) – Değerli milletvekilleri, Sayın Başkan;
şimdi, MHP’nin grup önerisi oylanırken MHP tamamen el kaldırdı…
MERAL
DANIŞ BEŞTAŞ (Adana) – Biz de kaldırdık ya.
KÂTİP
ÜYE MÜCAHİT DURMUŞOĞLU (Osmaniye) – …muhalefet partileri ona bakarken onlar da
kaldırmaya başladı…
GARO
PAYLAN (İstanbul) – Kaldırdık işte ya.
KÂTİP
ÜYE MÜCAHİT DURMUŞOĞLU (Osmaniye) – …ama AK PARTİ Grubu dağınık olduğu için… 
HAYDAR
AKAR (Kocaeli) – Hepsi kaldırdı, değil mi? 
KÂTİP
ÜYE MÜCAHİT DURMUŞOĞLU (Osmaniye) – AK PARTİ Grubu dağınık olduğu için… 
HAYDAR
AKAR (Kocaeli) – Hepsi kaldırdı. 
OSMAN
AŞKIN BAK (Rize) – 32 kişi 60’dan daha mı çok? 
HAYDAR
AKAR (Kocaeli) – Aferin sana ya! Bravo! Tebrik ediyorum seni!
MEHMET
GÜNAL (Antalya) – Hadi oradan! Kamera görüntülerini çıkaralım. 
KÂTİP
ÜYE MÜCAHİT DURMUŞOĞLU (Osmaniye) – Arkadaşlar, bu grup önerisi benim gördüğüm
kadarıyla reddedildi. 
Ben
bilgilerinize arz ediyorum. 
MEHMET
GÜNAL (Antalya) – Sayın Başkan, çıkarın kamera görüntülerini, ben sabah istifa
ediyorum. 
BAŞKAN
– Şimdi, sayın milletvekilleri…
MEHMET
GÜNAL (Antalya) – O zaman, çıkarın kamera görüntülerini. 
BAŞKAN
– Bir saniye arkadaşlar, bir saniye…
MEHMET
GÜNAL (Antalya) – Çıkarın kamera görüntülerini. 
BAŞKAN
– Bir saniye, bir saniye…
Şimdi,
şöyle bir şey var…
MEHMET
GÜNAL (Antalya) – Var mı? Yemin ediyor musun? 
BAŞKAN
– Bakın, ben kanaatimi söyledim, ben gördüğümü söyledim. 
MEHMET
GÜNAL (Antalya) – Ne gördün ya?
BAŞKAN
– Ben gördüğümü söyledim. 
MEHMET
GÜNAL (Antalya) – Ne gördün sen?
BAŞKAN
– Eğer bu konuda sizin bir itirazınız, bir ikazınız, benim uygulamama ilişkin
bir itirazınız varsa, usul tartışması açısından bir talebiniz varsa…
MAHMUT
TOĞRUL (Gaziantep) – Ne alakası var ya? 
BAŞKAN
– …İç Tüzük 13’e göre bunu da yapabiliriz, bunu da tekrarlayabiliriz.
BAKİ
ŞİMŞEK (Mersin) – Yemin et o zaman. 
BAŞKAN
– Ama, bakın, şu var: Bu önemli bir mevzu. 
BAKİ
ŞİMŞEK (Mersin) – Sayın Başkan, yemin et, inanacağım. 
BAŞKAN
– Bakın, bir saniye, bir saniye… Ben bugüne kadar bu Mecliste, bu kürsüde
mümkün mertebe tarafsız olmaya, Anayasa’ya, İç Tüzük’e göre bunu yönetmeye
çalıştım. 
BAKİ
ŞİMŞEK (Mersin) – Sayın Başkan…
AHMET
SELİM YURDAKUL (Antalya) – Yapmadın işte. 
BAŞKAN
– Burada eğer ben siyaset yapmış olsaydım, tarafsız olmasaydım, “Orada bir
çoğunluk görmedim.” kanaatinde olsaydım, ben burada oylamaya geçmeyip ara da
verebilirdim, verebilirdim ben bunu.
FİLİZ
KERESTECİOĞLU DEMİR (İstanbul) – Verdiniz zaten.
BAŞKAN
– Bakın, siyaset yapmış olsaydım… 
Lütfen
benim gördüğüme itibar edin. 
ALİ
ŞEKER (İstanbul) – Yazıklar olsun ya!
BAŞKAN
– Bu yaptığınız bu kürsüye de bana da bir haksızlıktır. Dolayısıyla, hiçbir
değişiklik yoktur diyorum ve bu noktada biz gündeme kaldığımız yerden devam
edeceğiz. (AK PARTİ sıralarından alkışlar) 
AHMET
SELİM YURDAKUL (Antalya) – Hayır, sen Türk milletine haksızlık yapıyorsun. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, siz de konuşun. 
AHMET
SELİM YURDAKUL (Antalya) – Sen Türk milletine haksızlık yapıyorsun!
ERKAN
AKÇAY (Manisa) – Sayın Başkan…
BAŞKAN
– Bir saniye Sayın Akçay, size daha sonra tekrar dönelim. 
Buyurun
Sayın Baluken. 
İDRİS
BALUKEN (Diyarbakır) – Sayın Başkan, Milliyetçi Hareket Partisi grup önerisinin
oylaması esnasında bizler de iktidar partisi sıralarında oturan
milletvekillerini saydık, 40’ın altında milletvekili vardı ve burada, muhalefet
sıralarında da 50’nin üzerinde milletvekili oturuyordu. 
Şimdi,
oylamaya geçtiğiniz anda, siz her iki kâtip üyeden görüş almak zorundasınız.
Kâtip üyeler arasında herhangi bir görüş ayrılığı olduğu zaman da İç Tüzük ne
yapmanız gerektiği noktasında net tanımlamalarla bazı kriterler koymuş durumda.
Siz bütün bu kriterleri hiçe sayarak, İç Tüzük’ün ilgili maddelerini göz önünde
bulundurmayarak, muhalefetten, doğru, Başkanlık Divanında oturan Kâtip Üyenin
görüşünü göz önünde bulundurmayarak sadece AKP Grubunun, iktidar partisinin
Genel Kurulda olan milletvekillerinin kullanmış olduğu oy doğrultusunda bir
siyasi tavır sergilediniz. Bu hem İç Tüzük’e hem Anayasa’ya hem de sizin
tarafsızlığınıza aykırı bir durum yaratıyor. Dolayısıyla, burada yapılması
gereken şey kamera görüntülerinin incelenmesi ve…
MEHMET
METİNER (İstanbul) – Meclisi kapatalım gitsin ya!
İDRİS
BALUKEN (Diyarbakır) - …bu konuda ortaya çıkan Genel Kurul iradesinin net
olarak tespitiyle ilgili bir sürecin açığa çıkarılmasıdır. 
MEHMET
METİNER (İstanbul) – Grup ağaları saatlerce konuşuyor ya!
İDRİS
BALUKEN (Diyarbakır) – Şimdi, oylama sırasında burada olmayan iktidar partisi
milletvekillerinin oylama bittikten sonra buraya gelip gürültü çıkararak o
esnadaki Genel Kurul iradesini…
MEHMET
METİNER (İstanbul) – Gürültücü sizsiniz ya! 
İDRİS
BALUKEN (Diyarbakır) - …hiçe sayma anlayışını asla kabul etmemiz mümkün değil. 
Bizim
açımızdan, Sayın Başkan, toplumun vicdanını kanatan, burada bulunan tüm
milletvekillerinin -en azından muhalefet açısından söylüyorum- vicdanını
yaralayan bir hususla ilgili Başkanlık Divanı olarak siz taraflı davranarak zan
altına girmeyin. Vicdanınızın sesini dinleyin. Genel Kurul iradesi ne demişse o
doğrultuda, o Genel Kurul iradesi doğrultusunda bu grup önerisinin oylamasını
tutanaklara geçirin. Bu bir zorunluluktur.
BAŞKAN
– Sayın Altay…
ENGİN
ALTAY (İstanbul) – Teşekkür ederim.
Sayın
Başkan, insanız, beşer şaşar, siz de Divan da hata yapabilir, biz de yerimizden
değişik görmüş olabiliriz. 
Beni
dinlerseniz konuşacağım Başkan, meramımı size anlatıyorum çünkü.
BAŞKAN
– Buyurun, dinliyorum.
ENGİN
ALTAY (İstanbul) – Dolayısıyla, insan kaynaklı maddi hatalar, sayma, şu bu,
bunlar olabilir. Benim asıl canımı sıkan şudur: Bu oylamadan, sizin yapmış
olduğunuz, MHP grup önerisiyle ilgili oylamadan sonra, 3 siyasi partinin grup
başkan vekili ayağa kalkmış, bir itiraz noktasındayken, bizi yok hükmünde sayıp
işlem yapmaya devam etmeniz bizi incitmiş ve üzmüştür Sayın Başkan, önce onu
bir söyleyeyim.
Şimdi,
kâtip üyeler ayrı ayrı, görüşlerini -bu da on dört senedir ilk defa oluyor
burada- kürsüden beyan ettiler. Şimdi, elbette kâtip üyelerin menşesi,
bulundukları siyasi partiye dayalı olarak o partilerin istemlerine göre bir
parça toleranslı konuşmaları, evet, yemin ettiler ama bu çok karşılaştığımız
bir durumdur ama ben sizden en azından şunu yapmanızı beklerdim: İkinci defa
açtığınızda İç Tüzük’ün 13’üncü maddesini işletmenizi beklerdim bizim talebimize
gerek kalmadan. Burada biz bostan korkuluğu değiliz, raf elması da değiliz. 3
siyasi partinin grup başkan vekili bir konuda müttefik olmuşsak burada bir
sorun vardır; kolay kolay müttefik olamıyoruz zaten. Dolayısıyla, bunu göz ardı
etmenizi yadırgadım, takdiri makamınıza bırakıyorum.
Arz
ederim.
BAŞKAN
– Teşekkür ediyorum Sayın Altay.
Sayın
Akçay…
ERKAN
AKÇAY (Manisa) – İç Tüzük 13’e göre usul tartışması istiyoruz.
BAŞKAN
- Evet yani şu var: Dilerseniz usul tartışmasıyla da İç Tüzük 13’ü… Onu ben teklif
ettim.
ENGİN
ALTAY (İstanbul) – Siz teklif ettiniz.
BAŞKAN
– Ben teklif ettim.
İsterseniz
de usul tartışması yaparak da şey yaparım çünkü eğer bir ihtilaf varsa, 13’e
göre usul tartışması dâhil… 
Çünkü,
aslında, bir de kâtip üyelerin konuşması benim rızamla olmadı. Sağ taraftaki
Kâtip Üye direkt topa girdi, onu da özellikle ifade etmek istiyorum. Yani
burada sizin baskınız üzerine özellikle direkt topa girdi, girmemesi gerekirdi,
girdi; konuşunca öteki de konuştu. Bunu düzeltmemiz gerekiyor. (CHP ve MHP
sıralarından gürültüler) 
MEHMET
GÜNAL (Antalya) – Sen top yokken gol yiyorsun be, topsuz gol yiyorsun. 
BAŞKAN
– İkincisi, eğer bir ihtilaf varsa oylamayı direkt tekrar da edebiliriz ama
13’e göre usul tartışması da açabiliriz. 
Buyurun,
evet, lehte…
ERKAN
AKÇAY (Manisa) – Lehte…
BAŞKAN
– …Sayın Akçay.
RAMAZAN
CAN (Kırıkkale) – Lehte.
BAŞKAN
– Lehte Ramazan Can.
ENGİN
ALTAY (İstanbul) – Aleyhte.
İDRİS
BALUKEN (Diyarbakır) – Aleyhte Meral Danış Beştaş.
BAŞKAN
– Aleyhte Meral Danış Beştaş.
Aleyhte,
Sayın Altay, siz mi? 
ENGİN
ALTAY (İstanbul) – “Aleyhte” dedim ben.
BAŞKAN
– Teşekkür ediyorum.
Sayın
milletvekilleri, İç Tüzük 13’e göre usul tartışmasını açıyorum. 
Lehte
ilk söz, Manisa Milletvekili Erkan Akçay’a aittir. 
Buyurun
Sayın Akçay.
Üç
dakikadır süreniz.
(AK
PARTİ ve CHP sıraları arasında karşılıklı laf atmalar)
MEHMET
GÜNAL (Antalya) – Meclis ne hâle geldi be!
VII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın MHP grup önerisinin oylamasının İç Tüzük hükümlerine uygun yapılıp
yapılmadığı hakkında
ERKAN
AKÇAY (Manisa) – Sayın Başkan, değerli milletvekilleri; saygıyla selamlıyorum.
Şimdi,
Sayın Başkan, aslında bir ihtilaf yok, olay son derece açık ve netken sonradan
ihtilaflı hâle getirdiniz. Eğer ihtilaflı hâle gelmişse, bu kameralar boşuna
çalışmıyor, çok açık ve net bir şekilde durum tespiti yapabilirsiniz. Öncelikle
bunu öneriyorum. 
İkincisi,
Kâtip Üye arkadaşlarımızı da dinledik. Açık bir tereddüt de var. Özellikle
Sayın Purçu’nun hiçbir tereddüdü yok. Diğer Kâtip Üye arkadaşımız da son derece
muğlak konuştu; kararlı bir şekilde, net ortaya koymadı ama Sayın Purçu yemin
ederek birkaç defa ısrarla ifade etti. E, sonra, hepimizde göz var, izan var,
bir de objektif olma gibi bir durumumuz var. İlk defa oylama yapılıyor, ret
veya kabuller oluyor değil ama objektif olmamız ve mutlaka doğruyu tespit
etmemiz gerekiyor. 
Bir
de görüştüğümüz grup önerisi fevkalade önemli. Yani ben yürekten inanıyorum ki
Adalet ve Kalkınma Partisi Grubundan yüzde 80, yüzde 90’a varan arkadaşlarımız…
Kesinlikle bu konuda bir genel kapsamlı -hatta AKP adına konuşan sayın
konuşmacının da ifade ettiği üzere- konuyu bütüncül bir yaklaşımla, bir
araştırma komisyonu marifetiyle ele almakta büyük fayda var. Yani, bu inattan
bir murat çıkmaz. Boşuna da inat etmesin arkadaşlarımız ve Sayın Başkan siz de.
Bu konuyu uhuletle çözelim. Genel Kurulun genelinde böyle bir teamül de
oluştuğu kanaatindeyim ve bunu kameraları da izledikten sonra kabul etmeniz
daha doğru olacaktır. Ondan sonra da yine gruplar olarak mutlaka ben bir ortak
çözüm bulacağımız kanaatindeyim. Ve bütün arkadaşlardan istirhamım da hadiseyi
germeden, bir inada da bindirmeden bu işi götürmemiz lazım.
Şimdi,
biraz evvel dikkat ettim Sayın Başkan, laf atan arkadaşların çoğu biraz evvelki
tartışmalarda Genel Kurulda olmayan arkadaşlar yani hadiseye de çok da vâkıf
değiller. Ben daha çok grup başkan vekillerini izleyerek eğilim ve tepkilerini
ona göre belirlemelerinde fayda görüyorum, tavsiye ediyorum.
Hepinize
saygılar sunuyorum. (MHP sıralarından alkışlar) 
BAŞKAN
– Teşekkür ediyorum.
Aleyhte,
Adana Milletvekili Meral Danış Beştaş.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; doğrusu çok
önemli bir gündemi konuşuyoruz ama Meclisin içinde bulunduğu durum ve
yaptığımız usul tartışması daha da vahim bir boyuta doğru gidiyor. Açıkça,
hepimizin gözleri önünde, oy verdiğimiz bir önerge ve sayının 32 olduğu bizzat Kâtip
tarafından tespit edilen bir ortamda, Meclis Başkan Vekili bu önergenin kabul
edilmediğine kendi sübjektif, kişisel ve siyasi düşüncesine göre karar verdim
diyor. Bunu asla kabul edemeyiz, etmiyoruz. 
Öncelikle,
tartıştığımız konu çocukların cinsel istismarı meselesi. Karaman’da çocuklara
yönelik korkunç derecede boyutlara varan bir cinsel istismar ve bu maalesef
Türkiye’de ilk değil. Daha önce Pozantı’da, Şakran’da, Antalya’da ve daha
birçok cezaevinde ve farklı kurumlarda çocuklara yönelik cinsel istismar ve
tecavüz davaları Türkiye’de tartışıldı ve bu utanç hâlâ Türkiye açısından devam
ediyor. Çünkü, maalesef Şakran’da, Antalya’da ve özellikle Pozantı’da bir
çocuğun uğradığı tecavüz sebebiyle intihar ettiğini de buradan bir kez daha
söyleyeyim. Orada da bu tecavüz ve taciz edenleri, istismarda bulunanları yargılamayanları,
çocukların bunları ifade ettiği için, o yetkilileri deşifre ettiği için
sonradan soruşturulduğunu, yargılandıklarını ve birinin intihar ettiğini
hatırlamamız lazım. Dün, Sayın Aile ve Sosyal Politikalar Bakanının açıklaması
zaten Türkiye’de korkunç bir tepkiyle karşılandı. Aile ve Sosyal Politikalar
Bakanı çocukları korumak yerine Ensar Vakfı güzellemeleri yaptı. Ensar Vakfını
korumak ve kollamak onun görevi değil. Neyi koruyor? Niçin koruyor? Çocukların
cinsel istismara uğradığı bu kadar alenen ayyuka çıkmışken, ortadayken o
Bakanın görevi o çocukları korumaktır ama iktidar maalesef çevre katliamını
Çevre Bakanına; çocuk ve kadın cinayetlerini, istismarı ve tecavüzü Aile ve
Sosyal Politikalar Bakanına savundurtarak bu işe bir meşruiyet sağlıyor.
Şu
anda süre bitmek üzere, şunu soruyorum: Sayın milletvekilleri, gerçekten hangi
önergeyi reddediyorsunuz?
HASAN
BASRİ KURT (Samsun) – MHP’nin önergesini.
MERAL
DANIŞ BEŞTAŞ (Devamla) – Niye reddediyorsunuz? Niçin reddediyorsunuz? Yani,
çocukların cinsel istismara uğradığı meselesi yargı önünde tartışılacak,
soruşturulacak, kovuşturulacak. Peki, biz Türkiye Büyük Millet Meclisi olarak,
milletvekilleri ve halkın iradesi olarak “Buna niye karşı çıkıyor Hükûmet?”
bunu anlamak istiyoruz. Eğer gerçekten AKP Grubu bu Meclis araştırması
önergesini başını dik tutarak reddedebiliyorsa bu utanç size yeter. Neyi
reddediyorsunuz yani? Biz diyoruz ki: “Mecliste bir önerge verdik, diğer
partiler de vermiş, bunu Meclis olarak kuralım, götürelim, araştıralım, neyse
bunu kamuoyuyla paylaşalım ve çocukların üstün yararını koruyalım.”
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) - 2 kadın milletvekili konuşmacı arkadaşımız çıktı,
toplamda on dakika konuşamadı. Yani böyle bir şey yok. AKP Grubu bu utançtan
kurtulmak istiyorsa tecavüzcüleri korumaktan vazgeçsin; gelsin birlikte
araştıralım. (HDP sıralarından alkışlar)
AHMET
BERAT ÇONKAR (İstanbul) – Ne alakası var ya?
BAŞKAN
– Lehte ikinci söz Kırıkkale Milletvekili Ramazan Can’a aittir.
BÜLENT
TURAN (Çanakkale) - Ben konuşacağım Sayın Başkan.
BAŞKAN
– Sayın Turan, buyurun.
Çanakkale
Milletvekili Sayın Bülent Turan, buyurun. (AK PARTİ sıralarından alkışlar)
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Öncelikle
bir karineyi ifade etmek istiyorum, altını çizmek istiyorum. Tartıştığımız konu
çok hassas bir konu, dilimizi çok daha dikkatli kullanmamız lazım. Bu çocuklar
bizim de çocuklarımız olabilirdi. Bu çocukların aileleri var, kendileri var, o
yüzden herhangi bir siyasi konuyu konuşmuyoruz, herhangi bir siyasi polemikten
bahsetmiyoruz, çok da hassas olmaya herkesi davet ediyorum; birincisi bu.
İkincisi,
bizim reddettiğimiz, çocukların mağduriyetinin incelenmesi filan değil, bir
başka meseledir.
MÜSLÜM
DOĞAN (İzmir) – Nedir?
BÜLENT
TURAN (Devamla) - Şudur, söyleyeyim size: İngilizce bilmeyen vekillerinizin son
üç dört günden beri konuyla ilgili sürekli İngilizce “tweet”ler atarak
Türkiye'yi şikâyet etmeye başlayan, otuz yedi yıllık bir vakfı harap etmek için
çok büyük mesai harcayan, şahsi suçların… (CHP sıralarından sıra kapaklarına
vurmalar, gürültüler)
MUSTAFA
HÜSNÜ BOZKURT (Konya) – Ayıp! Ayıp! Ayıp!
BÜLENT
TURAN (Devamla) - İşte, hâliniz bu işte, hâliniz bu işte hâliniz, samimiyetiniz
bu işte.
MUSTAFA
HÜSNÜ BOZKURT (Konya) – Utanmıyor musun sen, ne İngilizcesi, Türkçe, Türkçe, ne
İngilizcesi?
BÜLENT
TURAN (Devamla) - Eğer suçların şahsiliği ilkesini göz ardı ederseniz,
partilerin içerisinde de yanlış yapanlar vardır, beni polemiğe itmeyin, bak söylüyorum.
MUSTAFA
HÜSNÜ BOZKURT (Konya) – Bırak Allah aşkına ya, böyle bir savunma mı olur?
BARIŞ
KARADENİZ (Sinop) - Çocukları savun.
BÜLENT
TURAN (Devamla) - Çocukların üzerinden bu tarz agresif, gergin tavır size
yakışmıyor, onu söyleyeyim önce. Masaya vuranlarla filan işim yok.
MUSTAFA
HÜSNÜ BOZKURT (Konya) – Kardeşim, bırak agresifi, gece yarısı gelip çocuğun
üstüne çıkıyor adam ya, ne konuşuyorsun?
BAŞKAN
– Sayın milletvekilleri, lütfen, istirham ediyorum.
BÜLENT
TURAN (Devamla) – Değerli arkadaşlar, bir daha söylüyorum: Mesele samimiyse,
mesele gerçekten üzüm yemekse… Ya, niye bağırıyorsun? 
MUSTAFA
HÜSNÜ BOZKURT (Konya) – Niye bağırmayayım kardeşim? Gece yarısı çocuğun ırzına
geçen bir adamı savunuyorsun ya!
BÜLENT
TURAN (Devamla) – Söylüyorum bak, konuşayım, sürem az.
BAŞKAN
– Sayın Bozkurt, Sayın Bozkurt, lütfen ama, dinleyelim.
BÜLENT
TURAN (Devamla) – Diyorum ki, 4 parti bir araya gelsin, 2 partimiz…
MUSTAFA
HÜSNÜ BOZKURT (Konya) – Okudun mu o ifadeleri?
BÜLENT
TURAN (Devamla) - Sayın Engin Altay, müdahale eder misiniz.
MUSTAFA
HÜSNÜ BOZKURT (Konya) – Hadi canım sen de!
BÜLENT
TURAN (Devamla) - Burası dağ başı mı, ne bağırıyorsun? Bir dakika dur ya, bir
dakika, konuşuyorum. 
MUSTAFA
HÜSNÜ BOZKURT (Konya) – Burası tecavüzcüyü savunma yeri değil.
BAŞKAN
– Sayın Bozkurt, bakın, hoş olmuyor, lütfen birbirimizi dinleyelim, katılmasak
da dinleyelim.
BÜLENT
TURAN (Devamla) - Arkadaşlar, samimiyseniz, 2 parti grup önerisini çeksinler, 4
parti bir araya gelsin, ortak, makul, sağduyulu bir önergeyle yarın konuyu
buraya getirelim; bu kadar net, söylüyorum.
OKTAY
VURAL (İzmir) – Ya, gördün, böyle getiririz adamı.
BÜLENT
TURAN (Devamla) - Evet, samimiyseniz, ilkeliyseniz yarın 4 parti bir araya
gelsin, hep beraber Genel Kurulda bunu bir günde oylayalım, konuyu araştıralım.
Bu kadar net.
OKTAY
VURAL (İzmir) – Ya, bugün, bugün.
İDRİS
BALUKEN (Diyarbakır) – Bugün niye oylamıyoruz? Ne engel? Bugün onay verin. 
BÜLENT
TURAN (Devamla) - Ama şu bağırmalarla, bu polemiklerle, suçların şahsiliği
prensibini haleldar eden bir anlayışla sonuç alınmaz. 
OKTAY
VURAL (İzmir) – Hani yanlıştı?
MEHMET
METİNER (İstanbul) – Ensar Vakfıyla hesaplaşılmak isteniyor ya…
BÜLENT
TURAN (Devamla) – Söylediğimiz ikiyüzlülük, samimiyetsizlik, bundan
bahsediyorum değerli arkadaşlar. Bir daha diyorum: Bir adam suç işledi diye o
kurum lanetlenecekse ağzımı açtırmayın, ağzımı açtırmayın! (CHP sıralarından
gürültüler)
MUSTAFA
HÜSNÜ BOZKURT (Konya) – Aç şu ağzını, aç!
BÜLENT
TURAN (Devamla) - O yüzden, bir daha söylüyorum değerli arkadaşlar, ısrarla söylüyorum:
Çocuklarla ilgili hassasiyetimiz had safhada. Otuz yedi yıllık bir kurumun da
üzerinde olup olmadığı belli olmayan…
OKTAY
VURAL (İzmir) – Ya, bu kadar çırpınmanız niyeymiş; gerek yok, öyle mi?
BÜLENT
TURAN (Devamla) - “Bizim üyemiz değil.” diyor, “Müdahil olduk.” diyor, “Davayı
takip edeceğiz.” diyor vakıf, buna rağmen hesapsız saldırmayı doğru bulmuyorum.

Hepinizi
saygıyla selamlıyorum. (AK PARTİ sıralarından alkışlar) 
MAHMUT
TOĞRUL (Gaziantep) – Kesinlikle sizin kanaatiniz değişmemiştir Ahmet Bey, biz
biliyoruz.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
BÜLENT
TURAN (Çanakkale) – Konuşturmadınız, söyleyeceğim çok şey vardı. Bu mu sizin
demokratlığınız! Ne oluyor!
LALE
KARABIYIK (Bursa) – Ne söyleyecektiniz? Niye reddediyorsunuz?
MUSTAFA
HÜSNÜ BOZKURT (Konya) – Ben dün Karaman’dan geldim…
BÜLENT
TURAN (Çanakkale) – Ayıp, ayıp!
MUSTAFA
HÜSNÜ BOZKURT (Konya) – Ayıp olan seninki. 
BAŞKAN
– Sayın milletvekilleri, Sayın Akçay’a söz verdim, lütfen…
MUSTAFA
HÜSNÜ BOZKURT (Konya) – Çıkıp burada tecavüzü savunuyorsun, tecavüzü savunma.
MEHMET
METİNER (İstanbul) – Otur yerine ya!
BÜLENT
TURAN (Çanakkale) – Ayıp, yaşına bak başına bak…
MUSTAFA
HÜSNÜ BOZKURT (Konya) – Haydi canım sen de! Sen kendi yaşına bak! Dünkü çocuk
kalkmış bize bilmem ne öğretecek!
BÜLENT
TURAN (Çanakkale) – “Araştıralım.” diyorum. 
MUSTAFA
HÜSNÜ BOZKURT (Konya) – Haydi canım sen de! Araştırma, araştırma;
“Araştıralım.” deniliyor. 
HASAN
BASRİ KURT (Samsun) – Senin derdin başka, derdin başka senin.
MUSTAFA
HÜSNÜ BOZKURT (Konya) – Ya, bırak Allah aşkına ya, şu konuyu konuşmayın,
hakikaten çok ayıp!
BAŞKAN
– Sayın Bozkurt, Sayın Bozkurt…
Sayın
Akçay, buyurun.
VI.- AÇIKLAMALAR (Devam)
6.- Manisa Milletvekili Erkan Akçay’ın,
Çanakkale Milletvekili Bülent Turan’ın usul görüşmesiyle ilgili yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, Sayın Bülent Turan’ın konuşmasını baştan sona
dinledik. Milliyetçi Hareket Partisinin vermiş olduğu bu Meclis araştırması
açılmasına ilişkin önergenin veriliş tarihi 17 Şubattır ve “çocuk istismarı”
başlığı altında verilmiştir ve AKP sözcülerinin kendilerinin de biraz evvel
ifade ettiği gibi, bütüncül bir yaklaşımla ele alınmıştır. Burada herhangi bir
kurumu, vakfı, derneği veya bir siyasi partiyi hedef alan herhangi bir hadise
zaten yoktur. Tarih 17 Şubat, bahse konu olay daha sonradır. Dolayısıyla, bunu
da içine alacak şekilde, hep beraber, Sayın Turan da böyle bir irade ihdas
ettiğine göre…
OKTAY
VURAL (İzmir) – İmzalayalım, Engin Bey, şimdi yapalım, Danışma Kurulu da
yapalım, şimdi imzalayalım ve açalım. Buyurun. 
ERKAN
AKÇAY (Manisa) - …şimdi imzalanabilir. Şimdi, bu işin şanı bütün Meclisimize
ait olsun, size de, hepimize de.
BAŞKAN
– Teşekkürler Sayın Akçay.
İDRİS
BALUKEN (Diyarbakır) – Sayın Başkan…
OKTAY
VURAL (İzmir) – Sayın Başkan, on dakika ara verin, hemen bu önergeyi
hazırlayalım, Danışma Kurulu da yapalım ve araştırma komisyonu da kuralım.
Hadi! Hadi bakalım!
BAŞKAN
– Siz onu sonradan hazırlayabilirsiniz, bu arada yine hazırlayabilirsiniz, ara
vermeye gerek yok. Ben, şimdi… 
ERKAN
AKÇAY (Manisa) – Sayın Başkan, beş dakika ara verelim. 
BAŞKAN
– Bakın, bu tartışmayı bir bitirelim. 
Sayın
Altay’a söz vermiştim ben, son söz, aleyhte.
İDRİS
BALUKEN (Diyarbakır) – Sayın Başkan, birkaç cümle bir şey ifade edelim
isterseniz. İç Tüzük 60’a göre Sayın Grup Başkan Vekili önemli bir husus dile
getirdi kürsüden.
BAŞKAN
– Bakın, bir işleme başladık, işlemi bitirelim, yine size söz veririz. 
İDRİS
BALUKEN (Diyarbakır) – Sayın Başkan, İç Tüzük 60’a göre, Milliyetçi Hareket
Partisinin Grup Başkan Vekili de, AKP Grup Başkan Vekilinin değerlendirmesi
üzerine önemli şeyler söyledi. 
BAŞKAN
– Tamam, ben “söylemeyin” demiyorum size…
İDRİS
BALUKEN (Diyarbakır) – Bu konuda diğer siyasi partilerin de görüşlerini
alırsanız…
BAŞKAN
– Eyvallah.
İDRİS
BALUKEN (Diyarbakır) – …ortak bir kanaatin çıkma ihtimali yüksek gibi
görünüyor. 
BAŞKAN
– Tamam, evet.
İDRİS
BALUKEN (Diyarbakır) – O nedenle, sizden ricamız, İç Tüzük 60’a göre kısa bir
söz verin bize de, biz de görüşlerimizi dile getirelim, ona göre sizin yaşamış
olduğunuz sıkıntının da ortadan kalkma durumu ortaya çıkabilir. 
BAŞKAN
– Şimdi, bir defa, yaşadığım sıkıntı ayrı bir hadise, onunla ilgili
değerlendirmeyi yaparız. Ben size de bir dakikalık bir süre vereyim, siz de ne
izah edecekseniz, buyurun, yerinizden… 
Sayın
Altay, bir saniye…
HASAN
BASRİ KURT (Samsun) – Usulü tartışmayı bitirelim Sayın Başkanım.
7.- Diyarbakır Milletvekili İdris
Baluken’in, çocuk istismarıyla ilgili bir komisyon kurulması kararının 4 siyasi
partinin ortak iradesiyle hemen alınabileceğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, demin de ifade ettik, bütün toplumun vicdanını kanatan, buradaki 550
milletvekilinden hiçbirinin kabul edemeyeceği çok önemli bir sorunla ilgili
siyasi parti gruplarının vermiş olduğu grup önerileri görüşülüyor. Demin ortaya
çıkan oylamada, Genel Kurul iradesi, deyim yerindeyse gasbedildikten sonra,
şimdi çözüme dair önemli bir zemin ortaya çıktı. Yani bu konuda Milliyetçi
Hareket Partisinin verdiği grup önerisi dışında, partimizin verdiği grup
önerisi de aynı konuyu içeriyor. AKP Grup Başkan Vekilinin de bu konuda ortaya
çıkan kamuoyu baskısıyla, muhtemelen kendi yetkili parti organlarıyla da yapmış
olduğu görüşmelerden sonra bu konuda onay verebileceklerine dair kürsüden ifade
etmiş olduğu irade son derece önemlidir. Yarını beklemeye gerek yok, bugün,
hemen, dört siyasi parti olarak, hızla bir araya gelip, bu konuda kamuoyu
vicdanını tatmin edecek…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Hemen toparlıyorum Sayın Başkan.
BAŞKAN
– Toparlayın hemen lütfen.
HASAN
BASRİ KURT (Samsun) – Danışma kurulları var. Danışma kurullarında bu görüşülür.
Önceden, bunu düzgün bir şekilde ifade edip getirebilirdiniz.
KAMİL
AYDIN (Erzurum) – Ya, sen grup başkan vekili misin?
ERKAN
AKÇAY (Manisa) – Ya, grup başkan vekillerin var, sen bir sus ya!
MEHMET
GÜNAL (Antalya) – Üç gün geliyorsun, bir de beş saatlik konuşuyorsun, bir dur!
HASAN
BASRİ KURT (Samsun) – Ne diyorsun sen ya?
MEHMET
GÜNAL (Antalya) – Dur bir, bir otur, bir sakin ol.
İDRİS
BALUKEN (Diyarbakır) – Çocukların cinsel istismarıyla ilgili, herhangi bir
milletvekilinin kabul edemeyeceği bu konuyla ilgili olarak, Sayın Başkan, bir
ara vermeniz durumunda dört siyasi parti grup başkan vekilleri olarak hızla bir
çalışma yapıp bugün bir komisyonun kurulması kararını bu Meclisten alabiliriz.
Bu kadar önemli ve hayati bir konuda bu Meclis bugün yaptığı tartışmalardan
sonra bir komisyon kuramayacak şekilde kapanırsa bu hepimiz açısından utanç
verici olur, kabul edilemez olur. O nedenle, yarını beklemeden, hep beraber
ortak bir iradeyle bir komisyon kurulması için gerekli çabayı ortaya koyalım
diyorum. (HDP sıralarından alkışlar)
HASAN
BASRİ KURT (Samsun) – O niyette olsaydınız zaten…
ERKAN
AKÇAY (Manisa) – Sayın Başkan, bu konuşmalardan dolayı bir öneri daha getirmek
istiyoruz. Eğer ara verdikten sonra dört grup olarak bir ortak mutabakata
varırsak biz de Milliyetçi Hareket Partisi olarak bu grup önerimizi çekelim ve
bu ortak öneriyi hep birlikte kabul edelim.
HASAN
BASRİ KURT (Samsun) – Zaten kabul edilmedi grup öneriniz; oylandı, kabul
edilmedi.
OKTAY
VURAL (İzmir) – “Kabul edildi.” ne demek ya, Allah’ını seversen? “Edilmiş.”
diyorsun, öyle mi?
HASAN
BASRİ KURT (Samsun) – Kabul edilmedi.
OKTAY
VURAL (İzmir) – Niye etmedin, niye? Hangi vakıftasın sen?
HASAN
BASRİ KURT (Samsun) – Edilmedi.
MEHMET
GÜNAL (Antalya) – Uymayın ona, o bugün meşhur olmak istiyor, Osman’ın yerine
geldi.
KAMİL
AYDIN (Erzurum) – Ensarcı mısın sen?
BAŞKAN
– Teşekkürler Sayın Akçay.
VII.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Ahmet
Aydın’ın MHP grup önerisinin oylamasının İç Tüzük hükümlerine uygun yapılıp
yapılmadığı hakkında (Devam)
BAŞKAN
– Tutumum aleyhinde son söz Sayın Altay’ın. 
Buyurun
Sayın Altay. (CHP sıralarından alkışlar)
Üç
dakika süre veriyorum.
ENGİN
ALTAY (İstanbul) – Teşekkür ederim Sayın Başkan.
Sayın
milletvekilleri, on dört senedir bu Parlamentoda görev yapan bir milletvekili
olarak en utandığım günü yaşıyorum. (CHP sıralarından alkışlar)
MEHMET
METİNER (İstanbul) – Biz de utanıyoruz.
ENGİN
ALTAY (Devamla) – Türkiye Büyük Millet Meclisinin içine düştüğü şu hâl bize
yakışmaz değerli arkadaşlar. Vicdanlar sızlıyor. Yeni bir şey değil bu. Millî
Eğitim Bakanlığının kimi tarikat, cemaat ve vakıflarla ilgili eğitim uygulama
devrinin hesabını biz ayrıca soracağız.
JÜLİDE
SARIEROĞLU (Ankara) – Derdiniz çocuk mu, yoksa başka bir şey mi?
ENGİN
ALTAY (Devamla) – Bizim şimdiki derdimiz Ensar Vakfı, TÜRGEV, şu bu değil.
Bunlarla ayrıca hesaplaşacağız, bunlarla ilgili Genel Kurula ayrıca metinler
getireceğiz. Ama bakın, ben size bir şey söyleyeyim: Bu olaylardan dolayı YİBO
kapandı geçmişte biliyor musunuz, yatılı ilköğretim bölge okulları kapandı. Bu
yeni bir şey değil. “Bunu siz yaptınız.” diyen yok ama bir feryat var, bir
isyan var, 78 milyona, bu güzel ülkeye yakışmayan bir tablo var. Bu tabloyu
Türkiye Büyük Millet Meclisinin yok hükmünde sayması bu Meclisin bir üyesi
olarak bana zül. Sporda şike için komisyon kuran bir Meclisin böylesine vahim
bir tabloda komisyon kurmaktan imtina etmesini biz de millete anlatamayız. Şunu
diyemeyiz: “Efendim, biz istedik de AKP istemedi.” Bunu diyemeyiz, bu da bizim
ayıbımız olur. Sizi vicdanlarınızın sesine göre karar vermeye davet ediyorum.
Doğrudur,
Parlamento tablosu bakımından muhalefetin verdiği önergenin iktidara rağmen
geçmesinin siyasi mülahazaları yapılabilir. Adam söyledi.
Özür
dilerim “adam” derken Sayın Grup Başkan Vekilim. 
ERKAN
AKÇAY (Manisa) - Adamız adam.
ENGİN
ALTAY (Devamla) - Yani diyor ki: “Ben çekeyim.” 
Bizim
derdimiz bağcıyı dövmek değil, üzüm yemek. Yenecek bir üzüm de yok. 
AYŞE
KEŞİR (Düzce) - Üzüm yemek değil sizin amacınız. 
ENGİN
ALTAY (Devamla) - Silmemiz gereken bir utanç var. Bu utancı temizlemek bu
Meclisin görevi. Ben size daha ne diyeyim? 
Bu
konuda, geçmişte “Terörü araştıralım.” dedik, “Olmaz.” dediniz. “Yolsuzluğu
araştıralım.” dedik, “Olmaz.” dediniz. El insaf! Cinsel istismar, hele hele
çocuklara, minicik yavrulara cinsel istismar vakası Türkiye’de bir durum. Buna
“Yok.” diyen yok. Sadece Karaman’da olan bir şey de değil. Hepimizin çoluk
çocuğu var, torunlarınız var, Allah esirgesin. Gözünüzü seveyim, yapmayın. Bu
Meclis bu konuda araştırma komisyonu kurmuyorsa, bence, bu Meclis hiçbir konuda
araştırma komisyonu kurmasın.
Genel
Kurulu saygıyla selamlıyorum. (CHP sıralarından alkışlar)
BAŞKAN
- Teşekkür ediyorum.
Sayın
milletvekilleri, Milliyetçi Hareket Partisi Grubu önerisi, tarafımca, İç Tüzük
141/4’e göre oya sunulmuştur. Maddede de açıkça belirtildiği üzere, oya sunulma
sırasında “Kabul edenler…” ve “Kabul etmeyenler…” ifadesini kullanmak
suretiyle, sağa ve sola bakarak bu oylamayı, bu tespiti yaptım. Ve bu sırada
kâtip üyelere de, özellikle sağıma soluma baktım, bir itiraz gelmedi. Ve bu…
GARO
PAYLAN (İstanbul) - Ha, videoları var ya. 
MEHMET
GÜNAL (Antalya) - Yalancının…
BAŞKAN
- Bir saniye… Çok özür diliyorum, bakın, lütfen. Lütfen, bakın, çok ayıp, çok
ayıp, çok ayıp.
ÖZGÜR
ÖZEL (Manisa) - Ayıp mayıp deme ya. 
BAŞKAN
- Çok ayıp, bakın.
ERKAN
AKÇAY (Manisa) - Sayın Başkan, tamam.
MEHMET
GÜNAL (Antalya) - Sen yapıyorsun ayıbı.
BAŞKAN
- Bu sırada kâtip üyelerden açıkça oylamada hata olduğuna dair herhangi bir şey
gelmedi. Kaldı ki Sayın Özcan Purçu burada haksız bir şey yaptı, ben söylemeden
burada mikrofona girdi. 
BAKİ
ŞİMŞEK (Mersin) – Başkanım, on dakika ara vermekte ne var?
BAŞKAN
– Bir saniye, bir saniye… İç Tüzük’ü hatırlatmak durumundayım. Hepimiz İç
Tüzük’e uymak durumundayız.
BAKİ
ŞİMŞEK (Mersin) – Sayın Başkan, on dakika ara verseniz ne olurdu?
BAŞKAN
– Ve ben söz vermeden direkt topa girdi, bir baskı altında mı hissetti
bilmiyorum. 
FİLİZ
KERESTECİOĞLU DEMİR (İstanbul) – “Topa girdi.” ne demek? Maç mı yapıyoruz?
GARO
PAYLAN (İstanbul) – Kamera var, akşam televizyonlar gösterecek!
MEHMET
GÜNAL (Antalya) – Bir baskı filan yok. Çoğunluk yok, çoğunluk.
BAŞKAN
– Kendisi de orada şunu ifade etti: “‘Kabul edenler…’ ve ‘Kabul etmeyenler…’
oylaması sırasında ben kimin kabul edip etmediğini görmedim.” dedi. Burada kişilerin
varlığından ziyade “Kabul edenler…” ve “Etmeyenler…” diye oya sunulduğunda
hangisi çoğunluktaysa karar o yönde tecelli eder. Ve sağa sola baktığımda bir
itiraz da görmedim ve ben vicdani kanaatime göre tarafsız olarak bu noktada
kabul etmeyenlerin çoğunlukta olduğunu gördüm. Bu bir.
MEHMET
GÜNAL (Antalya) – Biz, baktığında itiraz ediyorduk.
İDRİS
BALUKEN (Diyarbakır) – Sizin ne kadar tarafsız olduğunuz ortada, ortada!
Zavallı bir durumdasınız.
BAŞKAN
– Beni dinleyin, lütfen, bir saniye… 
MEHMET
GÜNAL (Antalya) – Biz gördük seni. Biz gördük, Kâtip Üyenin itirazını biz
gördük. Hepimiz burada müdahale ettik, ayağa kalktık. Ayıp be!
BAŞKAN
– Lütfen Sayın Günal…
KAMİL
AYDIN (Erzurum) - Ya, kameralar ayna gibi.
BAŞKAN
– İkincisi: Kâtip üyeler arasında, sonradan -dediğim gibi topa girdi Özcan Bey-
bir fikir ayrılığı varmış gibi bir algı oluştu oraya. 
KAMİL
AYDIN (Erzurum) – Vardı, başta vardı!
MEHMET
GÜNAL (Antalya) – Ayıp, ayıp!
BAŞKAN
– Bakın, ben bu noktada kanaatimi, vicdanımı hiçbir şekilde atmam, hakikaten
gördüğümü söylerim…
BAKİ
ŞİMŞEK (Mersin) – Başkan, on dakika ara ver, görüntüye bakalım.
BAŞKAN
- …ve eğer ben burada bir siyasi düşünceyle, saikle hareket etmiş olsaydım, o
çoğunluğu görmeseydim bu oylamayı yapmadan ara da verebilirdim ama ben neyse hak
hukuk için onu yaptım. 
BAKİ
ŞİMŞEK (Mersin) – Daha etik olurdu.
MAHMUT
TOĞRUL (Gaziantep) - Bunu söylemeniz daha büyük ayıp.
MEHMET
GÜNAL (Antalya) – Göremedin, göremedin, itiraz etmeyeceğiz zannettin.
BAŞKAN
- Sayın Özcan Purçu da “Kabul edenler…” ve “Etmeyenler…” arasındaki durumu
görmediğini zaten ifade etti. 
Oylamada
yanlışlık olmadığını ve tutumumun doğru olduğunu ifade etmekle beraber, bütün
bu tartışmaların üzerine ben yine de İç Tüzük 13/2’ye göre Milliyetçi Hareket
Partisi grup önerisini tekrardan oylarınıza sunuyorum…
MEHMET
GÜNAL (Antalya) – Şimdi bu ne ya?
V.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Aydın Milletvekili Deniz
Depboylu ve arkadaşları tarafından, geleceğimizin teminatı çocuklarımızın her
türlü istismardan korunması, yaşanan sorunların tespit edilmesi ve çözüme
yönelik çalışmalar yapmak amacıyla 17/2/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 23 Mart 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Kabul edenler… Kabul etmeyenler… 
MEHMET
GÜNAL (Antalya) – Kameralar, çekin bunu, çekin.
BAŞKAN
– Öneri kabul edilmemiştir. [CHP, HDP ve MHP sıralarından alkışlar(!)]
OKTAY
VURAL (İzmir) - Sayın Başkan…
MEHMET
GÜNAL (Antalya) – Başkan, kameraya bak, ben istifa etmeye hazırım sen de
hazırsan. Kameraya bak, benim dediğim doğruysa sabahleyin istifa etmeye
hazırım. Sen de edebiliyor musun? Edebiliyor musun istifa?
BAŞKAN
– Sayın Günal, çok ayıp!
OKTAY
VURAL (İzmir) – Sayın Başkan…
BAŞKAN
– Buyurun Sayın Vural.
VI.- AÇIKLAMALAR (Devam)
8.- İzmir Milletvekili Oktay Vural’ın,
Oturum Başkanı TBMM Başkan Vekili Ahmet Aydın’ın bazı ifadelerine ve ortak bir
önerge hazırlayarak çocuk istismarıyla ilgili bir komisyonun hemen
kurulabileceğine ilişkin açıklaması
OKTAY
VURAL (İzmir) – Sayın Başkan, şimdi konuşmanızda dediniz ki: “Oylamayı yaptım,
oylamayla ilgili hiçbir itiraz olmadı.” Aksine, burada bunun kabul edildiğine
ilişkin bir irade beyanımız oldu. Olmadı mı? Niye ara verdiniz o zaman? Niye
ara verdiniz?
BAŞKAN
– Ben ara vermeyi her zaman takdir edebilen bir insanım.
OKTAY
VURAL (İzmir) – Efendim, niye? 
BAŞKAN
– Buradaki Meclis Başkan Vekili herhangi bir saikle, herhangi bir sebeple ara
verebilir. Sen de bunu biliyorsun Sayın Vural yani hepimiz bunu biliyoruz. 
OKTAY
VURAL (İzmir) – Sayın Başkan, tefhime gerek yok. Oylamayla ilgili, oylamayı
yaptınız, ondan sonra bu konuda itiraz eden benim, itiraz eden benim ya!
BAŞKAN
– Sayın Vural, ne yapacağız?
OKTAY
VURAL (İzmir) – Yani diyorsunuz ki… “İtiraz olmadı.” filan diye bir şey
söylüyorsunuz ki doğru değil ya! Doğru beyanda bulunmanız lazım. 
BAŞKAN
– Bu itirazlara rağmen ben gene de çıkarttım, bak yaptım oylamasını.
OKTAY
VURAL (İzmir) – Ama gönül isterdi ki Sayın Başkan, 17 Şubat 2016 tarihinde
verdiğimiz, çocukların cinsel istismarıyla ilgili sorunları tespit ve bu
kapsamda alınması gereken tedbirlerle ilgili olan bu araştırma önergesine,
biraz önce AKP Grup Başkan Vekilinin söylediği iradede, değerli
milletvekillerimizin parmakları da keşke toplumun vicdanıyla beraber, birlikte
kalksaydı. Gerçekten bunu kınıyorum, gerçekten yazıklar olsun diyorum! Gelin,
beraber… (AK PARTİ sıralarından gürültüler)
ERKAN
AKÇAY (Manisa) – Bu ayıp size yeter! Ayıp! Ayıp!
OKTAY
VURAL (İzmir) – Sayın Başkan, şimdi tekrarlıyorum: Reddetmiş olabilirler. 
MEHMET
METİNER (İstanbul) – Ne bağırıp duruyorsun? Kulaklarımızı sağır ettin ya!
OKTAY
VURAL (İzmir) - Bakın, bu kürsüden söylenen sözler, verilen sözler havada
kalmasın. 
AHMET
BERAT ÇONKAR (İstanbul) - Milletvekillerinin iradesine saygı duyun ya!
OKTAY
VURAL (İzmir) - Analar, babalar, çocuklar, herkes, bütün milletvekillerinin…
Adalet ve Kalkınma Partisinin “Bu konuda partilerin ortak hazırlayacağı bir
önergeyi imzalayıp kabul etmeye hazırız.” dediği andan itibaren ben buradan
hodri meydan diyorum! 
BÜLENT
TURAN (Çanakkale) – Sayın Başkan, ne yapıyorsunuz? İç Tüzük var ya!
OKTAY
VURAL (İzmir) - Zaman kaybetmeyin, şimdi hemen önergeyi hazırlayıp -İç Tüzük
uyarınca Danışma Kurulu- hemen geçirelim, üstelik üzerinde konuşma bile
yapmadan geçirelim.
BAŞKAN
– Sayın Vural, teşekkür ediyoruz.
OKTAY
VURAL (İzmir) – Hodri meydan! Bu kürsüde atmak kolay, iradeyi kullanmak lazım,
hadi bakalım! 
BAŞKAN
– Sayın Özel, bakın, bu konuyla ilgili, Engin Bey buradaydı, konuştu. Siz
şimdi… 
ÖZGÜR
ÖZEL (Manisa) – Başka bir…
BAŞKAN
– Tamam, bir dakika veriyorum ama lütfen bir dakikada bitirelim. 
9.- Manisa Milletvekili Özgür Özel, Oturum
Başkanı TBMM Başkan Vekili Ahmet Aydın’ın bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, sayın grup başkan vekilimizin değerlendirmeleri
paralelinde veya onunla ilgili bir konuda değil. 
Biraz
önce bir değerlendirme yaptınız. Yaptığınız değerlendirmede, partimiz
tarafından aday gösterilerek Meclis Genel Kurulu tarafından seçilmiş olan Kâtip
Üyemiz Sayın Özcan Purçu’nun tutumuyla ilgili eleştirel bir tavırda bulundunuz.
Birincisi, Özcan Purçu bu Mecliste daha önce yaşanmamış bir şeyi yapmış
olabilir ama Özcan Purçu çok özel bir milletvekilidir. 
MİHRİMAH
BELMA SATIR (İstanbul) – Allah Allah, ne özelliği var!
ÖZGÜR
ÖZEL (Manisa) - Ezilen, hep ötekileştirilmiş, hep hakkı yenmiş ve hep
haksızlıklar karşısında mağdur olmuş bir kitleyi temsilen burada görev
yaparken, 139 kişi “Evet.” demediği takdirde “Karar yeter sayısı yoktur.” demek
gerekirken, 30 kişiye baka baka, 100 kişinin eksiğini görmeden verdiğiniz
karara ve bu taraftaki milletvekili sayısının çokluğuna, vicdanen,
yaradılışından varoluşsal ve ahlaki bir duruş sergilemiştir. 
MEHMET
METİNER (İstanbul) - Sayın Başkan, sağınızdaki bu tarafı görebiliyor mu?
RAVZA
KAVAKCI KAN (İstanbul) – Bu, oryantalist bir şey. Hayır, varoluştan,
yaradılıştan… 
ÖZGÜR
ÖZEL (Manisa) - Onu kınamanız doğru değildir. Arkasındayız, kendisini tebrik
ediyoruz. (CHP sıralarından alkışlar) 
BAŞKAN
– Teşekkür ediyoruz.
Şimdi,
sayın milletvekilleri, Halkların Demokratik Partisi Grubunun İç Tüzük’ün…
İDRİS
BALUKEN (Diyarbakır) - Sayın Başkan…
BAŞKAN
– Sayın Baluken, ne var?
İDRİS
BALUKEN (Diyarbakır) – Söz verdiniz.
BAŞKAN
– Hayır, hepinize söz verdim ben.
İDRİS
BALUKEN (Diyarbakır) – Tutumunuzu açıkladıktan sonra grup başkan vekillerine
söz verdiniz, biz de kısa bir söz söyleyeceğiz.
BAŞKAN
– Ama, ben size kaç defa söz verdim?
İDRİS
BALUKEN (Diyarbakır) – Hayır, tutumunuzu açıkladıktan sonra, usul
tartışmasından sonra bana söz vermediniz.
BAŞKAN
– Şimdi, bir saniye… 
Sayın
Vural da az önce ifade etti, ben itirazı kastederken sağıma soluma baktım,
kâtip üyelerden bir itiraz gelmediğini ifade ettim. Yani, üzerinize alınmış
olabilirsiniz, öyle demedim ben, bunu özellikle açıklamak istiyorum.
İDRİS
BALUKEN (Diyarbakır) – Onunla ilgili ben de söz istiyorum Sayın Başkan.
BAŞKAN
– Buyurun.
10.- Diyarbakır Milletvekili İdris Baluken,
Oturum Başkanı TBMM Başkan Vekili Ahmet Aydın’ın bazı ifadelerine ilişkin
açıklaması
İDRİS
BALUKEN (Diyarbakır) – Sayın Başkan, öncelikle grup başkan vekilleri söz
isterken böyle bir savunmaya geçmenizi gerçekten kınıyorum. 
AHMET
BERAT ÇONKAR (İstanbul) – Siz terörü kınayın, terörü! Masum insanları
katledenleri kınayın!
İDRİS
BALUKEN (Diyarbakır) – Burada her birimiz milyonlarca oyu temsil eden bir
iradeyle söz talebinde bulunuyoruz. Dolayısıyla, sizin de yapmanız gereken, İç
Tüzük ve Anayasa’ya göre burada mevcut haklarımızı kullanmak istediğimiz zaman
engel çıkarmak, savunmaya geçmek değil, dinlemeye ve anlamaya çalışmaktır.
Demin siz tartışmalardan sonra usul tartışmasıyla ilgili kanaatinizi ifade
ederken “Ben oylamadan sonra herhangi bir itiraz görmediğim için şu şu süreci
yürüttüm.” dediniz. Oysaki siz oylama sonucunu açıkladıktan hemen sonra her 3
siyasi partinin grup başkan vekilleri de, milletvekilleri de sizin yapmış
olduğunuz değerlendirmeye itiraz ederek, seslerini yükseltmeye çalışarak, duyarsız
kaldığınız için de kürsüye yürüyerek bu yanlış uygulamanın önüne geçti. Ortada
böyle bir durum varken…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Hemen toparlıyorum Sayın Başkanım.
BAŞKAN
– Toparlayın. 
İDRİS
BALUKEN (Diyarbakır) – Ortada böyle bir durum varken “Hiçbir itiraz yapılmadı.”
şeklindeki bir söylem, sadece, sizin bugün içerisine girmiş olduğunuz taraflı
ve yanlı ve bence tarih önünde de son derece ayıp olan tutumunuzu aklama
çabasıdır. Bu aklama çabasına bizi ortaklaştırmanızı kabul etmemiz mümkün
değildir. Hem siz hem AKP adına tarafsız olması gereken Kâtip Üye, bugün Genel
Kurul iradesini gasbetmiş durumdasınız. Bununla ilgili değerlendirmeler
yaparken de lütfen bizi o sürecin bir parçası hâline getirmeyin. 
Teşekkür
ederim.
BAŞKAN
– Şimdi, Sayın Baluken, siz beni tarafgirlikle suçladınız da, siz demek ki
tarafgirlikle itham ediyorsunuz beni. Sizin hemen konuşmanızdan önce ben bir
daha tekrar ettim: “Sağıma soluma baktım, İç Tüzük’e göre, kâtip üyelerden bir
itiraz gelmedi.” dedim. 
İDRİS
BALUKEN (Diyarbakır) – Ama “Ettim.” diyor. 
BAŞKAN
– Ben bunu bu şekilde söylememe rağmen, sizin konuşmanızdan hemen evvel, Oktay
Bey’in de söylemesi üzerine tekrar etmeme rağmen ısrarla bunu söylediniz. Demek
ki tarafgirlik değil, sizin belki böyle bir ön yargınız oluşmuş olabilir, bir. 
İDRİS
BALUKEN (Diyarbakır) – Şahsi yorumunuzdur. 
GARO
PAYLAN (İstanbul) – Kamera kayıtları belli. 
BAŞKAN
- İkincisi: “İç Tüzük ve Anayasa’ya göre” diyorsunuz. İç Tüzük’ün neresinde
yazıyor? “Sabahtan akşama kadar, grup başkan vekili ya da milletvekili her
istediğinde mutlaka söz verir Meclis başkan vekili.” neresinde yazıyor, bana
gösterebilir misiniz? Biz bu Meclisi nasıl yöneteceğiz? Bu Meclisi verimli
olarak bu millet adına nasıl çalıştıracağız?
İDRİS
BALUKEN (Diyarbakır) – İç Tüzük 60’ı bir okuyun bakayım, İç Tüzük 60’ı okuyun.
BAŞKAN
– İç Tüzük’ü siz okuyun, ben okuyorum. Bu takdir bana aittir.
İDRİS
BALUKEN (Diyarbakır) – Şu anda Meclis adına utanç verici bir tablonun
içerisindeyiz. Bu utanç verici tablonun içerisinde… (AK PARTİ sıralarından
gürültüler)
MEHMET
UĞUR DİLİPAK (Kahramanmaraş) – Otur yerine!
BAŞKAN
- Lütfen…
İDRİS
BALUKEN (Diyarbakır) - …İç Tüzük 60’a göre bir grup başkan vekili söz hakkı
istediğinde vermek durumundasınız. Aksi bir tutum, sizin kendi keyfinize göre,
Genel Kurul…
BAŞKAN
– Vermek zorunda değilim. Veriyorum, ayrı bir şey ama vermek zorunda değilim. 
İDRİS
BALUKEN (Diyarbakır) – Vermek zorundasınız. 
GARO
PAYLAN (İstanbul) – Vermek zorundasınız.
İDRİS
BALUKEN (Diyarbakır) – Bizi o utancın bir parçası hâline getirme gibi bir hakka
sahip değilsiniz. Son derece net.
BAŞKAN
– Bırakın Sayın Baluken. 
MİHRİMAH
BELMA SATIR (İstanbul) – Sayın Başkan, devam edelim.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili
Filiz Kerestecioğlu Demir ve arkadaşları tarafından, çocuklara yönelik cinsel
istismarın araştırılması ve çocuk istismarını önlemek konusunda gerekli
tedbirlerin alınması amacıyla 23/3/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 23
Mart 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
BAŞKAN
- Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
23/3/2016
Türkiye Büyük Millet Meclisi Başkanlığına
Danışma
Kurulunun 23/3/2016 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 İdris
Baluken 
 Diyarbakır
 HDP
Grubu Başkan Vekili
Öneri:

23
Mart 2016 tarihinde İstanbul Milletvekili Sayın Filiz Kerestecioğlu Demir ve
arkadaşları tarafından verilen (1488 sıra numaralı), çocuklara yönelik cinsel
istismarın araştırılması ve çocuk istismarını önlemek konusunda gerekli
tedbirlerin alınması amacıyla Türkiye Büyük Millet Meclisine verilmiş olan
Meclis araştırması önergesinin Genel Kurulun bilgisine sunulmak üzere bekleyen
diğer önergelerin önüne alınarak 23/3/2016 Çarşamba günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir. 
BAŞKAN
– Önerinin lehinde ilk söz, İstanbul Milletvekili Filiz Kerestecioğlu Demir’in.

Buyurun.

İDRİS
BALUKEN (Diyarbakır) – Danışma Kurulu geçireceksek…
BAŞKAN
– Bunu siz oturun konuşun, anlaşırsanız her hâlükârda biz bunu gündeme aldıkça
Danışma Kurulunu oylarız.
İDRİS
BALUKEN (Diyarbakır) – Yani, eğer iktidar partisi -bir ara verilip- Danışma
Kuruluyla, ortak bir önergeyle ya da ayrı ayrı önergelerin
ortaklaştırılmasıyla…
BAŞKAN
– Evet, tamam, genelde böyle olur usul. 
İDRİS
BALUKEN (Diyarbakır) - …getirilebileceğine onay veriyorsa bir ara vermenizi
talep edeceğiz.
BAŞKAN
– Tamam, onu oturup konuşursunuz, varsa böyle bir şey getirirsiniz. 
İDRİS
BALUKEN (Diyarbakır) – Bir ara verin işte. 
MİHRİMAH
BELMA SATIR (İstanbul) – Niye ara verelim? Çalışıyoruz.
ERKAN
AKÇAY (Manisa) – Ara verin Sayın Başkan. 
İDRİS
BALUKEN (Diyarbakır) – Ya, niye konuşulsun? Bizim amacımız bir komisyon
kurulması. 
BAŞKAN
– Hayır yani şu var, ben şunu diyorum: Biz bunu her zaman… Gündeme devam
ederiz, bu noktada grup başkan vekilleri bir araya gelir, bir kanaat verirse
zaten bugünkü şeyle olacak…
ÖZGÜR
ÖZEL (Manisa) – Ara verilsin.
COŞKUN
ÇAKIR (Tokat) – Ara verilsin. 
BAŞKAN
– Peki, birleşime on dakika ara veriyorum. 
Kapanma Saati: 16.27
ÜÇÜNCÜ OTURUM
Açılma Saati: 16.50
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN – Sayın
milletvekilleri, Türkiye Büyük Millet Meclisinin 60’ıncı Birleşiminin Üçüncü
Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, işleme alacağım ve oylarınıza sunacağım.
Öneri
bir önceki oturumda okunmuştu.
Öneri
üzerinde ilk söz, lehinde olmak üzere…
İDRİS
BALUKEN (Diyarbakır) – Sayın Başkan, sözden önce bir açıklama yapmama müsaade
eder misiniz.
BAŞKAN
– Filiz Hanım yok zaten herhâlde, o konuşacaktı. 
Buyurun,
bir dakika veriyorum. 
VI.- AÇIKLAMALAR (Devam)
11.- Diyarbakır Milletvekili İdris
Baluken’in, çocuk istismarıyla ilgili bir komisyon kurulması kararının 4 siyasi
partinin ortak hazırlayacağı bir metinle bugün alınabileceğine ilişkin
açıklaması
İDRİS
BALUKEN (Diyarbakır) – Sayın Başkan, demin iktidar partisinden gelen bir öneri
üzerine -Ekonomi Bakanı Sayın Elitaş’ın da- bir ara verilmesi durumunda hızla
dört partinin ya ortaklaşacağı bir metin ya da bugün önerisi bulunmayan siyasi
partilerin de hazırlayacağı grup önerileriyle birlikte önerilerin
ortaklaştırılması yoluyla bugün komisyon kurulması kararı alınabileceğine
kanaat getirmiştik yani bize iletilen bilgilerde bu yönlü bir kanaat sahibi
olduk ve o nedenle de özellikle, sizden bir ara vermenizi rica ettik. Ancak,
maalesef, içerideki istişarelerde iktidar partisinin bugün için hem ya
ortaklaşmış bir metin üzerinden ya da onlar tarafından da hazırlanmış grup
önerilerinin, diğer siyasi partilerin de hazırladığı grup önerileriyle birlikte
ortaklaştırılarak görüşülmesi üzerinden bir mutabakata varamadık. Dolayısıyla,
bu grup önerimizi bu yönlü çekebiliriz şeklinde ifade etmiş olduğumuz husus bir
anlamda boşa çıkarılmış oldu. Biz konunun önemine binaen, burada ortaya konulan
o iradenin korunması gerektiğini ancak bugün de mutlaka Meclis gündeminde bu
grup önerisinin görüşmelerine devam edilmesi gerektiğini düşünüyoruz. Umarız ki
bir an önce dört siyasi parti de bu konuda ya bir ortak metin ya da kendi
hazırladıkları metinleri ortaklaştırarak bir komisyon kurulması noktasında bir
tutum ortaya koyarlar.
BAŞKAN
– Teşekkür ediyorum Sayın Baluken.
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun.
12.- Çanakkale Milletvekili Bülent
Turan’ın, çocuk istismarıyla ilgili bir komisyonun kurulması konusunun Meclis
gündemine halel getirilerek ve usule aykırı olarak ele alınamayacağına ilişkin
açıklaması
BÜLENT
TURAN (Çanakkale) – Sayın Başkan, kıymetli grup başkan vekilinin ifadesinden
sonra şunu söylemek istiyorum: Tekrar olacak ama bu konunun hassasiyetinden
dolayı Genel Kurulda çocukları, aileleri çok fazla rencide edecek ifadeler
kullanmak istemiyorum. Bu, hassas bir durum, özel durum, bir daha ara verelim
arzu ederseniz. İster şimdi ister sonra bu komisyonu kuralım, problem değil
fakat hem konuşalım hem tahkir edelim hem birilerini rahatsız edelim hem
komisyon kuralım, bu doğru bir şey değil. Bizim Meclisimizin başka gündemleri
de var, bu gündemi haleldar etmeden bu işi yapalım. Takdir ederse
arkadaşlarımız… Bir daha söylüyorum, bugün de olur, yarın da olur ama “Grup
önerileri de devam etsin, komisyon da kuralım, kanunu da görüşmeyelim.”, bunu
ben usule uygunluk açısından doğru bulmuyorum. Eğer bugün çekeceklerse ve yarın
grup önerisi getirmeyeceksek hemen gündeme geçelim, yarın da bu işi bitirelim
diyorum. Çok net yani bu anlaşılmaz bir şey değil.
BAŞKAN
– Sayın Baluken…
İDRİS
BALUKEN (Diyarbakır) – Sayın Başkan, bu konudaki ısrarımızın nedeni şudur: “Bu
kadar önemli bir konuda bu Meclis çatısı altında tartışmalar yürütüldükten
sonra bu Meclis bir komisyon kurmadı.” şeklindeki bir gündemin…
BÜLENT
TURAN (Çanakkale) – Kuralım Sayın Başkan.
İDRİS
BALUKEN (Diyarbakır) – …ne iç kamuoyuna ne dış kamuoyuna yansımasını
istemiyoruz. 
BAŞKAN
– Peki efendim.
İDRİS
BALUKEN (Diyarbakır) – Dolayısıyla, eğer iktidar partisi bugün için böyle bir
iradeye sahipse, yine tekrar bir ara verilip bugün komisyon kurulmak üzere bu
görüşmeler devam ettirilebilir. Şunu da taahhüt ediyoruz -yani bizim Meclis
gündemini bir şekilde meşgul etmek gibi bir derdimiz de yok bu konuda- eğer
dört siyasi parti, bu konuda bugün için Meclise bu ayıbı yaşatmayacak şekilde
bir komisyon kurulmasına karar verirlerse biz konuşma süremizden de feragat
edeceğiz, konuşmayacağız, hızla o önergeler bu Genel Kuruldan geçecek. 
BAŞKAN
– Sayın Baluken, bu, arkada da konuşuldu, bugün için gündeme devam edilmesi
yolunda bir kanaat verildi. Bu, daha sonraki süreçte böyle bir şeyin
olabileceğini söylediler. Takdir sizin tabii ki, çekmezseniz görüşeceğiz.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, siz…
13.- Manisa Milletvekili Özgür Özel’in,
Adalet ve Kalkınma Partisinin çocuk istismarıyla ilgili bir komisyon kurulması
konusundaki tavrının sorumlu bir iktidar anlayışıyla bağdaşmadığına ilişkin
açıklaması
ÖZGÜR
ÖZEL (Manisa) – Sayın Başkan, şimdi, öncelikle bir şunu görelim: Bu,
Türkiye’nin en hassas gündemi bugün ve gruplar bununla ilgili öneri getirdi.
Milliyetçi Hareket Partisinin önerisi üzerinde hepimiz konuştuk. Adalet ve
Kalkınma Partisi şöyle bir ısrar içinde -inat demeye dilim varmıyor- geçen
dönemden: “Benim grup önerim yoksa eğer o konuda ben muhalefetten gelen en
olumlu öneriye dahi hayır veririm.” Burada görüldü ki biz bütün muhalefet
partileri Milliyetçi Hareket Partisinin önerisine evet oyu kullandık, AKP bu
öneriyi reddetti. Şimdi gelinen noktada ısrar ve inat şu: “Biz, illaki kendi
önerimiz olacak -daha önce de her şeyde böyle yaptılar- ve ona evet oyu
vereceğiz.”
COŞKUN
ÇAKIR (Tokat) – Ortak, ortak.
ÖZGÜR
ÖZEL (Manisa) – Bu, ortaklaşma; bu, birlikte muhalefetin ortaya koyduğu
önerileri kale alma ve bununla ilgili üstüne düşeni yapan sorumlu bir iktidar
anlayışıyla bağdaşmıyor.
Şimdi,
sayın grup başkan vekilinin şahsına saygımız sonsuz ama şöyle bir şey yok,
diyor ki: “Bugün grup önerilerini çekeceksiniz.” Tamam, bu konuyla ilgili grup
önerisini çekebileceğini zaten Sayın Baluken söyledi ama “Yarın önerge
vermeyecekseniz...” Ne diyor? Burada birkaç saat zaman geçiyor, onu da
muhalefetin İç Tüzük’ten kaynaklı haklarıyla pazarlık ve takas konusu yapma
gibi bir gayret var. Bizim bunu kabul etmemiz mümkün değil. Eğer, muhalefet
partisinin, Kişisel Verilerin Korunması Kanunu Tasarısı’yla ilgili
hassasiyetinden dolayı, İç Tüzük’ten kaynaklı haklarını kullanmasını takas ve
pazarlık konusu yapıyorsa -şahsen öyle düşünmediğini kabul ederim ama- Adalet
ve Kalkınma Partisinin kurumsal tavrının, bu çocuk istismarı ve bu konuyu,
Meclisin el koyması noktasında kırk dakikayla değerlendirebileceği bir yaklaşım
oluyor. Bu doğru bir şey değil. O yüzden, iktidara bu düşmez.
BAŞKAN
– Sayın Özel...
ÖZGÜR
ÖZEL (Manisa) – Biz, İç Tüzük’ten kaynaklı bütün haklarımızı kullanırız. Millet
de siz bu konuda nasıl oy kullanıyorsunuz, döner bakar.
Teşekkür
ediyorum.
BAŞKAN
– Eyvallah.
Sayın
Özel, bakın, eğer devam ediyorsanız gidin, arkada güzel güzel çay için, hep
birlikte gene oturun konuşun. Bakın, burada ara da verdik, bir mutabakat
sağlanmadı. Konuda herkes hemfikir ama bugün mü, yarın mı ya da başka bir zaman
mı noktasında bir kanaat belirmedi. Dolayısıyla, biz gündemimize devam
ediyoruz.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili
Filiz Kerestecioğlu Demir ve arkadaşları tarafından, çocuklara yönelik cinsel
istismarın araştırılması ve çocuk istismarını önlemek konusunda gerekli
tedbirlerin alınması amacıyla 23/3/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 23
Mart 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Evet, önerinin lehinde ilk söz, İstanbul Milletvekili Filiz Kerestecioğlu
Demir’in.
Buyurun
Sayın Kerestecioğlu Demir. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, öncelikle burada, çocuk istismarı konusunda bir komisyon
oluşturulması için, araştırma yapılması için verilen Milliyetçi Hareket
Partisinin önerisini 3 parti olarak oy birliğiyle aslında kabul ettik ama bu
görünmez oldu nedense ve bu kaydın tarihe geçmesi için bir kere daha buradan
ifade etmek istiyorum: Konu çocuk istismarıydı ve gerçekten kabul edilmemesi
kabul edilebilir bir şey değil. 
Verdiğimiz
araştırma önergemizde de ifade ettiğimiz gibi, Karaman’da Ensar Vakfı ve
Karaman Anadolu İmam Hatip ve İmam Hatip Lisesi Mezunları ve Mensupları
Derneğine ait yurtlarda kalan 9-10 yaşlarındaki çocuklar, yine bu yurtlarda
kaldığı iddia edilen sözde gönüllü bir öğretmenin cinsel saldırısına maruz
kaldılar. Bu kişi hakkında bildiğiniz gibi, dava açıldı ve çocuğun nitelikli
cinsel istismarı, hürriyeti tahdit, kasten yaralama ve müstehcen görüntüleri
izletme suçlarından altı yüz yıla yakın hapsi istendi. İstismara uğrayan 8
çocuğun KAİMDER, 2 çocuğun ise Ensar Vakfıyla ilişkili yurtlarda kaldığını
belirten iddianame kabul edildi. Ancak, araştırma daha derinleşmediği için
maalesef rakamın artacağını ve 45, belki de daha fazla çocuğun istismara
uğramış olabileceğini düşünüyoruz. 
Burada
kamu yararına çalışan vakıf statüsüne alınmış bir vakıftan bahsediyoruz, kamu
yararına çalışan vakıf statüsünde. Kimse bunu gizlemesin, Cumhurbaşkanı
Erdoğan’ın dindar nesil yetiştirme görevini sivil alanda yüklediği en önemli
vakıftır Ensar Vakfı. “Bu kadar ciddi bir iddia ve olayın ardından ne oldu,
neyle karşılaştık?” derseniz, ilk önce Karaman Cumhuriyet Başsavcılığı, devam
eden soruşturmaya getirdiği gizlilik kararının ardından yayın yasağı getirdi.
Öncelikli olarak çocukların üstün yararı yerine vakıfları gözeten bu karar,
himaye edilmek istenenin çocuklar mı, yoksa sorumlu kurum ve vakıflar mı
olduğuna dair ciddi bir şüphe yarattı ve ne yazık ki herkes, Hükûmet veya
Hükûmetin yakın olduğu kişilerle ilgili eleştiride bulunmak dahi suç olduğundan
tarafgirlikle vakfın sorumluluğunun örtbas edilebileceğini düşünmeye başladı.
Olay duyulduktan sonra AK PARTİ Muğla Milletvekili Nihat Öztürk “Ensar Vakfı
başarılı işler yapmaktadır, biz inadına Ensar Vakfına destek olmaya devam edeceğiz.”
dedi. Aile ve Sosyal Politikalar Bakanı Sema Ramazanoğlu ise vakıfta yaşanan
çocuk istismarıyla ilgili “Bir kere rastlanmış olması, hizmetleriyle ön plana
çıkmış bir kurumumuzu karalamak için gerekçe olamaz.” dedi. Üstelik, Bakanın
sözlerinin hemen ardından, bunun ilk kez olmadığı basında yer alan haberlerle
anlaşıldı. Ensar Vakfının 2008’de Çorum, daha sonra da Rize’de il başkanlarının
da vakıf öğrencisi çocukları istismar ettikleri için tutuklandıkları ortaya
çıktı. Din kültürü ve ahlak bilgisi öğretmeni Zekai İşler 2 kız öğrenciye
tecavüz suçlamasıyla hapis cezasına mahkûm edilmiş. Bu kez bir başka kadın
“Zekai İşler 13 yaşımdayken bana da tecavüz etti.” diye şikâyetçi olmuştu. 
Bu
yetmezmiş gibi, Ensar Vakfı Rize Şubesi Başkanlığı, Sosyal Hizmetler ve Çocuk
Esirgeme Kurumu Rize İl Sosyal Hizmetler Müdürlüğü ve Kızılay Rize Şube
Başkanlığı görevlerini yürütmüş Mehmet Nuri Gezmiş de küçük yaştaki 2 erkek
çocuğa cinsel istismarda bulunmuştu. Bu tekrarlayan istismarlardan bihaber bir
Aile ve Sosyal Politikalar Bakanı. Maalesef bunu izah etmek güç. 
Evet,
arkadaşlar, 45 çocuktan bahsediyoruz, 45 çocuğun bedeninden, yaşamından ve
geleceğinden. Duyduğumuz bu sözler ise onları korumakla yükümlü bir bakandan
geliyor. Bir defa rastlanmış olması vakfa halel getirmezmiş! Yani söz konusu
olan çocuklar değil, vakfın itibarı.
HASAN
BASRİ KURT (Samsun) – Şu anda siz de vakıfla uğraşıyorsunuz, çocuklarla
uğraşmıyorsunuz ama. 
FİLİZ
KERESTECİOĞLU DEMİR (Devamla) - Ve geldiğimiz siyasi nokta ise bazılarımızın
çok iyi hatırlayacağı gibi “Anayasa’yı bir kere ihlal etmekle bir şey
olmaz.”dan 45 tecavüz iddiasıyla bir şey olmaza uzanan siyasi anlayış. 
Bir
siyasetçinin yapması gereken, kendilerinin veya yakınlarının en ufak bir ilişki
iddiasının olduğu yerle ilgili hemen soruşturma açılmasını sağlamak ve bunun
güvenilir biçimde yürütülmesine önayak olmaktır. Ne yazık ki sayın iktidar
vekili, konuşma yapan Ayşe Hanım “Biz şunu yaptık, biz bunu yaptık.” şeklinde
bir savunma konuşması yaparak sorumluluk sanki ortada kalmış gibi bir tavır
sergiledi. Buna ne gerek vardı? 
Defaaten
söylediğimiz gibi, önleme yükümlülüğü ciddi bir iştir. Hani “suçun şahsiliği”
diyorsunuz ya, aynı zamanda bir hukuk kuralı daha vardır: İdarenin pozitif
yükümlülüğü, önleme yükümlülüğü. Ensar Vakfı Başkanının yaptığı gibi hâkim olup
ölüm fermanı vermenizi beklemiyor kimse sizden. Biz böyle bir şey istemiyoruz.
İstenen, çocuklarla çalışan kurumlarda çocuk istismarına karşı önlemler
alınmasıdır. Evet, çocuk istismarı Türkiye’de pek çok eğitim kurumunda yaşanabilir.
Bu, tüm yolsuzluklarına, hukuksuzluğuna, AKP ve Hükûmetle yakın ilişkisine,
kamu kaynaklarını çıkarlarına kullandıklarına dair güçlü delillere rağmen Ensar
Vakfına da özgü değildir çünkü eğitim kurumları ve yurtlara ruhsat verilirken,
protokol imzalanırken çocuk istismarıyla ilgili hiçbir önlem alınmadığı gibi
hiçbir denetim de yapılmamaktadır. Çocuk istismarına karşı gerçek bir politika
yürüten her ülkede çocuklarla çalışan kurumlarda gönüllü olarak çalışan ve
istihdam edilen kişiler detaylı standartlara tabi tutulurlar ve denetlenirler.
Bu gibi kurumlarda “Gönüllü çalışıyordu, bizim personelimiz değildi.” demek
suçu hiçbir şekilde örtmez, aksine, çocuk istismarcıları çocuklarla çalışılan
kurumlarda genellikle gönüllü çalışmaya hevesli olurlar. Bu sebeple gönüllüler
daha özel standartlara tabi tutulurlar. Bunu çocuklarla çalışan herkes bilir.
Bugün Hükûmetin kalkıp “En ağır ceza verilsin.”, “Çocuk istismarcılarına sıfır
tolerans.” demesi de hiçbir şeyi çözmeyecektir. Ortada ne prensip ne önleme ne
denetim mekanizmaları olmadığı zaman bunlar boş laftan öteye gidemez. Şu anda
başka yerlerde başka çocukların bunları yaşamadığından hiçbirimiz emin değiliz.
Örneğin Pozantı Cezaevinden sonra cezaevlerinin durumunu, çocukların
cezaevlerinde neler yaşadıklarını biliyor muyuz? En önemli sorun, bunu önlemek
için ne yapıyoruz? Şurada bir komisyon kurulması için bile verdiğimiz
mücadeleye bakın. Bu, gerçekten Türkiye Büyük Millet Meclisi için bir utançtır
bugün. 
Size
bir filmden söz etmek istiyorum. Gerçekten üç gün önce tesadüfen seyrettiğim
bir film, bu yıl Oscar alan bir film, Spotlight filmi. Bu filmde Katolik
kilisesinin rahiplerinin çocuklara nasıl taciz ve tecavüzde bulunduğu bir
gazeteci ekibinin çabalarıyla ancak yıllar sonra ortaya çıkarılıyor. Ancak,
olayın olduğu koskoca Boston şehrinde yıllarca birçok yetkili ve etkili insan
durumu bildiği hâlde sırf kilisenin itibarı için çocukların yaşadıklarını
görmezden geliyor, onların ruhsal ve bedensel yok oluşlarını izliyorlar ve film
yapıldığı tarihten sonra bile şimdi yetişkin olan o zamanın cinsel istismara
uğrayan çocukları ortaya çıkıp yaşadıklarını anlatmaya devam ediyorlar, bugün
bile aradan yıllar geçmiş olmasına rağmen. 
Şimdi,
bizlerden beklenen nedir? “Dindar hiçbir insan bunu yapmaz, Müslümanlar bunu
yapmaz.” demek mi? Çocuklar soruşturmalarda “Ensar evlerinde kalıyorduk.”
dedikleri hâlde “Orada bunlar olmaz.” deyip küçücük çocukların yaşamlarını,
geleceklerini yok etmek mi? Ne dinin ne ailenin hiç kimseye bir ahlaki koruma
getirdiğini, sığınak sağladığını düşünmeyin. Bir çocuğun küçücük bir tırnağı ya
da hırpalanan ruhu dinin ve siyasetin de, kurumların da, vakıfların da
itibarından çok ama çok daha fazla önemlidir. Bu nedenle, çocukları korumak
yalnızca istismar yaşandıktan sonra faili cezalandırmak değil, istismarı
önleyici bir sistem oluşturmaktır. 
Biz,
HDP olarak, herkesi “Çocuk istismarına, cinsel saldırılara dur.” demeye
çağırıyoruz. Çocuklar için ayağa kalkmayacaksak kimler için ayağa kalkacağız? 
Aile
ve Sosyal Politikalar Bakanına ise şunu söylemek isteriz: Siz de bir kere
istifa edin. Bir kereden bir şey olmaz. Belki böylece yerinize kadınları,
çocukları daha fazla gözeten bir bakan gelir.
Saygılarla.
(HDP sıralarından alkışlar) 
BAŞKAN
– Öneri üzerinde aleyhte olmak üzere ilk söz, İstanbul Milletvekili Haydar Ali
Yıldız’a aittir. (AK PARTİ sıralarından alkışlar) 
Buyurun
Sayın Yıldız. 
HAYDAR
ALİ YILDIZ (İstanbul) – Sayın Başkan, değerli milletvekilleri; Karaman’da Ensar
Vakfı ve Karaman Anadolu İmam Hatip ve İmam Hatip Lisesi Mezunları ve
Mensupları Derneğine ait yurtlarda kalan 9-10 yaşlarındaki çocukların gönüllü
bir öğretmen tarafından cinsel istismara maruz kaldıkları haberi basına
yansımış ve bunun üzerine Halkların Demokratik Partisi tarafından Meclis
araştırması açılması talep edilmektedir. Talebin aleyhine AK PARTİ Grubu adına
söz almış bulunuyorum. Bu vesileyle sizleri saygıyla selamlıyorum. 
Tabii,
burada Meclis araştırması önergeleri gelebilir. AK PARTİ olarak da bizler…
Böyle günübirlik taleplerle değil, enine boyuna bu mesele müzakere edilir,
istişare edilir, gerekirse bu Parlamento bir Meclis araştırması açılması
konusunda ortak bir mutabakatla kararını alır ve yoluna devam eder. Bu noktada
“A partisi çocuğun cinsel istismarına taraftar, duyarlı, diğeri değil.”
şeklinde bir yaklaşım iğrençtir; bu olay kötü olduğu kadar, böyle bir yaklaşım
da ahlaksızcadır, kabul edilemez ve faydasız bir tartışma olduğunu ifade etmek
isterim. 
Her
şeyden önce, sayın milletvekilleri, bakış açımızı değiştirmek, bakış açımızı
belirlemek durumundayız. Önce bakışımızı, sonra bu bakışın açısını hep birlikte
tespit etmek durumundayız. Bakışımızı her türlü siyasi mülahazalarımızdan,
ideolojilerimizden arındırmak, kişisel, siyasi mensubiyetlerimizden arındırarak
bu meseleye yaklaşmak durumundayız, açımızı da olaya göre belirlemek
durumundayız. 
Olay
ise çok vahim, çirkin ve ahlaksız bir olaydır, toplum ahlak ilkeleri gereğince,
örf ve âdetimiz ve hukukumuz gereğince kabul edilemez bir olaydır. İlkeler
nazarıitibarıyla da “suçların şahsiliği” ve “Kanunsuz suç ve ceza olmaz.”
ilkeleri gereğince ilkeli bir yaklaşımla da meselenin üzerine gitmek lazım.
Suçu kim işlemişse kanunda en üst ceza ne ise o cezanın verilmesi konusunda AK
PARTİ Grubunun yaklaşım ve düşüncesi budur. 
MAHMUT
TOĞRUL (Gaziantep) – İdarenin suçu yok mu? 
HAYDAR
ALİ YILDIZ (Devamla) – Bu suç kim tarafından işlenirse işlensin, hangi
mensubiyette olursa olsun en şedit bir cezayla cezalandırılmalı, yani suçların
şahsiliği ilkesi ilkesel bir yaklaşımla kabul edilmeli ve yolumuza devam
etmeliyiz. 
Bütün
dinlerin, bütün öğretilerin ve bütün doktrinlerin temel, vazgeçilmez kanunları
vardır; aklın muhafazası kanunu, nefsin muhafazası kanunu, neslin muhafazası
kanunu, dilin ve dinin muhafazası kanunu. Konumuz neslin muhafazası kanunu ise
kendi medeniyetimizin, kendi inancımızın kodlarını harekete geçirmek ve
meseleye bu şekilde yaklaşmak durumundayız.
Değerli
milletvekilleri, hukukumuzda, Türk Ceza Kanunu’nda yargılama fail üzerinden
değerlendirilir, fail üzerinden yargılama yapılır. Dolayısıyla, Ceza Kanunu’muzun
metodolojisi ne ise meseleye de bu tarafından bakıp fail üzerinden bir
değerlendirme yapmamız, suça bu noktadan bakmamız gerekmektedir. Mezkûr olayda,
bahse konu olayda fail bellidir ve yargı üzerine düşeni yapacaktır. Nitekim,
Karaman Cumhuriyet Başsavcılığı tarafından iddianame hazırlanmış, 16 Martta
çocuğun nitelikli cinsel istismarı, hürriyeti tahdit, kasten yaralama ve
müstehcen görüntüleri izletme suçlarından altı yüz yıla yakın bir süreyle
sanığın cezalandırılması için Karaman Ağır Ceza Mahkemesine kamu davası açılmış
bulunmaktadır. Tabii, burada bizlerin milletvekili olarak, Parlamento olarak
bütün kurum ve kuruluşların çocuğun haklarını, çocuğun ruh ve gönül dünyasını
korumak üzere -bütün dünyada temel bir ilkedir- yayın yasağına ve gizlilik
esasına, buna da hep birlikte duyarlı olmamız gerekir. Burada alınmış olan
karar da çocukların haklarını, hukuklarını, onların masumiyetlerini,
mahrumiyetlerini korumak üzerine olan bir yaklaşımdır.
Şimdi,
tabii, Anayasa’mıza göre de yargıya intikal eden bir konu var. Karaman Ağır
Ceza Mahkemesine açılan bir kamu davası var. Anayasa’nın 138’inci maddesine
göre de yargıya intikal eden bir konuda Meclis araştırması yapılması kabul
edilemez. Dolayısıyla, bize düşen, ilgili Bakanlığa da düşen, konuyu bütün boyutlarıyla
yargının incelemesi konusunda hassas yaklaşmaktır. Yargılama inanıyorum ki
bağımsız ve tarafsız mahkemeler tarafından bütün detaylarıyla incelenecek ve
bütün AK PARTİ Grubunun ve inanıyorum ki bütün Parlamentonun talep ve
beklentisi, bu suça karışmış olan failin en ağır cezayla cezalandırılmasıdır.
Bize düşen Türkiye Büyük Millet Meclisi olarak, Parlamento olarak, toplumun
önündeki bu tür olaylarda düzenleyici ve önleyici tedbirleri almaktır.
Dolayısıyla toplumun güvenliği ve huzuru, çocuklarımızın geleceği için bu
Parlamento elbette ki üzerine düşen görevi yapacak; milletvekilleri olarak
yapacağız, baba olarak yapacağız, anne olarak yapacağız, bu toplumu geleceğe,
aydınlık, büyük, güzel Türkiye’ye hazırlama konusunu mesuliyet edinmiş kişiler
olarak bu sorumlulukla elbette ki davranacağız. Biz çocuklarımızın
masumiyetini, çocuklarımızın mahremiyetini korumak durumundayız. 
Tabii,
bu konuda AK PARTİ’nin duyarlılığını test etmek isteyenlere ve bu vesileyle bu
araştırma önergesini Parlamentoya getiren milletvekili arkadaşlarımıza şunu
ifade etmek isterim ki bu düzenleyici ve önleyici kanunlar, sözleşmeler gelmiş
ve AK PARTİ iktidarı döneminde bu Parlamentoda şerefli milletvekilleri
tarafından onaylanmış, kabul edilmiş uluslararası kanun ve sözleşmeleri de
birazdan sizlerle paylaşacağız. AK PARTİ olarak kurucu liderimiz Recep Tayyip
Erdoğan’ın başlatmış olduğu, muhterem eşleri hanımefendinin “Haydi Kızlar
Okula” gibi, kızlarımızın eğitime kavuşturulması, toplumda daha etkin ve
mücadele edebilir bir duruma gelmesi konusunda başlatmış olduğu kampanyalar da
işin elbette ki sosyal boyutudur. 
Hukuk
noktasında ise bu Parlamentonun yaptıklarını yine AK PARTİ iktidarında kısa
başlıklarla sizlerle paylaşmak isterim. 
9/1/2003
tarihli 4787 Aile Mahkemelerinin Kuruluş, Görev ve Yargılama Usullerine Dair
Kanun; 30/1/2003 tarihli 4804 sayılı Sınıraşan Örgütlü Suçlara Karşı Birleşmiş
Milletler Sözleşmesi'ne Ek İnsan Ticaretinin, Özellikle Kadın ve Çocuk
Ticaretinin Önlenmesine, Durdurulmasına ve Cezalandırılmasına İlişkin
Protokolün Onaylanmasının Uygun Bulunduğuna Dair Kanun; 16/10/2003 tarihli 4991
sayılı Çocuk Haklarına Dair Sözleşmeye Ek Çocukların Silahlı Çatışmalara Dahil
Olmaları Konusundaki İhtiyarî Protokolün Onaylanmasının Uygun Bulunduğuna Dair
Kanun; 14/1/2004 tarihli 5049 sayılı Çocukların Korunması ve Ülkelerarası Evlat
Edinme Konusunda İşbirliğine Dair Sözleşme; 2005 tarihli 5395 sayılı Çocuk
Koruma Kanunu. AK PARTİ iktidarında çıkan kanundan bahsediyorum saygıdeğer
milletvekilleri; tekrar ediyorum, AK PARTİ iktidarı döneminde. 3/7/2005 tarihli
5395 sayılı Çocuk Koruma Kanunu AK PARTİ iktidarı döneminde yürürlüğe girmiş
bir kanundur. Aynı şekilde, 22/11/2007 tarihli 5717 sayılı Uluslararası Çocuk
Kaçırmanın Hukuki Yön ve Kapsamına Dair Kanun, ailenin ve çocuğun korunmasına
dair kanun, pek çok kanun…
Zaman
zaman muhalefet partisinin milletvekilleri kanunların geçmesini engellemek
için, uluslararası sözleşmelerin burada yürürlüğe girmesini önlemek için burada
değişik manevralara başvuruyorlar. AK PARTİ iktidar olduğu dönemde, bütün bu
manevralara karşılık çocuklarla ilgili atılması gereken adımları atmış…
ERKAN
AKÇAY (Manisa) – AKP’nin manevrası ne?
HAYDAR
ALİ YILDIZ (Devamla) - …gerek iç hukuk gerekse uluslararası sözleşmelerin,
uluslararası protokollerin burada hayata geçmesi noktasında üzerine düşeni
yapmıştır.
ERKAN
AKÇAY (Manisa) – Sizin manevranız ne? Başkalarına tecavüzcüyü kurtarmak mı, he?
Manevranız ne?
HAYDAR
ALİ YILDIZ (Devamla) - İnanıyorum ki o dönemde muhalefet partisi
milletvekilleri de buna katkı yaptı.
ERKAN
AKÇAY (Manisa) – Ahlaksızı, tecavüzcüyü koruyorsunuz, manevranız bu!
HAYDAR
ALİ YILDIZ (Devamla) - Bugüne kadar üzerimize düşeni yaptık Parlamento olarak.
Yine, düzenleyici ve önleyici olarak bu Parlamento ne yapması gerekiyorsa…
Parlamentonun düzenleyici ve önleyici fonksiyonu kanunlarla elbette ki hayata
geçmeli. Diğer taraftan, önemli erklerden yargı da üzerine düşeni yapmalı.
Sağlıklı bir toplumda, çocuklarımızın aydınlık bir gelecekte, huzurlu bir
ortamda, huzurlu bir çevrede, güvenli bir şekilde yaşamaları konusunda ne
gerekiyorsa AK PARTİ Grubu olarak da, inanıyorum Parlamento olarak da üzerimize
düşeni yapma konusunda elimizden geleni yaptık, yapmaya devam edeceğiz. 
Son
söz olarak da tekrar hüküm cümlesini sizlerle paylaşmak istiyorum: Çocuğun
istismarı istismar edilecek bir konu değildir, çocuğun ideolojisi yoktur.
Mahremiyetini ve masumiyetini korumak anne, baba ve milletvekili olarak
bizlerin, bu Parlamentonun görevidir diyor, sizleri saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ediyorum. 
Önerinin
lehinde ikinci söz, Tekirdağ Milletvekili Candan Yüceer’e aittir. 
Buyurun
Sayın Yüceer. (CHP sıralarından alkışlar) 
CANDAN
YÜCEER (Tekirdağ) – Sayın Başkan, değerli milletvekilleri; Halkların Demokratik
Partisi Grubunun verdiği araştırma önergesi üzerinde grubum Cumhuriyet Halk
Partisi Grubu adına söz almış bulunuyorum. Hepinizi saygıyla selamlıyorum. 
Biraz
önceki oylamayla yani milletvekilliği iradesini yok sayan oylamanızla herhâlde,
bilmiyorum ama Meclis tarihine geçmişsinizdir diye düşünüyorum ve Divan Üyesi
arkadaşımız Özcan Purçu’ya da hakikatlere olan borcunu ödediği için buradan
yürekten teşekkür ediyorum sizlerin huzurunda. (CHP sıralarından alkışlar) 
HASAN
BASRİ KURT (Samsun) – Bu kadar çarpıtılabilir bir konu. 
CANDAN
YÜCEER (Devamla) - Değerli milletvekilleri, maalesef, ardı sıra terör
olaylarında hayatını kaybeden yurttaşlarımıza ve şehitlerimize Allah’tan rahmet
dileyerek sözlerime başlıyorum. 
Aslında
terörün tek amacı masumları öldürmek değil, terörün amacı masumiyeti öldürmek.
Ne yazık ki ülkemizin son zamanlarda içine sürüklendiği bu şiddet sarmalında
aslında terör masumiyeti öldürüyor. O masumiyetin yerini terörün de tam olarak
istediği o kör öfke ve korkunç bir çaresizlik duygusu alıyor. İşte Türkiye’nin
şu an içinde bulunduğu durum tam olarak bu, bu açık. 
Bir
açıklık da, maalesef, devletin vatandaşlarının yaşam hakkını koruyamaması
gerçeği. Modern olsun olmasın tüm devletlerin ortaya çıkış amacı ve en temel
görevi vatandaşlarının yaşam hakkını savunabilmesidir. Sokakta, işten eve
giderken huzurla gitmesini sağlamak, güvenliğini sağlamak; okullarda,
yurtlarda, eğitim alanlarında onun cinsel istismara, tacize, tecavüze, kötü
muameleye uğramamasını sağlamaktır. Ama devletimiz maalesef ne can güvenliğini
sağlayabiliyor vatandaşın ne de çocuklarımızın cinsel istismara ve ihmale
uğramasını engelleyebiliyor. 
Dolayısıyla,
bugün görüştüğümüz önerge sadece bir Meclis araştırması değil, aslında,
yıllardır görmezden gelinen bir vahşeti, çocuk istismarını ve yapılmayan
denetimleri örtbas çabalarının araştırılması ve hesap sorulması. Evet, bu
yalnızca bugünün meselesi de değil, doğrudur. Yıllardır devletin yurtlarında,
sokakta, tutukevlerinde, okullarda, maalesef, bu istismar, taciz, tecavüz
vardır. Yıllardır bunları görmezden gelme, örtbas etme çabaları da vardır. İşte
en son örneği, Karaman’da yaşadığımız vahşet. Kimse bunun münferit olduğunu
söylemesin, “Bir kere rastlanmış olması hizmetleriyle ön plana çıkmış bir
kurumumuzu karalamak için gerekçe olamaz.” hiç demesin. Bu münferit, Pozantı
münferit, Sincan münferit, Hüseyin Üzmez münferit. Ee, bunlar münferit de sizin
sorumluluğunuz, görevleriniz nerede? Altında imzamız olan sözleşmeler
“Çocuklarınızı cinsel istismara karşı koruyun.” diyor. Ee, bu sözleşmeler, bu
biraz önce saydığınız planlamalar, projeler, peki Hükûmete bu cinsel istismarı
önleme sorumluluğunu vermiyor mu? Siz ne yapıyorsunuz? Siz neden o koltuklarda
oturuyorsunuz, neden işgal ediyorsunuz? O çocukları korumak, cinsel istismarı
önlemek sizin görev tanımınızın içinde yok mu? Bunun yerine, hizmetleriyle ön
plana çıkan bir kurumu savunmak mı sizin göreviniz? Evet, yıllardır yapılan
budur, gerçekten budur.
Değerli
milletvekilleri, 45 çocuktan bahsediyoruz, aylarca süren istismardan bahsediyoruz.
Kimse bunları görmedi mi Allah aşkına? Bu çocuklar bunları yaşarken kimsenin
haberi olmadı mı? Hiçbir denetleme yapılmadı mı bu vakıflara? Ufacık çocuklar
tacize, tecavüze uğrarken kimse bunun farkına varmadı mı? Karaman İl Millî
Eğitim Müdürü ne işe yarıyor, ne yapıyor? Onca müdür, onca öğretmen bunca olay
yaşanırken ne yapıyordu Allah aşkına? Yanıt aranması gereken sorular ve
çözülmesi gereken sorunlar buradayken Sayın Bakan çocukların tecavüze uğradığı
yurdu işleten vakfı savunuyor. Bunu ne devlet yönetimiyle ne bir kadın olmakla,
kusura bakmayın ne de empati duygusuyla bağdaştırmak mümkün değil. Bunun adı
akıl tutulması, bunun adı bu. 
Çocuklar
zarar gördükten sonra işte, davalara gidip müdahil olmak, kadınlar şiddete,
tacize, cinayete kurban gittikten sonra gidip davalara müdahil olmak, en ağır
cezalardan söz etmek; bu kürsüye çıkıp kınamak sizin göreviniz değil ve yeterli
de değil. O çocukları korumak sizin göreviniz. Bu görevinizi eğer yerine
getirmezseniz Karaman vahşeti ne ilk olduğu gibi ne de son olur. Daha önce de
çocuklar korunmadı; devlete emanet edilen çocuklar gardiyanların,
öğretmenlerin, bakıcıların insafına terk edildi, tacize uğradı, dövüldü,
istismar edildi. O zamanlarda da akıllara ziyan açıklamalarla örtbas edilmeye
çalışıldı tıpkı bugünlerde olduğu gibi. Devlet görevlileri N.Ç.’ye defalarca
cinsel istismarda bulundu. Gündeme gelmeseydi, kamuoyu bu konuya hassasiyetle
yaklaşmasıydı o davaların arasında kaybolup gidecekti aynı Elâzığ’da 4 kız
çocuğuna tecavüz edildiği gibi, aynı Mardin’de çocukların yaşadığı istismardaki
gibi. Şunu görmek lazım: Kafayı kuma gömerek, görmezden gelerek bu sorunları
çözemeyiz.
Değerli
milletvekilleri, kürsüye her çıkan diyor ki: “İşte, suçun şahsiliği ilişkisi
vardır.” Haklısınız. Elbette birilerinin işlediği suçtan dolayı herkes sorumlu
tutulamaz. Kimsenin, bu kürsüye çıkan kimsenin aksini söylediği yok. Ama, Sayın
Bakanın, sayın milletvekillerinin böylesi canhıraş bir şekilde bu vakfı, Ensar
Vakfını savunmaya çalışması, bu çabalar niye, nedir çabanız, ne oluyor? Bu
yürekleri yakan gerçekten örtbas tavrı ve gayreti, “Bizdense görmezden
gelelim.” mantığı, yaratılan cezasızlık kültürü böylesi canavarlıkları maalesef
cesaretlendiriyor. Hele bir AKP’li milletvekilinin işte “Türkiye'de çocuk
tecavüzü durdurulsun.” başlıklı medyada başlatılan bir kampanyaya dair
“Fethullahçılar, PKK’lılar, CHP’liler Türkiye'yi dünyaya çocuk tecavüzcüsü
olarak gösteriyor.” ifadelerini kullanması AKP'nin nasıl bir mantığa sahip
olduğunu -kusura bakmayın- ve akıl tutulmasına uğradığını da açık bir şekilde
gösteriyor. Bu hedefi saptırma gayretleri, ortada olan insanlık suçunun üzerini
örtemez. Oysa, tüm vatandaşlarımızın bir isteği var, biz diyoruz ki:
Birbirinizi ezerek birilerini aklama yarışına gireceğinize 45 çocuğun tecavüze
uğradığı bu vahşeti tüm boyutlarıyla araştıralım. İhmali olanları, görmezden
gelenleri, denetlemeyenleri, önlem almayanları dâhil edip herkesi
cezalandıralım. Caydırıcılık anca böyle olur. Yani, görmezden gelelim,
kınayalım, en ağır cezaları alsın, olay kapansın, bitsin mi? Böyle bir kültür,
böyle bir şey yok. (CHP sıralarından alkışlar) Ancak, Türkiye'deki koruma
sisteminden ve adalet mekanizmasından bunu beklemenin de çok anlamlı olmadığı
ortada. Yakalanan zanlılar, biliyorsunuz “Kravat takarım, takım elbise giyerim,
tecavüz ettiğimi suçlarım, nasıl olsa bu işten kurtarırım.” mantığında. İşte bu
rahatsız edici bir biçimde adalet sistemimizin içini çürütüyor. Bu çürüme ve
cezasızlık kültürü yaygınlaştıkça, Bakanlık denetim yapmadığı gibi
denetimsizliğe göz yumdukça, her önüne gelen vakıf, dernek “kurs” adı altında
-ismi ne olursa olsun- böyle izinsiz yurtlar açtıkça ve bunu denetleyecek bir
Allah’ın kulu olmadığı sürece bu vahşet, üzülerek ifade ediyorum ki devam
edecektir. 
Devlet
yönetmek, bu sorumluluğu yerine getirmek. Hani “Fırat’ın kenarında bir koyun
kaybolsa kendimi sorumlu tutarım.” diyor ya Hazreti Ömer, hani devlet olma
sorumluluğunu böyle anlatıyor ya, işte böyle bir ahlakla yönetemiyorsanız
bırakıp bence o koltukları gidin. 
Değerli
milletvekilleri, istenen tabii ki bizim de seyirci kalmamız, galiba onu
istiyorsunuz. Görmezden gelmemizi istiyorsunuz. Denetim yapılmamazlığını,
yetkisi olmayanların “kurs”, “vakıf” adı altında, bu çocukların belki
istismarın ötesinde neler yaşayacağını görmezden gelelim, gözlerimizi
kapatalım, aman bizden olunca susalım, aman bizden olmazsa bir şey diyelim
mantığıyla bizlerin de seyirci kalmasını istiyorsunuz ama bizler bu insanlık
suçuna ortak olmayacağız, kusura bakmayın. (CHP sıralarından alkışlar) Bizim
için, çocuklar söz konusuysa, çocuk istismarı söz konusuysa bu olay münferit
olamaz. 
BÜLENT
TURAN (Çanakkale) – Bizim için de öyle.
CANDAN
YÜCEER (Devamla) – Devletin çocukları koruma görevinin yerine getirilmediğine
tanıklık etmeyi sürdüreceğiz ve diyorum ki son olarak, hiçbir suçun, hiçbir
ihmalin örtbas edilmesine izin vermeyeceğimizi söylüyor, yüce heyetinizi
saygıyla selamlıyorum. (CHP sıralarından alkışlar) 
BAŞKAN
– Halkların Demokratik Partisi Grubu önerisi üzerinde aleyhte son söz İstanbul
Milletvekili Tülay Kaynarca’ya aittir. 
Buyurun
Sayın Kaynarca. (AK PARTİ sıralarından alkışlar) 
TÜLAY
KAYNARCA (İstanbul) - Sayın Başkan, değerli milletvekilleri; HDP grup önerisi
aleyhine söz aldım. Değerli Genel Kurulu saygıyla selamlıyorum.
Son
cümleden başlayacağım ben desteklemek adına o cümleyi elbette. İnsanlık
suçundan bahsedildi, örtbas etmekten bahsedildi ve bu çerçevede bütün o
yaşananlar ölçeğinde bir suçlu arama, bir farklı yöne çekme, bir acaba buradan
biz farklı bir şey elde edebilir miyiz gayreti…
BÜLENT
YENER BEKTAŞOĞLU (Giresun) – Öyle bir şey yok.
TÜLAY
KAYNARCA (Devamla) - …kesinlikle olaya endeksli olmak değil, başka bir açık
ifadeyle, bir siyaset bulabilir, buradan bir şey çıkartabilir miyiz niyet. 
Ben
bir anneyim, bir anneyim ve bütün bu yaşananlara bu çerçeveden baktığım zaman,
bu menfur olayı kınamayacak bir insan düşünemiyorum. (AK PARTİ sıralarından
alkışlar) Çünkü bu bir insanlık suçu; bu bir.
İki:
Şu Meclis 24’üncü Dönemde, çok değerli milletvekilleri, ortak birçok kanuna da
imza attı. Kadınlarımızla ilgili ortak birçok kanuna imza attı, şiddetle ilgili
attı, çocuklarımızla ilgili birçok kanuna ortak imza attı ve buradaki ortak
paydalarımızdan bir tanesi de evlatlarımızla ilgili olandı. Hatırlayın lütfen,
18 Haziran 2014, Türk Ceza Kanunu’nun ilgili maddesinde biz çocuk istismarıyla
ilgili, cinsel yönden istismar edenlerle ilgili sekiz yıldan on beş yıla kadar
hapsi, neredeyse adam öldürmeyle eş değer olacak cezai müeyyideleri, bütün
bunları düşünürken, bütün bunlarla ilgili kararlar alırken…
MEHMET
ERDOĞAN (Muğla) – Cinsel istismardan soruşturma geçirmiş öğretmenleri okul
müdürü yaptınız. Bırakın bu işleri ya!
MURAT
DEMİR (Kastamonu) – Bir dinleyin ya, bir dinleyin!
TÜLAY
KAYNARCA (Devamla) - …cinsel istismarla ilgili yapılanlarla ilgili tüm bu
kararları alırken, işte, şurada, şu anda ifade edilenlerin birçoğunun da altına
imza atabilecek ortak hassasiyetle hareket ettik.
İnsan
olarak, anne olarak, evlatları, çocukları… Bu çünkü başka bir yer. Başka bir
mecradan bakmak zorundayız. 
Şimdi,
şöyle deniyor, tekrar başa döneceğim: “İhmal edildi.” “İşte, bakan şunu
söyledi.” Kelimeler içinden bir şey çıkartabilir miyiz? 
Bir:
Olay emniyete intikal etti mi? Etti. Eder etmez adli soruşturma oldu mu? Oldu.
Aile ve çocukla ilgili psikoterapi, psikososyal çalışmalar, her biri hemen
başladı mı? Başladı. İlgili bakanlık hemen müdahil olacağına, zanlının, failin
en ağır cezayı alabilmesi için sonuna kadar avukatlarla gereğini yapacağına
yönelik bu adımı attı mı? Attı. Ne zamanki gibi? Tıpkı Özgecan yasasında olduğu
gibi. O Özgecan’la ilgili, o kızımız, o vahşetle ilgili yaşanan olayda olduğu
gibi hemen müdahil oldu sonuna kadar. O ifade edilen indirimler, evet,
olmamalı, iyi hâl indirimleri, buna benzer; olmasın diye uğraşıldı, müdahil
olundu ve sonuçta o cezayla sonuçlandı. Dava sonuçlandığında ne hissettik?
Toplumsal vicdanda… Tabii, içimiz elbette rahat olmadı ama en azından o hapis
cezası, ağırlaştırılmış, indirimlerin olmadığı o yasa için söylüyorum. Şimdi
aynı hassasiyeti Bakanlığımızın gösterdiği ve bu davayla ilgili de hemen
müdahil olacağını, en ağır cezayla ilgilinin yargılanabilmesi adına adım
atacağını açıklamışken, bütün adımları yapmışken suç… Suçu işleyen bir kişi,
bir birey var; neyse cezası, Türkiye bir hukuk devleti, o cezasını hukuk
devleti çerçevesinde alacak. 
Ama
siz bu çerçeveden bakmak yerine, bu yönden ele almak yerine “Acaba başka bir
yöne çekebilir miyiz?” Kurum “Üye değil." demiş. Kurum arkasından “Müdahil
avukatlık, destek olacağız, ağır cezaya alacağız.” demiş. Kurum bunu demiş, bir
önemi var mı sizin için? Yok. Niye? Çünkü onu başka bir yere çekme gayreti var.
Oysa, bizim hükûmetlerimiz döneminde çocuk hizmetleriyle ilgili bir defa ayrı
bir birim oluşturuldu mu? Evet. Nedir o? Yıl 2011, hiç yoktu, farklıydı, başka
başka birimlere bağlıydı, icracı değildi ama 2011 itibarıyla Aile Bakanlığı
bünyesinde oluşan genel müdürlüklerden bir tanesi ve en önemli maddi, ciddi
bütçeyi oluşturanlardan bir tanesi eğer Çocuk Hizmetleriyse evlatlarımıza,
çocuklarımıza, geleceğimize verdiğimiz önemin adı değil midir bu? Elbette
öyledir. Bundan sonra da o hassasiyet devam edecek. 
Ben
şöyle notlarıma bakıyorum, bağlı kalmadım ama. Yani Aile Bakanlığı, Çocuk
Hizmetleri, kamudaki çocukların sevgievlerine yöneltilişi, anne kucağına
ihtiyaç hisseden evlatlarımızın, maddi imkânsızlıklar yüzünden kurumlarda olan
yavrularımızın oraya dönüşüyle ilgili vesaire, bunların hepsini
artırabilirsiniz; çocuk hakları, 2013’te stratejik plan. Bütün bu
hassasiyetlerimiz varken, her şey evlatlarımız için derken ve bütün bu
hassasiyetlerimizi de -birçoğunu da- kanunlarla göstermişken, çocuklarımız,
kadınlarımız -bunların hükümlerini, ben bunu birlikte o imzayı attığımız
kanunlar için söylüyorum- bu çok önemliyken, böyle hassas bir konuyu siyaset
malzemesi yapıyor olmak canımı acıtıyor. Gerçekten bu hassasiyeti hissetmek
zorundayız.
MEHMET
ERDOĞAN (Muğla) – Vallahi, çocukları hiç istismar etmediniz, sorularını da
çalmadınız, haklarını da yemediniz!
TÜLAY
KAYNARCA (Devamla) – Bu, şu anda adli ve idari soruşturma yapılan bir konu.
Bakın, burada sayın vekillerimiz bazı açıklamalar yaptı, çok şaşırdım ben.
Niye? Çünkü emniyete intikal ve devamında adli süreç başladığında gördük ki
biz, gizlilik kararı alındı. Ama vatandaş buradan çıkıyor, tek tek şöyle şöyle
okunuyor. Niye bu gizlilik kararı var arkadaş, niye? Çünkü mağdur daha çok
mağdur olmasın diye. (AK PARTİ sıralarından alkışlar) Niye? Çünkü aile mağdur
olmasın diye. Ben size bir il adı, bir olay adı, bir yapı söyledim mi? Hayır.
Niye? Çünkü bütün o vurgularda, bütün yapma gayretinizde toplumsal travma
hâline getirilecek bir yapıdan bahsediyorsunuz. Böyle bir şey olabilir mi?
Hayır. 
Daha
vahimi, dünyanın birçok noktasında, çok daha akıllara… Şu anda ifade etmekten
bile gerçekten hicap duyuyorum yani ifade bile edemiyorum. 
İDRİS
BALUKEN (Diyarbakır) – O zaman onay verin, onay. 
TÜLAY
KAYNARCA (Devamla) – Bu kadar hassas bir yapıda, düşünebiliyor musunuz,
Türkiye’yi şikâyet etme gayreti. Bakın, terör olaylarında da aynı şey oldu, her
olayda aynı şey, “Ülkemi ben nasıl şikâyet ederim, hangi konuda nereden, bir
yerden bir şey bulurum arkadaş, nasıl bulurum, nasıl şikâyet ederim?” (AK PARTİ
sıralarından alkışlar) Paris’te olay oldu, patlama oldu, anında, olağanüstü
olay -ben gazeteci kökenliyim- hemen basın gereğini yaptı. Olaylar yapıldı, kimse
bir şey yapmadı.
MEHMET
ERDOĞAN (Muğla) – Altı aydır olağanüstü hâl var orada, altı aydır. 
TÜLAY
KAYNARCA (Devamla) – He, olağanüstü, evet.
MEHMET
ERDOĞAN (Muğla) – Hayret bir şey ya! İlla kafanda mı patlayacak bomba
olağanüstü hâl için!
TÜLAY
KAYNARCA (Devamla) – Hiçbir yerde bulamazsınız hükûmetini, devletini suçlayan.
Herkes terörü suçladı, terörü, herkes terörü suçladı. (AK PARTİ sıralarından
alkışlar) Brüksel’deki olayda, hemen arkasından, kim devletini, hükûmetini
suçladı? Herkes terörü suçladı. Bir olay olduğunda “Allah’ım, bir yerden bir
şey bulayım, ben ülkemi dünyaya, herkese şikâyet edeyim.” Böyle bir şey yok,
böyle bir şey yok. Devlet var, Türkiye Cumhuriyeti devleti güçlü, gereğini
yapar. 
MEHMET
ERDOĞAN (Muğla) – Biz bunu Amerika mı araştırsın diyoruz, bu Meclis araştırsın
diyoruz. Hayret bir şey ya!
TÜLAY
KAYNARCA (Devamla) – Bu olay bir vahşet, bu olay insanlık suçu, hiçbirimiz
kabul edemeyiz, kınıyoruz, sonuna kadar kınıyoruz. O evladımızın, ailesinin,
anacığının babacığının yanındayız sonuna kadar. 
Anne
olarak diyorum ki: O davayı da takip, sonuna kadar takip edip en ağır cezayı
alabilecek, en ağır cezayı alabilecek noktaya getiririz. (AK PARTİ sıralarından
alkışlar) O yüzden ben değerli vekillerimin -özellikle kadın
milletvekillerimizden, tüm siyasi partilerde- konuşmalarını ifade ederken
çocuklar yönünde ifade ettikleri, ana olarak ifade ettikleri cümlelere
katılıyorum. Çünkü onlar da o hassasiyeti hissediyor. Ama ne olur, evlatlarımız
olduğunda siyaset yapmayalım diyorum.
MEHMET
ERDOĞAN (Muğla) – Babaların duygusu yok mu, babalar insan değil, değil mi!
Hayret bir şey ya!
TÜLAY
KAYNARCA (Devamla) – Hepinizi saygıyla selamlıyorum. (AK PARTİ sıralarından
alkışlar) 
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Şimdi, sayın hatip “Biz tüm tacizlerin, tecavüzlerin üzerine
gidiyoruz.” dedi de buradan Sayın Bakanlığa sesleniyorum: Sakarya ili Pamukova
ilçesinde 25’inci Dönem AKP milletvekilinin kardeşi, tacizden dolayı orada yurt
dışında…
BAŞKAN
– Sayın Tanal, bakın…
MAHMUT
TANAL (İstanbul) – Bakın, buraya Bakanlık niye müdahale etmedi, buna niye
müdahale etmedi? Lütfen, buna müdahale etmeye davet ediyoruz.
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet
Meclisi Genel Kurulunun haftalık çalışma günleri dışında 26 Mart 2016 Cumartesi
ve 27 Mart 2016 Pazar günlerinde saat 15.00’te toplanarak her iki günde de saat
21.00’e kadar çalışmalarını sürdürmesine ilişkin önerisi
23/3/2016
Türkiye Büyük Millet Meclisi Başkanlığına
Danışma
Kurulunun 23/3/2016 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Altay
 İstanbul
 Grup
Başkan Vekili
Öneri:
Türkiye
Büyük Millet Meclisi Genel Kurulunun haftalık çalışma günleri dışında 26/3/2016
Cumartesi ve 27/3/2016 Pazar günlerinde saat 15.00'te toplanarak her iki günde
de saat 21.00'e kadar çalışmalarını sürdürmesi önerilmiştir.
BAŞKAN
– Öneri üzerinde ilk söz, lehinde olmak üzere İstanbul Milletvekili Engin
Altay’a aittir.
ENGİN
ALTAY (İstanbul) – Sayın Başkanım, Eren Erdem’e devredeceğim uygun görürseniz.
BAŞKAN
– Buyurun Sayın Eren Erdem. (CHP sıralarından alkışlar)
Süreniz
on dakikadır.
EREN
ERDEM (İstanbul) - Sayın Başkan, değerli milletvekilleri; çalışma düzenine dair
bir öneriyi grup adına konuşmak üzere buradayım.
Çalışma
düzenimizle alakalı söylenecek çok şey var fakat bugün konuşulan konuyu çalışma
düzeni içerisinde değerlendirme adına birkaç şey söyleyeceğim.
Değerli
arkadaşlar, 25 Kasım 2011 tarihinde herkesin çok yakinen bildiği ve buradaki
550 milletvekilinin tamamının büyük bir üzüntü duyduğunu çok yakinen bildiğim
bir N.Ç. hadisesi yaşadık. Alınan karar son derece kötü, tehlikeli,
Türkiye’deki hukuk sisteminin, ülkemizin temel omurgası olan hukuk sisteminin
tartışılmasına yol açan bir karardı. 
Arkasından,
10 Mart 2016’da, geçtiğimiz günlerde engelli bir çocuğa tecavüz iddiasıyla
gerçekleşen yargılama süreci, benim burada zikretmek istemediğim bir kararla
belli bir indirimin önünü açmış oldu. 
Yine,
21 Mart 2016’da Kocaeli’de arkadaşlar, bir doktorun 3 yaşındaki bir çocuğa,
zikretmek istemediğim, toplumun, milletin vicdanındaki ahlaki ve irfani
kriterleri zedeleyecek bir fiil gerçekleştirmesine binaen oluşan süreci de
yakinen biliyoruz. Eğer biz bu davalardaki savcılardan bir tanesine
dokunabilseydik bu ülkede emin olun ki benzeri bir tutum yargı zemininde
gerçekleşmezdi. Dolayısıyla, bizim bu hususta çok daha net bir tutum izlememiz
gerekirken bugün önerilerin hangi siyasi partilerden geldiği kriteriyle hareket
eder bir yaklaşım içindeyiz. 
Ben,
buradaki hiçbir iktidar partisi milletvekilinin Ensar Vakfında gerçekleşen
olayı onaylama ihtimali dahi olduğunu düşünmüyorum. Tam tersine, doğal olarak
bu milletin bütün temsilcileri aynı ahlaki ve irfani kriterlerle sürece
bakmaktadır. Teklifi bir muhalefet partisinin vermiş olması hasebiyle
geliştirilen bu yaklaşımın toplum vicdanında açtığı yarayı kapatmak iktidar
partisinin sorumluluğudur. Derhâl bu konuda, bugün içerisinde bir önerge
getirilmeli, bu iş bir şekilde bir komisyona dönüşmeli ve toplum vicdanında
oluşan bu yara kapatılmalıdır. (CHP sıralarından alkışlar)
Değerli
arkadaşlar, havuz medyası her konuda çok cevval ve mahir ifadeler kullanırken
bu konuda da malum, sesi kısık bir yaklaşım içerisine giriyor. Arkadaşlar,
vicdanlarına kayyum atanmış basın mensuplarının olduğu bir ülkede söylenen her
söz yalandır. Bu hakikat üzere, havuz medyası günlerdir Amerika’da gerçekleşen
bir tutuklama hadisesi üzerine odaklanmış durumda. Hatta şu meşhur Reza
Zarrab’ı tutuklayan savcının paralel yapıya mensup olduğu yönünde birtakım
yaklaşımlar sergileniyor. Ben de çok meraken ve aynı zamanda, paralel yapı
soruşturmasını yürüten savcılara seslenmek şartıyla şunu öneriyorum arkadaşlar:
Gelin, savcılara bir yol haritası oluşturalım. FETÖ iddianamesini değiştirelim,
“Fetöminati ve tapınak şakirtleri” yapalım. Niye? Çünkü o kadar güçlü bir yapı
ki bu, Amerika’daki savcıyı da yönetiyor tıpkı İlluminati gibi. Hani dünyayı
eskiden Masonlar yönetirdi yahut da efendim, Siyonistler yönetirdi
perspektifinden, bugün İlluminatinin yerini, anlaşılan, fetöminatiye ve tapınak
şakirtlerine bırakmışız. 
Arkadaşlar,
komikleşiyoruz. Böyle bir medya düzeninin olduğu bir ülkede, böyle bir medya
düzeninin tasvip edildiği, onaylandığı bir ülkede demokrasiden, özgürlükten
bahsetmek bizi ancak kendisiyle çelişen komik bir objeye dönüştürecektir. 
Bu
bağlamda, bugün, Ensar Vakfı özeline iktidar partisi eliyle çekilen... Ki,
önergelerde, arkadaşlar, bir vakıf, bir kurum, bir kişilik, bir şahıs, bir dinî
lider ya da bir itikadi anlayış, yaklaşım hedef alınmadığı hâlde, bunu, ısrarla
bir kurumla ilintili bir çerçeveden yorumlama suretiyle bu meseleyi Parlamento
gündeminden uzaklaştırma çabası içerisine giren iktidar partisi Ensar Vakfını
hedef hâline getirmektedir. Muhalefet partilerinin buradaki temel derdi çocuk
istismarına yönelik müşterek bir yaklaşım ortaya koyabilmektir. Nasıl ki
Ankara'da yaşanan terör saldırısı yahut farklı bir ülkede yaşanan bir terör
saldırısı sonrası biz burada hep beraber bir şey söyleme kabiliyetini
gösterebiliyorsak, bugün de herkesin vicdanında aynı noktada duran bu sorunu ve
problemi çözümleme adına müşterek bir irade ortaya koymak zorundayız. Aksi
takdirde, buradan çıktığımızda, sokağa indiğimizde insanların bize soracağı
sorulara yanıt verirken yüz hatlarımızda belirecek durum karşımızdaki bireyleri
fevkalade rahatsız edecek, ümitsizliğe sevk edecek ve gerçekten, belki de birilerinin
sistematik olarak algılatmaya çalıştığı “Parlamenter sistem çalışmıyor.”
algısına hizmet eden bir durumun ortaya çıkmasını sağlayacaktır. Bu doğru bir
şey değildir. Burası demokrasinin beşiğidir, burası milletin vicdanıdır. Ben,
bugün burada, tıpkı geçmişte olduğu gibi müşterek bir anlayışın, bir iradenin
belirmesinin ne kadar önemli olduğu kanaatinin herkeste hasıl olması adına bu
çağrıyı yinelemek istiyorum. Buyurun, gelin, önergenizi getirin, oylayalım,
destek verelim, bu komisyonu kuralım; sizin öncülüğünüzde kuralım, siz bunun
öncüsü olun, siz ortaya çıkacak politik sonuçların mesulü ve sorumlusu olun ve
biz de bu sorumluluğun altına kellemizi koyalım, bütün bedenimizi koyalım ve
toplumun vicdanına bu ülkede gerçekten de tahribat yaratmış olan bu hadisenin
karşısında dik duran bir Parlamento olarak çıkalım. Bizim birinci temennimiz
budur ve bu hassasiyetle Meclis gündemine bir yaklaşım sergilemenizi de murat
ve temenni ediyoruz. 
Arkadaşlar,
Pozantı Cezaevinde -bir önceki hatibimizin ifade ettiği- malum bir hadise
yaşanmıştı. Benim bir meslektaşım Pozantı Cezaevinde gerçekleşen bu menfur
hadiseyi haber yaptığı için tutuklanmış, gözaltında tutulmuştu. Yani, çok
enteresan bir şekilde, devletin mahremiyetine dair bilgileri ifşa ettiği
gerekçesiyle bu arkadaşımız gözaltında tutulmuştu. Hâlbuki, orada yapılması
gereken, Pozantı’da yaşanan hadisenin sorumluları hakkında verilen cezaları
belli bir indirgemeci tutumla belirleyen anlayışın cezalandırılması
gerekliliğiydi. Bugün de burada arkadaşlar, biz “o vakıf, bu vakıf, şu vakıf,
şöyle vakıf, böyle vakıf” demeden bir müşterek tutum belirlemek
mecburiyetindeyiz. Eğer buraya çıkan her milletvekili intikamcı bir yaklaşımla
siyaseti inşa etmeye çalışacaksa, tıpkı 28 Şubatta bu ülkenin mütedeyyin
insanlarının üstünden dozer geçirmiş olan bir anlayışın karşısında aynı
intikamcı perspektifle bir benzerini kendi gibi düşünmeyenlere tatbik etme
tutumunda ısrar edecek bir siyaset izleyecekseniz şunu söyleyelim arkadaşlar:
Biz bugün burada geçmişte ÇYDD’ye yaptıklarınızdan dolayı bulunmuyoruz. Bizim
burada bulunma sebebimiz, geçmişte vakıfları delik deşik edip, kumpas
davalarında onların öncülerini, kurucularını kanser hastası olduğu hâlde
gözaltılarına alıp da hayatlarından ciddi bir zamanı yok etmiş olmanızdan dolayı
da değil. Bugün burada bulunmamızın sebebi, buradaki herkesin ortak vicdani
tavrını somutlaştırmak ve müspet bir Parlamento iradesiyle bu soruna dur
demektir. 
O
yüzden, lütfen, gelin, hep beraber, getirin önergenizi, altına imzamızı atalım,
çocuk istismarını engelleyecek bir yaklaşımı hepimiz burada sahiplenerek, sizin
öncülüğünüzde, sizin liderliğinizde ve sizin belirlediğiniz önerge konseptinde
onaylayalım ve bu problemle birlikte mücadele edelim diyorum. Bu konuda
hassasiyet göstermenizi bekliyor, temenni ediyor ve bütün milletvekili
arkadaşlarımı saygıyla selamlıyorum. (CHP sıralarından alkışlar)
BAŞKAN
– Önerinin aleyhinde ilk söz Diyarbakır Milletvekili İdris Baluken’e aittir. 
Buyurun
Sayın Baluken. 
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; CHP’nin verdiği grup önerisi üzerine söz almış
bulunmaktayım. Hepinizi saygıyla selamlıyorum. 
Uzun
bir süredir Türkiye’de bir yönetim sorunu olduğunu, mevcut Hükûmetin Türkiye’yi
yönetememe gibi bir durumla karşı karşıya olduğunu bu kürsüden ifade ediyoruz.
Ve maalesef, üzülerek belirtmek isteriz ki Parlamento da Meclis de bilinçli bir
şekilde ülkeyi yönetemeyen Hükûmet ve AKP Grubu eliyle her geçen gün daha fazla
işlevsizleştiriliyor. Bugün ortaya çıkan mevcut tablonun kendisi bile, bu
Parlamentonun nasıl bir vesayet altında olduğunu, özellikle iktidar partisi
grubunun toplum vicdanını rahatsız eden en doğru konularda bile muhalefetten
gelen bütün önerilere nasıl kapalı olduğunu net bir şekilde ortaya koydu. Yani,
çocuklara yönelik cinsel istismarla ilgili, bu Parlamentoda, bu sıralarda
oturan milletvekilleri eğer ret yönünde, bir komisyonun kurulmaması yönünde bir
irade beyanı ortaya koymuşlarsa, parmak kaldırmışlarsa bunun tarih önündeki
vebalinin son derece büyük olduğunu düşünüyoruz. 
Bakın,
Türkiye’deki mevcut yönetimsizlik durumundan birkaç örnek vermek istiyorum:
Özellikle son dönemlerde IŞİD saldırıları hem ülke hem dünya gündemini
fazlasıyla meşgul ediyor. İstiklal Caddesi’nde bombalar patladığı andan
itibaren “devlet ve Hükûmet yetkilileri” şeklinde ulusal ve uluslararası basına
ismini vermeden açıklama yapan birçok yetkili, orada canlı bomba olarak bir
kişinin ismini verdiler, “Savaş Yıldız” isimli bir DAİŞ militanının canlı bomba
olarak kendini patlattığını ve Savaş Yıldız’ın da aslında uzun sürelerdir
devletin takibi altında olduğunu, bahsetmiş olduğum medya organlarına
yaptıkları açıklamalarda ifade ettiler.
Ancak,
daha sonra o canlı bombanın kimliğinin başka bir DAİŞ militanı olduğu ortaya
çıkınca da Savaş Yıldız’ın da arananlar listesinde olduğunu, telefondaki
sinyallerin teknik takip tarafından tespit edildiğini ve bütün emniyet
birimlerine de bu yönlü talimatlar verildiğini yine yapılan açıklamalarda
gördük. 
Oysaki
-yani hem sizi hem de bütün Türkiye halklarını rahatlatacak bir haber vereyim
ben- daha sonra medyaya yansıyan bazı görüntülerde de gördük ki sizin burada
aradığınız, “Telefonunu burada tespit ettik.” dediğiniz Savaş Yıldız, son şubat
ayındaki Tel Abyad (Gire Spi) saldırısında YPG tarafından esir alınmış.
Bu
tabii, hem halklarımız açısından olumlu bir gelişme -yani bir canlı bombanın
YPG tarafından esir alınmış olması- hem toplumumuz açısından rahatlatıcı hem de
bir yönetememe durumu olan Hükûmetinizin, bilgiye ulaşma noktasında bile son
derece büyük bir zafiyet içerisinde olan Hükûmetinizin rahatlaması açısından
önemli.
Ama,
bu rahatlama haberiyle birlikte aynı zamanda sizi ve Hükûmeti tedirgin edecek
birçok bilgiyi de Savaş Yıldız yaptığı itiraflarda net olarak dünya kamuoyuna
açıkladı, ortaya koydu. Google’da o görüntülerden, eğer bir merak edeniniz
varsa girip kendiniz bire bir Savaş Yıldız’ın ağzından AKP-IŞİD ilişkisi
üzerine ortaya konan o itirafları çok rahatlıkla görebilirsiniz,
dinleyebilirsiniz. Ne diyor Savaş Yıldız? “Ben 7 Haziran seçimlerinden önce
Adana ve Mersin’deki HDP binalarını bizzat MİT ajanları tarafından verilen
talimatla yerine getirdim.” diyor. Saldırıyla ilgili bütün detayları, hangi
keşfi yaptığını, Suriye’de kiminle görüştüğünü, Türkiye’de hangi ajanla
birlikte planlandığını net olarak ortaya koyup saldırıyı hangi saatte ve nasıl
gerçekleştirdiğini açık ve net olarak itiraf ediyor. 
Yine
aynı kişi yani şu anda Hükûmetin “Canlı bomba olarak arıyorum.” dediği kişi Tel
Abyad (Gire Spi) saldırısında da yine Türkiye’de önemli toplantıların
yapıldığını, IŞİD militanlarının Suriye üzerinden Tel Abyad’a saldırısından
hemen sonra Türkiye’den 1.000-2.000 kişilik bir IŞİD gücünün Tel Abyad’a
müdahalesiyle ilgili bir planlamanın yapıldığını söylüyor, ancak gerek YPG
direnişi gerekse koalisyon uçaklarının bombalamasıyla Türkiye’den gelen bu
takviye gücün bir türlü Tel Abyad’a ulaşamadığını itiraf ediyor. Yerinizde
olsam bu açıklamalardan inanılmaz derecede tedirgin olurum, açık itiraflardır. 
Uzun
süredir bu kürsüden sürekli dile getirdiğimiz ve sizin reddettiğiniz birçok
hususla ilgili artık saklayamayacağınız gerçekler her geçen gün ortaya
dökülüyor, ortaya saçılıyor. Bakın, bütçe görüşmeleri sırasında Meclis
tutanaklarına geçen kayıtlar var; soruyoruz, cevabınız yok. 2014 ve 2015 yılında
Akçakale ve Cerablus Kapısı’ndan IŞİD’le yapılan 5 milyonluk ve 7 milyonluk
ticaret rakamlarının, ihracat rakamlarının ne anlama geldiğini ve bunu, IŞİD
eğer bir terör örgütü olarak sizin tarafınızdan değerlendiriliyorsa, hangi
kriter üzerinden gerçekleştirdiğinizi soruyoruz ama maalesef buna cevap
veremiyorsunuz. Yani, Hükûmet olarak, iktidar partisi olarak tam bir yönetememe
durumuyla karşı karşıyasınız. Bu tarz sıkışmaların olduğu her dönemde de
içeride bir yapay düşman –ki o yapay düşman her zaman HDP oluyor- onun üstüne
bir linç kampanyası ve bunun üzerinden de bu işlerin içerisinden sıyrılacak bir
algı operasyonuna sarılıyorsunuz. Bugün de yaptığınız şey aynıdır. 
Bakın,
bugün Başbakan Davutoğlu yine dokunulmazlıklar üzerinden birçok mesaj vermiş, özellikle
son hamleleriyle birlikte, HDP’ye ve Meclise şah ve mat çektiğini söylemiş.
Şimdi, doğrusu, biz bu şah mat meselesinde 7 Hazirandan beri Sayın Davutoğlu’na
şunu söylüyoruz: “Bir saray darbesi 7 Hazirandan sonra yapıldı ve saray
tarafından, Sayın Davutoğlu, sana şah çekildi ve sen mat oldun. Mat olmuş bir
Başbakanın sözleriyle şimdi çıkıp burada ‘Ben HDP’ye, Meclise şah ve mat
çekiyorum.’ demenin hiçbir inandırıcılığı yok. Aynı şekilde, ‘stratejik
derinlik’ olarak sunduğun Suriye politikasında hem bölge halkları hem
Suriye’deki küresel güçler sana şah çektiler ve sen çoktan mat oldun. Öyle mat
yapacak, şah çekecek bir pozisyonda değilsin. Ha, bütün bunlardan ders
çıkarmamışsan…” 
Şimdi,
yine hepinizin son derece tedirgin olması gereken, New York’taki bir savcı bir
kez daha size şah çekti. Mat olur musunuz olmaz mısınız, önümüzdeki günlerde
göreceğiz ama özellikle Reza Zarrab’la ilgili o tutuklamanın, 17-25 Aralık
dosyalarının artık uluslararası bir platforma çekildiğiyle ilgili içinize
saçmış olduğu tedirginliği çok rahatlıkla buradan görebiliyoruz. Siz burada her
türlü yolsuzluğu yapmış, her türlü ahlaki yozlaşma, rüşvet ilişkilerine girmiş
birisini maalesef bütün hukuk kurallarını çiğneyerek beraat ettirdiniz,
aklamaya çalıştınız, bütün kirli ilişkilerini örtbas ettirdiniz, “Ankara’da bir
yürekli savcı yok mu?” diye bu toplumun vicdanında büyük bir soru işareti
yarattırdınız. İşte, şimdi New York’ta bir yürekli savcı çıkınca sizin bütün bu
aklamaya çalıştığınız kirli ilişkilerle ilgili büyük bir uluslararası gündem
hepinizi bekliyor. Önümüzdeki günlerde kara para aklamadan uluslararası
ambargonun delinmesine kadar, IŞİD’le olan ilişkilerden altın kaçakçılığına
kadar tedirgin olmanızı gerektiren birçok konu başlığı eminim ki önünüze
gelecektir. Bu nedenle, özellikle, burada, bu kadar yalnızlaşmış, bu kadar
sıkışmış ama toplum karşısında da kendisini güçlü göstermeye çalışan bir
iktidar partisinin ya da Başbakanın tehditlerine ve blöflerine pabuç bırakacak
değiliz. Kendisi HDP’ye had bildirme temelinde bir konuşma yapmış. Sayın
Başbakana buradan hatırlatmak istiyorum: Sen bu grubun müdürü değilsin, bu
Meclisi yöneten, bu Meclise talimat veren bir genel sekreter statüsünde
değilsin. HDP’li milletvekilleri senin emir erin değil, senin memurun değil.
Sen kendi grubunla ilgili, milletvekilleri üzerinden farklı yaklaşımlar ortaya
koyabilirsin ama HDP milletvekilleri kendisine had bildirmeye çalışanlara
bugüne kadar hadlerini bildirmeyi bilmiştir. Bize had bildirecek olan tek güç
bizi oylarıyla buraya göndermiş olan halkımızdır. 
MURAT
DEMİR (Kastamonu) - Halk size haddinizi bildirdi!
İDRİS
BALUKEN (Devamla) - O konuda da halkımızın iradesi arkamızda olduğu sürece bu
dokunulmazlık meselelerinde hepinizin nasıl…
(Mikrofon
otomatik cihaz tarafından kapatıldı) 
HAKAN
ÇAVUŞOĞLU (Bursa) – Çok korkuyorsun!
İDRİS
BALUKEN (Devamla) - …buralarda toplum ve halk tarafından yargılanacağını hep
birlikte göreceğiz.
Hepinize
teşekkür ediyorum. (HDP sıralarından alkışlar) 
BAŞKAN
– Önerinin lehinde ikinci söz…
COŞKUN
ÇAKIR (Tokat) – Sayın Başkan…
BAŞKAN
– Sayın Çakır, buyurun.
HAKAN
ÇAVUŞOĞLU (Bursa) – Diyarbakır’a giremeyeceksin İdris Baluken, zaman olacak
Diyarbakır’a giremeyeceksin! Bunu da unutma, yaz bir yere.
İDRİS
BALUKEN (Diyarbakır) – Ne olacak?
HAKAN
ÇAVUŞOĞLU (Bursa) – Diyarbakır’a giremeyeceksin, yaz bunu bir yere. 
İDRİS
BALUKEN (Diyarbakır) – Ya, Diyarbakır’da milyonlar vardı, görmediniz mi?
HAKAN
ÇAVUŞOĞLU (Bursa) – Bekle, bekle!
BAŞKAN
– Bir saniye sayın milletvekilleri, Sayın Çakır’a söz verdim.
Buyurun.
COŞKUN
ÇAKIR (Tokat) – Sayın Başkan, yönetememek, partimizin vesayet altında olması
gibi bir dizi ithamla Sayın Baluken partimize dönük bir sataşmada bulunmuştur,
69’a göre söz istiyorum.
BAŞKAN
– Buyurun, iki dakika süre veriyorum. 
Lütfen
yeni bir sataşmaya meydan vermeyelim. (AK PARTİ sıralarından alkışlar)
VELİ
AĞBABA (Malatya) – Sayın Başkan, Reza Zarrab’a da sataştı Sayın Baluken; ona da
cevap versinler, sataşma yaptı Reza Zarrab’la ilgili. Eski eş başbakan
biliyorsunuz.
BAKİ
ŞİMŞEK (Mersin) – Burada olmayan adamın şahsı hakkında niye konuşuyorsunuz?
VIII.- SATAŞMALARA İLİŞKİN KONUŞMALAR
1.- Tokat Milletvekili Coşkun Çakır’ın,
Diyarbakır Milletvekili İdris Baluken’in CHP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Teşekkür ederim Sayın Başkan.
Sayın
Baluken’in konuşmasının son cümlesinden hareketle bir şey söylemek istiyorum.
“İktidarların gücü” dedi Sayın Baluken. 
BAKİ
ŞİMŞEK (Mersin) – Sayın Aydın, Reza Zarrab burada yok. Niye uyarmıyorsunuz
burada olmayan şahıs hakkında konuştu diye?
COŞKUN
ÇAKIR (Devamla) – Evet, değerli arkadaşlar, iktidarların gücünü millet
belirler. Bir iktidarın gücünü ölçecek yegâne şey bir milletin o iktidara yahut
bir siyasal partiye, otoriteye vermiş olduğu destektir. Dolayısıyla, AK PARTİ
iktidarının desteği milletimizin AK PARTİ’ye vermiş olduğu yüzde 50 destekle
yani bu ülkede yaşayan her 2 kişiden 1’inin verdiği destekle tasdik edilmiştir,
tescil edilmiştir, teyit edilmiştir, bunu söylemeye bile hacet yok. (AK PARTİ
sıralarından alkışlar)
Öte
taraftan şah mat vesaire diye Sayın Baluken’in konuşmalarında yapmış olduğu,
daha da ileri gidip stratejik derinlikle ilgili yapmış olduğu analiz…
İDRİS
BALUKEN (Diyarbakır) – Sayın Başbakan bize şah çekmiş.
COŞKUN
ÇAKIR (Devamla) – Değerli arkadaşlar, yani, herhâlde, Sayın Baluken Stratejik
Derinlik’i okumuştur, çok az kitaba nasip olan bir kadere sahiptir Stratejik
Derinlik.
MAHMUT
TOĞRUL (Gaziantep) – Doğru, Suriye sonucu ortada.
VELİ
AĞBABA (Malatya) – Hakikaten ha!
COŞKUN
ÇAKIR (Devamla) – Yaklaşık 30 dünya diline çevrilmiştir. 
VELİ
AĞBABA (Malatya) – Hem Türkiye’yi hem Orta Doğu’yu mahvetti vallahi o kitap var
ya, o kitap.
COŞKUN
ÇAKIR (Devamla) – 30 dünya dili… Üstelik bir ders kitabı değil, üstelik bir
ders kitabı değil arkadaşlar. 
VELİ
AĞBABA (Malatya) – Tuğla gibi bir şey, tuğla.
COŞKUN
ÇAKIR (Devamla) – Dolayısıyla, bu da çok açık bir şeydir.
VELİ
AĞBABA (Malatya) – Tuğla gibi, keşke yazılmasaydı. 
COŞKUN
ÇAKIR (Devamla) – “Hükûmeti yönetememek”, “İktidar partisi vesayet altında.”
demek ise… Bunlara cevap verme gereği duymuyorum.
Saygılarımla.
(AK PARTİ sıralarından alkışlar)
VELİ
AĞBABA (Malatya) – O Stratejik Derinlik değil mi Türkiye’yi Orta Doğu’ya
çeviren?
BAŞKAN
– Önerinin lehinde ikinci söz…
İDRİS
BALUKEN (Diyarbakır) – Sayın Başkan, Sayın Grup Başkan Vekili benim Stratejik
Derinlik kitabını okumadığımı ima ederek açık sataşmada bulundu.
HAKAN
ÇAVUŞOĞLU (Bursa) – “Okumuştur herhâlde.” dedi.
COŞKUN
ÇAKIR (Tokat) – Yok “Okumuşsunuzdur.” dedim.
BAŞKAN
– Ben şimdi konuşmacıyı davet ettim, konuşmacıdan sonra.
COŞKUN
ÇAKIR (Tokat) – İdris Bey “Okumuşsunuzdur.” dedim ama “Okumadım.” diyorsanız
oradan sataşabilirsiniz yani.
İDRİS
BALUKEN (Diyarbakır) – Hayır, onu kastettiniz.
VELİ
AĞBABA (Malatya) – Okumayın, okursanız kötü örnek olur, baksanıza Türkiye ne
hâle geldi.
COŞKUN
ÇAKIR (Tokat) – Tabii, Veli Bey’in ihtiyacı yok, Veli Bey de haklı.
VELİ
AĞBABA (Malatya) – Türkiye’ye bak, geldiğimiz noktaya bak. Stratejik Derinlik…
Geldiğimiz noktaya bak Allah aşkına.
HAKAN
ÇAVUŞOĞLU (Bursa) – Malatya’yı hatırlatacağım sana Sayın Ağbaba.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet
Meclisi Genel Kurulunun haftalık çalışma günleri dışında 26 Mart 2016 Cumartesi
ve 27 Mart 2016 Pazar günlerinde saat 15.00’te toplanarak her iki günde de saat
21.00’e kadar çalışmalarını sürdürmesine ilişkin önerisi (Devam)
BAŞKAN
- Önerinin lehinde ikinci söz Bursa Milletvekili Sayın Kadir Koçdemir’e aittir.
Buyurun
efendim. (MHP sıralarından alkışlar)
KADİR
KOÇDEMİR (Bursa) – Sayın Başkan, değerli milletvekilleri; sözlerimin başında
sizleri saygıyla selamlıyorum.
Bugün
yapılan görüşmeler, müzakereler bana bir anekdotu hatırlattı, müsaadenizle onu
arz etmek isterim. Birbirine hasım da olan 2 idam mahkûmu sehpaya çekildiğinde
sırasıyla son istekleri sorulur. İlki der ki: “Son olarak annemi görmek
istiyorum, ona layık bir hayat yaşayamadım, son defa görüp helallik almak
istiyorum.” İkinciye gelir sıra, ona sorarlar, onun cevabı şu olur, der ki: “Bu
anasını görmeyecek.” Bugün, buradaki müzakereler bunu gösteriyor. Neyi
söylediğiniz, ne dediğiniz, dediğinizin neye tekabül ettiği önemli değil, kim
tarafından söylendiğine göre tavır alınıyor. Bu, zannediyorum, milletin bize
verdiği yetkiyle, Türkiye Büyük Millet Meclisinin demokratik bir sistem
içindeki statüsüyle bağdaşmayan bir durumdur. 
Demokratik
süreç, belli safhalardan oluşur. Bunlardan birincisi, nelerin tartışılacağının
yani gündemin belirlenmesidir. Türkiye'nin hangi sorunları öncelikle
tartışılmayı, müzakere edilmeyi hak ediyor; bu, burada belirlenmelidir. İkinci
safhada, bu sorunlarla ilgili irade oluşumu gelmektedir yani bu sorunların
çözümlerinde hangi şıklar söz konusudur, hangi çözümler muhtemeldir ve
mümkündür, hangi tercihler toplumda hangi büyüklüklerde karşılık bulmaktadır,
bunun ortaya çıkarılması gerekir. Üçüncü safha da bu ortaya çıkan şıkların
burada oylanması ve burada çoğunluğu sağlayan şıkkın çözüm olarak uygulamaya
geçmesidir. Bundan sonra, uygulama ve denetim safhaları geliyor ama “O annesini
görmeyecek.” yaklaşımı bütün bunları bir tarafa itmektedir. 
1
Kasımdan beri milletvekiliyiz. Bugünler geçecek, 2019 yılına geleceğiz, aynada
kendimizle göz göze geldiğimizde, 2019’un o ayından bugün dâhil geriye doğru
değerlendirdiğimizde ben olmasam şu olmazdı, ben olmasam şu maddede bu
değişiklik olmazdı diyebilme imkânı kaç vekil arkadaşımızın var? Muhalefet
partileri olarak biz en doğru şeyi de söylesek zaten dinlenmeden reddediliyor
ama iktidar partisindeki arkadaşlarım hangi sürece nerede katkıda bulundular?
Ben eminim, yarın mutabakat sağlanıp müşterek, ortak, birleştirilmiş –her ne
ise- bir önergeyle çocuk istismarı konusunun araştırılmasına iktidar partisinin
de imzası olan bir metin teklif hâline geldiğinde, bugün çok iyi gerekçeler
bulan arkadaşlarımız bu sefer lehinde gerekçeler bulacaklar, oy birliğiyle bu
buradan geçecektir. Bu inat ve ısrar bana “cehalet” kelimesiyle birlikte adını
andığım, Peygamberimiz’in akrabası olduğu hâlde doğru yola gelmeyen bir inadı
ve bir ismi hatırlatıyor; bundan bizim kurtulmamız gerekiyor. Böyle olduğu için
arkadaşlar, biz kendi gündemimizi burada tartışamıyoruz.
Bugün
memleketin bir güvenlik meselesi var, Meclise birileri müsaade ettiği ölçüde
geliyor. Memlekette çok ciddi bir işsizlik meselesi var, Meclise birileri
müsaade ettiği ölçüde geliyor. Memlekette pek çok iş yerleri kapanıyor,
ücretsiz tatile çıkarılıyor çalışanlar, bu, Meclise birileri müsaade ettiği
ölçüde geliyor. Öncelikle birilerinin onu sorun olarak görmesi gerekiyor. Bu
anlayışın neticesinde ülkede siyasetin dili zehirlendi, ülke bir kamplaşmaya
doğru gitti ve ümitsizlik, geleceğe dair bir karamsarlık hâkim oldu.
Çeşitli
vesilelerle seçmenlerimizle, üniversitede öğrencilerle bir araya geliyoruz,
maalesef şunu görüyoruz: Bu memlekette yirmi yıl, otuz yıl sonrasını birlikte
karşılama iradesi maalesef kayboluyor arkadaşlar. Birbirimize karşı peşin
hükümler, birbirimize karşı suçlamalarla hareket ediyoruz ve bu Mecliste
mutabakat arama, müzakere yapma, uzlaşma gibi bir anlayıştan oldukça uzağız.
Böyle olduğunda pek çok makam, Meclisle birlikte kendi fonksiyonunu yerine
getiremiyor. 
Yeni
bir gelişme, Meclis Başkanımız siyasi partilere bu terör olaylarıyla ilgili bir
mektup yazmış ve bir grup başkan vekilinin görevlendirilmesini istemiş. Böyle
zamanlarda siyasi partileri bir araya getirecek makam neresidir?
Cumhurbaşkanımızdır. Cumhurbaşkanlığı makamı Türkiye’de şu anda yok hükmünde
olduğundan, memleketin -hepimizin üzerinde mutabık kaldığımız- en önemli sorunu
dediğimiz terörle ilgili bir masanın etrafına siyasi parti liderlerini
çağırabilecek hiç kimse kalmadığı için Meclis Başkanı devreye giriyor, o da
siyasi parti liderlerini toplayamayacağı için grup başkan vekillerinin
görevlendirilmesini istiyor. Meclis de bugün bu fonksiyonunu yerine
getiremiyor. Peki, neyi yapıyor? Yine bir fıkra aklıma geldi: Ağanın birisi
atıp tutmayı çok seviyormuş, yalanı meydana çıktığında bunu tevil etsin diye
yanında bir tevilci taşırmış sürekli. Mesela ağa anlatıyor, diyor ki: “Yolda
gidiyordum, bir baktım, bir tavşan, tabancamı çıkardım, bir el ateş ettim,
yanına vardım, bir de ne göreyim? Arka ayağı ve kulağı delinmiş mermiyle.”
Tabii, millet diyor ki: “Nasıl olur, tek mermi, iki yerden birden nasıl yapar
hem arka ayağını hem kulağını?” Hemen tevilci devreye giriyor, diyor ki: “Ağam
ateş ederken tavşan arka ayağıyla kulağını kaşıyordu, o zamana denk geldi.”
(MHP sıralarından alkışlar) Ağa böyle kendini tutamadan giderken bir gün artık
başka bir şey anlatıyor, diyor ki: “Yola devam ediyordum, baktım ki bir keklik
sürüsü var, tüfeğimi aldım, keklik sürüsüne doğru ateş ettim, bir de ne
göreyim? 40 tane keklik yerde, pişmiş, kızarmış, yenmeye hazır vaziyette,
üzerinde de sarımsaklı yoğurt serilmiş vaziyette orada bizi bekliyor.” Bizim
tevilcinin artık burasına gelmiş, dönmüş demiş ki: “Ağam, hadi diyeyim ki
fişekte 41 tane saçma vardı. 40 saçmanın her biri bir kekliğe isabet etti,
keklikler vuruldu, 41’inci saçma da yerdeki kuru otları tutuşturdu, kuru otlar
alev aldı, onların üzerine düşen keklikler pişti, ama sarımsaklı yoğurdu
nereden bulayım?” 
Arkadaşlar,
bu Meclis sarımsaklı yoğurdu bulma fonksiyonunu gayet başarılı şekilde yerine
getiriyor iktidar partisi sayesinde ve “Meclismiş” gibi yapıyor. Meclismiş gibi
değil, hakikaten milletin sorunlarını dert edinen, bu derdi, milletin yetki
paylaştırdığı diğer paydaşlarla birlikte müzakere ve mutabakat zemininde
çözmeye çalışan, Meclismiş gibi değil, Meclis gibi davranan bir Meclis olma
dileği ve umuduyla, Cumhuriyet Halk Partisinin hafta sonu çalışmayla ilgili
önergesine “evet” oyu vereceğimizi söylüyor, hepinizi saygıyla selamlıyorum.
(MHP sıralarından alkışlar)
İDRİS
BALUKEN (Diyarbakır) – Sayın Başkan, demin sataşmadan dolayı söz istemiştim.
BAŞKAN
– Dilerseniz öbür arkadaşı da konuşturalım, ondan sonra size söz verelim. 
Size
söz vereceğim, söz hakkınız duruyor. 
Cumhuriyet
Halk Partisi Grubu önerisi aleyhinde son konuşmacı Ankara Milletvekili Murat
Alparslan.
Buyurun.
(AK PARTİ sıralarından alkışlar)
MURAT
ALPARSLAN (Ankara) – Sayın Başkan, çok değerli milletvekili arkadaşlarım;
hepinizi saygıyla sevgiyle selamlıyorum. Cumhuriyet Halk Partisinin grup
önerisiyle ilgili söz almış bulunmaktayım.
Bugün
Ankara’da 2 şehidimizi ebediyete uğurladık. Bu vesileyle, konuşmamın başında
“Bayrakları bayrak yapan üstündeki kandır/Toprak eğer uğrunda ölen varsa
vatandır.” şiarınca bayrağımızı göklerde daim tutan ve bu ülkeyi bize vatan
kılan tüm şehitlerimizi rahmetle anıyorum.
Ve
yine, dün, Avrupa’nın başkentinde yaşanan menfur terör saldırısını şiddetle ve
lanetle kınıyorum. Terör kimden gelirse gelsin, kime gelirse gelsin “ama”sız,
“fakat”sız, “lakin”siz kınadığımızı, lanetlediğimizi ifade etmek istiyorum.
Değerli
arkadaşlar, devlet ve millet olarak zor günlerden geçiyoruz. Bu ülke, bu millet
geçmişte çok büyük bedeller ödemiş, ağır sorunlarla karşılaşmış, büyük
sorunların üstesinden gelmiş ve pek çok badireyi atlatarak bugünlere
ulaşmıştır. Şanlı bir tarihe sahiptir, köklü bir medeniyeti vardır, zengin bir
kültürü vardır ve kadim bir devlet geleneğine sahiptir. Geçenlerde 101’inci
yılını idrak ettiğimiz Çanakkale ruhu ve bugün yaşadığımız bu ruhla
istiklalimiz ve istikbalimiz inşallah ilelebet teminat altındadır.
Değerli
dostlar, ülkemizi zayıflatmaya, güçsüzleştirmeye, belki de bir anlamda diz
çöktürmeye çalışan pek çok ulusal ve uluslararası gayrimeşru yapılanmaların,
birtakım farklı organizasyonların ve özellikle de terörün olduğu hepimizce
malumdur. Bunlara karşı hep beraber, topyekûn bir seferberlik yapmak ve millî
ve de yerli bir duruşu hep beraber ortaya koymak durumundayız. Terörle mücadele
sadece Hükûmetin, AK PARTİ’nin meselesi değildir. Bu mesele başta tüm siyasi
partiler olmak üzere toplumun her kesiminin, iş dünyasının, medyanın, sivil
toplum kuruluşlarının ve hatta tüm bireylerin ortak sorunudur. Bu birliğimizi,
bu dostluğumuzu, muhabbet ve kardeşliğimizi tesis eder isek eminim ki bu
beladan da çok kısa sürede hep beraber kurtulacağız. 
Değerli
milletvekilleri, meselelere farklı açılardan bakıp mülahazalarımızı farklı
perspektiflerden ortaya koyabiliriz. Ancak, milletimizin birliği, devletimizin
bekası, istiklal ve istikbalimiz söz konusu olduğunda hiç tereddütsüz hepimiz
dimdik, omuz omuza durabilmeli, “Eğer mesele vatansa gerisi teferruattır.”
diyebilmeliyiz. 
Şurası
muhakkaktır değerli milletvekili arkadaşlarım: Bu ülke, bu millet pek çok
sorunun üstesinden geldi, pek çok konuyu ve meseleyi de çözdü. Ve inşallah,
yine, ülkemiz üzerinde, milletimiz üzerinde oynanmaya çalışılan pek çok oyun,
kurulmaya çalışılan pek çok tuzak da boşa çıkarılacak ve bu ülke, bu millet hak
ettiği çok daha güzel günlere hep beraber kavuşacaktır diye ümit ediyorum.
Değerli
arkadaşlar, hâkimiyet bilakayduşart milletindir ve bu millet yetkisini,
iradesini seçilmiş milletvekillerinden oluşan Meclis marifetiyle kullanır.
Meclisin millet iradesinin ve egemenliğinin temsil edildiği yer olduğu hiç
tartışmasız ve şüphesizdir. O sebeple, bizler milletin iradesini ve
egemenliğini temsil eden vekiller olarak milletin sorunlarını bilmek, anlamak,
onların meselelerini çözme konusunda bir irade ortaya koymak durumundayız. O
sebeple, meseleleri tahlil eder iken milletin diliyle konuşabilmeyi, milletin
gözüyle görebilmeyi, milletin hassasiyetlerine dokunabilmeyi de
becerebilmeliyiz.
Hiç
tereddütsüz, siyasette üslup, retorik, hitabet bir sanattır ve vardır. Fakat,
sadece içi boş, kuru vaatlerden ve cilalı birkaç cümleden ve hamasetten ibaret,
ete kemiğe bürünmemiş; bir eser, bir hizmet üretmeyen siyaset de anlamsızdır.
Zira, biz bilir ve inanırız ki “Kâmil insan odur ki dünyada bırakır eser, eseri
olmayanın yerinde yeller eser.” O sebeple, biz yine biliyor ve diyoruz ki
“Ayinesi iştir kişinin, lafa bakılmaz/Şahsın görünür rütbe-i aklı eserinde.”
O
sebeple, biz partimiz kurulduğu günden itibaren hep ezberleri bozan, rutin
siyasi çalışmaların ötesinde “Hiçbir şey eskisi gibi olmayacak.” diyerek yola
çıkan ve bu anlamda milletin her türlü sorununu kendisine mesele edinen, çözümü
için mesai harcayan, gayret gösteren bir siyasi hareket olduk ve bu anlamda da
siyasette beyanname kültürünü realize ettik. Her zaman “Yapmıştık, yapıyoruz,
yapacağız.” düsturuyla, sloganlarımızda da ifade ettiğimiz gibi “Onlar konuşur,
AK PARTİ yapar.” gerçeğini milletimizle paylaştık. Yapacağımız konuları ve
meseleleri iyi tespit ettik, yapamayacağımız konularda da hiçbir zaman milletimize
söz vermedik. Bu anlamda, 1 Kasım seçimleri öncesinde ortaya koyduğumuz vaat ve
reformlarla ilgili, 20 Aralık tarihinde belirlediğimiz takvim mucibince, bir
aylık, üç aylık, altı aylık ve bir yıllık takvime göre, hamdolsun, bugün
itibarıyla Meclise sevk edilen tasarılar da dikkate alındığında, reformların
yüzde 65’inin, vaatlerin de yüzde 100’ünün gerçekleştirildiğini büyük bir
memnuniyetle görüyor ve seviniyoruz.
Geçen
hafta Avrupa Birliğinde Brüksel’de 3’üncü Zirve’yi gerçekleştirdik. Ve orada pek
çok fasıl ve konu başlığıyla ilgili birtakım hususlarda bir takvim karşımıza
çıktı. Belki, işte, mültecilerin göç imkânları, can kayıplarının önlenmesi,
Suriye’de yaşayanların daha güvenli ve daha iyi şartlarda yaşayabilmesine
ilişkin imkânlar, yine, sorumluluk paylaşımı anlamında 3+3 milyar avronun belli
bir takvime bağlı olarak bırakılması ve yine temmuzdan önce “bütçe ve mali
başlık” adı altındaki 33’üncü faslın açılmasıyla ilgili konu başlıkları dâhil
ve özellikle Avrupa Birliğiyle ilgili vize muafiyetlerini öngören birtakım konu
başlıklarında mutabakata vardık. İşte, bu mutabakat mucibince Avrupa Birliğiyle
ilgili vize muafiyetinin sağlanabilmesi için birtakım mevzuat düzenlemelerinin
yapılması gerek. 72 konu başlığıyla ilgili, 37’si gerçekleşti, kalan 35’inin de
bir takvim içerisinde 4 Mayıs tarihinden önce Meclisten bir şekilde çıkması ve
mevzuata kazandırılması lazım. Bu anlamda, muhalefet partilerinin bu hususta
samimi bir gayretle ciddi bir destek vereceklerine olan inancımızı da muhafaza
ediyor ve bu konuda da…
HAYDAR
AKAR (Kocaeli) - Veriyoruz. Önergeyi destekleyin o zaman. 
MURAT
ALPARSLAN (Devamla) - …inşallah önümüzdeki süreç içerisinde, burada yapılacak
çalışmalarda hep beraber mesele millet ve ülke yararı olduğunda nasıl bir araya
gelindiğini de gösteririz diye ümit ediyorum. Tabii, bunun normal mesai
saatleri içerisinde yapılabilmesi bizim de arzumuz ancak bunun farklı
sebeplerle, belki birtakım engellemelerle, birtakım blokelerle, gündeme
geçilmeksizin çok ileri saatlere kadar sarktığının ve bu anlamda da Meclis
gündeminin bir şekilde geride kaldığının da hepimiz farkındayız. O sebeple,
Meclis çalışmalarının çok daha farklı zamanlarda, gerekli görüldüğü her zaman
yapılabilmesini de arzu ediyoruz. Bu sebeple, biz Meclisin çalışmalarının gerekli
görülen her zaman yapılmasını ve Meclisin açık durmasını da önemsiyoruz.
Meclisin açık olması demokrasinin güçlenmesidir. Pek çok sorunumuzun, pek çok
sıkıntımızın hâl yolu olarak adres gösterilen, millet iradesi ve egemenliğin
tecelli ettiği bu yerin açık olması, açık olmasının da ötesinde çalışması, bir
şeyler üretmesi bizlerin de en büyük arzusudur. Tabii, bu arzunun
gerçekleşebilmesi için de tüm siyasi partilerin bu konuda olumlu bir katkı
sunması, elini bu meselelerde taşın altına koyması da en büyük arzumuzdur. 
Belki
siyasi partilerin tamamı şu veya bu şekilde Meclis çalışmalarının aksak
yönlerinin olduğunu, kendilerini ifade edemediklerini veya bazı çalışmalarla
ilgili birtakım sıkıntılarla karşılaştıklarını ifade ediyor olabilirler. O
zaman, hiç tereddütsüz en büyük sorunun çözüm yeri yine Meclis ve yapılması
gereken de Meclis İçtüzüğü’nün bu konudaki birtakım engellemeleri ortadan
kaldıracak şekilde tekrar ele alınması, değerlendirilmesi ve Meclisin daha
aktif, daha işler, daha verimli çalışır hâle getirilecek bir düzenlemeye
kavuşturulmasıdır. Bunu yapacağımıza inanıyorum çünkü biz farklı meselelere
farklı bakış açılarıyla yaklaşıyor olsak bile, siyasi reflekslerimiz,
vizyonlarımız, takvimimiz ve birtakım vaatlerimiz farklı olsa bile iyi yönlerde,
olumlu konularda, millet, devlet menfaatine olan her türlü hizmette bir arada
olabilmeyi başarabiliriz diye ümit ediyor, hepinizi saygıyla sevgiyle
selamlıyorum. (AK PARTİ sıralarından alkışlar) 
BAŞKAN
– Cumhuriyet Halk Partisi Grubu önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, evet, size söz vereceğimi söylemiştim. 
Sataşmadan
dolayı iki dakika söz veriyorum. 
Buyurun.

VIII.- SATAŞMALARA İLİŞKİN KONUŞMALAR
(Devam)
2.- Diyarbakır Milletvekili İdris
Baluken’in, Tokat Milletvekili Coşkun Çakır’ın sataşma nedeniyle yaptığı
konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan. 
Sayın
Grup Başkan Vekili, bütün kitaplar uygulamaya geçtiğinde çocukların ölümüne
sebep oluyorsa anlamını yitirir ve boşa çıkar. Stratejik Derinlik kitabı da
Suriye’den Irak’a, en son içeride yürütülen savaşa kadar binlerce, on binlerce
çocuğun ölümüne neden olduğu için artık bütün kamuoyu tarafından stratejik
delilik ya da stratejik sefalet politikası olarak değerlendiriliyor. 
COŞKUN
ÇAKIR (Tokat) – Siz kitabı okumuşsunuzdur demiştim ama okumamışsınız ya.
İDRİS
BALUKEN (Devamla) - Dolayısıyla, onunla ilgili değerlendirmelerimizi yaparken
biz son derece netiz. 
Siz
buraya her çıktığınızda “Muhalefet bizi dışarıya şikâyet ediyor.” diye
serzenişlerde bulunuyorsunuz. Oysaki zaten sizin politikalarınızın,
uygulamalarınızın tamamı dışarıda yeterince tartışılıyor, farkında değilsiniz.
Bakın, şimdi sosyal medyaya haberler yansımaya başladı. Sanırım Reza Zarrab
konuşmaya karar vermiş. Şimdi konuşunca kimin sizi şikâyet etmesine ne gerek
kalacak? Aynı şekilde, bakın, Reza’nın ortağı Zencani’yle ilgili iddianame
basına düşmüş. O iddianamede 1 milyon doların Türkiye üzerinden -Reza Zarrab’ın
ortağı- El Nusra ve Ahrar el-Şam çetelerine gittiği, yine 1 milyon dolara yakın
da Dubai üzerinden IŞİD’e gittiği yazıyor. Yani, kimsenin sizi dışarıya şikâyet
etmesine gerek yok. Zaten sizin politikalarınız yeterince dışarıda
tartışılıyor. Her tarafı çelişkilerle dolu, her tarafı tutarsızlıklarla dolu
politikalarla ne içeride ne dışarıda herhangi bir yol alma şansınız yoktur. O
nedenle buraya gelip muhalefeti ön yargılarla suçlamak yerine bu yanlış
politikaları bir kez daha gözden geçirmeniz gerekir diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Sayın milletvekilleri, alınan karar gereğince, sözlü soru önergelerini
görüşmüyor ve gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci
sırada yer alan, Kişisel Verilerin Korunması Kanunu Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu
Tasarısı (1/541) ve Adalet Komisyonu Raporu (S. Sayısı: 117) (x)
BAŞKAN
- Komisyon? Burada.
Hükûmet?
Burada.
Geçen
birleşimde İç Tüzük’ün 91’inci maddesine göre temel kanun olarak görüşülen
tasarının birinci bölümünde yer alan 14’üncü maddesi kabul edilmişti. Şimdi
15’inci madde üzerinde önerge işlemlerine başlıyoruz.
15’inci
madde üzerinde üç adet önerge vardır. Şimdi önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 15’inci
maddesinin (4)’üncü fıkrasında yer alan “cevap verilmezse” ifadesinin “cevap
verilmemesi halinde” şeklinde değiştirilmesini arz ve teklif ederiz.
 İdris Baluken Osman
Baydemir Bedia Özgökçe Ertan
 Diyarbakır Şanlıurfa Van
 Meral Danış Beştaş Mahmut
Celadet Gaydalı Erol Dora
 Adana Bitlis Mardin
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 15’inci
maddesinin (7)’nci fıkrasındaki “hukuka aykırılık” ibaresinden sonra gelmek
üzere “ve açık rızanın ortadan kalkması” ibaresinin eklenmesini arz ve teklif
ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 İsmail Ok Arzu
Erdem Kamil Aydın
 Balıkesir İstanbul Erzurum
 Mustafa Mit Erkan
Haberal
 Ankara Ankara
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 15’inci
maddesinin (4)’üncü fıkrasının aşağıdaki şekilde değiştirilmesini arz ve teklif
ederiz.
“(4)
Şikâyet üzerine Kurul, talebi inceleyerek ilgililere cevap verir. Şikâyet
tarihinden itibaren altmış gün içinde cevap verilecektir.”
 Namık Havutça Ömer
Süha Aldan Özkan Yalım
 Balıkesir Muğla Uşak
 Zeynel Emre Cemal
Okan Yüksel Haydar Akar
 İstanbul Eskişehir Kocaeli
BAŞKAN
– Komisyon önergeye katılıyor mu?
ADALET
KOMİSYONU ÜYESİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Uşak Milletvekili Özkan Yalım.
Buyurun
Sayın Yalım. (CHP sıralarından alkışlar)
Süreniz
beş dakikadır.
ÖZKAN
YALIM (Uşak) – Teşekkür ederim Başkanım.
Yüce
Meclis, değerli arkadaşlarım ve de bizi izleyen Türkiye Cumhuriyeti
vatandaşları; hepinizi saygı ve sevgilerimle selamlıyorum.
Cumhuriyet
Halk Partisi adına, görüşmekte olduğumuz Kişisel Verilerin Korunması Kanunu Tasarısı’nın
15’inci maddesiyle ilgili söz almış bulunmaktayım.
Çok
iyi, çok güzel, hepsini tartışıyoruz ancak bazı şeyleri de es geçiyoruz. Nedir?
Yaklaşık 7 Hazirandan bu tarafa yüzlerce insanımız terör olaylarından vefat
etti, öldü, birçok şehidimiz oldu. Peki, bunun sorumlularıyla ilgili ne yaptık?
Sayın Adalet Bakanımız da burada, umarım... Bu konulara biraz daha dikkat etmek
zorundayız çünkü bu olaylar Avrupa’da da olmaya başladı ve de göreceksiniz…
Dünkü Brüksel’deki olayın failleri de belli, IŞİD ve de bunların takibi
yapılmadığından dolayı… En yakın zamanda sorumlusunun, -Adalet Bakanı mı,
İçişleri Bakanı mı, yoksa Emniyet teşkilatı mı- bugün yarın kimin görevden
alınacağını hep birlikte izleyeceğiz. Peki, ben Sayın Başbakan Davutoğlu’na
buradan sormak istiyorum: 7 Hazirandan bu tarafa yaklaşık 280 kişi öldü, bunca
şehidimiz oldu, güvenlik görevlimiz… Sayın Adalet Bakanı, İçişleri Bakanı,
Emniyet Müdürlüğü, MİT Müsteşarı Sayın Hakan Fidan, kimse sorumlusu, bunları
takip etmeyen… Bunları canlı bomba olarak başka ülkelerin -Almanya’nın bile-
Türkiye Cumhuriyeti’nden daha önce bizlere istihbarat olarak vermesinden dolayı
da utancımızı buradan dile getirmek istiyorum. Nerede bizim MİT teşkilatımız?
Nerede Sayın Bakanımız? Yani, biz başkalarının verdiği bilgiler yüzünden mi
takip edeceğiz, bilgilerin ışığında mı takip edeceğiz? Bu ölen insanların
geride kalan çoluğunun çocuğunun haklarını, bu öksüzlerin vebalini kim çekecek
Sayın Başkan? 
Sayın
Bakanım, siz burada sohbet ediyorsunuz ama gerçekten o aileler şu anda kan
içinde, evlerinde çok azap içindeler. Onun için, özellikle MİT teşkilatının
tekrar gözden geçirilmesini buradan altını çizerek belirtiyorum. 
Bakın,
bir olayı daha özellikle belirteceğim. Türkiye’de krallar gibi, bakanlarla
birlikte güllük gülistanlık yaşayan iş adamı Reza Zarrab -madem hiç suçu yoktu-
Amerika’da gözaltına alındı, hatta bugün parayla bile serbest bırakılması da
reddedildi biliyorsunuz. Kanun, bizde maalesef çalıştırılmıyor ama Amerika’da
çalıştırılıyor. Demek ki bu insanın suçu varsa Türkiye’de de suçu var. 
Biraz
önceki hatip arkadaşımız dedi ya “AK PARTİ yapar, başkaları bakar.” diye.
Değerli arkadaşlarım, bakın, siz böyle söylüyorsunuz ama yaklaşık dört yıldır
ilk defa işsizlik iki haneli rakamlara ulaştı; 11,4 oldu. Onun için, uyanın,
uyanın, bu kötü gidişatı hâlâ göremiyorsunuz. Bir an önce, başta Çalışma Bakanı
olmak üzere, Başbakan, bakanlar... İlk önce, gelen mültecilerin güvenlik
kontrolünden geçirilip ülkedeki sıkıntılara, terör olaylarına daha fazla sebep
olmaması adına daha iyi takip edilmesi gerekiyor. Yakında gelen mültecilere
verilecek olan her iş yerinde yüzde 10’luk kontenjanla, bugün açıklanan yüzde
11,4 olan işsizliğin önümüzdeki aylarda veya yıl sonunda 14’lere, 15’lere
ulaşacağını göreceğiz. Başka ülkelerde kendi vatandaşına sahip çıkılır ama
maalesef AKP Hükûmeti kendi vatandaşını ikinci sınıf vatandaş hâline getiriyor.
Ya, beyler, kendi vatandaşımızın haklarını savunalım, kendi vatandaşımızı
koruyalım. Dikkatinizi çekerim, bugün bir esnaf, bir çiftçi BAĞ-KUR’unu ödeyemediğinde,
iki ay ödeyemediğinde ne devlet hastanesinde bakılabiliyor ne ilacını
alabiliyor ama gelen Suriyeli mültecilere “10,5 milyar harcadık.” diye buradan
böbürleniyorsunuz. Kendi vatandaşımızı düşünelim lütfen.
Sizlere
daha çok söylenecek şey var ama umarım göz önünde bulundurursunuz. 
Teşekkür
ederim. (CHP sıralarından alkışlar)
BAŞKAN
– Teşekkürler. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sonraki
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 15’inci
maddesinin (7)’nci fıkrasındaki “hukuka aykırılık” ibaresinden sonra gelmek
üzere “ve açık rızanın ortadan kalkması” ibaresinin eklenmesini arz ve teklif
ederiz.
Mustafa Mit (Ankara) ve
arkadaşları 
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) - Katılmıyoruz Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) - Katılmıyoruz. 
BAŞKAN
– Önerge üzerinde söz isteyen Ankara Milletvekili Mustafa Mit. 
Buyurun
Sayın Mit. (MHP sıralarından alkışlar)
MUSTAFA
MİT (Ankara) – Sayın Başkan, değerli milletvekilleri; görüşülmekte olan Kişisel
Verilerin Korunması Kanunu Tasarısı’nın 15’inci maddesi hakkında konuşmak üzere
Milliyetçi Hareket Partisi Grubu adına söz almış bulunuyorum. Genel Kurulu
saygıyla selamlıyorum. 
Değerli
milletvekilleri, görüşülmekte olan 117 sıra sayılı Kişisel Verilerin Korunması
Kanunu Tasarısı’nın 15’inci maddesi, şikâyet üzerine veya resen Kişisel
Verileri Koruma Kurulunca inceleme yapılmasının usul ve esaslarını
düzenlemektedir. Önergemizde, 15’inci maddenin (7)’nci fıkrasında yer alan
“veri işlenmesi ve verilerin yurt dışına, başkalarına aktarılmasında telafisi
güç veya imkânsız zararların doğması” ve “açıkça hukuka aykırılık” şartlarına
ilaveten, “açık rızanın ortadan kalkması”nın eklenmesi teklif edilmektedir. 
Esasen
kişisel verilerin rıza dışında işlenmesi veya başkalarına aktarılması getirilen
bu tasarının ruhuna aykırıdır. O hâlde, rızanın ortadan kalkması hâlinde
verilerin işlenmesi ve başkalarına aktarılması da önemlidir. İfade edelim ki
yüz yüze muhatap olduğumuz veri sorumlusuna güvenle oluşan emniyet hissi
tarafımızdan da kabul edilen meşru menfaat ve rızanın sonucudur. Bu iki kavram
getirilen tasarının tamamının temel kavramlarıdır. Tasarının 10’uncu maddesinin
(c) bendi, meşru menfaat ve rızaen elde edilen kişisel verilerin kimlere ne
amaçla aktarılabileceğine ilişkindir. Bu madde kendi içerisinde şüphe ve endişe
barındırmaktadır. Şüphe ve endişeleri ortadan kaldırmak için yurt dışına veya
başkalarına aktarılacak kişisel verilerin, aktarma işlemi yapılmadan önce veri
sorumlusu tarafından mutlaka ilgili kişinin yazılı rızasına bağlanmalıdır. Elde
edilen kişisel verilerin başkalarına aktarılmasında, başlangıcından sonuna
kadar her kademede veri sorumlusu aranmak şartıyla, zincir hâlinde belge
düzenine kavuşturulması hususunun ayrıca kanunda belirtilmesi gerekmektedir. 
Değerli
milletvekilleri, tasarının 15’inci maddesinin (7)’nci fıkrasıyla verilerin
işlenmesinin, başkalarına veya yurt dışına aktarılmasının hukuki şartları
oluşsa dahi yapılacak işlemin durdurulup durdurulamayacağı kurulun ihtiyarına
bırakılmaktadır. Hâlbuki, bent içerisinde zikredildiği gibi açıkça hukuka
aykırılık ortaya çıktığında veri işlenmesi veya aktarılması da hukuka aykırı
olacaktır. Hâlbuki, veri sorumlusunun yaptığı iş ve işlemler hukuka uygun olmak
zorundadır. Yani, açıkça hukuka aykırı bir durum ortaya çıktığında kurul bu
hukuka aykırılığa rağmen isterse iş ve işlemin devamına karar verebilecektir. O
zaman, kurul hukuksuzluğa göz yummuş, hatta ödüllendirmiş olacaktır. Kurulun
töhmet altında bırakılmaması için bu ifadenin de düzeltilmesi gerekmektedir.
Kurul tarafından hukuka uygun olduğu kabul ve tespit edilen bir hususla ilgili
şahıs tarafından hukuka aykırılık iddiasına da konu olabilir. Bunu açıklığa
kavuşturmak gerekmektedir çünkü kişisel verileri başkalarına aktarabilecek
kurum ve kuruluşlar kamuya ait olduğunda bunun tespiti idari yargıya
taşınacaktır. Özel sektöre ait olduğunda ise açıkça hukuka aykırılık iddiasının
nerede açıklığa kavuşturulacağı belirtilmemektedir. 
Değerli
milletvekilleri, bilindiği üzere, kanun uygulamalarının kanunun lafzına ve
ruhuna uygun olması gerekmektedir. Getirilen tasarının 15’inci maddesinin
(7)’nci fıkrasında sayılan şartların birlikte gerçekleşmesi hâlinde veri işleme
ve yurt dışına aktarılması işleminin kurulca durdurulmasına karar verme yetkisi
verilmiştir. Madde metnindeki birlikte gerçekleşme şartı, önergemiz neticesinde
oluşacak yeni metin doğrultusunda yeniden düzenlenmelidir. Şöyle ki:
Önergemizle getirilen, rızanın ortadan kalkması hâli, telafisi güç ve imkânsız
zararların doğması hâli, yapılacak iş ve işlemin açıkça hukuka aykırılığı ile
ayrı ayrı kaynağı olabilecektir. Bu şartlardan hangisinin, birinin varlığının
veya açıklığının hukuka aykırılık teşkil edeceği belirtilmemiştir. 
Kurulun
belirsizlikten kurtarılması, zaten tartışmalı olan kişisel verilerin
güvenliğinin sağlanması ve güvenlik hususunda kamuoyunun endişelerinin
giderilmesi için maddenin önergemiz doğrultusunda değiştirilmesi gerekmektedir.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Mit.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sonraki
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 15’inci
maddesinin (4)’üncü fıkrasında yer alan “cevap verilmezse” ifadesinin “cevap
verilmemesi halinde” şeklinde değiştirilmesini arz ve teklif ederiz.
Meral Danış Beştaş
(Adana) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılınmamaktadır Sayın Başkan.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde söz isteyen Adana Milletvekili Meral Danış Beştaş.
Buyurun
Sayın Danış Beştaş. (HDP sıralarından alkışlar)
Süreniz
beş dakikadır. 
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum.
Kişisel
Verilerin Korunması Kanunu Tasarısı’nı görüşmeye devam ediyoruz, maalesef,
henüz durdurulabilmiş değil fakat biz gerçekten bu kanunun mutlak surette
üzerinde uzlaşılması gereken bir kanun tasarısı olduğunu, muhalefet ve
iktidarın birlikte çıkarması gereken en temel kanunlardan biri olduğu gerçeğini
bir kez daha hatırlatmakta fayda görüyoruz ve bundan tabii ki vazgeçmeyeceğiz
çünkü burada hepimizin Türkiye halkına, halklarına, yurttaşlarına karşı
sorumluluğu var. 
Dünyanın
gündemi farklı fakat Türkiye’de biz maalesef bu gündemin tabii, çok farklı
boyutlarını çok geriden takip ediyoruz. Şu anda Türkiye’yle ilgili… Belçika’da
DAEŞ’in yaptığı saldırı, yine Zarrab hakkında yetmiş beş yıl istenen hapis
cezaları, bu konuda uluslararası medyada, basın-yayın organlarında,
Türkiye’deki tartışmalar, aslında bunları konuşmamız gerekirken biz şu anda
“Avrupa Birliğine uyum” adı altında fakat Avrupa Birliğine uyumsuz olan bir
kanunu görüşüyoruz.
Biraz
önce bize yönelik sataşmalarda “tutarsızlık ve çelişki” diye sık sık oluyor
fakat şunu söylemek isterim ki tutarsızlık konusunda ve çelişkiler konusunda
biz aksi yöndeki tutumumuzu, dirayetimizi ve kararlığımızı her zaman koruduk.
Dün, barış, özgürlük, eşitlik ve Türkiye'nin demokratikleşmesi konusunda ne
düşünüyorsak, dokunulmazlıklarla ilgili de, Anayasa’yla ilgili de, hangi konuda
olursa olsun aynı duruşumuzu devam ettiriyoruz.
Size,
Sayın Cumhurbaşkanının 28 Temmuz 2010 yılında yaptığı bir konuşmayı okuyacağım.
“Benim dokunulmazlığı kaldıracağımın sözünü verdiğimi söylüyorlar. Dürüst olun,
dürüst. AK PARTİ programına bakarsan dokunulmazlıklarla ilgili düşüncemizi
orada görürsün. Orada ne yazar? Tüm 657'ye tabi olanlar, yargı, Silahlı Kuvvetler,
tüm memurlar, aynı şekilde milletvekilleri, hepsinin dokunulmazlıklardan
arındırılması hâlinde, evet, bizim düşüncemiz bu ama kalkıp da siyasetçiye
dokunulmazlığı kaldır, ondan sonra da biz, siyasetçiyi birilerinin eline mahkûm
edelim. Kusura bakma, bunun altında hangi tezgâhın yattığını biz çok iyi
biliriz. Onun için, bu oyuna bizler gelmedik, gelmeyiz. Şimdi diyoruz ki:
Gelin, en büyük dokunulmazlığı kaldıralım. Gelin, önce 12 Eylül Anayasası’yla
dokunulmazlık zırhına bürünenlerin dokunulmazlığını kaldıralım. Milletvekili
dokunulmazlığını ağızlarına sakız yapanlar, yedi buçuk yıldır muhalefet yapmak
adına başka tek cümle üretemeyenler, şimdi 12 Eylülcülerin üzerindeki
dokunulmazlık zırhının kalkmasına 'hayır' diyorlar." Nereden tutsak
tutarsızlık gerçekten, çelişki dizboyu. Yani bugün dokunulmazlıklarla ilgili
konuşmalar, demeçler, kükremeler, tehditler, şantajlarla kıyaslayınca bu
konuşmanın hangi ruh hâlinde, o anki hangi çıkarlara göre ve hangi ilkeler ya
da ilkesizlik üzerinden şekillendiğini, kamuoyunun, bizi izleyenlerin takdirine
bırakıyorum. 
Tabii, aslında Mecliste bu konuda
verebileceğimiz yüzlerce, binlerce konuşma örneği var. Üç yıl önceden ya da beş
yıl önceden ya da 2002’den bu yana gelinen süreçte o zaman ne deniyordu, şimdi
ne deniyor? Gerçekten mağduriyet, mazlumluk ve haksızlık üzerine kurulan bir
program ve yola çıkıştan, şu anda maalesef farklı bir yere evrilmiş durumda
iktidar partisi. Mazlumluktan zalimliğe terfi etti ve şu anda, yani en büyük
zulmü uygulama noktasında daha önce yaşadıkları acıları, haksızlıkları,
ayrımcılıkları bugün aynı yöntemlerle değil, daha ağır, daha ağırlaştırılmış
yöntemlerle Türkiye’de yurttaşlara karşı uygulamaktan tek bir adım geri
atmamaktadırlar. Hâlbuki zamanında mağdur edebiyatı yapanlar, mağdur siyaseti
yapanlar, mazlum olanlar, gerçekten haksızlığa uğrayanlar bunun acısını en iyi
bilirler. Eminim, bütün milletvekillerinin de, AK PARTİ’lilerin de geçmişte
yaşadıklarından çok büyük anıları vardır. İşte bugün Kişisel Verilerin
Korunması Kanunu Tasarısı’yla, biz, 78 milyonun hayatının mağdur edilebileceği
zemini yaratıyoruz. Bütün verileri tek elde, tek güçte toplayarak totaliter bir
sistemin altyapısını adım adım örüyorsunuz. Biz örmüyoruz tabii, siz
örüyorsunuz, biz de burada muhalefet etmeye çalışıyoruz ve etmeye devam
edeceğiz. 
Hepinizi saygıyla selamlıyorum. (HDP
sıralarından alkışlar) 
BAŞKAN – Önergeyi oylarınıza sunuyorum…
İDRİS BALUKEN (Diyarbakır) – Karar
yeter sayısı istiyoruz.
BAŞKAN – Karar yeter sayısı arayacağım.
Kabul edenler… Kabul etmeyenler… Karar
yeter sayısı yoktur. 
Beş dakika ara veriyorum. 
Kapanma Saati: 18.46
DÖRDÜNCÜ OTURUM
Açılma Saati:
18.53
BAŞKAN: Başkan
Vekili Ahmet AYDIN
KÂTİP ÜYELER :
Özcan PURÇU (İzmir), Mustafa AÇIKGÖZ (Nevşehir)
------0-----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Dördüncü Oturumunu açıyorum.
117 sıra sayılı Kanun Tasarısı’nın
15’inci maddesi üzerinde Adana Milletvekili Meral Danış Beştaş ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler… Kabul etmeyenler… Önerge
kabul edilmemiştir, karar yeter sayısı vardır.
Tasarının görüşmelerine devam edeceğiz.
Komisyon ve Hükûmet burada.
Şimdi maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir.
16’ncı madde üzerinde üç adet önerge
vardır, önergeleri okutuyorum:
Türkiye Büyük
Millet Meclisi Başkanlığına
Görüşülmekte olan 117 sıra sayılı
Kişisel Verilerin Korunması Kanunu Tasarısı’nın 16’ncı maddesinin (2)’nci
fıkrasında geçen "aktarılma durumu gibi" ibaresinin "aktarılması
halinde" olarak değiştirilmesini arz ve teklif ederiz.
 Deniz Depboylu Baki
Şimşek Erkan Haberal
 Aydın Mersin Ankara
 Kamil Aydın Nuri
Okutan İsmail Faruk Aksu
 Erzurum Isparta İstanbul
 İsmail Ok Arzu
Erdem
 Balıkesir İstanbul
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 16’ncı
maddesinin (2)’nci fıkrasının aşağıdaki şekilde değiştirilmesini arz ve teklif
ederiz.
"(2)
Kişisel verileri işleyen gerçek ve tüzel kişiler, veri işlemeye başlamadan önce
Veri Sorumluları Siciline kaydolmak zorundadır. Ancak, işlenen kişisel verinin
niteliği, sayısı, veri işlemenin kanundan kaynaklanması veya üçüncü kişilere
aktarılma durumu gibi Kurulca belirlenecek yasal kriterler göz önüne alınmak
suretiyle, Kurul tarafından, Veri Sorumluları Siciline kayıt zorunluluğuna
istisna getirilebilir."
 Namık Havutça Kazım
Arslan Özkan Yalım
 Balıkesir Denizli Uşak
 Zeynel Emre Cemal
Okan Yüksel Haydar Akar
 İstanbul Eskişehir Kocaeli

 Ömer Süha Aldan
 Muğla
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük
Millet Meclisi Başkanlığına
Görüşülmekte
olan 117 sıra sayılı Kişisel Verilen Korunması Kanunu Tasarısı’nın 16’ncı
maddesinin tasarı metninden çıkarılmasını arz ve teklif ederiz. 
 Meral Danış Beştaş Ertuğrul
Kürkcü Osman Baydemir
 Adana İzmir Şanlıurfa
 İdris Baluken  Erol
Dora Bedia Özgökçe Ertan
 Diyarbakır Mardin Van
 Mahmut Celadet Gaydalı
 Bitlis
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkan.
BAŞKAN
– Önerge üzerinde söz isteyen, İzmir Milletvekili Ertuğrul Kürkcü.
Buyurun
Sayın Kürkcü. (HDP sıralarından alkışlar) 
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu kanun tasarısının bir
temel problemi var ve sonraki bütün maddelerde de bu temel problem kendisini
ortaya koyuyor. 
Bu
kanun tasarısı, esasen, Avrupa Birliği uyum mevzuatı çerçevesinde ele alınmış,
dolayısıyla Avrupa Komisyonunun tavsiyeleri ve daha önce aldığı kararlarla bir
uyum sağlama çabası içerisinde. Fakat Türkiye’de veri toplama ve veri işleme,
esasen devlet eliyle yurttaşlar aleyhine yapılan bir işlem olduğundan, yüz
yıllık geleneği, modernizm çağının yüz yıllık geleneği böyle oluşmuş olduğundan,
kaçınılmaz olarak bu devlet etme alışkanlığı, Avrupa Komisyonu müktesebatı ile
devlet etme alışkanlıkları arasındaki bir çelişkiye yol açıyor. Kaçınılmaz
olarak bu çelişki de şeklen müktesebata uyum gösterilir gibi olsa da esasen
devlet etme alışkanlığının bütün parametreleri bu yasalara siniyor. 
16’ncı
maddede de böyledir mesele. Aslında Avrupa Komisyonunun öngördüğü yaklaşım
kişisel verileri koruma sicili doğrultusunda şudur: Bu kişisel verileri koruma
görevlilerinin sicile kaydedilmeleri, onların uzun denetimlere tabi kılınmaları
değil, hesap verilebilirliği üzerine kuruludur. Şikâyetler üzerine ortaya çıkan
durum hesap verilebilirlik üzerinden yurttaşın talebi karşılansın diye
düzenlenmiştir. Oysa bizde gene bu bin türlü mevzuata fakat asla saydam olmayan
bir mevzuata bağlanmıştır. O yüzden sorumluluk esaslı mekanizmaların kurulması ilkesi
burada geçerli değildir. Bu nedenle bunun yasadan çıkartılmasını öneriyoruz.
Fakat bunu yasadan çıkartsak geri kalanlarıyla beraber hakikaten sahici bir
kişisel verilerin işlenmesi bakımından yurttaşı koruyan yasaya ulaşabilir
miyiz? Ben bunun olmayacağından yüzde yüz eminim, siz de emin olun. Çünkü
getirdiği bütün istisna hükümleriyle bu Kişisel Verilerin Korunması Yasa
Tasarısı bugüne kadar fişleme yapan bütün kurumların yaptıkları fişlemelerin
yasal olduğunu teminat altına almakta, bunu koruma altına almakta ve bundan
sonra da fişleme yapmaya devam etmelerini güvence altına almaktadır.
Dolayısıyla yurttaşların bu yasa çıktı diye sevinmelerini gerektiren herhangi
bir şey yoktur. Aslında, bugüne kadar Anayasa’ya, Avrupa İnsan Hakları
Sözleşmesi’ne ve Türkiye’deki diğer kişi haklarını koruyan mevzuata rağmen
yurttaşları fişleyen herkes fişlemeye devam edecektir. 
Öte
yandan, özel kuruluşlar bakımından da getirdiği istisna hükümleriyle aslında
kişisel verilerin ticarileşmesi, kişisel verilerin alınıp satılması önünde
birçok açık kapı bıraktığı için de şeklen aslında Avrupa mevzuatıyla uyum
sağlayan fakat esasen devletin ve piyasanın yurttaş üzerindeki hâkimiyetini
onaylayan ve aslında bunu güvence altına alan bir yasayla karşı karşıyayız. O
nedenle bu yasanın iyileştirilmesi bu temel çelişkiden kurtulmadıkça mümkün
değil ama biz bu 16’ncı maddeyi hiç değilse kurtarabilirsek belki bu önergeyle,
bir adım daha ileriye atmış olabiliriz. 
Şahsen
görüşüm ve grubumuzun da görüşü şudur ki Kişisel Verilerin Korunması Yasa
Tasarısı Türkiye Cumhuriyeti’nin Osmanlı Devleti’nden tevarüs ettiği, Osmanlı
Devleti’nde mevcut bütün yukarıdan aşağı yönetme ve hükmetme mekanizmalarının
hepsinin şimdi Avrupai bir kılık altında yeniden üremesi sonucunu vermektedir.
O nedenle, bu temel çelişki çözülmedikçe yani Türkiye kişi haklarını güvence
altına alan ve kişi haklarının ihlalini en önemli insan hakları ihlali olarak
gören bir yeni anayasal rejime kavuşmadan evvel bütün bunların bir değeri ne
yazık ki olmayacaktır. Tabii ki buna karşı Anayasa Mahkemesi kapısı açıktır
ancak Anayasa Mahkemesinin de bu bakımdan bir güvence teşkil edeceği
şüphelidir. 
Bütün
bu nedenlerle, Osmanlı Devleti’ni yeniden kurma yolunda Avrupai bir adım olan
bu yasanın kendisine ve bu maddeye karşıyız, çıkartılmasını istiyoruz. (HDP
sıralarından alkışlar)
MERAL
DANIŞ BEŞTAŞ (Adana) – Karar yeter sayısı istiyoruz. 
BAŞKAN
– Önergeyi oylarınıza sunacağım ve karar yeter sayısı arayacağım: Kabul
edenler… Kabul etmeyenler… 
Kâtip
üyeler arasında ihtilaf var, elektronik yapacağız.
İki
dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma Saati: 19.04
BEŞİNCİ OTURUM
Açılma Saati: 19.09
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU (Osmaniye) 
------0-----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
Beşinci Oturumunu açıyorum.
117
sıra sayılı Kanun Tasarısı’nın 16’ncı maddesi üzerinde İzmir Milletvekili
Ertuğrul Kürkcü ve arkadaşlarının önergesinin oylamasında karar yeter sayısı
bulunamamıştı. Şimdi önergeyi tekrar oylarınıza sunacağım ve karar yeter sayısı
arayacağım.
Oylama
için iki dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir. 
Tasarının
görüşmelerine devam edeceğiz. 
Komisyon
ve Hükûmet burada. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 16’ncı
maddesinin (2)’nci fıkrasının aşağıdaki şekilde değiştirilmesini arz ve teklif
ederiz.
“(2)
Kişisel verileri işleyen gerçek ve tüzel kişiler, veri işlemeye başlamadan önce
Veri Sorumluları Siciline kaydolmak zorundadır. Ancak, işlenen kişisel verinin
niteliği, sayısı, veri işlemenin kanundan kaynaklanması veya üçüncü kişilere
aktarılma durumu gibi Kurulca belirlenecek yasal kriterler göz önüne alınmak
suretiyle, Kurul tarafından, Veri Sorumluları Siciline kayıt zorunluluğuna
istisna getirilebilir.”
Kazım Arslan (Denizli) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – İştirak etmiyoruz efendim. 
BAŞKAN
– Hükûmet katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz. 
BAŞKAN
– Önerge üzerinde söz isteyen Denizli Milletvekili Kazım Arslan. 
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın
Başkan, değerli milletvekilleri; hepinizi öncelikle sevgiyle saygıyla selamlıyorum. 117 sıra sayılı Kişisel
Verilerin Korunması Kanunu Tasarısı’nın 16’ncı maddesinde verdiğimiz önerge
üzerine söz aldım. 
Şimdi,
değerli arkadaşlarım, gerçekten, ülkede öyle bir ortamda bu kanunları
görüşüyoruz ki Ankara’nın göbeğinde terör canlarımızı yakıyor, her taraftan
şehitlerimiz geliyor, insanlar korkudan sokaklara çıkamıyor, insanların canları
yanıyor, analar yine ağlıyor, çocuklar ağlıyor, vatandaş da “Türkiye nereye
gidiyor? Bu ülkenin hâli ne olacak?” diye Anadolu’ya gittiğimiz zaman da
soruyor. 
Değerli
arkadaşlarım, böyle bir ortamda bu kanunu görüşmeye devam ediyoruz. Ben şimdiye
kadar vefat etmiş olan şehitlerimize Allah’tan rahmet diliyorum, ailelerine de
başsağlığı diliyorum. 
Şimdi,
öyle bir noktaya geldi ki Türkiye, siyasi iktidar on dört seneden beri iş
başında olduğu hâlde, sanki bugünkü gelinen noktada hiçbir kusuru yok, hiçbir
hatası yok, bugüne kadar yapılanların hepsi doğruymuş gibi, geldiğimiz noktayı
sorgulamadan, muhalefete çatarak, başka kesimlere çatarak kendilerini
arındırmaya ve kendilerini sorumsuz hâle getirmeye çalışıyorlar. Kesinlikle
böyle bir duruma imkân yoktur, bugünkü duruma gelinmesinin temel sebebi siyasi
iktidardır. Ülkesini koruyamayan, vatandaşını koruyamayan, can ve mal
güvenliğini sağlayamayan bir iktidarın kişisel verilerin korunmasını yapması
imkânı da yoktur. (CHP sıralarından alkışlar) Ama yasa bugün önümüze gelmiştir,
elbette görüşüyoruz, çoğunluğunuz var. Biz birçok noktalarda görüşlerimizi
söylesek de siz yine bildiklerinizi okumaya, yine kanunu kendi istediğiniz gibi
çıkarmaya devam edeceksiniz, bu görünüyor.
Ama
değerli arkadaşlarım, bakın, ülkenin her yanı kan gölüne dönmüş durumda. Sayın
Başbakan çıkmış geçen gün “Cumhuriyet Halk Partisi terörist sevicisi.”
diyebiliyor. İnsan utanır, Allah’tan utanır insan.
MUSA
ÇAM (İzmir) – Elini vicdanına koyar.
KAZIM
ARSLAN (Devamla) - Neden biliyor musunuz? Üç seneden beri teröristlerle beraber
olan, aynı masada oturan, Kandil’le görüşen, Oslo’da sözler veren, taahhütler
veren, Dolmabahçe’de görüşmeler yapan, taahhütler veren ve “Her şeyi verdik ve
biz her şeyi vermemize rağmen bizim iyi niyetimizi suistimal etti.” diyen ve
sonra da bu PKK’nın silahlanmasına, dağdan şehre inmesine, hendeklerin
kazılmasına sebep olan bu iktidarın başında olan Sayın Davutoğlu’nun böyle bir
sözü söylemeye hakkı var mı arkadaşlar? Üç seneden beri kucak kucağa olan,
onlarla gerçekten masada oturan, pazarlık eden ve Bakanı da açıklıkla “Biz
görüşüyoruz.” diyen, “MİT görüşüyor.” diyen, “Devletin makamları görüşüyor.”
diyen bir Hükûmetin başı bunu nasıl söyleyebiliyor arkadaşlar? Bunu söylemeye
hakkı var mı? İnsanın biraz vicdanı olur diye belirtmek istiyorum.
Değerli
arkadaşlarım, bakın, bir sorunumuz da şu, vatandaşın sorusu şu: Bakın,
“Ekonomik sıkıntılar bir yanda, terör bir yanda, bu Suriyeliler ne olacak?”
diyorlar. 3 milyona yakın Suriyeliyi aldık, kabul ettik, bir de yurt dışından
Suriyeli getireceğiz, bunlara bakacağız.
Değerli
arkadaşlarım, elbette bu işin insani yönü var ama önce vatandaşımıza bakacağız,
yoksulumuza bakacağız, insanımıza bakacağız, ondan sonra bunlara bakma
taahhüdünde bulunacağız değerli arkadaşlarım.
Onun
için, Suriye’den gelen mültecilerle birlikte PKK’lı da geldi bu ülkeye, IŞİD’ci
de geldi, PYD’lisi de geldi, YPG’lisi de geldi. 
(Mikrofon
otomatik cihaz tarafından kapatıldı)
KAZIM
ARSLAN (Devamla) - Buna müsaade eden, bu kayıtları tutmayan kim arkadaşlar?
Bugünkü iktidar. Onun için bunları lütfen kayıt altına alalım, takip edelim,
ülkenin her yerine yayılan bu insanları iyi bir şekilde tespit edelim ve
bunların mutlak suretle, suç işlemesini, terör olayı yapmasını da önleyelim
diyorum.
Hepinize
çok teşekkür ediyorum, sağ olun. (CHP sıralarından alkışlar)
BAŞKAN
– Önergeyi oylarınıza sunuyorum…
HAYDAR AKAR (Kocaeli) – Karar yeter sayısı…
MAHMUT TOĞRUL (Gaziantep) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… Önerge kabul edilmemiştir, karar yeter sayısı
vardır. 
Bir
sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 16’ncı
maddesinin (2)’nci fıkrasında geçen "aktarılma durumu gibi"
ibaresinin "aktarılması halinde" olarak değiştirilmesini arz ve
teklif ederiz.
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkan. 
BAŞKAN
– Önerge üzerinde söz isteyen Aydın Milletvekili Deniz Depboylu.
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Teşekkür ederim.
Sayın
Başkan, saygıdeğer milletvekilleri; Kişisel Verilerin Korunması Kanunu
Tasarısı’nın 16’ncı maddesiyle ilgili konuşmak üzere söz almış bulunmaktayım.
Her birinizi saygıyla selamlıyorum.
Çok
değerli vekil arkadaşlarım, bazen, ki özellikle oylama sıralarında muhalefet
sıralarından Adalet ve Kalkınma Partisi sıralarını şöyle bir takip ediyoruz.
Burada araştırma önergelerinin gerekçeleri okunuyor, konuşmacı, saygıdeğer
hatip arkadaşlar çıkıyor konuşma yapıyor ama çoğunu duymuyorsunuz, burada olan
birkaç arkadaştan başka takip eden olmuyor. Sonra oylama sırası geldiğinde bir
bakıyoruz, dışarıdan koşa koşa geliyor arkadaşlar. Neyi oyladığını
bilmiyorsunuz, bu oyladığınız önergelerin gerekçesini de bilmiyorsunuz, “ret”
oyu, “hayır” oyu verip çıkıyorsunuz. 
TAHSİN
TARHAN (Kocaeli) – Neye oy verdiklerini bilmiyorlar hiç!
DENİZ
DEPBOYLU (Devamla) - Şimdi, güzel, burada kişisel verileri korumayı taahhüt
ediyorsunuz ama kişileri korumuyorsanız. Çocuklarımızı koruyalım diye önerge
verdiğimizde bunu reddediyorsanız siz kişisel verileri nasıl koruyacaksınız,
biz size nasıl güveneceğiz? 
Bugün
bir araştırma önergesi verdik Milliyetçi Hareket Partisi Grubu olarak çocuk
istismarına yönelik ve sizler bunu reddettiniz. Ben bunun gerekçesini
dinleyemeyen çok sayıda arkadaş olduğu için aranızda okumak istiyorum. Neye
“hayır” dediğinizi bilin, neden “hayır” dediğinizi bir daha sorgulayın diye
izninizle bu gerekçeyi okuyacağım.
“Çocuk
istismarı, geniş anlamda, 0-18 yaş grubundaki çocuğun belli bir zaman dilimi
içerisinde kendisine bakmakla yükümlü yetişkin kişiler, diğer yetişkin kişiler
veya başka bir çocuk tarafından büyüme ve gelişmesini olumsuz yönde etkileyen,
kaza dışı ve önlenebilir her türlü davranışa maruz bırakılması şeklinde
tanımlanabilir. Çocuklara bir yetişkin, toplum, devlet veya başka bir çocuk
tarafından bedensel, duygusal, zihinsel ve sosyal gelişimlerini olumsuz
etkileyen kasıtlı bir davranış uygulaması olarak tanımlanan çocuk istismarı,
çocuklardaki hastalanma ve ölümün en önemli sebeplerinden birini
oluşturmaktadır.”
Meclisimizin
literatürü araştırıldığında konuyla ilgili olarak 2010 yılının Mart ayında
kayıp çocuklar başta olmak üzere çocukların mağdur olduğu sorunların
araştırılarak alınması gereken önlemlerin belirlenmesi amacıyla Meclis
araştırması komisyonunun kurulduğunu ve bu komisyonun 2006-2010 yılları
arasındaki mağduriyetle ilgili olarak rapor sunduğunu görmekteyiz ama bakıyoruz
2010’dan 2016’ya, doğru giden hiçbir şey yok, her şey kötü gitmiş. 
Size
Aile ve Sosyal Politikalar Bakanlığınızın paylaştığı verilerden bahsetmiştim.
Bu gerekçede ise TÜİK verilerinden bahsediyorum. TÜİK verilerine göre 2011
yılında güvenlik birimlerine getirilen çocukların sayısı 204 bin iken, 2013
yılında bu sayı 273.571, 2014 yılında 280.414 olmuştur. 2011 yılında suça
sürüklenen çocuk sayısı 84.416 iken bu sayı 2014 yılında 115.436 olmuştur.
Mağdur çocuk sayısı 88.532 iken 2014 yılında bu sayı 121.717’ye yükselmiştir.
Bugün otoritelerce, mağdur, fiziksel, cinsel ve duygusal istismar şeklinde bir
ayrıma tabi tutulan çocuk istismarlarına yeni bir boyut daha eklenerek “çocuğun
siyasi ve ideolojik amaçlara ulaşmak için kullanılması” şeklinde ifade
edebileceğimiz çocuğun siyasi ve ideolojik amaçlı istismarı ortaya çıkmıştır. 
Çocuk
istismarı toplumun her kesimi etkileyen sosyal bir sorundur. Özellikle son
yıllarda ülkemizde ve komşu ülkelerde yaşanan sorunlar iç ve dış göçleri
artırmış, çocuk istismarı da bu sorunlara paralel olarak artmıştır. Sadece Türk
çocukları değil, sığınmacı, mülteci ailelerin çocukları da işlenen suçların
mağduru olmuştur. 
Çocukları
korumada en önemli hususlardan biri de yasaların çocukları ne kadar koruma
altına aldığının belirlenmesidir. Bu sayede, çocuklarla ilgili görevleri ve
sorumlulukları olan her birey kendine düşen görevi daha iyi kavrayabilecek,
gerektiği yerde müdahale edecek ve tüm istismara uğramış çocukları yasal
organlara bildirebileceklerdir. Bunun sağlanabilmesi için en etkili ve
işlevselliği yüksek kanun, yönetmeliklerin oluşturulması gerekmektedir. Ve sırf
bu sorunlar içinde araştırma gerekçesi sunarak bir araştırma komisyonu
oluşturulmasını istedik ve reddettiniz. Lütfen, şimdi bir kez daha düşünün.
Önce çocuklarımızı nasıl koruyacağımıza, vatandaşlarımızı nasıl koruyacağımıza
karar verelim. Sizler de lütfen, sürekli burada olarak, Türk milletinin
temsiliyet hakkını koruyun, onların söz hakkını koruyun, onların karar verme
hakkını koruyun ve sonra kişisel verileri koruyun diye rica ediyorum.
Teşekkür
ederim. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
16’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
kırk beş dakika ara veriyorum.
Kapanma Saati: 19.24
ALTINCI OTURUM
Açılma Saati: 20.21
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
Altıncı Oturumunu açıyorum.
117
sıra sayılı Kanun Tasarısı’nın görüşmelerine devam edeceğiz.
Komisyon
burada.
Hükûmet
burada.
17’nci
madde üzerinde üç adet önerge vardır, şimdi önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 17’nci
maddesinin (2)’nci fıkrasındaki “anonim hale getirmeyenler” ibaresinden sonra
gelmek üzere “depolayan ve saklayanlar” ibaresinin eklenmesini arz ve teklif
ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal Kamil
Aydın Kadir Koçdemir
 Ankara Erzurum Bursa
 Arzu
Erdem
 İstanbul

Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 17’nci
maddesine aşağıdaki fıkranın eklenmesini arz ve teklif ederiz.
“(3)
Söz konusu suçun bir Kurul üyesi veya Kurul çalışanı tarafından işlenmesi
halinde tayin edilecek ceza yarı oranında arttırılır.”
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel Haydar
Akar Zeynel Emre
 Eskişehir Kocaeli İstanbul
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 17’nci
maddesinin tasarı metninden çıkarılmasını arz ve teklif ederiz. 
 İdris Baluken Bedia
Özgökçe Ertan Osman Baydemir
 Diyarbakır Van Şanlıurfa
 Meral Danış Beştaş Erol
Dora  Mahmut Celadet Gaydalı
 Adana Mardin Bitlis
 Mahmut
Toğrul
 Gaziantep

BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu? 
EKONOMİ
BAKANI MUSTAFA ELİTAŞ (Kayseri) - Katılmıyoruz. 
BAŞKAN
– Önerge üzerinde söz isteyen, Gaziantep Milletvekili Mahmut Toğrul. 
Buyurun
Sayın Toğrul. (HDP sıralarından alkışlar) 
MAHMUT
TOĞRUL (Gaziantep) – Sayın Başkan, değerli milletvekilleri, Genel Kurulun
sevgili emekçileri; hepinizi saygıyla selamlıyorum. 
Bugün
üzerinde konuştuğumuz 117 sıra sayılı Tasarı, aslında, özünde, hâlihazırda
mevcut olan fişleme işlemlerine bir yasal boyut kazandırmaktadır. Kişisel
verilerin kişilerin rızası ve bilgisi dışında toplanıp işlenerek vatandaşların
aleyhine kullanılması, fişlemelerin ve yaratılan devasa mağduriyetlerin kaynağı
olan güvenlik ve istihbarat kurumlarının bu alandaki faaliyetlerini aynı
keyfîlikle, özgürlükler ile yurttaşların kişisel verilerini korumak değil, tam
tersine, bu verilerin toplanıp işlenmesini yasalaştırmakta, korumaya
almaktadır. Aslında, tasarı bu yönüyle Anayasa’ya, Avrupa İnsan Hakları
Sözleşmesi’ne, birçok iç ve dış hukuka göre yanlış bir tasarıdır, bu yasalara
aykırıdır. 
Fişleme
geleneği bu tasarıyla sona erdirilmemekte, tam tersine, temel hak ve
özgürlükler, özellikle de ifade özgürlüğü ve özel hayatın gizliliği hiçe
sayılmaktadır. Bireylerin yaşamının her alanında gerçekleştirdikleri etkinlik
merkezî bir gözetime tabi tutulmak istenmektedir. Bu, tabii ki, kuşkusuz ki
totaliter bir toplumun arayışının da ifadesidir
Değerli
arkadaşlar, aslında, bu yaşananların pratikte de nasıl yansıdığını görebiliriz.
Bildiğiniz üzere, bölgede, kürdistan coğrafyasında bugün hâlâ devam eden sokağa
çıkma yasakları adı altındaki hukuksuz gelişmelere, eğitim emekçileri, kamu
emekçileri, TMMOB, DİSK ve KESK emekçileri bu eğitim hakkını engelleyen, yaşam
hakkını engelleyen durum karşısında 29 Aralık 2015 tarihinde bir iş bırakma,
üretimden gelen gücünü kullanma eylemi gerçekleştirmişlerdir. Bu eylemin
ardından maalesef tüm kamu emekçilerine yönelik bir soruşturma furyası almış
başını gitmektedir. Bildiğimiz üzere, bu soruşturmalar özellikle de eğitim
emekçilerine yönelmiş durumdadır. Bu soruşturmalar neticesinde örneğin, Millî
Eğitim Bakanlığı Rehberlik ve Denetim Başkanı Atif Ala 11 Mart 2016 tarihinde
tüm illerin teftiş kurulu başkanlarını bir toplantıya çağırıyor ve aba altından
sopa göstererek, açıkça, bu eğitimcilere önce il dışında görevlendirme,
ardından meslekten men gibi suçlamaların dayatılması istenmektedir. Bu
toplantının hemen ardından, Gaziantep’te bir toplantı daha yapılıyor, Maarif
Müfettişleri Başkanı Mustafa Solak EĞİTİM-SEN üyelerine yönelik soruşturmaları
yürüten müfettişleri toplantıya çağırıyor, açıkça tehdit ediyor. Bu tehdit te
aynı şekilde, ya il dışında başka bir yere tayininizi isteyin ya da meslekten
men edileceksiniz denmektedir.
Şimdi,
Mecliste bulunan değerli arkadaşlar, biliyorsunuz, Hükûmet şu anda kendi yandaş
sendikalarını, kendi yandaş kurumlarını oluşturmak suretiyle muhalif gördüklerine,
demokrasi mücadelesi veren emekçilere yönelik bu saldırgan tutumunu maalesef
gün geçtikçe artırmaktadır. Şu anda, sadece Gaziantep’te 400 civarında eğitim
emekçisi soruşturma kıskacındadır. Bu soruşturmaların KESK’i, DİSK’i, TMMOB’u
yıldırmayacağını ben bir kez daha burada ifade etmek istiyorum. Onların yanında
olacağız, bu soruşturmalarla emekçilerin yıldırılmasına müsaade etmeyeceğiz.
Hepinize
saygılar sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum...
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 20.28
YEDİNCİ OTURUM
Açılma Saati: 20.37
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
Yedinci Oturumunu açıyorum.
117
sıra sayılı Kanun Tasarısı’nın 17’nci maddesi üzerinde Gaziantep Milletvekili
Mahmut Toğrul ve arkadaşlarının önergesinin oylamasında karar yeter sayısı
bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler… Kabul etmeyenler… Önerge kabul edilmemiştir, karar yeter sayısı
vardır.
Komisyon
ve Hükûmet yerinde.
Şimdi
diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 17’nci
maddesine aşağıdaki fıkranın eklenmesini arz ve teklif ederiz.
“(3)
Söz konusu suçun bir Kurul üyesi veya Kurul çalışanı tarafından işlenmesi
halinde tayin edilecek ceza yarı oranında arttırılır.” 
Zeynel Emre (İstanbul) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Hükûmet katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkanım.
BAŞKAN
– Önerge üzerinde söz isteyen İstanbul Milletvekili Zeynel Emre.
Buyurun
Sayın Emre. (CHP sıralarından alkışlar)
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum.
Aslında
çok basit, tartışmasız, belki de ittifakla burada görüşülüp yasalaşması gereken
bir kanun tasarısı, sırf AKP Grubunun “Acaba ben bu işten nasıl nemalanırım?”
düşüncesiyle, muhalefetin hiçbir dediğini, hiçbir önerisini ciddiye almaması
nedeniyle hem kamuoyunda hem de günlerdir bu Meclis çatısı altında
tartışılmakta. En temel ve asli muhalefet cümlesi olarak en başta şunu söylemek
isterim ki, bu yasayla getirilen istisnalar yasayla amaçlanan faydaya âdeta
rahmet okutur cinsten. Kişisel verilerin korunmasını rızaya bağlıyor -kanunun
ilk maddesinin en başında dile getirdiği husus bu- ancak bu rızaya “ama”,
“fakat”, “lakin” gibi cümlelerle başlayıp ardı sıra gelmeyecek şekilde âdeta
rızanın hiçbir önemi kalmıyor. 
Değerli
arkadaşlar, yasayla birlikte kurulacak Kişisel Verileri Koruma Kurulu oluşumu…
Biz dedik ki Türkiye'nin bu yasaya ihtiyacı var. Avrupa Birliği istese de
istemese de bugün içinde bulunduğumuz dijital çağda Türkiye’nin bu yasaya
ihtiyacı var ve bu bir mecburiyet. Ancak, bu yasayla birlikte oluşacak kurul,
bağımsız ve tarafsız olduğu ölçüde bir anlam kazanacak.
Bakın,
tasarıya göre 7 kişilik bir Koruma Kurulu oluşuyor. Bunun 4’ünü Bakanlar Kurulu
atayacak, 3’ünü Sayın Cumhurbaşkanı atayacak. E peki, Bakanlar Kurulunu kim
atıyor? Herhâlde, Sayın Cumhurbaşkanının da AKP ile CHP’ye aynı oranda sevgi
beslediğini düşünmüyoruz ya da diğer siyasi partiler açısından... Dolayısıyla,
7 kişinin tek elden atandığı bir kurul söz konusu olacak.
Bakın,
bu kanunun olduğu tüm ülkelerde, istisnasız, ilk beklenen, bağımsız denetim
mekanizmasının varlığı. Buna göz göre göre bu hâliyle kimse “evet” diyemez
arkadaşlar. Bu, açıkça, AKP’yi koruma kanunu olması planlanan bir tasarı. Biz
hep dedik ki: Hukuk herkese lazım. Bir gün herkes yargı karşısında adaletin
tecelli ettiğini görecek ve bu adalet herkes için geçerlidir. Siz yargıda, ekonomide,
dış politikada her düzenlemeyi kendi ikbalinize uygun şekilde tasarlarken
ilelebet iktidar kalacakmış gibi davranıyorsunuz. Ancak, şunu unutmayın: Hem
Türkiye’de hem dünyada sizin gibi uzun süreli iktidarda olup daha sonrasında
tabela partisi olan çok sayıda siyasi parti var. O nedenle, bu yasanın
şikâyetçisi bir gün sizler de olacaksınız.
Değerli
milletvekilleri, bu tasarıyı basit bir AB uyum şartı olarak değil, ilkesel
olarak ele almalıyız. Siyasi atmosfere kurban gitmesine engel olmamız lazım.
Bakın,
bunun en iyi örneklerini sizlerin, AKP’lilerin bilmesi lazım. Yıllardır,
sürekli “Kandırıldık.” ifadeleriyle geçmiş dönem uygulamalarınıza sahip
çıkamıyorsunuz. Büyük ortaklıklarınızın, bitmez sandığınız ilişkilerin izaha
muhtaç sonuçlarını mağduriyet olarak anlatıyorsunuz. Buradaki sonuçların da
nelere yol açacağını görmeniz lazım.
Değerli
milletvekilleri, sonuç olarak biz tarafsızlığı ve bağımsızlığı şüpheli bir
kurul yerine, siyasi erkin ikbalini değil, özel yaşamın gizliliğini gözetecek
ve bunu tek bir kişi adına değil, gelişen modern dünyada kişi özgürlükleri
adına yapacak bir kurul öneriyoruz. Basit bir mantıkla, yetkiyi paylaştırmanın,
kimseye özel bir fayda sağlamayacağı gibi kimseyi de bir “av” hâline
getirmeyeceğini görmek lazım.
Değerli
arkadaşlar, son olarak şuna da değinmek istiyorum: Özel nitelikli kişisel veri
olarak bu kanunda yer alan maddeyi incelediğimizde, bunu Avrupa Birliği
ülkelerinden, bu kanunun olduğu diğer ülkelerdeki maddeden kıyasladığımız
zaman, bizde, onlardan farklı olarak, kişilerin mezhebi ve kılık kıyafeti de
bir kişisel veri olarak, özel nitelikli kişisel veri olarak kabul edilmiş.
Bunun da bir mantığı yok, bunun da buradan çıkarılması lazım. Bu konudaki
düşüncelerimizi biz hem Adalet Komisyonunda hem bu Meclis çatısı altında
oldukça yapıcı şekilde dile getirdik. Özellikle oluşturulacak kurulun oluşumu
konusunda biz hâlâ umutluyuz. Buradaki bu kısma sağduyunun hâkim olacağına
inanıyoruz ve gerçekten, hukuka, adalete uygun, herkesin içine sinecek şekilde
bir kurulun oluşacağı beklentimizi devam ettiriyoruz. 
Hepinizi
saygıyla selamlıyorum arkadaşlar. (CHP sıralarından alkışlar)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sonraki
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 17’nci
maddesinin (2)’nci fıkrasındaki “anonim hale getirmeyenler” ibaresinden sonra
gelmek üzere “depolayan ve saklayanlar” ibaresinin eklenmesini arz ve teklif
ederiz.
Arzu
Erdem (İstanbul) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu? 
EKONOMİ
BAKANI MUSTAFA ELİTAŞ (Kayseri) - Katılmıyoruz Sayın Başkan. 
BAŞKAN
– Önerge üzerinde söz isteyen İstanbul Milletvekili Arzu Erdem. 
Buyurun
Sayın Erdem. (MHP sıralarından alkışlar)
ARZU
ERDEM (İstanbul) - Teşekkür ederim.
Sayın
Başkan, değerli milletvekilleri; Kişisel Verilerin Korunması Kanunu
Tasarısı’nın 17’nci maddesi üzerine Milliyetçi Hareket Partisi adına söz almış
bulunmaktayım. Genel Kurulu saygılarımla selamlıyorum. 
Bugün,
Hacettepe Üniversitesinde öğrenim gören ülkücü kardeşlerimiz, PKK sempatizanı
bir grup tarafından saldırıya uğramıştır ve 2 gencimiz yaralanmıştır.
Kardeşlerime acil şifalar diliyorum. Terörün üniversitelerde olmayacağına dair
mücadelemizin devam edeceğini de bildirmek istiyorum. 
Değerli
milletvekilleri, kişisel verilerimizin korunması milletimizin huzur ve refahı
için çok önemlidir mutlaka. Bu konuda yeteri kadar konuştuğumuzu düşünüyorum. 
Ülkemiz,
cumhuriyet tarihine kara bir leke olarak geçecek toplu çocuk tecavüzleri ve
tacizleriyle sarsılmaktadır. Aylardır kürsüden çocuk istismarları ve çocuk
tecavüzleriyle ilgili kalıcı önlemler alınması gerektiğine ilişkin konuştuk.
Konuştuk da ne oldu, bir arpa boyu yol alamadık. Alamamışız ki bugün verdiğimiz
araştırma önergesi ret oylarınızla kabul edilmemiştir. Aksine, durum daha da
vahim bir hâl almaya başladı. Kendi canımızı, kanımızı, evlatlarımızı
koruyamıyoruz ya da korumuyoruz. Mağdur çocuklarımız hayatları boyunca
taşıyacakları yaralarla yaşamaya devam etmeye çalışırken ne yazık ki bu konunun
diğer konular gibi üstü kapatılmaya çalışılmaktadır. 45 çocuktan durumu belgelenen
10 çocuk -8’i KAİMDER, 2’si Ensar Vakfı olmak üzere- iğrenç bir şekilde
tecavüze uğramışlardır. İlgili tecavüz olayının ortaya çıkmasının ardından
Ensar Vakfı birileri tarafından savunulmuştur ve koruma altına alınmıştır. Ne
yazık ki savunan kişiler, çocuk yaşta tecavüze uğrayan evlatlarımızı bir kenara
atıp vakfın haysiyetini koruma derdine düşmüşlerdir. 
Değerli
milletvekilleri, anne babaların çocuklarını teslim ettiği bu kurumda
çocuklarının uzun süre tacize maruz kalması bir anne olarak benim uykularımı
kaçırmıştır dün gece. İlginç olan, tecavüzlerin ortaya çıkış biçimi. Tecavüzü
fark eden vakıf yöneticileri değildir. Bir ailenin durumu fark ederek yargıya
başvurması ve o ana kadar hiçbir vakıf yöneticisinin durumu fark etmemesi
normal midir, onaylanması gereken bir durum mudur? Bunu sizin vicdanınıza
bırakıyorum. Bu korkunç olayın güzel ahlaklı olmayı ilke edindiğini söyleyen
bir kurumda geçiyor olması daha vahim bir durumdur. 1 değil, 45 çocuktan
bahsediyoruz. 
Bilinçaltında
Cumhurbaşkanının Ensar Vakfıyla ilgili övgü dolu sözleri olan ülkemizin Aile ve
Sosyal Politikalar Bakanı çok talihsiz açıklamalarda bulunmuştur. Sözlerini
bire bir hatırlatmak istiyorum: “Tabii ki bu olay, bizim hizmetleriyle her
zaman gurur duyduğumuz bir vakıfla ilişkilendirmek istendi ki bu vakfımızda bir
süre görev yapmış, onun da ne kadar olduğu vakıf çalışanları tarafından
açıklandı. Her zaman kötü niyetli insanlar, bazı işleri suistimal edebilen
insanlar olabiliyor. Buna bir kere rastlanmış olması hizmetleriyle ön plana
çıkmış bir kurumumuzu karalamak için bir gerekçe olamaz.” 
Bakanın
bu açıklaması pek anlaşılmamaktadır, ben tercüme edeceğim. “Ensar Vakfının
hizmetleri bir kere meydana gelmiş olan tecavüz olaylarıyla gölgelenemez.”
demiştir Bakan Hanım. Biz 1 çocuğumuzun tecavüze uğramasından bahsetmiyoruz ki.
Bu bile utanç verici ve milletimizin ve hiçbirimizin unutamayacağı ve
affedemeyeceği vahim bir olaydır. Biz 10 çocuğumuzun kesin olarak tecavüze
uğramasından bahsediyoruz. Yani bu kurumda 1 çocuğumuz tecavüze uğramamıştır,
olay bir kez yaşanmamıştır -kaldı ki bunu söylerken bile utanıyorum ve içim
yanıyor- 10 çocuğumuz defalarca tecavüze uğramıştır. Bakanın dünkü
açıklamasından sonra milletimizden özür dileyip sözlerinin yanlış olduğunu
kabul etmesini bir anne ve bir kadın olarak bekledim, lakin bugün gördüm ki
kararlı ve fikrinde sabit. 
Hatırlatmak
istiyorum: Sizler belki milletimizin unutacağını düşünüyorsunuz ama bu olay,
cumhuriyet tarihine ve AKP’nin siciline kara leke olarak işlenecektir ve
unutulmayacaktır. Hâlbuki Bakan Hanım “Cinsel suçların takipçisi olacağız.”
dediğinde aziz milletimiz belki de çok ümitlenmişti. Belli ki çocukların ömür
boyu yaşayacağı bu büyük travma iktidar partisinin savunduğu politikaların
yanında kocaman bir hiç. 
Tacize
boyun eğmeyip yargıya giden ve diğer çocuklara uygulanan bu zulmü sonlandıran o
aileye buradan teşekkür etmek istiyorum ve Milliyetçi Hareket Partisi olarak
yanlarında olduğumuzu belirtmek istiyorum. Gelin, çocuklarımızın yüzü suyu
hürmetine bu konuya açıklık getirmek için hep birlikte mücadele edelim. Gelin,
geleceğimiz olan evlatlarımız için elimizden ne geliyorsa yapalım. Unutmayalım
ki her kızımız kahraman bir Türk kızı, her oğlumuz kahraman bir Türk askeridir.
(Mikrofon
otomatik cihaz tarafından kapatıldı) 
ARZU
ERDEM (Devamla) - Milliyetçi Hareket Partisi olarak bizler için, aziz
milletimizin ve geleceğimizin neferleri olan evlatlarımıza yapılan bu vahim
olayların biri de aynıdır, birçoğu da aynıdır. 
Genel
Kurulu saygılarımla selamlıyorum. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 17’nci madde kabul
edilmiştir.
18’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 18’inci
maddesinin (1)’inci fıkrası (ç) bendindeki “20,000 Türk lirasından” ibaresinin
“100,000 Türk lirasından” olarak değiştirilmesini arz ve teklif ederiz.
 Baki Şimşek Arzu
Erdem Erkan Haberal
 Mersin İstanbul Ankara
 Kamil Aydın İsmail
Faruk Aksu Nuri Okutan
 Erzurum İstanbul Isparta
 Kadir Koçdemir Ruhi
Ersoy
 Bursa Osmaniye
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 18’inci
maddesinin (1)’inci fıkrasına aşağıdaki bendin eklenmesini arz ve teklif
ederiz.
“d)
(b), (c), (ç) bentlerinin ihlalinin ‘en az 250 kişiden fazla çalışanı bulunan
işletme’ tarafından yapılması halinde, ayrıca yıllık cirosunun ‘yüzde bir’i
kadar ilave para cezası verilmesini,”
 Namık Havutça Ömer
Süha Aldan Özkan Yalım
 Balıkesir Muğla Uşak
 Zeynel Emre Cemal
Okan Yüksel Mehmet Tüm
 İstanbul Eskişehir Balıkesir
 Haydar Akar
 Kocaeli
BAŞKAN – Şimdi, maddeye en aykırı önergeyi okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 18’inci
maddesinin (2)’nci fıkrasının aşağıdaki şekilde değiştirilmesini ve (3)’üncü
fıkrasının da kaldırılmasını arz ve teklif ederiz.
 İdris Baluken Osman
Baydemir Mahmut Celadet Gaydalı
 Diyarbakır Şanlıurfa Bitlis
 Filiz Kerestecioğlu
Demir Erol Dora Bedia Özgökçe Ertan
 İstanbul Mardin Van
 Meral Danış Beştaş
 Adana
(2) Bu maddede öngörülen idari para cezaları veri
sorumlusu olan gerçek kişiler, özel hukuk tüzel kişileri ile kamu kurum ve
kuruluşları hakkında uygulanır.
BAŞKAN – Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Komisyon, Meşrutiyet Dönemi
parlamento hukukunun ibaresiyle, ademiiştirak reyini izharla müftehirdir.
BAŞKAN – Hükûmet önergeye katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz.
BAŞKAN
– Önerge üzerinde söz isteyen İstanbul Milletvekili Filiz Kerestecioğlu.
Kelime
dağarcığımız artıyor, Sayın Komisyon Başkanı sağ olsun.
Buyurun
Sayın Kerestecioğlu. (HDP sıralarından alkışlar) 
FİLİZ KERESTECİOĞLU DEMİR (İstanbul) –
Teşekkürler Sayın Başkan.
Değerli milletvekilleri, Kişisel
Verilerin Korunması Kanunu Tasarısı 18’inci maddeyle ilgili söz aldım.
Genel olarak bu kanunla ilgili
öncelikli soru, neden Avrupa Birliğinin 1995 çerçevesine göre hazırladığı ve
2016 regülasyonuna göre düzenlenmediği. Çünkü o dönemde Twitter, Google,
Facebook, WhatsApp gibi uygulamalar yok ve hayatımızda İnternet’in gerçekten
yaratabileceği başka sorunlar ya da karmaşık bir durum söz konusu değil. O
nedenle bugün bu koşullara göre düzenlenmeler hayatın gerçeklerine uymuyor.
İkinci önemli nokta, aslında herkesin
ifade ettiği gibi, Veri Koruma Kurulunun gayet siyasal bir yapı olması. Bu
kurul, 3 Cumhurbaşkanı, 3 Bakanlar Kurulu, 3 Millet Meclisi seçimi şeklinde
tasarıda yer alıyor. Gerçekten aslında en önemli noktalardan biri de, 195
kişilik kadrosuyla, bu kadroya ve bunların haklarına kanunun esasından daha
fazla yer ayrılmış kanuna baktığınız zaman ve bir şekilde bu sorumlu kurul
tamamen siyasi bir yapı olarak şekilleniyor. O nedenle genel eleştirilerde
aslında fişleme eleştirisinin, fişleme kanunu eleştirisinin nedenlerinden bir
tanesi de bu. 
Bir nokta daha: Başbakan izin vermezse,
örneğin verileriniz kullanıldığında, soruşturma izni onun iznine tabi olduğu
için, eğer o izin vermezse o zaman verileriniz kullanıldığında, usulsüz de olsa
bu, siz itiraz ettiğinizde bu itirazınız ele alınmayabilir ve tamamen
karartılabilir. 
“Açık
rıza” ifadesi yer alıyor ama açık rızanın nasıl belirleneceğine dair bir tanım
yok. 
En
önemli diğer husus tabii hassas veriler yani bizim ırk, etnik köken, siyasi
düşünce, felsefi inanç, din, kılık kıyafet, cinsel hayat, biyometrik veriler,
bunlar neden işlenmek durumunda? Bunlar kesinlikle ayrımcılık yaratan konular
ve hiçbir gereklilik yok bunun işlenmesi için, gerçekten tek merkezde bütün
hayatımızın toplanması isteğinin dışında. 
Kurulun
oluşmasını zaten sakıncalı görüyoruz ve bu kurul istediği zaman istediği kişi
için hassas verileri işleyebilecek, bu da diğer bir sakınca ve dolayısıyla
hepten fişleneceğiz.
Bilgi
edinme hakkına baktığımız zaman, bilgi edinme hakkı bu ülkede kanunla
düzenlenmiş ve her vatandaşın hakkı ancak taslakta, evet, bilgi edinme hakkı
var ama ücretli olarak size sunuluyor. Yani bilgi edineceksiniz ama kurulun
tarifesiyle bir ücret ödeyeceksiniz o bilgiyi almak için. 
Öncelikle,
bu kanun taslağı firmaları, kurumları korumaktan ziyade gerçekten, insanları,
bireyleri koruyan bir kanun olmalı ve AB regülasyonuna, 2016 regülasyonuna
uygun bir kanun olmalı. Böyle olmadığı için de biz bu tasarıyı olumlu
bulmuyoruz olumlu yanları olmasına rağmen, gerçekten uygun olarak düzenlenmemiş
ve eleştirilere açık bir şekilde hazırlanmamış. 
Bu
arada, önümüzdeki cuma günü yapılacak olan duruşmada ülkemizin en değerli
gazetecilerinden Erdem Gül ve Can Dündar’la ilgili olarak tutuklama gibi bir
uygulama yaşamayacağımızı ve basın ifade özgürlüğünün bir kez daha ayaklar
altına alınmayacağını umarak sözlerimi bitirmek istiyorum. 
Saygılarımla.
(HDP sıralarından alkışlar)
BAŞKAN
– Önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– …Kabul edenler… Kabul etmeyenler… Kabul edilmemiştir, karar yeter sayısı
vardır. 
Bir
sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 18’inci
maddesinin (1)’inci fıkrasına aşağıdaki bendin eklenmesini arz ve teklif
ederiz.
“d)
(b), (c), (ç) bentlerinin ihlalinin ‘en az 250 kişiden fazla çalışanı bulunan
işletme’ tarafından yapılması halinde, ayrıca yıllık cirosunun ‘yüzde bir’i
kadar ilave para cezası verilmesini,”
Mehmet Tüm (Balıkesir) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Komisyon katılmıyor Sayın Başkan. 
BAŞKAN
– Hükûmet katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkan.
BAŞKAN
– Önerge üzerinde söz isteyen Balıkesir Milletvekili Mehmet Tüm. 
Buyurun
Sayın Tüm. (CHP sıralarından alkışlar)
MEHMET
TÜM (Balıkesir) – Sayın Başkan, değerli milletvekilleri; Kişisel Verilerin
Korunması Kanunu Tasarısı’nın 18’inci maddesi üzerinde grubum adına söz almış
bulunuyorum. Genel Kurulu saygıyla selamlıyorum. 
Değerli
arkadaşlar, sözlerime ünlü bir siyaset bilimcinin 20’nci yüzyılın gördüğü en
tipik faşist rejimlerin özelliklerini anlatan görüşleriyle başlamak istiyorum.
“Faşizm” konulu makalede bakınız ne diyor: Güçlü ve sürekli milliyetçilik,
insan haklarının aşağılanması, düşmanların birleştirici bir neden olarak
tanımlanması, militarizmin yüceltilmesi, cinsel ayrımcılığın şahlanışı,
medyanın kontrol altına alınması, ulusal güvenlik takıntısı, din ve yönetimin
iç içe geçmesi, özel yandaş sermayenin gücünün korunması, emek gücünün baskı
altına alınması, aydınların ve sanatçıların gözaltına alınması ve tutuklanması,
adam kayırma ve yozlaşmada sınır tanımama. 
Değerli
milletvekilleri, bu saydıklarımın sizlere yabancı gelmediğini düşünüyorum, ne
yazık ki bizlere de çok yabancı değil. Ülkemizin içerisine sürüklendiği durum
bundan farklı değil. 
Değerli
milletvekilleri, on dört yıllık AKP iktidarının Türkiye’yi getirdiği yerde
yurttaşlık bile tartışılır hâle gelmiştir. Dış basında ülkemizle ilgili
“Faşizmi anlamak için Hitler Almanyası’na bakmaya gerek yok.” başlıklı yazılar
çıkmaktadır. Ülkemiz böyle bir tabloyu asla hak etmiyor.
OSMAN
AŞKIN BAK (Rize) – Kim yazdı? Abuzittin Zımterelelli mi yazdı?
MEHMET
TÜM (Devamla) – Değerli arkadaşlar, ülkemizde barışı savunan herkes gözaltına
alınıyor ve tutuklanıyor. AKP ulusal güvenlik bahanesiyle insanları aylarca
evlerine hapsetmiştir, devlet neredeyse kendi yurttaşlarından korkar duruma
gelmiştir. 
Değerli
arkadaşlar, AKP izlediği yanlış politikalar, mezhepçi yaklaşımlar nedeniyle
IŞİD diye vahşi bir terör örgütünü Türkiye'nin ve dünyanın başına bela etti. 
ABDULLAH
BAŞCI (İstanbul) – DHKP-C’yi de siz desteklediniz.
MEHMET
TÜM (Devamla) – “Küresel güç olacağız.” diye yola çıkan AKP ne yazık ki IŞİD
terörünü küreselleştirmeyi başardı. Suruç’ta, Ankara’daki saldırılarda,
Sultanahmet’te, Taksim İstiklal Caddesi’nde yaşamını yitiren yurttaşların
ölümlerinin nedeni AKP’nin ve sizlerin izlediği yanlış politikaların sonucudur.
Daha dün Brüksel’de patlayan bombalarla yaşamını yitiren insanlarda sizin
sorumluluğunuz büyüktür.
ABDULLAH
BAŞCI (İstanbul) – Bombaları patlatanların…
OSMAN
AŞKIN BAK (Rize) – Vay vay vay vay!
MEHMET
TÜM (Devamla) – Değerli arkadaşlar, IŞİD ve PKK sizin yanlış politikalarınız
yüzünden ülkemizi kan gölüne çevirmişlerdir. (AK PARTİ sıralarından gürültüler)
Dinleyin
arkadaşlar.
OSMAN
AŞKIN BAK (Rize) – Konuşmayı sen mi hazırladın, birisi mi yazdı?
MEHMET
TÜM (Devamla) – Değerli milletvekilleri, buradan iktidara sesleniyorum: Ülkeyi,
içine düşürdüğünüz bu şiddet ve terör ortamından bir an önce kurtarın. Çözüm
süreci diye kurduğunuz masaları…
OSMAN
AŞKIN BAK (Rize) – 18’inci madde ne söylüyor, onu söyle sen! 
MEHMET
TÜM (Devamla) – Önce dinleyin, dinleyin, dinleyin.
OSMAN
AŞKIN BAK (Rize) – 18’inci madde ne söylüyor, onu söyle. Kabahatlerin bedelini
söyle!
BAŞKAN
– Müdahale etmeyin sayın milletvekilleri.
MEHMET
TÜM (Devamla) – Çözüm süreci diye kurduğunuz masaları neden devirdiniz? Gelin,
buradan halkımıza ve bizlere açıklayın.
OSMAN
AŞKIN BAK (Rize) – Vay vay vay vay! O makaleyi kim yazmış? Abuzittin mi yazdı?
MEHMET
TÜM (Devamla) – Barış demek yerine neden sürekli “Savaş, savaş.” çığlıkları
atıyorsunuz? Bunun çözüm olmadığını siz daha iyi biliyorsunuz. 
OSMAN
AŞKIN BAK (Rize) – Vay vay vay vay! Hadi bakalım. Millet çok iyi biliyor,
millet!
MEHMET
TÜM (Devamla) – Ülkemizin barış ve huzuru için hangi çözümü Meclise getirdiniz
de bizler karşı çıktık? Daha ülkemizde ne kadar kan ve gözyaşı akmasını
bekliyorsunuz? Daha ne kadar şehit vereceğiz? Kentlerimizde daha ne kadar
sokağa çıkma yasağı ilan edeceksiniz? 
OSMAN
AŞKIN BAK (Rize) – Şu terörü de bir lanetle bakalım, DHKP-C’yi de, PKK’yı da
bir lanetle bakalım, bir de onu söyle! IŞİD’in avukatlığını yapıyorsun burada,
IŞİD’in avukatlığını yapıyorsun!
MEHMET
TÜM (Devamla) – Ülkemizi içine düşürdüğünüz bu Orta Doğu bataklığından ne zaman
kurtaracaksınız? 
Değerli
milletvekilleri, Türkiye önemli bir ülkedir ve hepimizin ortak vatanıdır. Bu
güzel ülke birilerinin hırslarına ve diktatörlüğüne asla kurban edilemez.
OSMAN
AŞKIN BAK (Rize) – Paralel avukatlığı yapıyorsun. 
MEHMET
TÜM (Devamla) – Sayın Meclis Başkanı başta olmak üzere… 
OSMAN
AŞKIN BAK (Rize) – Kim yazdı o makaleyi?
MEHMET
TÜM (Devamla) – …Türkiye Büyük Millet Meclisi zaman geçirmeden inisiyatif
almalıdır. 
OSMAN
AŞKIN BAK (Rize) – 18’inci madde ne söylüyor, onu söyle. 
MEHMET
TÜM (Devamla) – Bu kadar önemli olayların olduğu bir dönemde halkımız bizlerden
çözüm beklemektedir. AKP, milletvekili dokunulmazlıklarını gündeme alarak
halkımızı oyalamaktadır. Terör ve barış konusunda acilen Türkiye Büyük Millet
Meclisinde bir araştırma komisyonu kurulmalıdır. AKP Grubu, Cumhurbaşkanının
iki dudağından çıkacak sözlere göre karar vermek yerine milletvekillerinin
özgür iradeleriyle karar vermelidir, sorumlulukları bunu gerektirir. 
Değerli
milletvekilleri, bizler özgürlük ve bağımsızlığımızı korumak ve ülkede barışı
sağlamak için sonuna kadar mücadele etmeye kararlıyız çünkü bizler bu ülkede
barış ve kardeşlik istiyoruz, insanlarımızın mutlu olmasını istiyoruz. Bizler,
Cumhuriyet Halk Partisi olarak her türlü terörün her zaman “ama”sız ve
“fakat”sız karşısında olduk ve olmaya da devam edeceğiz. Teröre karşı mücadele
ederken hukuk dışı yöntemler asla kullanılmamalıdır. 
(Mikrofon
otomatik cihaz tarafından kapatıldı) 
MEHMET
TÜM (Devamla) – Tüm vatandaşlarımızı terörist gören anlayışa sonuna kadar
karşıyız. Devletin görevi vatandaşın can ve mal güvenliğini sağlamaktır. Bu
faşizan anlayışa sonuna kadar karşıyız.
OSMAN
AŞKIN BAK (Rize) – Madde neydi, onu söyle ya, maddeyi söyle, maddeyi.
MEHMET
TÜM (Devamla) – Gelin, adaletin Türkiyesi’ni, eşitliğin Türkiyesi’ni,
özgürlüğün Türkiyesi’ni, kardeşliğin Türkiyesi’ni, laik Türkiye’yi, emekçilerin
Türkiyesi’ni birlikte kuralım. 
Teşekkür
ediyorum. (CHP sıralarından alkışlar) 
OSMAN
AŞKIN BAK (Rize) – Ama 1 Kasımda başka şey çıktı. 
MEHMET
TÜM (Balıkesir) – Öyle bağırma Osman, dinle önce, ülkenin durumu ortada.
OSMAN
AŞKIN BAK (Rize) – Dinledim ben, merak etme. 
MEHMET
TÜM (Balıkesir) – Osman, bağırmakla ülkenin sorunları çözülmüyor, sen
çığırtkanlık yapıyorsun, önce dinle.
COŞKUN
ÇAKIR (Tokat) – Sayın Başkan…
BAŞKAN
– Buyurun Sayın Çakır.
COŞKUN
ÇAKIR (Tokat) – Sayın Başkan, Sayın Tüm konuşmasında “IŞİD örgütünü Türkiye’ye
bela etti, dünyanın başına bela etti AK PARTİ.” diyerek sataşmada bulundu, 69’a
göre söz istiyorum. 
MEHMET
TÜM (Balıkesir) – Mahvettiniz Türkiye’yi ya, Allah’tan korkun ya! Allah korkusu
yok mu sizde ya!
BAŞKAN
– Buyurun efendim. (AK PARTİ sıralarından alkışlar)
İki
dakika süre veriyorum.
Lütfen
yeni bir sataşmaya meydan vermeyelim. 
VIII.- SATAŞMALARA İLİŞKİN KONUŞMALAR
(Devam)
3.- Tokat Milletvekili Coşkun Çakır’ın,
Balıkesir Milletvekili Mehmet Tüm’ün 117 sıra sayılı Kanun Tasarısı’nın 18’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, değerli milletvekilleri; öncelikle teşekkür
ediyorum. 
Esasında
Sayın Mehmet Tüm’ün konuşmasına bir cevap verme ihtiyacı duymuyordum ama yıllar
sonra, ola ki tarihçiler, sosyologlar Meclis zabıtlarını araştırmak suretiyle
kayıtlara baktıklarında bu notları, bilgileri görürler; o bakımdan, gelecek
kuşaklarımıza, çocuklarımıza ve torunlarımıza haksızlık etmemek için cevap verme
ihtiyacı duydum.
“IŞİD
örgütünü dünyaya AK PARTİ bela etti.” diye Sayın Tüm bir konuşma yaptı.
Konuşmanın başında 21’inci yüzyılın ünlü bir siyaset bilimcisinden bahsetti,
ondan sonra gazete haberlerini alt alta sıraladı fakat siyaset bilimcinin adını
duyamadık. İsterseniz onu da bir söyleyin Sayın Tüm, onu da bilelim yani. Kim
bu? Habermas mı, Wittgenstein mı? Onu da bilirsek çok makbule geçer doğrusunu
söylemek gerekirse. Sonra, Brüksel’in sorumlusu olarak da biz ilan edildik. 
Sayın
Tüm, bir şeyi unuttunuz, onu da size söyleyeyim ben özellikle. 
Değerli
arkadaşlar, sayın milletvekilleri; çok ciddi bir şey söylüyorum, lütfen dikkat
kesilin, dikkat buyurunuz.
Roma’yı
da AK PARTİ yaktı arkadaşlar!
Saygılarımla.
(AK PARTİ sıralarından alkışlar)
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı (1/541) ve Adalet Komisyonu Raporu (S. Sayısı: 117) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sonraki
önergeyi okutuyorum…
OSMAN
AŞKIN BAK (Rize) – Sayın Başkanım, şahsıma sataşma var, 69’dan söz istiyorum.
BAŞKAN
– Birbirinizle paslaştınız, oturun Sayın Bak, lütfen.
OSMAN
AŞKIN BAK (Rize) – Sayın Başkanım, lütfen…
BAŞKAN
– Sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 18’inci
maddesinin (1)’inci fıkrası (ç) bendindeki “20,000 Türk lirasından” ibaresinin
“100,000 Türk lirasından” olarak değiştirilmesini arz ve teklif ederiz.
Ruhi Ersoy (Osmaniye) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN
– Hükûmet?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkan.
BAŞKAN
– Önerge üzerinde söz isteyen Osmaniye Milletvekili Ruhi Ersoy.
Buyurun
Sayın Ersoy. (MHP sıralarından alkışlar)
RUHİ
ERSOY (Osmaniye) – Sayın Başkan, değerli milletvekilleri; öncelikle kişisel
verilerin güncellenmesiyle ilgili teklifimizin yerine getirilmesini sizden
istiyoruz, daha sonra istediklerimizi de kısaca ifade etmek istiyorum.
Çok
büyük işlerle uğraşıyoruz gerçekten Meclis olarak da ülke olarak da. Memleket
savaşa girecek mi? Rusya krizi ne olacak? Terör belası hangi noktaya geldi?
Ekonomik kriz ne zaman patlayacak? Bu koca koca problemlerin altında,
dokunamadığımız insani hâlleri ve bizi toplum olarak bir arada tutan değer
yargılarının muhafazasını ve sürdürülebilirliğini galiba görmezden geliyoruz,
başta eğitim sistemi ve sosyal yaşam olmak üzere. 
Amasız,
fakatsız, lakinsiz şunu ifade ediyoruz ki hayırlı işler yapmak için yola çıkan
her türlü sivil toplum örgütünün, vakfın ve samimi iş yapan tüm müesseselerin
yanındayız ve bir müessese içerisinde bir yanlışın çıkması, bütün içerisinde
lanetlendikten sonra o müesseseleri bağlamaz. (AK PARTİ sıralarından alkışlar)
Fakat bizi bağlayan daha büyük konular vardır. Bunlar, muhafazakârlık
söylemiyle, demokratlık söylemiyle siyaseten yola çıkmak ama toplumda bırakınız
muhafazakâr yaşamayı, aile değerlerinin korunmasıyla ilgili konularda toplumsal
yaşamın sağlıklı sürdürülebilirliği konusunda alınması gereken önlemlerin
alınmamasıyla her geçen gün büyük büyük yaraların oluştuğunu görüyoruz. Kadına
yönelik şiddetin, çocuk istismarının, ailelerin boşanma oranının, toplumda her
geçen gün intihar oranının, vakasının artmasının, memlekette antidepresan
kullanımının hangi noktaya geldiğinin şöyle kısaca, geçmişe dönük üç beş yıllık
araştırması hâlimizi gösteriyor. Bakın, bugün gazetelerde çok dramatik bir
haber vardı. “Üniversiteli genç oyuncu tacizden kaçmak için intihar etti.”
10’uncu kattan aşağıya sarkıyor çocuk, çıplak bir vaziyette. Çocuk diyorum
daha, kırk gün önce de babası vefat etmiş. Acaba hangi duyguyla, arkadaşlık
duygusuyla, müşfik bir hâlde arkadaşıyla bir aradaysa onu bilemiyoruz. Ama bu
arkadaşların buluşma yeri neresi arkadaşlar, biliyor musunuz? Saatlik ve günlük
kiralanan apartlar. Apartlar, saatlik ve günlük kiralanan apartlar. Bırakın
metropolleri, büyük şehirleri, bunlar, Anadolu’nun üniversite olan her şehrinde
üniversiteli gençler niyetiyle açılan, daha sonra fonksiyon değiştiren bir
sosyal yara hâlinde.
Buradan
Sayın İçişleri Bakanına, Sayın Hükûmet yetkililerine sesleniyoruz, lütfen, bu
apartları denetleyin ve buralarda saatlik, yarım günlük, günübirlik kiralarla
neler yapılıyor, ne oluyor, buna bir bakın. Hemen yanı başında, yoğun bir
şekilde bu apartların olduğu sokaklarda köşe başında torbacılar, uyuşturucu âlemleriyle
ilgili altyapılar. 
Evet,
terörle mücadeleye yoğunlaşacaksınız, başka türlü konulara da elbette, ama
devletin bir bütün olduğunu hesaplarsak birini yaparken diğerini yıkmaya
hakkımız yok. Ve memleketin gençlik politikasını, yarınlara bu milleti taşıyacak
olan büyük Türk milletinin taşıyıcısı olan gençlere dair politikalarımızı
sadece ve sadece birkaç spor etkinliği yaparak çözemeyiz. Bu meseleyi başta
mahalle muhtarları, mahallelerdeki kanaat önderleri… Ve hani “Milletin
hizmetinde olacaksınız.” dediğimiz valiler var ya, o valiler sadece seçim
döneminde çıkıp kömür dağıtarak, sırtında buzdolapları dağıtarak değil, bu
konulara dokunarak gündeme gelmeli. Ve onlar, gerçekten devlet ile milletin
bütünleşmesinin zeminini oluşturmalı.
Lütfen,
bu konuyu hassasiyetle irdeleyip takip edelim ve bunun takipçisi olarak da geri
bildirimi buradan yapalım. 
Bu
memlekette her dört saatte 1 kadına tecavüz edildiği gerçeğini unutmayalım. 
Bu
memleketi yarınlara taşıyacak olan toplumsal yapımız çürürse zemin ortadan kaybolur.
O zaman hareket kabiliyetimiz de olmaz, millî zeminimizi oluşturacak meşruiyet
de ortadan kalkar, millî irade de ortadan kalkar.
Saygılar
sunuyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Böylece,
birinci bölümde yer alan maddelerin oylamaları tamamlanmıştır. 
Şimdi
ikinci bölümün görüşmelerine başlıyoruz.
İkinci
bölüm 30’uncu maddenin 1’inci, 2’nci, 3’üncü, 4’üncü, 5’inci, 6’ncı ve 7’nci
fıkraları ile geçici madde 1 dâhil olmak üzere 19 ile 33’üncü maddeleri
kapsamaktadır. 
İkinci
bölüm üzerinde gruplar adına ilk söz Milliyetçi Hareket Partisi Grubu adına
Afyonkarahisar Milletvekili Mehmet Parsak’ın.
Buyurun
Sayın Parsak. (MHP sıralarından alkışlar)
Süreniz
on dakikadır. 
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; 117 sıra sayılı Kanun Tasarısı’nın ikinci bölümü üzerinde
Milliyetçi Hareket Partisi Grubu adına söz almış bulunmaktayım. Bu vesileyle
Gazi Meclisi saygılarımla selamlıyorum. 
Sözlerime
başlamadan önce, iktidarın tutarsız politikalarının sonucu olarak ülkemizde son
sekiz ay içinde hızla artan canlı bomba terör eylemlerinde ve yine, AKP
iktidarı tarafından “çözüm” adı altında yürütülen ihanet sürecinin sonucu
olarak kirletilen kadim topraklarımızı temizlerken şehit düşen insanlarımıza ve
güvenlik görevlilerimize yüce Allah’tan rahmet, kalanlarına ve milletimize
sabır ve başsağlığı diliyorum.
AKP
iktidarının eli kanlı terör örgütüne artık kararlı ve net ifadelerle “dur”
diyeceği ve durması için gerekeni yapacağı günleri özlemle bekliyoruz. Bu
kapsamda, Milliyetçi Hareket Partisinin şahsımın da aralarında bulunduğu 4
milletvekilinin terörle kol kola olan milletvekillerinin dokunulmazlığının
kaldırılmasına dair 3 Mart 2016 tarihli başvurusunu hatırlatıyor, AKP’nin bu
konuda da “kem küm” diyerek, ipe un sererek sürdürmeye çalıştığı algı
operasyonuna bir son vermesini ve konuyu samimiyetle ele alarak
sonuçlandırmasını diliyorum.
Değerli
milletvekilleri, temelde kişisel verilerin korunması amacına yönelik bir kanun
gibi görünen görüşmekte olduğumuz bu tasarı özellikle kurum ve teşkilat
yapısını ifade eden kısmı itibarıyla özensiz ve yetersiz, istisnaları
itibarıyla da kendi kendisini uygulanamaz hâle getiren bir tasarı durumundadır.
Kanun tasarısı hazırlanırken âdeta “mış” gibi yapılmış, kuzuyu kurda emanet
eden bir yöntem esas alınmıştır. Son yıllarda yaşadıklarımız ve bu süreçte
oluşan psikoloji itibarıyla bir vatandaşımıza sorsak ve desek ki “Kişisel
verilerinin en çok kimin eline geçmesinden korkuyorsun?”, alacağımız cevap, ne
yazık ki, çok muhtemel “Hükûmetin.” olacaktır.
Evet
değerli milletvekilleri, insanlarımız en çok izlenilmekten, dinlenilmekten ve
fişlenmekten çekiniyorlar. Üst düzey devlet yetkililerinin bile rahatlıkla
dinlenildiği bir ortamda, milletvekilleri olarak bizler de dâhil olmak üzere
tüm vatandaşlarımız kişisel bilgileri ve mahremiyetleri konusunda endişe
duymaktadır. Bu toplumsal kaygının en büyük nedeniyse kendi kişisel verilerini
dahi muhafaza edemeyen bir Hükûmetin vatandaşın kişisel verilerini korumaya
talip olmasıdır. 
Türkiye,
kişisel verilerin izinsiz paylaşıldığı yasal olmayan dinleme ve izlemelerle
özel hayatın gizliliğinin ihlal edildiği bir ülke durumundadır ne yazık ki.
Türkiye, Avrupa İnsan Hakları Sözleşmesi’ni kabul eden 47 devlet arasında, özel
hayatın en çok ihlal edildiği -ne yazık ki- ilk 3 ülke arasındadır. 
Kişisel
Verilerin Korunması Kanunu Tasarısı’nda kişisel verilerin ilgili kişinin açık
rızası olmaksızın işlenemeyeceği ilkesine yer verilmiş, ancak buradaki “rıza”
kavramının tanımı yapılmadığı gibi hangi unsurları içerdiği de
belirtilmemiştir. Vatandaş, razı olmak bir yana, neredeyse âdeta mecbur
durumdadır. 
Anlık
olarak bakıldığında, bir ülkedeki en güçlü iradenin yürütmeyi elinde bulunduran
irade olduğu gözetilirse vatandaşın kişisel bilgilerinin de en çok Hükûmetten
korunması gerekmektedir. Buradaki “koruma” terimi “saklamak”la eş değer
görülmemelidir. Bu da toplum ile yönetim arasındaki güvene dayalı bir durumdur.
Bu güven de yasal düzenlemelerin yani bu tür kanunların net, tarafsız ve
eksiksiz olmasıyla mümkündür. 
Tarafsız
demişken, kanun tasarısı kapsamında oluşturulması planlanan Kişisel Verileri
Koruma Kurumunun en üst karar organı olan ve 7 üyeden oluşan Kişisel Verileri
Koruma Kurulunun 4 üyesinin Bakanlar Kurulu, 3 üyesinin ise Cumhurbaşkanı
tarafından belirlenmesi öngörülmektedir. Kurul üyesi olarak atanmanın şartları
ise kurulun görev alanı hakkında bilgi ve deneyim sahibi olmak, dört yıl lisans
öğrenimi, bir kamu kurumu, sivil toplum kuruluşunda ya da özel sektörde on yıl
çalışmış olmak gibi alelade hususlar olarak belirlenmiştir. Yani Cumhurbaşkanı
ya da Bakanlar Kurulu herhangi bir özel sektörde on yıl süreyle görev yapmış ve
üniversite öğrenimi görmüş bir personeli kurul üyeliğine rahatlıkla
atayabilecektir. Örnek verecek olursak, bakanlarımızla arası iyi olan,
hasbelkader dört yıllık açık öğretim fakültesinden mezun olmuş ve on yıldır
çalışan bir müteahhit kurul üyesi olabilecektir. Şu anda KPSS’ye göre personel
alan bir kamu kurumunun sınavına girecek bir vatandaşımız dahi daha fazla, daha
objektif kriterlere muhatap durumdadır. Bu sebeple bu kanunun çıkarılma amacı
iyi niyetli bir yaklaşımdan kaynaklanıyorsa muhakkak yeterli, birikimli,
eğitimli, konunun uzmanı kişilerden kurul üyelerine atama değil, seçme
yapılmalıdır. Bu kriterlerin gerçekleşmesi için de kanun içerisinde kurul
üyelerinin vasıflarına ilişkin daha somut ve tatmin edici şartlar
getirilmelidir. Bu sebeple kurul üyelerinin üniversitelerdeki bilim insanları,
yüksek yargı üyeleri ile kişisel verilerin korunmasıyla ilgili ve bağlantılı
kurum ve kuruluşların kendi aralarından seçecekleri üyelerden oluşması daha
tarafsız ve adilane bir yaklaşım olacaktır. 
Ayrıca,
Cumhurbaşkanının kurul üyesi atama yetkisinin bu kanunla ihdas edilmesi de
kurumun tarafsızlığını derinden etkilemektedir. AKP’nin bu tür hukuk
oyunlarıyla Cumhurbaşkanına daha fazla yetki vermeye çalışması kabul edilemez
bir durumdur. Acaba AKP başkanlık sisteminin Türk milleti tarafından
benimsenmediği gerçeğinin farkına mı vardı ki bu tür küçük oyunlara
kalkışmaktadır? Kanun tasarısına bu şekilde hüküm konulması akıllara sadece bu
soruyu getirmektedir. 
Keşke
Anayasa Uzlaşma Komisyonunu anayasa zıtlaşma komisyonu sananlar el ele verip
Anayasa Uzlaşma Komisyonunu dağıtmasalardı da asıl niyetleri görebilseydik.
Milliyetçi Hareket Partisinin uzlaşmacı ve iyi niyetli yaklaşımlarına rağmen
Anayasa Uzlaşma Komisyonu dağıtılınca AKP bir çıkmaz içerisine girmiş olmalı ki
bu tür kanun hükümleriyle Cumhurbaşkanının gönlünü almaya çalışmaktadır. 
Şu
hususu açıkça ifade etmek isterim ki kaçak saraya bu şekilde jestler yapmaya
çalışarak AKP usulü seçilmiş krallık sistemini hayata geçiremezsiniz.
Milliyetçi Hareket Partisi var oldukça Türk milletinin açık iradesini yok
sayamazsınız. 
Saygıdeğer
milletvekilleri, Kişisel Verilerin Korunması Kanunu Tasarısı’nda öngörülen
istisnalar kanunun uygulanmasını aleni olarak engellemektedir. Konuyla ilgili
uluslararası belgeler ve ülke uygulama örnekleri de göz önünde
bulundurulduğunda, demokratik toplumun gerekleri de dikkate alınarak millî
güvenlik, millî savunma ve kamu düzeni gibi alanlarda getirilecek istisnaların sınırlarının
açık ve net olarak belirlenmesi gerekmektedir. 
Öte
yandan, kişisel verilerin korunması hakkı doğal olarak sınırsız bir hak alanı
da değildir. Temel ilkelere belirli durumlarda istisna getirilmesi mümkündür
ancak kişisel verilerin korunmasına temel oluşturan hakkın diğer hak ve
özgürlüklerle, ayrıca bireysel olarak başkalarının hak ve özgürlükleriyle
dengeli olması gerekir. Nitekim kişisel verilerin korunmasına hâkim olan temel
ilkelere yönelik sınırlama ve istisnalar konuya ilişkin bütün uluslararası
belgelerde yer almaktadır. Ancak bu sınırlamaların genel ilkeleri yok sayar
şekilde ve hukuka aykırı olması durumunda sınırlama bir tedbir niteliğinden
hukuka aykırılığa doğru şekil değiştirebilecektir. Böylesine önemli ve hassas
bir konuda sınırlamalar daha net ifadelerle belirtilmeli ve ancak olağanüstü
zaruri durumlarda işleme alınabilecek şekilde mevcut hükümler
değiştirilmelidir. Siz olsanız kişisel bilgilerinizin korunması görevinin
neredeyse hiçbir objektif kriter olmaksızın belirlenen bu keyfî kurula
verilmesini ister misiniz? 
Sayın
milletvekilleri, tasarıda çocuklara ilişkin koruyucu bir düzenlemenin yer
almamış olması da dikkat çekici ve düşündürücü bir eksikliktir. Hele ki
çocukların cinsel istismarının vicdanları kanatmakta olduğu şu günlerde
Karaman’da Ensar Vakfına bağlı KAİMDER yurdunda kalan 45 öğrencinin cinsel
istismara uğraması sonucu vakfın AKP’yle olan yakın ilişkileri nedeniyle apar
topar konuyla ilgili yayın yasağı getirilmesi ahlaki bir çöküntü durumudur.
Ayrıca Aile ve Sosyal Politikalar Bakanının “Buna bir kere rastlanmış olması
hizmetleriyle ön plana çıkmış kurumumuzu karalamak için gerekçe olamaz.”
niteliğindeki âdeta “Bir kereden bir şey olmaz.” şeklindeki beyanının cevabını
yüce Türk milleti elbet verecektir. 
Değerli
milletvekilleri, kişisel verilerin korunması ve her bir bireyin özel
yaşantısının kendine has temel yapı taşlarının gizliliğinin muhafaza edilmesi
konusu önemli olduğu kadar devletin ve yöneticilerinin de bu mahremiyeti koruma
ve saygı gösterme yükümlülüğü bulunmaktadır. Milliyetçi Hareket Partisi olarak
biz de bütün bu hassasiyetleri gözeterek sorumlu bir siyaset anlayışıyla
tutumumuzu ve duruşumuzu ortaya koyuyoruz. 
Sözlerime
son verirken gazi Meclisi bir kez daha saygılarımla selamlıyorum. (MHP
sıralarından alkışlar)
BAŞKAN
– Gruplar adına ikinci söz, Halkların Demokratik Partisi Grubu adına Mardin
Milletvekili Mithat Sancar’a aittir. 
Buyurun
Sayın Sancar. (HDP sıralarından alkışlar)
HDP
GRUBU ADINA MİTHAT SANCAR (Mardin) – Sayın Başkan, değerli üyeler; Kişisel
Verilerin Korunması Kanunu Tasarısı üzerine söz almış bulunuyorum. 
Kişisel
verilerin korunması günümüzde belki de insan haklarının en hassas alanlarından
birini oluşturmaktadır. Kişisel hayatımızın pek çok alanı kolayca kontrol
edilebilir durumdadır çağımızda. Pek çok teknik imkânla hayatımızın her alanına
sızılabilir, hayatımızın bütün bilgileri, bütün mahrem konuları pekâlâ kamu
otoriteleri veya üçüncü kişiler tarafından elde edilebilir. O nedenle, bir
korumaya mutlaka ihtiyaç vardı ve bu korumanın ihtiyaç hâline geldiği daha
1981’de Avrupa Konseyi tarafından karara bağlanmıştı. Avrupa Konseyi,
gelişmeleri öngörerek kişisel verilerin, özel hayatın ve diğer kişisel hakların
korunması amacıyla çalışmalara başlamıştı. 1981’de yapılan çalışmaların sonuca
bağlandığını görüyoruz. O tarihten bugüne kadar Türkiye’de kişisel verilerin
korunmasıyla ilgili güvenceler içeren bir mevzuatın geliştirilmemiş olması
büyük bir eksiklikti, açıkçası büyük bir ayıptı. 
Şimdi
böyle bir kanunun gündeme gelmiş olması eksikliklerine rağmen olumlu bir
adımdır, olumlu bir gelişmedir. Ancak önümüzde bulunan tasarının son derece
önemli eksiklikleri ve yanlışlıkları vardır. Eğer bu tasarıdaki yanlışlıkları
ve eksiklikleri gideremezsek aslında yine sadece iş yapar görünmüş olacağız;
hakları korumak yerine hakları koruyor görünmüş olacağız, insan hakları
standartlarına uygun davranmak yerine uygun davranıyor gibi davranacağız, uygun
davranıyormuşuz gibi görüneceğiz. 
Bu
kanunun bu tür kanunlarda olduğu gibi en hassas yeri, hatta belki de Aşil
topuğu, burada verilen imkânların nasıl kullanılacağı, hakların nasıl güvence
altına alınacağı ve denetim mekanizmalarının nasıl oluşturulacağıdır. 
Tasarının
Altıncı Bölümüne baktığımızda bununla ilgili hükümler getirildiğini görüyoruz.
Altıncı Bölüm “Kişisel Verileri Koruma Kurumu ve Teşkilat” diye başlıyor. 
Burada,
yine uzun süredir, bir kısmı Avrupa Birliği uyum süreci dolayısıyla, bir kısmı
iç kamuoyunun talepleri doğrultusunda gündeme gelmiş düzenlemelerde başvurulan
yöntemin tekrarlandığını görüyoruz. Açık söyleyelim, AKP, bu tür denetim
kurumlarının yürütmeden bağımsız olmasını önleyecek bütün hilelere bugüne kadar
başvurmayı âdeta alışkanlık hâline getirmiştir. İnsan Hakları Kurulunda bu
böyle olmuştur, ondan önce oluşturulan insan hakları il ve ilçe kurullarında da
aynı yol benimsenmiştir. Bu kurullar güya devlet içinde özerk yapılar olarak
çalışacaklardı ve insan hakları ihlallerini önleme konusunda devletin
imkânlarını da kullanan önemli kurumlar olarak bulunacak, faaliyet göstereceklerdi
ama maalesef bu kurulların bileşimine baktığımızda tamamının yürütmenin,
idarenin kontrolünde olacak şekilde yapılandırıldığını görüyoruz. Bu nedenle,
kuruldukları tarihten sonra çok kısa bir süre içinde işlevsiz, anlamsız ve
tabiri caizse itibarsız kuruluşlar olarak varlıklarını şeklen sürdürmüşlerdir. 
İnsan
haklarının korunmasıyla ilgili diğer çalışmalarda da AKP hükûmetleri aynı
yöntemi benimsemişlerdir. Güya “Özerk kurumlar oluşturacağız.” diye yola
çıkarlar, bu tür beyanatlarda bulunurlar ama getirdikleri kanun tasarılarında,
tekliflerinde yaptıkları şey şudur: Yürütmeye, hükûmete tamamen bağlı olacak,
hükûmetin, yürütmenin dışında davranma ve faaliyet gösterme cesareti
göstermeyecek bir yapı oluşturmak; yöntem budur. Bunun ne ülkeye ne de hükûmete
bir faydası vardır. Belki iç kamuoyunu bazı sürelerde, belli dönemlerde
kandırabilirsiniz; işte “İnsan haklarına uygun düzenlemeler yapıyoruz.” diye
kendinize prim sağlayacak propaganda yöntemlerine başvurabilirsiniz, iç
kamuoyunu bir süre kandırabilirsiniz de ama uluslararası kamuoyunu uzun süre,
hatta kısa süre kandırmanız mümkün değildir. Bu tür numaraların -yine
söylüyorum, deyim yerindeyse- bu tür Şark kurnazlıklarının uluslararası alanda
geniş birikime sahip insan hakları hareketi tarafından hiç de yutulmadığını
bilmeniz gerekiyor. Uluslararası toplantılara katılan değerli vekiller mutlaka
karşılaşmışlardır bu durumlarla. Ne zaman böyle hileli yöntemlere başvurarak
bir düzenleme yapmışsa hükûmetler, o kuruluşların temsilcileri bütün
platformlarda bu hileleri en ince ayrıntılarına kadar yüzlerine vurmuşlardır. 
Burada
iki önemli husus var; biri hukuksal, biri etik. Hukuksal gereklilik, hukuksal
boyut, bu düzenlemeleri evrensel standartlara, samimi bir şekilde, uygun olarak
yapmaktır. Etik boyut ise, gerçekten bunun ruhuna sadık kalmaktır, uygulamada
da sadık kalmaktır. 
Şimdi,
İnsan Hakları Kuruluyla ilgili eleştiriler çok uzun süredir çeşitli düzeylerde
dile getiriliyor. Biliyorsunuz, insan hakları kurullarının evrensel
standartlarda nasıl faaliyet göstereceğine, nasıl düzenleneceğine ilişkin
Birleşmiş Milletlerin bir bildirgesi vardır. “Paris Kriterleri” diye
adlandırılan bu bildirgeye baktığınızda, uluslararası standartlara uygun bir
insan hakları kurulu veya hak ve özgürlüklerle ilgili bir kurulun nasıl olması
gerektiğini görürsünüz. Bu kriterlere İnsan Hakları Kurulu oluşturulurken
maalesef uyulmadı. Bugün İnsan Hakları Kurulu şeklen var ama fiiliyatta hiçbir
etkisi olmayan, uluslararası kurumlar nezdinde de itibar görmeyen bir
durumdadır. 
Şu
ülkeyi bu hâle getirmeye kimsenin hakkı yok, ilk başta hükûmetlerin hakkı yok.
Kanuna karşı, evrensel standartlara karşı hile yaparak, uyanıklık yaptığını
zannederek prim toplayacağını düşünmek artık uluslararası camiada kabul
görmüyor, uluslararası camiada tam tersine ciddi tepkilerle karşılaşıyor. Aynı
şeyi ulusal kamuoyu için de söyleyebiliriz. 
Kişisel
Verileri Koruma Kuruluna gelince -tam da bu konunun, bugünkü konuşmamızın
konusu- öncelikle bu kurulun 7 kişiden oluşacağı belirtilmiş, “Bu 7 üyenin 4’ü
Bakanlar Kurulu, 3’ü Cumhurbaşkanı tarafından seçilecek.” diye bir hüküm
konmuştur. Şimdi, hem özerk bir kurul olacağını söylüyorsunuz hem de üyelerinin
tamamını yürütmeye seçtireceksiniz. Yani, burada bir tutarlılık, asgari bir
mahcubiyet gerekmez mi? Özerk bir kurulun bütün üyelerini eğer siz yürütmeye
seçtirirseniz bu kurulun özerk davranması mümkün mü? Üstelik bu kurulun
başkanını da ve ikinci başkanını da Bakanlar Kurulu belirleyecek. Neden
kendisine bırakmıyorsunuz kurulun? Tamamen kontrol altında tutmak için, asla
özerk davranmasın diye, tamamen yürütmenin emrinde olsun diye. 
Peki,
dostlar alışverişte görsün amacıyla yapılmış düzenlemelerin kime ne hayrı var?
Ne yapmak istiyorsunuz, açık söyleyin. Getirin, deyin ki: “Biz özerk kurumlara
karşıyız. Bu tür denetim mekanizmalarının da bir anlamı yok. Biz yapmıyoruz,
Kişisel Verileri Koruma Kanunu’nu da çıkarmıyoruz.” 
Daha
pek çok ayrıntı var ama sürenin sonuna geldik. Özellikle şunu tekrar
söyleyeyim: Eğer millî iradeyi gerçekten söylediğiniz kadar önemsiyorsanız,
üyelerin tamamının seçimini nitelikli çoğunlukla Türkiye Büyük Millet Meclisine
bırakmalısınız. Bu kurul Türkiye Büyük Millet Meclisine bağlı olarak çalışmalı
ve Paris İlkelerini esas alacak şekilde düzenlenmelidir.
Kendinizi
kandırmayın, ülkeyi kandırmayın, zaten toplumu ve uluslararası kamuoyunu da
kandırmanız uzun süre mümkün değil.
Saygılarımla,
teşekkürler ediyorum. (HDP sıralarından alkışlar)
BAŞKAN
– Teşekkürler.
Gruplar
adına üçüncü söz, Cumhuriyet Halk Partisi Grubu adına Gaziantep Milletvekili Mehmet
Gökdağ’a aittir. 
Buyurun
Sayın Gökdağ. (CHP sıralarından alkışlar)
CHP
GRUBU ADINA MEHMET GÖKDAĞ (Gaziantep) – Teşekkür ediyorum.
Sayın
Başkan, değerli milletvekilleri; Kişisel Verilerin Korunması Kanunu
Tasarısı’nın ikinci bölümüyle ilgili, Cumhuriyet Halk Partisi Grubu adına söz
almış bulunmaktayım. Genel Kurulu saygıyla selamlıyorum.
Sayın
milletvekilleri, üzerinde konuştuğumuz kanun Kişisel Verileri Koruma
Kanunu’dur. Adı üstünde “kişisel verileri koruma” yani kanunun amacı korumadır,
kişisel verilerimizi korumadır. Böyle bir kanuna ihtiyaç olduğunu biz
Cumhuriyet Halk Partisi olarak hep söyledik çünkü gelişen dünyada çeşitli
ilişkiler nedeniyle bir şekilde elde edilen kişisel verilerimizin korunması
gerekmektedir. 
“Kişisel
veri” dediğimiz şey, kişiye ilişkin her türlü bilgidir değerli arkadaşlar,
adımız, soyadımız, annemizin, babamızın adı, kızlık soyadı, kimlik numaramız,
ırkımız, etnik kökenimiz, siyasi düşüncemiz, felsefi inancımız, dinimiz,
mezhebimiz, dernek üyeliklerimiz, parti üyeliklerimiz, biyometrik verilerimiz,
genetik verilerimiz yani bizimle ilgili olan her şey, aklınıza gelebilen her
şey. Bu bilgilerin sorumsuzca ortalarda dolaşması, kötü niyetliler tarafından
elde edildiğinde temel hak ve özgürlüğümüz ihlal edilecek, telafisi mümkün
olmayacak mağduriyetlerimize yol açacak sonuçlar doğurur. Bu nedenle korunması
gerekir; bu yasanın çıkarılma amacı budur, bu olması gerekir. Böyle
baktığımızda geç kalınmış bir yasadır. Avrupa Birliği uyum yasalarından biridir
ancak Avrupa Birliği uyum yasalarından biri olmasından daha çok kendi
yurttaşımızın, kendi vatandaşımızın verilerinin güvenliği açısından çıkarılması
gereken bir yasadır ve biz Cumhuriyet Halk Partisi olarak böyle bir yasanın
gerekliliğini hem Adalet Komisyonunda hem de burada Meclis kürsüsünde dile
getiriyoruz. Ancak bir şey daha söylüyoruz değerli arkadaşlar, diyoruz ki: Bu
hâliyle yasa tasarısı deminden beri söylediğim koruma ruhundan uzak, aksine
korumamayı öne çıkarmış bir yasa tasarısıdır. Bundan vazgeçin, gelin hep
birlikte toplumun ihtiyacına cevap veren bir yasayı hazırlayalım diyoruz ama
siz o tekçi anlayışınızla, “Ben yaptım, oldu.” mantığınızla yarın hepinizin
pişman olacağı, zarar göreceği bu tasarıyı yasalaştırmayı dayatıyorsunuz
değerli arkadaşlar. 
Şimdi,
kişisel verilerin bu kadar önem arz ettiği bir hâlde açık rıza çok önem
kazanıyor. Açık rızanın gerekliliğinden söz ediliyor yasada ancak hem açık rıza
belirsiz bırakılıyor hem de getirilen istisnalarla açık rıza işlevsiz kalıyor
değerli arkadaşlar. Biz bu açık rızayı belirli bir hâle getirmek için alt
komisyonda AKP'li milletvekilleriyle de konuştuk, anlaştık, bunun yazılı hâle
gelmesi konusunda anlaştık, bunun daha sonra onaylanması konusunda anlaştık ama
yukarıya çıktığınızda bu tekrar değişti ve açık rıza işlevsiz bırakıldı değerli
arkadaşlar. Bugün Türk Ceza Kanunu’nda suç sayılan hâller bu yasayla suç
olmaktan çıkarılıyor. Türk Ceza Kanunu’nda hiç değilse cezalar getirilip belli
anlamda korunabiliyordu ama şimdi onu da kaldırıyorsunuz.
Değerli
milletvekilleri, soruyorum size: Kişinin mezhebini işleme ne amaç taşır? Kılık
kıyafetini işleme hangi güvenliğimizi korumaya hizmet eder? Kişinin cinsel
hayatı kimi ne ilgilendirir arkadaşlar? Bunun işlenmesi hangi ulusal yararımızı
güvence altına alır?
Şimdi
biz buna “fişleme yasası” diyoruz, siz itiraz ediyorsunuz. Ne diyelim buna
başka? Yani kişiye ait her türlü bilgiyi yazacaksınız, her türlü bilgiyi
fişleyeceksiniz, bunu da korumayacaksınız; e, bunun adı “fişleme yasası”
değerli arkadaşlar, başka bir adı yok. 
Şimdi
ben merak ediyorum, bu yasayı kimin için çıkarıyorsunuz? Yani vatandaş için
çıkarıyorsunuz desek olmuyor. Bakıyoruz, vatandaşın hiçbir şeyini
korumuyorsunuz, sadece verileri işliyorsunuz ve bu verileri paylaşıyorsunuz.
Uluslararası aktarma konusunda düzenleme getiriyorsunuz. Koruma yok, vatanı
için değil. Peki, Avrupa Birliği için mi? E onu da göremiyoruz. Ne Avrupa
Birliğinin 1995 tarihli kriterlerine ne de 2015 tarihli kriterlerine uymuyor bu
yasa Sevgili Bakanım. Kime çıkarıyoruz bunu, ne için çıkarıyoruz? Yani aklımıza
şu geliyor: Acaba birileriyle anlaştınız da bu verilerimizi satmak için, hemen
alelacele fişleyip, derleyip toparlayıp paketlemek mi istiyorsunuz? Doğrusu
aklımıza geliyor değerli arkadaşlar. 
Şimdi,
böyle bir yasada tabii ki “Kişisel Verileri Koruma Kurulu” diye bir kurul
oluşturuluyor. Bakın, okuyorum, maddede diyor ki: “Bu kurul verilen görev ve
yetkilerini bağımsız olarak yerine getirir ve kullanır.” Güzel. “Görev alanına
giren konularla ilgili olarak hiçbir organ, makam, merci veya kişi, Kurula emir
ve talimat veremez, tavsiye veya telkinde bulunamaz.” E, çok güzel. Peki bu
nasıl bir kurul? Değerli arkadaşlar, bu şöyle bir kurul: Kurul 7 üyeden
oluşuyor, 4 üyesini Bakanlar Kurulu atıyor, 3 üyesini Cumhurbaşkanı atıyor.
Bağımsızlık anlayışınız bu. Yetmiyor değil mi Sevgili Bakanım, yetmiyor, ne
olacak? Kurulun başkan ve ikinci başkanını da Bakanlar Kurulu belirleyecek.
Yani, kendi belirledikleri, kendi atadıkları üyelerin kendi arasındaki bir
seçime de güvenmiyorlar, işi böyle sağlama alıyorlar. Ha, bu da yetmiyor.
Kurulun gündemini de sadece başkan belirliyor. Yukarıdan aşağıya bir teklik
anlayışı, bir tekçilik anlayışı. Bu kuruldan bağımsız, bu kuruldan kimseden
tavsiye ve emir almayan bir anlayış bekliyoruz. Değerli arkadaşlarım, ne kendi kendinizi
kandırın ne bizi kandırın. 
Şimdi,
biz bu kanun tasarısı başladığından beri bir şeyler anlatmaya çalışıyoruz ama
doğrusunu isterseniz, bizim birtakım değişiklikler umudu taşıdığımız, birtakım
eksiklikleri gideririz diye anlatmalarımızın beyhude olduğunu gördüm ve bugün
Ensar Vakfında tecavüze uğrayan çocuklarla ilgili oylama tavrınızı gördükten
sonra gerçekten umudu kestim değerli arkadaşlar. Biz burada 10 çocuğa
tecavüzden bahsediyoruz, Bakan diyor ki: “Bir kereyle karar verilmez.”
Arkadaşlar, böyle bir şey olur mu ya? Yani, Bakanın bir bilgisi var mı? Kaç
defa öyle olur, soralım o zaman Bakana. Yani, kaç defa olursa bir karar
veririz? Böyle bir anlayış olabilir mi? Olmaz. Peki, biz bunu söylüyoruz,
sıralarınızdan “Sizin derdiniz başka, sizin derdiniz vakıf.” diyorsunuz.
Arkadaşlar, vakfınızın hayrını görün. Bizim derdimiz tecavüze uğrayan çocuklar,
o bebeler. Bizim derdimiz bu. (CHP sıralarından alkışlar) 
Değerli
arkadaşlar, gerçekten, yüreğinizi, vicdanınızı açık tutun ve burada Cumhuriyet
Halk Partisinin söylediği her şeyi hemen ön yargıyla reddetmeyin. Bakın,
umarım, bu Ensar Vakfıyla ilgili, orada tecavüze uğrayan çocuklarla ilgili
yarın bu utanacağınız kararınızdan vazgeçersiniz, hep birlikte orayla ilgili
bir araştırma komisyonu kurarız. Yine umarım ki bu yasa tasarısındaki birtakım
değişiklikleri Sayın Bakanım ve değerli üyeler hep birlikte yaparız. 
Ben
bu duygu ve düşüncelerle hepinizi saygıyla selamlıyorum. (CHP sıralarından
alkışlar)
BAŞKAN
– Gruplar adına son söz, Adalet ve Kalkınma Partisi Grubu adına Bursa
Milletvekili Hakan Çavuşoğlu’na aittir. 
Buyurun
Sayın Çavuşoğlu. (AK PARTİ sıralarından alkışlar)
AK
PARTİ GRUBU ADINA HAKAN ÇAVUŞOĞLU (Bursa) – Sayın Başkan, değerli
milletvekilleri; 117 sıra sayılı Kişisel Verilerin Korunması Kanunu
Tasarısı’nın ikinci bölümü üzerinde grubumuz adına söz aldım. Bu vesileyle
Genel Kurulu saygıyla selamlarım.
Saygıdeğer
milletvekilleri, sözlerimin başında belirtmek isterim ki şu anda yürürlükte
kişisel verilerin korunmasına ilişkin bir kanun bulunmaması nedeniyle birçok
kimsenin verileri denetim dışı ve kontrolsüz olarak kötü niyetli kimseler
tarafından işlenmeye ve kullanılmaya müsaittir. Bu bakımından, görüşülmekte
olan tasarının ne denli önemli olduğu izahtan varestedir. Hele hele günümüz
bilgi teknolojilerindeki gelişmeler karşısında bu verilere erişimin kolay ve
hızlı hâle gelmiş olması bu kanunun ihdasını zorunlu hâle getirmiştir. Hâl
böyle olunca, önümüzdeki tasarının özel hayatın gizliliğinin bir alt unsuru
olan kişisel verilerin işlenmesini belli bir disiplin altına alması başlı
başına bir reform niteliğindedir.
TAHSİN
TARHAN (Kocaeli) – Nasıl gizleyeceksiniz?
HAKAN
ÇAVUŞOĞLU (Devamla) – Sayın milletvekilleri, şu anda kişisel veriler zaten bir
şekilde işleniyor ve âdeta bu veriler havada uçuşuyor.
TAHSİN
TARHAN (Kocaeli) – Ortaklık bozulunca nasıl gizleyeceksiniz?
HAYDAR
AKAR (Kocaeli) – Bu kadar önemliydi de on dört senedir niye getirmediniz,
2014’te niye geri çektiniz?
HAKAN
ÇAVUŞOĞLU (Devamla) – Bu durumu bir disiplin altına almak üzere bu kanuni
düzenleme yapılıyor ancak ne yazık ki bu tasarı fişleme yasası olarak
yaftalanıyor.
HAYDAR
AKAR (Kocaeli) – E, fişleme yasası tabii, 2014’teki yasayla karşılaştırdın mı?
HAKAN
ÇAVUŞOĞLU (Devamla) – Kabul edilmesi mümkün olmayan bir iddiadır. 
HAYDAR
AKAR (Kocaeli) – Değiştirdiğiniz maddelere baktın mı Hakan, baktın mı? Hangi
maddeleri değiştirdiniz, değiştirdiğiniz maddelerdeki içerikler neler?
HAKAN
ÇAVUŞOĞLU (Devamla) - Kanuna eleştirileriniz olabilir, bu, müzakerenin tabiatı
gereğidir ama kanunun hiç olmaması gerektiği anlamı çıkarabileceğimiz tarzda…
CEMAL
OKAN YÜKSEL (Eskişehir) – Öyle demedik, öyle diyen yok.
HAKAN
ÇAVUŞOĞLU (Devamla) - …onu âdeta ademe mahkûm edecek yaklaşımlarınız “Bu kanun
olmasın, mevcut kontrolsüz ve denetimsiz sistem devam etsin.” demektir ki bunu
sizin de isteyebileceğinizi düşünmüyorum.
HAYDAR
AKAR (Kocaeli) – Sizinle aynı şeyi istemeyiz biz.
HAKAN
ÇAVUŞOĞLU (Devamla) - Saygıdeğer milletvekilleri, ben tasarının ikinci bölümü
üzerinde söz aldım. Tasarının ikinci bölümü 19 ila 33’üncü maddeler arasında
yer alan son kısımdan oluşmaktadır. İkinci bölümdeki düzenlemeleri genel olarak
3 ana başlık altında toplayabiliriz. 
İlk
olarak, bu bölümde Kişisel Verileri Koruma Kurumunun oluşumu, yapısı, işleyişi,
görev, yetki ve sorumlulukları düzenlenmektedir. İkinci olarak, tasarının
istisna kapsamında tuttuğu hâller…
HAYDAR
AKAR (Kocaeli) – Yarın senin aleyhine döner o istisna kapsamındakiler, o zaman
göreceğim seni. 
HAKAN
ÇAVUŞOĞLU (Devamla) - …son olarak da kanunun ihlali yani hukuka aykırı veri
işlenmesi durumunda öngörülen cezai hükümler düzenlenmiştir. 
Sayın
Akar, dinlerseniz siz de tatmin olacaksınız. 
ENGİN
ALTAY (İstanbul) – Sen hiç dinlemedin ki. Hiç dinledin mi sen? Hiç dinlemedin
sen.
HAYDAR
AKAR (Kocaeli) – Sana ben öğretirim bunu. Sen bir öğren önce dinlemeyi. Bak,
herkesi dinledik sen çıkana kadar. 
HAKAN
ÇAVUŞOĞLU (Devamla) - Sayın milletvekilleri, bu tasarıyla kişilere ait verileri
işleyecek kimseler yani veri sorumlularını herkesin öğrenmesine olanak
sağlayacak şekilde veri sorumlularının veri kayıt sistemi kurmadan önce
kaydolmalarını zorunlu kılan bir veri sorumlusu sicili oluşturulmaktadır. Bu
veri sorumluları sicilinin tutulmasını Kişisel Verileri Koruma Kurumu
sağlayacaktır. 
Yine
altını çizerek ifade etmeliyim ki… 
CEMAL
OKAN YÜKSEL (Eskişehir) – Kim atayacak Koruma Kurulunu? 
HAYDAR
AKAR (Kocaeli) – Kim atayacak Koruma Kurulunu, biliyor musun?
HAKAN
ÇAVUŞOĞLU (Devamla) - Arkadaşlar, altını çizerek ifade etmeliyim ki, burayı
lütfen dinleyiniz…
HAYDAR
AKAR (Kocaeli) – O tabi olduğun saray mı atayacak? 
HAKAN
ÇAVUŞOĞLU (Devamla) - …Kişisel Verileri Koruma Kurumunun asla veri işleme
görevi ve yetkisi bulunmamaktadır. 
ENGİN
ALTAY (İstanbul) – Ne görevi var? Ne görevi var?
NURHAYAT
ALTACA KAYIŞOĞLU (Bursa) – Kimi kime şikâyet edeceğiz Hakan?
ENGİN
ALTAY (İstanbul) – Kurul raf elması mı, kurul üyeleri raf elması mı orada? 
HAKAN
ÇAVUŞOĞLU (Devamla) - Kişisel Verileri Koruma Kurumu, şikâyet üzerine veya
resen veri sorumlusunun işlemiş olduğu verilerin hukuka ve dürüstlük kurallarına
uygun olmadığını…
NURHAYAT
ALTACA KAYIŞOĞLU (Bursa) – Kimi kime şikâyet edeceğiz? 
HAKAN
ÇAVUŞOĞLU (Devamla) - …doğru ve güncel tutulup tutulmadığını, belirli, açık ve
meşru amaçlar için işlenip işlenmediğini…
HAYDAR
AKAR (Kocaeli) – Hakan, hiç haberin yok dünyadan senin be!
HAKAN
ÇAVUŞOĞLU (Devamla) - …işlenen verilerin işlendikleri amaçla bağlantılı,
sınırlı ve ölçülü olup olmadığını… 
HAYDAR
AKAR (Kocaeli) – Hiç teknolojiyi de bilişimi de bilmiyorsun, verinin nasıl
kullanıldığını da bilmiyorsun. Kanunu da bilmiyorsun, kanunu. 
Başkan,
kanunda burada grup adına konuşuyor ya. Kanunu okumamış, kanunu. 
BAŞKAN
– Sayın Akar, hayırdır… Müdahale etmeyelim lütfen. 
HAKAN
ÇAVUŞOĞLU (Devamla) - …amaç için gerekli olan süre kadar muhafaza edilip
edilmediğini, verilerin işlenmesinden önce veri sahibi kişinin açık rızasının
bulunup bulunmadığını denetleyecek ve…
HAYDAR
AKAR (Kocaeli) – Tabii canım, milyon kişiyi getireceksin imza attıracaksın açık
rıza var diye. 
HAKAN
ÇAVUŞOĞLU (Devamla) - …bu konuda gerekli tedbirleri alarak veri sorumlusu
tarafından yerine getirilmesini sağlayacaktır. 
Sayın
milletvekilleri, burada 7 üyeden oluşan Kişisel Verileri Koruma Kurumu
üyelerinin Bakanlar Kurulu ve…
HAYDAR
AKAR (Kocaeli) – Neyle kuracaksın, neyle?
HAKAN
ÇAVUŞOĞLU (Devamla) - …Cumhurbaşkanlığı tarafından seçilmesine ilişkin birçok
eleştiri dile getirildi. 
CEMAL
OKAN YÜKSEL (Eskişehir) – Seçilme değil, atama, atama. 
HAKAN
ÇAVUŞOĞLU (Devamla) - Bu eleştirilerin tamamı haksız ve yersiz eleştirilerdir.
ENGİN
ALTAY (İstanbul) – Yapma ya!
HAKAN
ÇAVUŞOĞLU (Devamla) - Zira, unutulmamalıdır ki hem Bakanlar Kurulu hem de
Cumhurbaşkanlığı makamı, bu milletin sandıkta ortaya koyduğu iradesiyle seçtiği
kişiler tarafından göreve gelmektedir. (AK PARTİ sıralarından alkışlar, CHP
sıralarından gürültüler)
HAYDAR
AKAR (Kocaeli) – Hüsnü Mübarek’i de millet seçti, Hitler’i de seçti millet; hiç
farkı yok.
HAKAN
ÇAVUŞOĞLU (Devamla) - Bu nedenle, Bakanlar Kurulu ve Cumhurbaşkanının kuruma
üye seçmelerine dahi tahammül gösterilememesi bir yerde milletin iradesine
tahammülsüzlük olacaktır ki…
HAYDAR
AKAR (Kocaeli) – Hitler de seçimle geldi, Mübarek de seçimle geldi, Kenan Evren
de seçimle geldi, Cumhurbaşkanı oldu.
HAKAN
ÇAVUŞOĞLU (Devamla) - …ben bu manada eleştiri getirenlerin millet iradesine tahammülsüz
olduklarını düşünmüyorum. Kaldı ki Kişisel Verileri Koruma Kurumunun bağımsız
ve tarafsız görev yapmasına imkân sunacak mekanizmalar zaten kanuna
yerleştirilmiştir değerli arkadaşlar. 
CEMAL
OKAN YÜKSEL (Eskişehir) – Nerede var, söyle bir tane. Bir tane söyle. 
HAKAN
ÇAVUŞOĞLU (Devamla) - Örneğin Anayasa’nın 138’inci maddesinde mahkemelerin
bağımsızlığı ve tarafsızlığı için öngörülen anayasal hüküm Kişisel Verileri
Koruma Kurumu için de aynen bu kanuna dercedilmiştir.
NURHAYAT
ALTACA KAYIŞOĞLU (Bursa) – İyi de mahkemeler bağımsız mı?
HAKAN
ÇAVUŞOĞLU (Devamla) – Yine kurum, mali ve idari yapısı bakımından bağımsız kamu
tüzel kişisi olacak, kurumda görev yapan üyelerin görev süresi dolmadan
görevden alınmaları mümkün olmayacaktır değerli arkadaşlar. 
HAYDAR
AKAR (Kocaeli) – Kim denetleyecek, kim? Bunları kim denetleyecek?
HAKAN
ÇAVUŞOĞLU (Devamla) - Ayrıca, kurum üyeleri resmî veya özel başka bir görev
alamayacakları gibi, kazanç getirici bir faaliyette de bulunamayacaklardır.
Bununla birlikte, üyeler herhangi bir siyasi partinin yönetim ve denetim
organlarında görevli veya yetkili bulunmayan kimseler arasından seçilecektir. 
HAYDAR
AKAR (Kocaeli) – Kim denetleyecek bunları, kim? Bir gün önce istifa ettiği
gibi, değil mi? Bağımsızlık oluyor o zaman.
OKTAY
VURAL (İzmir) – Sayın Başkan, anlaşılmıyor efendim.
HAKAN
ÇAVUŞOĞLU (Devamla) - Görüldüğü üzere, kuruma ilişkin öngörülen bu düzenlemeler
âdeta kurumun bağımsızlığını ve tarafsızlığını teminat altına almaya yönelik
bir emniyet supabı niteliğindedir. (AK PARTİ sıralarından alkışlar) 
CEMAL
OKAN YÜKSEL (Eskişehir) – İnanarak mı söylüyorsun bunu?
BAŞKAN
– Ya, sayın milletvekilleri, Hakan Bey bile bu kadar müdahale etmiyordu, Allah
var yani. Bu kadar müdahale etmiyordu sizin müdahale ettiğiniz kadar.
MEHMET
PARSAK (Afyonkarahisar) – Aylardır o kadar çok müdahale etti ki, o kadar çok
saygısızlık etti ki.
HAKAN
ÇAVUŞOĞLU (Devamla) – Öte yandan, kurum her yıl hazırlayacağı faaliyet raporunu
Türkiye Büyük Millet Meclisi İnsan Haklarını İnceleme Komisyonuna da sunacaktır.
Böylelikle, Türkiye Büyük Millet Meclisi de kurumun bağımsız ve tarafsızlığına
dönük olarak bir yönüyle sürece dâhil edilmiş olmaktadır. 
MEHMET
PARSAK (Afyonkarahisar) - Herkesin her sözüne müdahale etti. Kimi zaman
anlamadan müdahale etti.
HAYDAR
AKAR (Kocaeli) – Ya, Hakan, hakikaten kanunu okumamışsın sen ya! 
HAKAN
ÇAVUŞOĞLU (Devamla) - Komisyon görüşmeleri sırasında kurum üyelerinin bir
kısmının Türkiye Büyük Millet Meclisi tarafından, seçilmesine ilişkin
önergeleri sunmuştunuz, bizim birtakım kaygılarımız vardı Anayasa’yla ilgili
olarak, biz diyoruz ki: Bakanlar Kurulu da, Cumhurbaşkanlığı makamı da Türkiye
Büyük Millet Meclisi tarafından, Türkiye Büyük Millet Meclisi de millet
tarafından seçilmiş, hepsi muteber organlardır. (AK PARTİ sıralarından
alkışlar) 
MEHMET
PARSAK (Afyonkarahisar) - Ya, ne anladınızda ne alkışlıyorsunuz Allah aşkına!
HAYDAR
AKAR (Kocaeli) – Kanundan haberin yok, ne getirdiğinden haberin yok, bağımsız
kurulun nasıl oluşacağından haberin yok, teknik bir kurumdan haberin yok! 
HAKAN
ÇAVUŞOĞLU (Devamla) - İşte, şimdi birazdan göreceksiniz, önergemizi
getireceğiz, sizin de bütün iddialarınız yerle yeksan olacak arkadaşlar.
HAYDAR
AKAR (Kocaeli) – O kurumun teknik olması lazım…
METİN
KÜLÜNK (İstanbul) – Dilini ısırdı.
BAŞKAN
– Sayın Akar, çarpıldınız herhâlde. 
HAKAN
ÇAVUŞOĞLU (Devamla) – Kanuna getirilen istisnalar bakımından da birçok
eleştiriler yapıldı, bunlar da haklı eleştiriler değildir. Kişisel verilerin
korunması, özel hayatın gizliliğine ilişkin temel hak ve özgürlüğün bir alt
unsurudur. Nasıl ki temel hak ve özgürlükler, kanunla, özüne dokunmaksızın
demokratik toplum gereklerine uygun olarak sınırlandırılabiliyorsa, kişisel
verilerle ilgili bu hak da aynı amaçlarla sınırlandırılabilmektedir. Bu tür
sınırlandırmaların temelinde güdülen amaç, kişi yararı ile toplum yararı
arasında, bir başka deyişle kişi güvenliği ile toplum güvenliği arasında bir
denge kurmaktır, kanunda öngörülen sınırlamalar da bu amaca matuf söz konusu
ilkeler doğrultusunda yapılmıştır. 
Kaldı
ki kanunda öngörülen sınırlamalar, hem Avrupa İnsan Hakları Sözleşmesi’nin
8’inci maddesinde hem de tasarının hazırlanması sırasında esas alınan Kişisel
Verilerin Otomatik İşleme Tabi Tutulması Karşısında Bireylerin Korunması
Sözleşmesi’nin 9’uncu maddesiyle…
CEMAL
OKAN YÜKSEL (Eskişehir) – Avrupa Birliği açıklama yaptı… 
HAKAN
ÇAVUŞOĞLU (Devamla) – …95/46 sayılı Avrupa Direktifi’nin 13’üncü maddesindeki
sınırlamalarla aynı mahiyettedir, lafzı da aynıdır değerli arkadaşlar. 
NURHAYAT
ALTACA KAYIŞOĞLU (Bursa) – Çok yanlış, kişisel verilerin istisnai olarak
alınması…
CEMAL
OKAN YÜKSEL (Eskişehir) – Ya, bir okuyun, okuyun! Avrupa Birliği açıklama
yapıyor.
HAKAN
ÇAVUŞOĞLU (Devamla) – Lafzı da aynıdır, hatta sınırlamalar için kanunda
kullanılan ifadeler tıpatıp benzer ifadelerdir. 
NURHAYAT
ALTACA KAYIŞOĞLU (Bursa) – Kanunun adı yanlış!
HAKAN
ÇAVUŞOĞLU (Devamla) – Sayın milletvekilleri, bakın, bir şey söyleyeceğim. Evet,
çok müdahale ettiniz ama bir şey söyleyeceğim. Bu kanunun anayasal dayanağını,
ilk defa kişisel verilerin korunmasını bir hak olarak tanımlayan Anayasa’mızın
20’nci maddesinin üçüncü fıkrası oluşturmaktadır. Bu madde ne zaman geldi
biliyor musunuz arkadaşlar? 
CEMAL
OKAN YÜKSEL (Eskişehir) – Avrupa Birliğinden öyle geldi, şart koştu, şart
koştu! 
HAKAN
ÇAVUŞOĞLU (Devamla) – Bu madde 2010 referandumunda anayasa değişikliğiyle
geldi. Peki, siz ne yapıyordunuz o sırada? “Hayır” turları düzenliyordunuz
değerli arkadaşlar. (AK PARTİ sıralarından alkışlar)
Tarlada
izi olmayanın harmanda yüzü olmaz değerli kardeşlerim. Siz bunu da
yapıyorsunuz, olmaz. 
ENGİN
ALTAY (İstanbul) – Ne yapalım, gidelim mi buradan? Nasıl istiyorsun? 
HAKAN
ÇAVUŞOĞLU (Devamla) – Evet, değerli arkadaşlar, kanunun ikinci bölümünde üçüncü
olarak cezai düzenlemelere yer verildiğini ifade etmiştim. Bu kanunun ihlali
durumunda Türk Ceza Kanunu’na atıf yapılmakta ve Türk Ceza Kanunu’nun 135’inci
maddesinin ikinci fıkrasında yer alan hüküm değiştirilerek…
CEMAL
OKAN YÜKSEL (Eskişehir) – Baypas edildi Türk Ceza Kanunu!
HAKAN
ÇAVUŞOĞLU (Devamla) – …özellikle kişisel verilerin hukuka aykırı olarak
işlenmesi, kişisel verilerin kaydedilmesi suçunun ağırlaştırıcı nedeni olarak
yeniden düzenlenmektedir. 
CEMAL
OKAN YÜKSEL (Eskişehir) – İstisnaları söyle! İstisnaları anlat!
HAKAN
ÇAVUŞOĞLU (Devamla) – Bunun yanında, Türk Ceza Kanunu’nun 243’üncü maddesine
yeni bir fıkra eklenerek…
NURHAYAT
ALTACA KAYIŞOĞLU (Bursa) – Kanunun adı yanlış, “Kişisel Verilerin İstisnai
Olarak Alınması” olacak.
HAKAN
ÇAVUŞOĞLU (Devamla) – …bir bilişim sisteminin kendi içinde veya bilişim
sistemleri arasında gerçekleşen veri nakillerini, sisteme girmeksizin teknik
araçlarla hukuka aykırı olarak izleyen kişilerin cezalandırılacağı da hüküm
altına alınmaktadır. 
Değerli
arkadaşlar, ne derseniz deyin, neyi söylerseniz söyleyin, şu anda, Türkiye’de
bu manada meri bir kanuni düzenleme yoktur. 
NURHAYAT
ALTACA KAYIŞOĞLU (Bursa) – Hakan, bütün avukatlarda borçluların MERNİS
bilgileri var. Bunları nereden alıyorlar? Kamu kurumlarından. Kamu kurumlarına
karşı koruyor mu bu kanun?
HAKAN
ÇAVUŞOĞLU (Devamla) – Şu anda kişisel verilerimiz her yerde, havada
uçuşmaktadır. Dolayısıyla bu kanun her şeyden evvel bunların işlenmesine,
saklanmasına, değiştirilmesine ilişkin birtakım denetim sistemini ortaya
koymaktadır.
NURHAYAT
ALTACA KAYIŞOĞLU (Bursa) – Sen de bir avukatsın, çok iyi biliyorsun, bütün
avukatlarda borçluların bütün bilgileri var. Kamu kurumlarına karşı koruyor mu
bu kanun? SGK sattı bütün bilgileri 65 milyona.
HAKAN
ÇAVUŞOĞLU (Devamla) – Ayrıca, Sayın Altaca, ben prensip olarak hiçbir Bursa
milletvekiline buradan söz atmıyorum, sizi de kınıyorum Bursa Milletvekiline
söz attığınız için.
Teşekkür
ediyorum. 
Hepinize
iyi akşamlar diliyorum. (AK PARTİ sıralarından alkışlar) 
MEHMET
PARSAK (Afyonkarahisar) – İlkeli söz atıyorsunuz yani öyle mi? İlkeli söz
atıyorsunuz, bravo, tebrikler! 
BAŞKAN
– Teşekkürler Sayın Çavuşoğlu.
Şimdi,
şahıslar adına…
MEHMET
PARSAK (Afyonkarahisar) – Kürsüdeki hatibe müdahale etmek hiç iyi değil, değil
mi?
OKTAY
VURAL (İzmir) – Sayın Başkan, tekrarı mümkün mü acaba, anlaşılamadı?
BAŞKAN
– Yani tekrarı mümkün değil ama…
OKTAY
VURAL (İzmir) – Tekrar ettirseniz.
BAŞKAN
– …CHP sıralarından Hakan Bey’e sataşma oldu, isterse sataşmadan da ayrıca söz
verebilirim Hakan Bey’e.
Evet,
şimdi, şahıslar adına ilk söz Sivas Milletvekili Hilmi Bilgin’e aittir. 
NURHAYAT
ALTACA KAYIŞOĞLU (Bursa) – Başkanım, sataşma var, bana sataştılar.
BAŞKAN
– Lütfen arkadaşlar, oturalım.
Buyurun
Sayın Bilgin. (AK PARTİ sıralarından alkışlar)
HİLMİ
BİLGİN (Sivas) – Sayın Başkan, değerli milletvekilleri; görüşülmekte olan 117
sıra sayılı Kişisel Verilerin Korunması Kanunu Tasarısı’nın ikinci bölümünde
şahsım adına söz almış bulunmaktayım. Bu vesileyle heyetinizi ve aziz
milletimizi saygıyla selamlıyorum. 
Değerli
milletvekilleri, kişisel veri gerçek kişilerle ilgili her türlü bilgi olup bu
bağlamda, kişinin kimlik bilgilerinden iletişim, sağlık ve mali bilgilerine,
özel hayatından dinî, siyasi görüşüne ilişkin her türlü veri kişisel veri
olarak kabul edilmektedir. Gerek kamu gerekse özel kurum ve kuruluşlar bir
görevin yerine getirilmesi veya bir hizmetin sunumuyla bağlantılı olarak
kişisel veri niteliğindeki bilgileri öteden beri toplamaktadır. Örnek olarak,
hepimizin sıkça karşılaştığı İnternet bankacılık işlemlerinde banka
görevlilerince, güvenlik gerekçeleriyle kişisel verilerimiz, hatta annemizin
kızlık soyadının herhangi bir harfi talep edilmekte, bu işlemleri yapanlar da
gerek zaruret gerekse işlemin avantajları nedeniyle işleme rıza göstermektedir.
Bir ticari işletmenin müşterilerinin ödeme yöntemine, bir eğitim kurumunun
öğrencilerinin başarı ve not durumuna, bir sağlık kuruluşunun hastalarının
tedavilerinin seyrine ilişkin bilgileri toplaması hayatın olağan akışında gayet
normaldir. Bunun yanı sıra, resmî dairelerce toplanması ve muhafazasında
mevzuat gereği zorunluluk bulunan veriler de bulunmakta ve toplanmaktadır. İşte
bu bilgilerin, sadece ilgili ve yetkili kişi ve kurumlarca belli şartlar ve
kurallar altında toplanması, işlenmesi, muhafazası ve amaca uygun kullanımına
yönelik esasların düzenlenmesi mutlak bir ihtiyaç olduğu gibi, Anayasa’yla
korunan bir haktır. 
Ayrıca,
bilgi ve iletişim teknolojilerinin siyasi, sosyal ve ekonomik hayatımızı
sarsıcı biçimde değiştiren, dönüştüren etkileri de kişisel verilerin etkin
korunması ihtiyacını artırmış ve zorunlu hâle getirmiştir. Mevcut meri
mevzuatımızda kişisel verilerin işlenmesi, muhafaza edilmesi ve korunmasına
ilişkin bütüncül bir düzenleme bulunmamakta, bu konuya ilişkin yasal
düzenlemeler farklı farklı kanunlarda yer almaktadır. İnşallah, yasalaştıracağımız
bu düzenlemeyle Anayasa’yla güvence altına alınan temel bir insan hakkı olan
kişisel verilerin korunmasına yönelik bütüncül ve detaylı bir mevzuat
oluşacaktır.
Bilindiği
üzere, 12 Eylül 2010 yılında yapılan halk oylaması neticesinde Anayasa’nın
20’nci maddesinde yapılan düzenlemeyle kişisel verilerin korunması temel bir
insan hakkı olarak güvence altına alınmış, kişisel verilerin korunmasına
ilişkin esas ve usullerin kanunla düzenlenmesi gerektiği belirtilmiştir. 
Yine,
ülkemizle ilgili olarak devam etmekte olan, Avrupa Birliği tam üyelik sürecinde
sürecin ilerleyebilmesi için kişisel verilerin korunmasına ilişkin temel bir
kanunun yürürlüğe girmesi gerekmektedir. Tüm bu açıklamalar ülkemizde kişisel
verilerin korunmasına ilişkin kanunun bir an önce yürürlüğe girmesini gerekli
kılmaktadır.
Sayın
Başkan, değerli milletvekilleri; Avrupa Konseyi 108 sayılı Sözleşmesi ve Avrupa
Birliğinin ilgili direktifi, kişisel verilerin işlenmesine ilişkin ilkelerin
uygulanmasını izlemek ve yönlendirmek üzere bağımsız bir şekilde görev yapacak
otoritelerin oluşturulmasını öngörmektedir. Bu kapsamda, tasarının 19’uncu
maddesiyle, kanunla verilen görevleri yerine getirmek üzere adli ve mali
özerkliğe sahip, kamu tüzel kişiliğini haiz Kişisel Verileri Koruma Kurumu
düzenlenmiş, 20’nci maddeyle kurumun görevleri belirlenmiştir. Kurumun
faaliyetleri hakkında hazırlayacağı yıllık raporları Cumhurbaşkanlığına,
Türkiye Büyük Millet Meclisi İnsan Haklarını İnceleme Komisyonuna ve
Başbakanlığa sunma zorunluluğu getirilerek kurumun şeffaflığı ve hesap
verilebilirliği amaçlanmıştır.
Yine,
tasarının 21’inci maddesiyle, kurumun karar organı olarak faaliyet göstermek
üzere Kişisel Verileri Koruma Kurulu düzenlenmektedir. Düzenlemeyle kurulun
kanunla ve diğer mevzuatla verilen görev ve yetkilerini kendi sorumluluğu
altında bağımsız olarak yerine getirirken ve yetkilerini kullanırken hiçbir
organ, makam, merci ve kişiden emir ve talimat almadan görev yapması
amaçlanmıştır. Kurul üyelerinin belirlenmesinde devlet memuru olmaya ilişkin
genel şartları taşıma dışında özel şartlar aranmayarak üyelerin geniş tabanlı
alandan seçilmesi amaçlanmaktadır.
Tasarının
28’inci maddesinde kanun kapsamı dışında tutulan hususlar düzenlenmekte olup
istisnalar tahdidi olarak belirlenmiştir. Maddeyle kısmen veya tamamen kanun
kapsamı dışında tutulacak hususlar özenle ve hassasiyetle belirlenmiş ve
istisnalar tahdidî olarak madde metninde sayılmıştır. 
Tasarı,
yıllardır farklı farklı kanunlarda düzenlenmiş ve mevzuatımızda bu alanda eksik
olan bütüncül bir yasal düzenleme ihtiyacını ortadan kaldıracak bir tasarıdır. 
Tasarı
metni yasalaştığında mevzuatımızda var olan önemli bir eksiği kapatacağı
inancıyla tasarının hukuk sistemimize, milletimize hayırlı ve uğurlu olmasını
temenni ediyor, hepinizi saygıyla selamlıyorum. (AK PARTİ sıralarından
alkışlar)
BAŞKAN
- Teşekkürler.
Şimdi,
söz sırası Hükûmet adına Adalet Bakanı Sayın Bekir Bozdağ’a aittir.
Buyurun
Sayın Bozdağ. (AK PARTİ sıralarından alkışlar)
Sizin
de süreniz on dakikadır.
ADALET
BAKANI BEKİR BOZDAĞ (Yozgat) - Sayın Başkan, saygıdeğer milletvekilleri;
sözlerimin başında hepinizi saygıyla selamlıyorum.
Çok
önemli bir kanun müzakeresinin ikinci bölümündeyiz. Kişisel Verilerin Korunması
Kanunu Tasarısı, adı üzerinde olduğu gibi, kişisel verileri korumayı amaçlayan,
bu maksatla birtakım ilkeler, kurallar ortaya koyan, son derece önemli bir
kanun tasarısı. Esasında “Bu kadar eleştiriyi hak ediyor mu?” derseniz, bence
hak etmiyor. Eleştirilecek yönleri mutlaka vardır ama bu kanun fişleme kanunu
değil fişlemenin panzehri olan bir kanundur. 
Bugün,
ülkemizde kişisel veriler değişik vesilelerle pek çok kamu kurum ve kuruluşu,
özel sektör, kişiler tarafından işlenmektedir ama bunun bir kuralı yok. Şimdi,
ilk defa kişisel verilerin işlenmesi konusunda, âdeta bunun anayasası sayılacak
bir yasal düzenlemeyi Meclisimizde görüşüyoruz. Bu düzenleme üzerinde
değerlendirme yapılırken bazı hususlar çok fazla eleştirildi. Ben, izniniz
olursa hem eleştirilere cevap olsun hem de kanundaki o maddelerden neyi
hedefledik, onu açıklamak için söz aldım. 
Açık
rıza çok tartışıldı. Açık rıza nedir, ne değildir? Esasında “Tanımlar”
maddesinde belirli bir konuya ilişkin, açık bilgilendirilmeye dayanan ve özgür
iradeyle açıklanan rıza açık rıza olarak tanımlanıyor. Şimdi, açık rızayı
yazılı hâle de getirebilirdik. Nitekim, alt komisyonda böyle bir öneri oldu,
“Yazılı olsun.” veyahut da işte “Bir şekilde teyit edilecek başka birtakım
mekanizmalar kuralım.” gibi. Bunu yazılı hâle getirdiğimizde hayat işlemez hâle
geliyor. Örneğin, alışveriş merkezinde alışverişinizi yaptınız, tam fatura
kesecek “Rızan var mı buradaki bilgileri almak için?”, telefon numarasını
alacaksınız, “Rızan var mı?”, “Var.”, “O zaman bir yazılı taahhütte bulun,
rızanı açıkla.” Bu, hayatı işlemez hâle getirir. Esasında çıkarma nedeni
budur. Peki, açık rızanın var olup olmadığı konusunda verisi işlenen ile
işleyen arasında bir ihtilaf çıkarsa ispat yükümlülüğü kime aittir? Kişisel
veri sorumlusuna aittir. Siz dediniz ki: “Benim açık rızam yok. Bunu
işlemişsiniz, rızam yok.” O zaman, veri sorumlusu rızanın varlığını ispat
etmekle mükelleftir. Bu da önemli bir korumadır. 
Diğer
bir konu: 6’ncı madde çok tartışıldı. 6’ncı maddede özel nitelikli kişisel
veriler düzenleniyor. Bu madde esasında özel nitelikli kişisel verileri özel
koruma amacıyla düzenlenmiş bir maddedir. Sanki bu verileri işlemek için
konulmuş bir madde gibi algılandı. Çok net söylüyorum: Kişilerin ırkı, etnik
kökeni, siyasi düşüncesi, felsefi inancı, dini, mezhebi ve diğer burada sayılan
özel nitelikli kişisel veriler bu maddeyle özel koruma altına alınmıştır. “Özel
nitelikli kişisel verilerin, bir defa, kişinin açık rızası olmaksızın işlenmesi
mümkün değildir, yasaktır.” diyor. Bunu işleyemezsin, yasak. Nasıl işlenebilir?
Bir kanun yazıyorsa işleyebilirsin. Kanunu bu Meclis çıkarıyor. Oraya yazmışsa
o işlenebilir. Örneğin, Nüfus Hizmetleri Kanunu’nda, Tapu Kanunu’nda, başka pek
çok kanunda verilerin işlenmesine ilişkin kurallar var, orada herkesin Türkiye
Cumhuriyeti vatandaşı olduğu yazıyor. İşlenebilir orada, kanun yazıyorsa.
İki:
Birinci fıkrada sayılan -önergeyle değiştirdik- sağlık ve cinsel hayat
dışındaki kişisel veriler kanunda öngörülen hâllerde ilgili kişinin açık rızası
aranmaksızın işlenebilir. Bir kanuna koyuyoruz ama diğer konuyla ilgili ne yapıyoruz?
Sağlık sistemimizin işlemesi için, kişilerin tedavisi için lazım olan bilgileri
işlemek… Bu kanun, kimsenin cinsel hayatıyla ilgilenen bir kanun değil ama
cinsel bakımdan tedaviye ihtiyacı olan herhangi bir vatandaşımızın veya
herhangi bir şekilde hastaneye yolu düşen vatandaşımızın tedavisi için gerekli
olan bilgilerin işlenmesini ve tedavi amaçlı bunun kullanılmasını amaçlıyor,
yoksa kişilerin cinsel hayatında şu olmuş veya bu olmuş, bu maksatla değil.
Sağlık kurumları şu anda bunlarla ilgili verileri zaten işliyor. Bu, son derece
önemli. 
Ayrıca,
bir şey daha getirdik bu kanunla. Özel nitelikli kişisel verilerin işlenmesinde
bu yasak, istisnayı sınırlayan kural yetmez, bir de Kişisel Verileri Koruma
Kurulunun belirlediği yeterli koruma önlemleri de olacak, bu önlemler varsa ona
da uyacak, öyle işleyecek. Biz şimdi buradan mezhebi çıkarabiliriz, dini de
çıkarabiliriz. Çıkardığımız zaman bunlar koruma altında olmaktan çıkar. O zaman
ne olur? Bunlar korumasız kalır ve herkes dilediği gibi işleyebilir. Burada
koruma altına alıyoruz, “Herkes bunları işlemesin.” diyoruz, işlemesini
yasaklıyoruz, hangi şartlarda olacağını açık açık ifade ediyoruz. “Bunların
tamamen işlenmesi yasaktır.” diye bir kural koysak, mutlak kural koysak o zaman
da bunların hiçbirisini ifade etme imkânı kalmaz. Bu kuralı dediğimiz gibi
koysak bir vatandaşımız “Ben Alevi’yim.” deme imkânını kaybeder, insanlar etnik
kökenini ifade etme imkânını da kaybeder. Onun için, bunları açık rızayla,
insanlar, kendileri dilediği gibi kullanabilir; kullansınlar ama art niyetli,
kötü niyetli bunların işlenmesi söz konusu olduğunda da ona karşı tedbir,
korumak... Bunları fişlemek değil, bunları daha etkin, daha güçlü korumak için
getirdik biz bunu.
İstisnalar
konusu yine çok tartışıldı, son derece önemli. 28’inci madde istisnaları
düzenliyor. Şimdi, elinizi vicdanınıza koyun, “Bu istisnaları ben çizerim.”
deyin; hangisini çiziyorsanız siz çizin, ben anlatayım.
Birinci
istisna şu: Kişinin, aynı konutta oturan kişilerin birlikte oturduğu kişilerle
ilgili kişisel veriyi işlemesi. Siz babasınız, annesiniz; evlatlarınızla
ilgili, eşinizle ilgili, anneniz, babanızla ilgili veya aynı konutta
yaşadığınız kişilerle ilgili verileri işlemek için bu kanunla kurallara tabi
olmanız gereksin mi, gerekmesin mi? Bir kişisel veri sorumlusu atayıp “Bak,
aydınlanma yükümlülüğüm var, bana bir hatırlatma…” demek doğru bir şey midir?
Değildir. Biz istisna koyduk, kişi ailesiyle ilgili veriyi istediği gibi
bilgisayarında, başka yerde değerlendirsin.
İkinci
istisna: Kişisel verilerin resmî istatistiği. Bugün TÜİK kişisel verilerle
ilgili pek çok araştırma inceleme yapıyor, pek çok araştırma şirketi bunları
yapıyor, planlama maksadıyla yapıyor. Bunları anonimleştirmek suretiyle ancak
yapacaklar, anonimleştirerek kullanabilecekler. Araştırma şirketlerini
kapatalım mı yoksa istisna tutalım, vazifelerini yapsınlar mı? İstatistik
Kurumu işini yapsın mı, yapmasın mı? Biz bunu koymazsak bu düzenlemeden sonra
yapamaz. 
Üçüncü
istisna: Sanat, edebiyat, tarih, bilimsel amaçlarla ya da ifade özgürlüğü
kapsamında kişisel verilerin işlenmesini istisna tutuyoruz. Üniversiteler pek
çok araştırma yapıyor. Sanatla ilgili pek çok çalışma var, edebiyatla ilgili
konularda pek çok kişisel veri işleniyor. Gazeteler, televizyonlar haber
yapıyorlar. Eğer bu istisnayı koymazsak bu kanundan sonra televizyonlar,
gazeteler haber yapamaz. Onun özgürce çalışması için, vazifesini milletin
beklentilerine uygun yapması için getirilip konmuş bir istisnadır yoksa kişisel
verileri işlemesi için değil. Onu da hangi şartlar altında… Millî savunma,
millî güvenlik, kamu güvenliği, kamu düzeni, ekonomik güvenlik, özel hayatın
gizliliği, kişi haklarını ihlal etmemek ve suç olmamak kaydıyla ancak bunları
yapabilir diyoruz. Bu da büyük bir sınırlamayı kendi içerisinde getiriyor. Suç
olan şey, zaten ceza kanunlarımızda karşılığı var, gereğini alacak.
Bir
diğer konu, dördüncü konu nedir derseniz, o da kişisel verilerin millî savunma,
millî güvenlik, kamu güvenliği, kamu düzeni, ekonomik güvenliği sağlamaya
yönelik önleyici, koruyucu istihbari faaliyetler kapsamında işlenmesi. Bugün
kişisel verileri koruma kanunu bulunan bütün ülkelerde istihbarat teşkilatları
yüzde yüz bu kanunların istisnasıdır. Şimdi, Millî İstihbarat Teşkilatı,
Emniyet istihbaratı, Jandarma istihbaratı kişisel verilere ulaşsın mı,
ulaşmasın mı? Biz burayı istisnadan çıkarırsak o zaman Millî İstihbarat
Teşkilatının elini kolunu bağlayacağız, ayaklarını bağlayacağız, hiçbir iş
yapamayacak. E, o zaman vatandaşına ilişkin verilere ulaşamayan bir istihbarat
teşkilatı önleyici vazifesini nasıl yerine getirecek, koruyucu vazifesini nasıl
yerine getirecek?
(Mikrofon
otomatik cihaz tarafından kapatıldı) 
TAHSİN
TARHAN (Kocaeli) - Var mı öyle bir kurumumuz ki Sayın Bakanım, öyle bir
kurumumuz var mı ki?
ADALET
BAKANI BEKİR BOZDAĞ (Devamla) – Dünyanın bütün ülkelerinde istisnadır Sayın
Vekilim. İstisna olmayan hiçbir ülke yoktur, her tarafta bunlar istisnadır. 
Bir
diğer konu da yargıdır. Yargının istisna olması da işin doğası gereğidir. 
Ben
kanun tasarısının hayırlı uğurlu olmasını temenni ediyor, emeği geçen herkese
teşekkür ediyor, Meclisimizi saygıyla selamlıyorum. (AK PARTİ sıralarından
alkışlar) 
BAŞKAN
– Bölüm üzerinde şahıslar adına son konuşma Ankara Milletvekili Erkan Haberal’a
aittir.
Sayın
Haberal, buyurun. (MHP sıralarından alkışlar) 
Süreniz
beş dakikadır.
ERKAN
HABERAL (Ankara) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum. 
Altında
bulunduğumuz bu çatı Türkiye'nin çatısıdır ve bizim seçilenler olarak iddiamız,
daha iyi koşullarda yaşanılabilecek bir memlekettir. Kendi çatımız altında biz
daha iyi koşullarda yaşanabilecek bir memleket için yasama faaliyetinde
bulunurken burada bizimle beraber çalışan iş arkadaşlarımıza, emekçilerimize
yeterince eşit ve adil davranmadığımız kanaati maalesef hasıl olmuştur bizde.
Burada
yaklaşık 600 polis memuru kardeşimiz çalışmaktadır. Kapıdan içeri girerken her
gün, her an görmekteyiz hep beraber. Sayın milletvekilleri, hangisinin yüzü
gülüyor? Bu insanların, burada çalışan polis kardeşlerimizin tazminatları
maalesef kesilmiştir, özellikle dikkatinize sunmaktayım. 
Tutanak
Hizmetleri Başkanlığında yaklaşık -ki yaklaşık değil, doğru rakamdır- 50
stenograf görev yapmaktadır. Ki bunların büyük bir bölümü yirmi yıldan fazladır
burada çalışmaktadır. 7/24 tam mesai yapan bu arkadaşlarımız, Türkiye Büyük
Millet Meclisi Genel Kurulunda, 18 ihtisas komisyonunda, araştırma
komisyonlarında, soruşturma komisyonlarında, alt komisyonlarda, ötesi, Anayasa
Mahkemesinde bile görev yapmaktadırlar. E, bu arkadaşlarımız ne kadar mutludur?
Buradadırlar, yanımızdadırlar. Emekliliği dolanlara, en azından hizmet yılını
dolduranlara emeklilik hakkı veremez miyiz? Yaklaşık 15 stenograf hanımefendi
arkadaşımızın emeklilik hakları gelmiştir. Yaş uygulamasına bakılmaksızın bu
arkadaşlarımızın emekli olmalarını sağlayamaz mıyız, kıdemlerini düzeltemez
miyiz? Özellikle bu 15 arkadaştan bahsediyorum. 
Meclis
bünyesi altında çalışan birçok personel farklı statüdedir. Mecliste taşeron
olur mu efendim?
Bu
Mecliste taşeron vardır -ki Bakanlar Kurulundan geçti sanıyorum, burada önümüze
gelecek- Mecliste çalışacak insanları biz taşerona verip nasıl
adlandırabiliriz? Ki mevcut taşeronları bile taşeron kadrosundan
çıkartıp devlet kadrosuna almaya çalışıyoruz. Burada 4/C’liler, burada
sözleşmeliler, burada kadrolu olanlar; buradaki insanların her biri, polisler,
stenograflar, kavaslar, şoförler, garsonlar, çaycılar farklı vasıflardadırlar,
farklı kriterlerde iş yapmaktadırlar. Aynı işi yapan insanlar, aynı çaycı, aynı
garson, birisi kadroda olduğu hâlde farklı maaş almaktadır, birisi 4/C’li
olduğu hâlde farklı maaş almaktadır. Yardımcı hizmet kadrosunda alınan
personele memur olarak görev yaptırılmaktadır; memur olarak, 4/C’li olarak
alınan üniversite mezunları yardımcı hizmetli olarak, çaycı olarak
çalıştırılmaktadır. Burada kavaslar, kavas arkadaşlarımız kadrolu olarak
çalışmaktadırlar; bizimle beraber burayı açmaktadırlar, bizimle beraber
kapamaktadırlar. Buranın temizliğinden, bize hizmetten… Bizim iyi
çalışabilmemiz için, bizim rahatımız, refahımız için çalışan bu arkadaşlara
baktığınızda -aralarında 4/C’liler vardır- eşitsizlik ilkesi vardır. Biz
Türkiye Büyük Millet Meclisi çatısı altında, bu yüce çatı altında eğer kendi
çalışanlarımızı eşitlik ilkesinden faydalandıramıyorsak, onları aynı kategori
içine sokamıyorsak; stenografları kendi içinde, uzmanlar, danışmanlar, yeniler
diye ayırıyorsak; kavasları 4/C’liler, sözleşmeliler diye ayırıyorsak;
polislerin -keza daha farklı bir durum- tazminatlarının kesilmesine sessiz
kalıyorsak burada milletimize biz sizin için iyi şeyler yapıyoruz diyemeyiz
kanaatindeyim çünkü burası milletin çatısı. Bu çatının altında çalışan bütün
arkadaşlarımızı önce mutlu etmek bizim görevimizdir diye düşünüyorum. Hepinizin
dikkatine sunuyorum. 
Saygılarımı
sunuyorum efendim. (MHP sıralarından alkışlar)
BAŞKAN
– Teşekkürler Sayın Haberal. 
Sayın
milletvekilleri, şimdi ikinci bölüm üzerinde on beş dakika süreyle soru-cevap
işlemini gerçekleştireceğiz. Sürenin yarısını sisteme giren sayın
milletvekillerine, diğer yarısını da Sayın Bakana vereceğim. 
Sisteme
giren sayın milletvekillerinden Sayın Kayışoğlu, buyurun.
NURHAYAT
ALTACA KAYIŞOĞLU (Bursa) – Teşekkür ederim.
Sayın
Bakan, Bursa’da on yıla yakındır adliye yetersiz kalıyor ve buna ilişkin olarak
da birçok yerde yeni binalar kiralandı dosya sayıları arttığı için ve buralara
kiralar ödeniyor. Son olarak, Bursa’da bölge adliye mahkemesi açılacak diye bir
bina kiralandı, oraya birtakım masraflar yapıldı, tam olarak ne kadar
yapıldığını bilmiyoruz. Sonra bölge adliye mahkemesinin kurulmasından
vazgeçildi. Yani, kamunun kaynakları bir nevi heba oluyor. Hem bu yeni adliye
binası ne zaman yapılacak -her sorduğumuzda temeli atılıyor, atılacak deniyor
ama yıllardır böyle sürüyor- hem de bölge adliye mahkemesiyle ilgili yapılan bu
boşa giden masraflar rücu edilecek mi, sorumlusu kimdir?
Teşekkür
ediyorum.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakan, biraz önce dediniz ki: “Avrupa Birliği ülkelerinde de bu şekilde,
kişisel verilerin toplanması, işlenmesi şeklinde hükümler var.” Benim şimdi
elimde, okuyorum size, Beta Yayınlarının, Doktor Aydın Akgül’ün “Danıştay ve
Avrupa İnsan Hakları Mahkemesi Kararları Işığında Kişisel Verilerin Korunması”
adlı kitabı, sayfa 100 ve 101’de, aynen -burada İsveç’ten tutun, Hollanda’dan
tutun, birden fazla ülke var- buralarda bu tür felsefi ve dinî inancına ilişkin
bilgilerin toplanması, işlenmesi açıkça yasaklanmış durumda. Siz burada
diyorsunuz ki… Avrupa Birliği ülkelerini kürsüden referans verdiniz, kitap
sizin tam tersinizi söylüyor. 
Aynı
şekilde, Yunanistan’da bir karar var, Avrupa İnsan Hakları Mahkemesinin
Kokkinakis kararı var. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Aynı şekilde, Yunanistan bu konuda tazminata mahkûm olmuş
durumda.
Teşekkür
ediyorum. 
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Sayın
Bakan, bilindiği gibi, trafik sigortalarında geçtiğimiz yıl 1 Haziranda
başlayan yeni dönemle birlikte zorunlu trafik sigortası iki yılda yaklaşık 10
kat zamlanmış oldu, 10 kat. Sizce bu adil mi? Sizce bu, halkı soymak değil
midir? Ülkemizde yaklaşık 19 milyon 500 bin aracın bulunduğu göz önüne alınırsa
sigorta primlerindeki fahiş artış vatandaşlarımızın önemli bir kısmını maddi
olarak zor durumda bırakmaktadır. Bu nedenle, vatandaşlarımızın tepkisine ve
mağduriyetine sebep olan bu uygulamanın yeniden düzenlenmesinin uygun olacağı
kanaatindeyim. Hükûmetin bu konuda gerekli adımları atmasını ve bir an önce bu
mağduriyeti gidermesini talep ediyorum. Sayın Adalet Bakanı, siz Adalet
Bakanısınız, bugün emekliye, memura yüzde 2 zam yapılırken buna yüzde 1000 zam
yapılıyor; burada adalet var mıdır?
Teşekkür
ediyorum. 
BAŞKAN
– Sayın Köksal…
BURCU
KÖKSAL (Afyonkarahisar) – Sayın Bakan, seçim bölgem Afyonkarahisar’da Bayat,
Sultandağı ve İhsaniye ilçelerinde yıllar önce adliyeler kapandı fakat burada
kapanan adliyeler yüzünden vatandaşlarımız son derece mağdur. Özellikle
köylerden gelen vatandaşlarımız diğer adliyelere ulaşabilmek için -örneğin,
Bayat Kuzören köyünden gelen yurttaşım, Mallıca köyünden gelen hemşehrim
İscehisar Adliyesine ulaşabilmek için- neredeyse iki gününü yolda geçiriyor.
Keza, İhsaniye ve Sultandağı’nın da özellikle köylerinde -İhsaniye merkez
adliyeye bağlandı, Sultandağı Çay Adliyesine gidiyor- yaşayan hemşehrilerimin
adliyeye ulaşımı bir hayli sıkıntılı oluyor. Bu konuda, vatandaşların hukuki
hizmetten yararlanabilmeleri için bu kadar mağdur olmalarını nasıl
gidereceksiniz? Buralarda yeniden adliye açılması konusunda bir çalışmanız var
mı?
BAŞKAN
– Sayın Zeybek…
KEMAL
ZEYBEK (Samsun) – Sayın Bakanım, Samsun’un Vezirköprü ilçesinde açık cezaevi
için arsa alındı. Bu cezaevi için 160 dekar arsa alınmış ve bu arsayla açık
cezaevinin iyileştirilmesi, orada yeniden bir yatırımın yapılması gerekliliğine
ihtiyaç duyulmuştu. Şu anda aldığımız habere göre, son günlerde, 2016 yılında
bu yatırımın Vezirköprü’den, açık cezaevinden kaydırıldığı, orada yapılmayacağı
söylenmektedir. Bu hangi amaçla alınmıştır? O yatırım neden yapılmamaktadır?
Oradaki cezaevi şu anda kötü bir durumda olduğu için ve şu anda insanlığa
yakışır bir şekilde bir cezaevi yeri olmadığından, hükümlülerimizin düzenli bir
şekilde orada yaşamlarını iyileştirerek geçirmeleri, günlerini doldurması için
daha iyi bir cezaevinin yapılabilmesi, açık cezaevinin de iyileştirilmesi için
bu yönüyle o 160 dekarlık alanın değerlendirilmesi gerekiyordu. Bu sizin
tarafınızdan değerlendirilecek midir Sayın Bakanım?
BAŞKAN
– Sayın Gökdağ…
MEHMET
GÖKDAĞ (Gaziantep) – Teşekkür ediyorum Sayın Başkan.
Sayın
Bakan, biraz önceki konuşmanızda Türk Ceza Kanunu’ndaki hükümlerin aynen
kalacağını söylediniz. O zaman, bu yasaya bunu eklememiz gerekmiyor mu? Yani
Kişisel Verilerin Korunması Kanunu Tasarısı’na Türk Ceza Kanunu’ndaki 135 ve devamı
maddelerinin korunacağını eklememiz gerekiyor bence. 
Öte
taraftan, Gaziantep’in Yavuzeli ve Oğuzeli ilçelerindeki adliyeler kapandı,
oradaki yurttaşlarımız mağdur oluyor. Bunların tekrar açılmasını düşünüyor
musunuz?
Teşekkür
ediyorum.
BAŞKAN
– Sayın Arslan…
KAZIM
ARSLAN (Denizli) – Benim sorum Tarım ve Hayvancılık Bakanına.
Çiftçiler
ve hayvancılık yapan vatandaşlarımız şu anda sütlerini, elmalarını ve
üzümlerini satamıyorlar. Bu ürünlerin Bakanlığınız veya Toprak Mahsulleri Ofisi
tarafından satın alınarak okullarımızda ve yoksul ailelere dağıtılması uygun
olacaktır. Bu projeyi uygulayarak elma, süt ve üzüm üreticilerine destek olmayı
düşünüyor musunuz?
İki:
Pancar ekimi eskiden verilen kotalara göre üretilmektedir. Bugün üretim
yapmayan pancar ekicisi kotasını başka çiftçilere satıyor, bu şekilde ekime
devam ediliyor. Bu nedenle, kota tespitinin yeniden yapılarak gerçek pancar
üreticilerine bir kez daha fırsat verilmelidir diyorum.
Teşekkür
ediyorum.
BAŞKAN
– Sayın Tezcan…
YILMAZ
TEZCAN (Mersin) – Teşekkür ediyorum Sayın Başkan.
Geçen
hafta idrak ettiğimiz 14 Mart Tıp Bayramı nedeniyle sağlık çalışanlarımıza bir
mesaj vermek istiyorum.
Tıp
Bayramı dolayısıyla ülkemizin dört bir köşesinde insan hayatını her türlü
menfaatin üzerinde tutarak fedakârca hizmet veren meslektaşlarım olan
doktorlarımızı ve tıp fakültelerinde görevli akademisyenlerimizi, çalışma
arkadaşım olan sağlık çalışanlarımızı en içten duygularımla tebrik ediyor,
çalışmalarında başarılar diliyorum.
Teşekkürler.
BAŞKAN
– Sayın Bakan, şimdi soruları cevaplandırmak için sizin mikrofonunuzu açıyorum,
söz sizde.
Buyurun
Sayın Bakan. 
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; Bursa
Adliyesiyle ilgili daha önce de ifade ettik, Bursa’da gerçekten büyük bir
adliye ihtiyacı var. Bununla ilgili çalışmalar uzunca bir zaman aldı ve şimdi,
o projeyi etaplara ayırdık, etap etap yapacağız. Bir etabın ihalesi yapıldı,
benim bildiğim kadarıyla sözleşmesi de imzalandı. İnşallah, o hızlı bir şekilde
tamamlanacak, sonra diğer etabı tamamlayacağız. Bursa’da bölge adliye
mahkememiz kurulu, bölge idare mahkememiz de kurulu. Bildiğiniz gibi 15 bölge
adliye mahkemesinin şu anda 7 tanesi faaliyete geçecek; diğer kalan 8 bölge
adliye mahkemeleri de peyderpey faaliyete geçecektir çünkü hâkim ve savcı
sayımızdaki sıkıntı nedeniyle bir kısmını, şimdi, hemen devreye alıyoruz,
diğerlerini de peyderpey alacağız. Bursa Bölge Adliye Mahkememiz de faaliyete
geçecektir. Orada bölge idare mahkemesiyle beraber çalışmalarını yürütecektir.
İstinafın faaliyete geçmesi maksadıyla kiralanmış bir yer var. O kira
sözleşmesi daha sonra feshedilmiş durumda. Şu anda buraya yapılmış yeni bir
harcama planlaması yok. Özel idareden bir yer ayarlaması oldu. Biz, özel
idareyle ilgili yere de şu anda bir harcama yapmayı düşünmüyoruz çünkü
yapacağımız inşaatların süratle biteceğini tahmin ediyoruz. 
Sayın
Tanal “Kişisel verilerle ilgili işte oralarda bu tabirler geçiyor mu?” dedi.
Şimdi baktığımızda, Avrupa Konseyinin 1981 tarihli 108 sayılı Kişisel Verilerin
Otomatik İşleme Tabi Tutulması Karşısında Bireylerin Korunması Sözleşmesi’nin
6’ncı maddesinde “Irksal köken, siyasi düşünce, dinî ve diğer inançları ortaya
koyan kişisel veriler ile sağlık veya cinsel hayata ilişkin kişisel veriler,
özel nitelikli kişisel veri olarak kabul ve uygun önlem alınmak şartıyla
işlenmelerine…” Yine Avrupa Birliğinin 95/46 sayılı Veri Koruma Direktifi’nin
8’inci maddesinde, kişilerin sağlık durumunu veya cinsel yaşamını ilgilendiren
kişisel verileri ile ırkını, etnik kökenini, siyasi görüşünü, dinî veya felsefi
inancını veya sendika üyeliğini ortaya çıkaran veriler özel nitelikli veri
olarak kabul edilmiş, kural olarak işlenmelerinin yasak olduğu belirtilmiş
ancak işlenebileceği hâller de öngörülmüştür. 
Şimdi,
Avrupa Genel Veri Koruma Regülasyon Taslağı’nın 9’uncu maddesinde de bunlara
ilişkin düzenlemeler var. Anlaşılan o kitabın yazarı bunları pek yakından takip
etmemiş.
Sayın
Topal’ın söylediği sigortayla ilgili kısım, ben de katılıyorum, hakikaten
burada fahiş bir artış var. Bununla ilgili dün, Başbakan Yardımcımız Sayın
Mehmet Şimşek Bey’in başkanlığında bir toplantı oldu. Ben de o toplantıya
katıldım. 3 maddelik bir kanun değişikliği yapılıyor. Şu anda zannedersem Plan
Bütçe Komisyonuna havale edilecek bir kanun tasarısının içerisine konacak,
ondan sonra sigorta şirketlerinin bu alandaki şeylerini yeniden değerlendirme
durumu olacak. Kanun otomatik ilgilendirmeyecek ancak onların muallakta olan
alacaklarından bahsediliyor. Bu alacaklar 1,8’ken 7,5’a çıkmış. Çok büyük bir
artış var. O sıkıntıdan kaynaklandığı ifade edildi. Bu düzenlemenin bu konuda
makul bir inişi sağlayacağını tahmin ediyoruz.
Tabii,
şu anda kapanan adliyelerimiz var. Bazı yerlerde de adliyeler açılsın diye
milletvekillerimizin haklı talepleri var. Kapatılma gerekçelerinde, hem dosya
azlığı hem ulaşım kolaylığı ve başka pek çok neden var. Şu anda bu nedenler
ortadan kalkmış değil. Yani 5 kilometre mesafede ilçeler var, 10 kilometre
mesafede ilçeler var ve şu anda ulaşım kolaylığı var. Dosyalar çok az, hâkim ve
savcılar –baktığımızda- gerçekten boş oturuyorlar. Yani o yüzden de -bu bir
ihtiyaçtan dolayı kaldırıldı- bizim de Bakanlık olarak kapatılan adliyelerin
yeniden açılmasına dair bir çalışmamız, şu anda bir planlamamız yok. 
Sayın
Zeybek’in Vezirköprü ilçesinde açık ceza infaz kurumuyla ilgili bir sorusu
oldu. Şu anda Vezirköprü ilçesinde bir açık ceza infaz kurumu yapılması için
arsa araştırması devam ediyor. Arsa bulunduğunda biz yapacağız. Oradaki şeyin…
KEMAL
ZEYBEK (Samsun) - Arsa alındı Sayın Bakanım, arsa terk edilmiş.
ADALET
BAKANI BEKİR BOZDAĞ (Yozgat) – Şu anda ben, bendeki olan bilgiyi paylaşıyorum,
bana verilen. Uygun yer bulunduğunda oraya yapacağız. Oradan başka yere
taşınması söz konusu değil, bunu ifade etmek isterim.
Türk
Ceza Kanunu’ndaki hükümlere neden atıf yapılmadığına ilişkin Sayın Gökdağ
söyledi. Suçlar ve kabahatleri düzenleyen biraz önce kabul ettiğimiz 17’nci
madde “Suçlar” başlığını taşıyor bölümün altında. 
“(1)
Kişisel verilere ilişkin suçlar bakımından 26/9/2004 tarihli ve 5237 sayılı
Türk Ceza Kanununun 135 ila 140 ıncı madde hükümleri uygulanır.
(2)
Bu Kanunun 7 nci maddesi hükmüne aykırı olarak; kişisel verileri silmeyen veya
anonim hâle getirmeyenler 5237 sayılı Kanunun 138 inci maddesine göre
cezalandırılır.”
Yani
bu, bu ceza hükümleriyle desteklenen bir kanundur. Bu ceza hükümlerine atıf
açıkça burada zikredilmiştir.
Ayrıca,
tabii, hassas verilerde de cezada artış öngörülüyor. Ayrıca, “Kabahatler” diye
18’inci maddede idari yaptırımları öngörmektedir. Bunu ifade etmek isterim.
Tabii,
Kazım Arslan Bey’in çiftçilerimizin ürettikleri ürünlere dair sorusu benim
doğrudan alanım değil ama benim de ilgilenmem gereken bir konu. Tarım
Bakanımıza, ilgili bakanlarımıza ben bu talebinizi ileteceğim, onların
değerlendirmesine sunacağım. Bunu bilmenizi isterim.
Tabii,
Tıp Bayramı’nı ben de kutluyorum, geçti ama. Tabii -Yılmaz Tezcan zannedersem
sordu- orada da Sayın Başbakanımızın Tıp Bayramı vesilesiyle sağlık
çalışanlarına bir dizi müjdesi oldu. İnşallah Parlamentomuzun gündemine
geldiğinde bu müjdeler de somuta dönüşecektir.
Teşekkür
ediyorum.
MAHMUT
TOĞRUL (Gaziantep) – Sayın Başkanım, süre var, iki sorum olacak Sayın Bakana
eğer müsaadeniz olursa doğrudan alanıyla ilgili. 
BAŞKAN
– Açtım ben sizin mikrofonunuzu. Çok kısa hemen bir sorun. 
MAHMUT
TOĞRUL (Gaziantep) – Sayın Bakanım, Antep’te şu anda tüketici mahkemesine 5 bin
başvuru var. Her yıl 1.200 tanesi ancak karara bağlanabiliyor. Bir başvuru
yaklaşık bir iki yıl zaman süresi alıyor. Hâlbuki başvuru sayısına göre,
Antep’te en az 4 tüketici mahkemesinin olması gerekir. Oysa 2 olması kararı
varken şu anda 1 mahkeme çalışıyor. Bunu artırmayı düşünüyor musunuz? Bir sorum
bu. 
Bir
ikinci sorum da: Antep İŞKUR kurumunda bir masada 1 kişi çalışması gerekirken 4
kişi çalışıyor. İŞKUR’a yeni bir bina tahsisi konusunda bir çalışmanız var mı? 
Teşekkür
ediyorum. 
BAŞKAN
– Sayın Bakan, notlarınızı aldınız herhâlde. 
Var
mı cevap? 
ADALET
BAKANI BEKİR BOZDAĞ (Yozgat) – Evet. 
BAŞKAN
– Buyurun. 
ADALET
BAKANI BEKİR BOZDAĞ (Yozgat) – İŞKUR binasıyla ilgili benim bir bilgim yok
tabii, ayrı bakanlığı ilgilendiriyor, Çalışma ve Sosyal Güvenlik Bakanlığımızı.
Oraya iletirim onu. 
Mahkemelerle
ilgili ihtiyacı da ben not aldım, Gaziantep’in tüketici mahkemesi durumu. Ona
yarın arkadaşlarımızla bir bakalım, nedir, ne değildir durumu, ona göre ihtiyaç
varsa elbette gereken yapılır. 
MAHMUT
TOĞRUL (Gaziantep) – Baronun bu yönlü talebi var. 
ADALET
BAKANI BEKİR BOZDAĞ (Yozgat) – Mahkeme sayılarını yüzde 69 artırdık Türkiye
genelinde ama gerçekten ihtilafların çeşitliliği ve çokluğu nedeniyle yeni
mahkeme ihtiyaçları oluyor. 
MAHMUT
TOĞRUL (Gaziantep) – 2 kalem var, şu anda 1 tanesi çalışıyor. 
ADALET
BAKANI BEKİR BOZDAĞ (Yozgat) – Onu takip edeceğiz. 
BAŞKAN
– Teşekkür ediyorum Sayın Bakan.
Şimdi,
böylece ikinci bölüm üzerindeki görüşmeler tamamlanmış oluyor. 
İkinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
19’uncu
madde üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 19’uncu
maddesinin (1)’inci fıkrasında geçen "kişiliğini" kelimesinin
"kişiliğine" şeklinde değiştirilmesini arz ve teklif ederiz.
 İdris Baluken Osman
Baydemir Bedia Özgökçe Ertan
 Diyarbakır Şanlıurfa Van
 Mahmut Celadet Gaydalı Meral
Danış Beştaş Erol Dora
 Bitlis Adana Mardin
 Dengir Mir Mehmet Fırat
 Mersin
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 19’uncu
maddesinin (1)’inci fıkrasındaki "görevleri" ibaresinin "görev,
yetki ve sorumlulukları" olarak değiştirilmesini arz ve teklif ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal Arzu
Erdem Kadir Koçdemir
 Ankara İstanbul Bursa
 Kamil Aydın Mehmet
Erdoğan
 Erzurum Muğla
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 19’uncu
maddesinin (2)’nci fıkrasının aşağıdaki şekilde değiştirilmesini arz ve teklif
ederiz.
"(2)
Kurum görevini yaparken bağımsızdır. Kurum Başbakanlıkla ilişkilidir."
 Namık Havutça Cemal
Okan Yüksel Murat Bakan
 Balıkesir Eskişehir İzmir
 Bülent Yener Bektaşoğlu Zeynel
Emre Selina Doğan
 Giresun İstanbul İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde söz isteyen İzmir Milletvekili Murat Bakan.
Buyurun
Sayın Bakan. (CHP sıralarından alkışlar) 
MURAT
BAKAN (İzmir) – Sayın Başkan, değerli milletvekili arkadaşlarım; Genel Kurulu
saygıyla selamlıyorum. Kişisel Verilerin Korunması Kanunu Tasarısı’nın 19’uncu
maddesi üzerinde söz almış bulunuyorum.
Hızla
gelişen iletişim teknolojileri bir yandan dünyamızı küresel bir köy hâline
getirirken diğer yandan da bireyi özgürleştirmekte, dünyayla bağ kurmasını
sağlamaktadır. Diğer taraftan, bu teknolojik gelişim bireyin mahremiyetini de
ortadan kaldırmaktadır. Her an özel yaşamımızın en mahrem alanlarına kadar veri
üreten teknoloji karşısında bireyin özerkliğini, özel yaşamın gizliliğini
koruyacak bir yasaya gerçekten ihtiyaç vardır. Ancak gen haritasından ırkına ve
felsefi düşüncesine, cinsel yaşamına kadar hakkında bütün verileri toplayarak,
bireye sürekli izlenme duygusu yaşatarak koruma sağlanamaz. Bu nedenle yasa,
öncelikle özel yaşamın gizliliğini ve bireyin özerkliğini korumalıdır. Peki, bu
yasa bunu sağlıyor mu? Elbette hayır. Bu tasarının bu hâliyle yasalaşması
birkaç açıdan sakıncalıdır. Bu tasarının en sakıncalı yönü kişisel verilerimizi
koruyacak kurul üyelerinin doğrudan Bakanlar Kurulu ve Cumhurbaşkanı tarafından
belirlenmesidir. Böyle bir kurul topluma ve bireye beklediği güveni veremez,
evrensel ölçütlere de uymamaktadır. Bu kurul Almanya’da ve diğer Avrupa
ülkelerinde olduğu gibi Parlamentoda nitelikli çoğunlukla nitelikli uzmanlar
arasından seçilmelidir. Bu tasarı bu hâliyle yasalaşırsa vatandaşını fişleyen
devlet, cinsel yaşamından ırkına, felsefi düşüncesinden mezhebine ve biyometrik
verilerine kadar tüm özel verilerini orantısız ve ölçüsüz olarak
kullanabilecektir. Yani bu tasarı bu hâliyle yasalaşırsa devlet, koruması
gereken hakkı bizzat ihlal eden olacaktır çünkü bu yönetim kadroları bu sırları
yeri geldikçe faş edecektir. 
Size
tarihten bir örnek vereyim sevgili arkadaşlar. İnsanlık tarihine en karanlık
dönemini yaşatan Naziler ne yapıyordu biliyor musunuz? Sitelerin, evlerin,
apartmanların görevlilerini topluyorlardı ve güya onları onore ediyorlardı,
sonra onlara ek bir millî görev veriyorlardı. Görevleri, sitelerinde,
apartmanlarında, mahallelerinde oturan Yahudileri, komünistleri, sosyalistleri,
demokratları, Romanları, hatta engellileri bile -yani ötekileri- tespit edip
liste hâlinde devlete sunmaktı. Bu listelerin adı “kara listeler”di. İşte,
savaşa karşı seslerini çıkaran ve sonrası Nazi fırınlarında yakılan o
milyonlarca masum insan bu listelerde adları olan insanlardı. Çoğu iyi niyetle
millî bir görev yaptığını zannedenler yıllar sonra gerçekler ortaya çıktığında
çocuklarının, torunlarının yani insanlığın yüzüne bakamaz oldular. 
İşte,
bu acı deneyi yaşayan Almanya ve Avrupa, vatandaşının kişisel verilerini yani
sırlarını koruyan yasanın yürütmesini parlamentoda nitelikli çoğunlukla
seçtikleri uzmanlara bırakıyor. Hatta bu seçilen kişiler kendilerine gelen
hediyeleri dahi parlamentoya bildirmek ve bu hediyeleri meclise teslim etmek
zorundalar, asla başka bir iş de yapamazlar. Çünkü devlet dediğimiz aygıt
faşizan zihniyetlerin eline geçtiğinde vatandaşın sırlarını yerine göre kendi
siyasi menfaati, yerine göre rantı, yerine göre de vatandaşına karşı politik
şantaj olarak kullanmıştır. Avrupa tarihi bunun acı örnekleriyle dolu olduğu
için kılı kırk yararak yasalarını yapmışlar. Onun içindir ki vatandaşının
sırrını, mahremini az bilen devlet erdemli devlettir. 
Bakın,
bu durumu, sömürgeciliğe karşı duruşuyla bilinen Fransız felsefeci Montaigne ne
güzel ifade etmiş: “Bana emanet edilen bir sırrı kutsal bir emanet gibi
saklarım ama sırları elimden geldiği kadar bilmemeye çalışırım.” Şimdi
sesleniyorum arkadaşlar: Hani vatandaşı devletten koruyacaktınız? Hani
vatandaşı devlete kul etmeyecektiniz? Hani vatandaşın sırrı, mahremiyeti
devleti ilgilendirmezdi? Bu yasa, istisnalarla vatandaşın mahremiyetini kamunun
insafına terk etmiyor mu? 
Sevgili
arkadaşlar, bu tasarı, bu hâliyle vatandaşı, devleti yönetenlerin kucağına
atıyor. Buna müsaade etmemeliyiz. Evet, bireyin mahremiyetini koruyacak bir
yasa gerekli ama bu hâliyle değil. Bu yasayı yaparken murat ettiğimiz hâle
getirmek hepinizin, bu Parlamentonun ortak sorumluluğudur. Biz bu yasayı şu
hâliyle, bu şekliyle çıkartırsak korumayı hedeflediğimiz hakkı bizzat ihlal
eden olacağız. Bu yasayı Parlamentonun ortak aklıyla değiştirerek, bu
istisnaları ortadan kaldırarak ve seçilecek kurul üyelerini de birlikte,
nitelikli çoğunlukla bu Parlamentodan seçerek yasalaştırmak hepimizin ortak
sorumluluğudur.
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 19’uncu
maddesinin (1)’inci fıkrasındaki "görevleri" ibaresinin "görev,
yetki ve sorumlulukları" olarak değiştirilmesini arz ve teklif ederiz.
Mehmet Erdoğan (Muğla) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde söz isteyen Muğla Milletvekili Mehmet Erdoğan.
Buyurun
Sayın Erdoğan. (MHP sıralarından alkışlar)
MEHMET
ERDOĞAN (Muğla) – Sayın Başkan, değerli milletvekilleri; görüşmekte olduğumuz
117 sıra sayılı Kişisel Verilerin Korunması Kanunu Tasarısı’nın 19’uncu
maddesinde vermiş olduğumuz önerge hakkında Milliyetçi Hareket Partisi Grubu
adına söz almış bulunmaktayım. Bu vesileyle yüce heyetinizi saygıyla
selamlıyorum.
Maddede,
bu kanunla verilen görevleri yerine getirmek üzere bu kurulun kurulduğu
belirtilmektedir ancak bu kanun tasarısı tamamen incelendiğinde, bu kanunla bu
kuruma sadece görevler değil, yetkiler ve sorumluluklar da yüklenmektedir. Bu
bakımdan, verdiğimiz önergenin kabul edilmesi buradaki, metindeki eksikliği
giderecektir.
Yine,
bu maddeye baktığımızda, Kişisel Verileri Koruma Kurumunun statüsü ve bağlılığı
belirtilmektedir. Önce kurumun özerkliğinden bahsedilmekte, sonra da
Başbakanlığa bağlı olduğu belirtilmektedir. Devam eden maddelerde de kurul
üyelerinin, başkanın atanması ve kurul üyeleri ve başkan hakkında yargılama
izni konusunu detaylı olarak incelediğimizde, bu kurulun özerkliğinden
bahsetmek mümkün değildir. Bu bakımdan, bu konunun üzerinde fazla konuşmaya,
özerklik konusunda fazla tevil getirmeye de gerek yoktur. 
Değerli
milletvekilleri, kişisel verilerin korunması konusu konuşulurken, iktidarın,
kişilerin sosyal medya hesapları üzerinden, başta kamu görevlilerinin
hesaplarını takip etmek ve bunlar üzerinden kamu görevlilerine yaptığı
mobbingleri birazcık konuşmak istiyorum. 
Özellikle
sarı sendikaya üye olmayan kamu görevlilerinin hesapları değişik kamu kurumları
ve iktidar partisi yetkilileri tarafından çok ciddi gözetim altında tutulmakta
ve buradan elde edilen bilgilerde Cumhurbaşkanı ya da iktidarla ilgili herhangi
bir paylaşım görülürse hemen bu konu, bu bilgiler AK trollere aktarılmakta,
onlar da BİMER’e şikâyet etmekte, sonrasında da kamu görevlileriyle ilgili
olarak hem idari hem adli soruşturma açılarak onlara psikolojik baskı
uygulanmaktadır. Bu da, özellikle sendikalarda yetki konusunda, önümüzdeki
günlerde yetkili sendikaların belirlenmesi sürecinde insanları kendi
sendikalarından koparma konusunda psikolojik olarak çok etkilemektedir. Bu
sebeple, haksız yere soruşturma açılan çok sayıda kamu görevlisi vardır. Bu
kamu görevlilerinin hepsi artık ne yapacaklarını şaşırmışlar; bir kısmı emekli
olup kaçmayı düşünmekte, bir kısmı sadece bu soruşturmalardan kurtulmak
maksadıyla sendikalarını değiştirmek zorunda kalmaktadır. Bu, demokratik bir
ülkede kabul edilebilir bir durum değildir. Bu bakımdan, iktidarın bu kamu
görevlileri üzerinde uyguladığı mobbingden vazgeçmesini temenni ediyoruz. 
Yine,
tabii ki bu paylaşımlara baktığınızda, sonuçta, değişik dergilerde, gazetelerde
Cumhurbaşkanıyla, Hükûmetle ilgili yazılan yazılardan ibaret olduğu
görülmektedir. Tabii ki şimdiye kadar Türk toplumu Cumhurbaşkanının bu kadar
siyaset malzemesi olmasına da alışık değil ama Cumhurbaşkanımız her gün
muhtarları toplayarak kasaba politikasına dâhil olduğundan bu tartışmalara da
dâhil olmaktadır. Bu konuda kendisinin de dikkat etmesi lazım. 
Yine,
son zamanlarda arkadaşlar, Amerika Birleşik Devletleri dünyanın birçok yerine
müdahale edince Amerika Birleşik Devletleri’nin cari açığı artmış. Amerika
Birleşik Devletleri yetkilileri düşünmüş taşınmış, bu meseleyi çözmek için
şimdiye kadar Türkiye’nin cari açığını kapatan hayırsever iş adamı Reza
Zarrab’a el koymuş. Hem küresel ekonomideki durgunluk hem bölgemizde yaşanan
olaylar 2016’da ülkemizde de ekonominin çok iyi olmayacağını, yine cari açığın
devam edeceğini göstermektedir. Ben, bu bakımdan, 2016’da oluşacak cari açığı kapatacak
Reza Zarrab’dan boşalan yeri dolduracak Hükûmetin yedek iş adamlarının,
hayırsever dostlarının olup olmadığını merak etmekteyim. Eğer kişisel verilerin
korunması bakımından bir sakıncası yoksa bu bilgileri Sayın Bakanın ve Hükûmet
yetkililerinin bizimle paylaşmasını istirham ediyor, yüce heyetinizi saygıyla
selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 19’uncu
maddesinin (1)’inci fıkrasında geçen "kişiliğini" kelimesinin
"kişiliğine" şeklinde değiştirilmesini arz ve teklif ederiz.
Dengir Mir Mehmet Fırat (Mersin)
ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde söz isteyen, Mersin Milletvekili Dengir Mir Mehmet Fırat. 
Buyurun
Sayın Fırat. (HDP sıralarından alkışlar)
DENGİR
MİR MEHMET FIRAT (Mersin) – Sayın Divan, sayın milletvekilleri; hepinizi
saygıyla selamlıyorum. 
Kişisel
verilerin korunması hakkındaki kanunu görüşmekle meşgulüz. Aslında, bu kanunla
kişisel verilerin hangi eller tarafından, nasıl kullanılacağının esas ve
usulleri tespit edilmektedir. Aslında, büyük birader vatandaşlarını gözlemekle,
onun kişisel verilerine ulaşıp onu bir tehdit vasıtası olarak onlara karşı
kullanmakla asayişi temin edebileceği kanısında. 
Değerli
arkadaşlar, bir süre önce bu Meclisten iç güvenlik yasa tasarısı kanunlaşarak
geçti. Bu kanunun bu Meclise getirilme sebebi iç güvenliğin sağlanmasıydı.
Hakikaten orada çok zecrî tedbirler vardı. Fakat çok enteresan, bu kanun
geçtikten sonra Türkiye’de iç güvenliğin ortadan kalktığı, suç ve suçluların
giderek arttığı, hatta bu suçların cezalarının da giderek ağırlaştırıldığı
görüldü. Dolayısıyla, cezaları artırarak veya vatandaşların kişisel verilerine
ulaşarak suçu önlemek mümkün değildir. Suç, ancak insanları özgürleştirerek
önlenebilecek olan bir şeydir. 
2002
yılında bir siyasi hareket 3Y formülünü getirmişti, hatırlayacaksınız;
yasaklarla mücadele, yoksullukla mücadele… Hakikaten, ondan sonraki süreç
içerisinde, özellikle yasakların ortadan kaldırıldığı süreç içerisinde
Türkiye’deki suç unsurlarının düşmeye başladığını Adalet Bakanlığı
istatistiklerinde görmek mümkündür.
Dolayısıyla,
bu tür, kişilerin kişisel hayatlarını da içeren bilgilerin belli bir yerde
depolanması ve bu depolandığı yerin yönetiminin de iktidar tarafından
belirlenmesi bana göre çok büyük bir hatadır çünkü iktidarlar mutlaka değişir,
hiçbir iktidar ilelebet devam etmez. Bunun en yakın örneğini Sayın Zerrab’la Amerika’da
çok yakında hep beraber izleyeceğiz. Sayın Zerrab’ın itiraflarının ve Sayın
Zerrab’ın yapmış olduğu telefon, WhatsApp görüşmelerinin çok detaylı bir
şekilde gündeme geleceğini ve oldukça da Türkiye’yi sarsacağını hep beraber
izleme imkânına sahip olacağız çünkü Amerika Birleşik Devletleri’nde de aynı
şekilde bu verilerin toplanması konusunda oldukça gelişmiş yöntemler
uygulanmaktadır.
O
bakımdan, benim kişisel tavsiyem, Hükûmetin bu tip yasalar getireceğine
demokrasiyi kökleştirecek, yasakları ortadan kaldıracak ve özgürlükleri
artıracak yasalarla meşgul olması daha faydalı olur kanısındayım.
Biraz
önce iktidar partisi grup başkan vekilinin, burada, tahmin ediyorum ki şaka
olsun diye söylemiş olduğu bir lafa değinmeden geçemeyeceğim. Şöyle demişti: “Roma’yı
da AKP yaktı.” Bunun çok doğru bir laf olduğunu zannetmiyorum çünkü
biliyorsunuz, bir süre önce Sayın Cumhurbaşkanı Belçika’ya bunu söyledi, ertesi
gün orada bir patlama oldu. Allah korusun, yarın Roma’da bir patlama olur ise
sayın grup başkan vekili acaba buna nasıl cevap verir, onu merak ediyorum.
Hepinizi
saygıyla selamlıyorum, teşekkürler. (HDP sıralarından alkışlar)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
19’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
20’nci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 20’nci maddesinin
(1)’inci fıkrasının (b) bendinde geçen “veya” ifadesinin “ve” şeklinde
değiştirilmesini arz ve teklif ederiz.
 İdris Baluken Meral
Danış Beştaş Osman Baydemir
 Diyarbakır Adana Şanlıurfa
 Erol Dora Mahmut
Celadet Gaydalı Bedia Özgökçe Ertan
 Mardin Bitlis Van
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 20’nci
maddesinin (1)’inci fıkrasının (ç) bendindeki “Cumhurbaşkanlığına” ibaresinin
çıkartılmasını arz ve teklif ederiz.
 Baki Şimşek Erkan
Haberal İsmail Faruk Aksu
 Mersin Ankara İstanbul
 Kadir Koçdemir Kamil
Aydın Nuri Okutan
 Bursa Erzurum Isparta
 Arzu Erdem
 İstanbul
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 20’nci
maddesinin (1)’inci fıkrasının (ç) bendinin aşağıdaki şekilde değiştirilmesini
arz ve teklif ederiz.
“ç)
Yıllık faaliyet raporunu ilk 3 ayda kamuoyuna sunmak.”
 Namık Havutça Ömer
Süha Aldan Özkan Yalım
 Balıkesir Muğla Uşak
 Zeynel Emre Haydar
Akar Mehmet Tüm
 İstanbul Kocaeli Balıkesir
 Cemal Okan Yüksel
 Eskişehir
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde söz isteyen Balıkesir Milletvekili Mehmet Tüm.
Buyurun
Sayın Tüm. (CHP sıralarından alkışlar)
MEHMET
TÜM (Balıkesir) – Değerli Başkan, değerli milletvekilleri; Kişisel Verilerin
Korunması Kanunu Tasarısı hakkında grubum adına söz almış bulunuyorum. Yüce
heyetinizi saygıyla selamlıyorum.
Değerli
arkadaşlar, biraz önce yine konuşma yapmıştım ama şimdi farklı bir konuşma
yapacağım. Biraz önceki o “14 Maddede Faşizm” Doktor Lawrence Britt’e ait, onu
bilmenizi istiyorum. Bu benim ürettiğim bir şey değil.
COŞKUN
ÇAKIR (Tokat) – Teşekkür ederim Mehmet Bey.
MEHMET
TÜM (Devamla) – Değerli arkadaşlar, ülkemiz çok inançlı, çok kültürlü bir ülke.
Yüzyıllar boyu bu ülkede birlikte yaşıyoruz; cumhuriyeti birlikte kurduk ama
barış içinde, huzur içinde bu ülkede birlikte yaşayabiliriz. Önce bu
çoğulculuğu kabul etmek zorundayız. Bu ülkede Kürt sorunu, Alevilerin
sorunları, azınlıkların sorununu oturup kardeşçe çözebiliriz. O nedenle, bu
kadar kavgaya, bu kadar kana ihtiyaç yok değerli arkadaşlar. 
Bakın,
ben Alevi bir aileden geliyorum. Bu ülkede yaklaşık 10-15 milyon Alevi var, bu
ülkenin kurulmasında başta cumhuriyetin yanında, Mustafa Kemal Atatürk’ün
yanında yer almışlardır ama ne yazık ki bu ülkede Aleviler yok sayılmaktadır.
Aleviler bu devlete vergi veriyorlar, Aleviler bu ülkenin yurttaşları, askerlik
yapıyorlar. On dört yıldan beri siz iktidardasınız, defalarca Alevi çalıştayı
yaptınız, gündeme getirdiniz, Alevilerin şu andaki cemevine yasal statü
vermediniz. Bu bir haksızlık, bu çağda demokratik bir ülkeye yakışmayan bir
tavırdır. Diyanet İşleri Başkanlığının bütçesi 7-8 bakanlıktan daha fazladır.
Burada Alevilere 1 kuruş verilmiyor. Diyanet İşlerinde çalışan 150 bin
personelden 1 odacı bile Alevi değil. Bu bir haksızlık değil mi değerli
arkadaşlar? 
Her
şeyden önce, eğer Müslüman’sak, inançlı insanlarsak bu toplumdaki adaletsizliği
gidermek gerekiyor. Alevilerin sorunlarını, bu ülkede ezilenlerin sorunlarını
dile getirmek için Alevi olmaya gerek yok değerli arkadaşlar, demokrat
olacağız. Eğer bu ülkede birlikte yaşamayı savunuyorsak farklılıkları kabul
edip demokratik bir şekilde eşit vatandaşlık temelinde birlikte bu sorunları
çözmek zorundayız ama ne yazık ki AKP iktidarı hem içeride hem dışarıda
mezhepçilik yapmaktadır. 
Bakın,
Orta Doğu’da bu duruma gelmemizde sizin payınız büyüktür. Neydi, Suriye’yle ne
sorunumuz vardı? Esad’la ne sorununuz vardı? Çok rahat, o dönemin Başbakanı, şu
andaki Cumhurbaşkanımız tatile çıkıyordu. Üç ayda Suriye’ye girecektiniz, Emevi
Camisi’nde namaz kılacaktınız. Peki, biz Suriye’ye gittik mi? Tam tersine,
Suriye Türkiye’ye geldi. 2,5 milyonun, 3 milyonun bu ülkeye gelmesindeki asıl
neden biz miyiz arkadaşlar? Sizsiniz değerli arkadaşlar. O nedenle, savaş
politikalarından vazgeçmemiz gerekiyor, sonuna kadar barışı savunmamız
gerekiyor. Teröre ve şiddete sonuna kadar biz karşıyız değerli arkadaşlar ama
bu sorunun da güvenlikçi önlemlerle çözülmeyeceğini sizler çok iyi
biliyorsunuz. Bu sorunun adresi, çözüm yeri -Kürt sorunun da, Alevilerin
sorunlarının da- Türkiye Büyük Millet Meclisidir çünkü şu anda Kürtlerin
temsilcileri, Alevilerin temsilcileri, her kesimin temsilcileri Türkiye Büyük
Millet Meclisindedir değerli arkadaşlar. O nedenle, oturup bu sorunları
birlikte çözebiliriz ama önce demokrat olmak gerekiyor, önce demokrasiye
inanmak gerekiyor ama şu anda siz demokratik bir anlayışa sahip olarak bu
işlemleri yapmıyorsunuz. 
Bakın,
kendi düşüncelerini, Türkiye’deki gidişatı dile getiren ve bu konuda
itirazlarını söyleyen aydınları hedef gösterdiniz ve birçok aydın şu anda
işinden oldu, 3-4 aydın tutuklandı. Değerli arkadaşlar, hangi dönemde bunlar
yaşanmıştır? Hitler Almanyası’nda yaşanmıştır. Bunu söylediğimiz zaman
kızıyorsunuz. Ya, insanlar demokratik bir ülkede kendi düşüncelerini ifade
edemezler mi? Bugün eğer onlara yasaklarsanız yarın aynı şey sizler için de
geçerlidir. 
Her
fırsatta diyorsunuz ki “Biz yüzde 50 aldık.” Evet, alabilirsiniz, buna saygı
duyuyoruz. Yüzde 50 almışsanız, bu toplum bu yüzde 50’yi niçin verdi?
Problemleri çözmek için. Yani, başkalarının üzerinde baskıyı ve şiddeti
uygulamak için size bu oyları vermedi. 
Demokrasi
çoğunluğun azınlığa tahakkümü değildir, azınlığın haklarını savunmaktır. Bir
kişi bile olsa onun düşüncesine, inancına saygı göstermek zorundasınız ama
bugün, siz, çoğunluğa dayanarak en ufak bir tartışmada buraya hücum
ediyorsunuz. 
(Mikrofon
otomatik cihaz tarafından kapatıldı) 
MEHMET
TÜM (Devamla) – Bu doğru bir yaklaşım değil. Yani, bu güç güç değil değerli
arkadaşlar; asıl güç, demokratik bir anlayışa saygı göstermektir ve birlikte
yaşama kültürünü savunmaktır diyorum. 
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sonraki
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 20’nci
maddesinin (1)’inci fıkrasının (ç) bendindeki “Cumhurbaşkanlığına” ibaresinin
çıkartılmasını arz ve teklif ederiz.
Kamil Aydın (Erzurum) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde söz isteyen Erzurum Milletvekili Kamil Aydın.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, değerli milletvekilleri; 117 sıra sayılı Kanun
Tasarısı’nın 20’nci maddesine ilişkin olarak Milliyetçi Hareket Partisi Grubu
olarak vermiş olduğumuz değişiklik önergemiz hakkında söz almış bulunmaktayım.
Bu vesileyle Gazi Meclisi saygılarımla selamlıyorum.
Kişisel
Verilerin Korunması Kanunu Tasarısı’nın 20’nci maddesi Kişisel Verileri Koruma
Kurumunun görevlerini düzenlemektedir. Bu maddeyle kurum, uygulama ve
mevzuattaki gelişmeleri takip etme, değerlendirme ve önerilerde bulunma,
araştırma ve incelemeler yapma veya yaptırma, çeşitli kurum ve kuruluşlarla iş
birliği yapma, uluslararası gelişmeleri izleme ve değerlendirme, uluslararası
kuruluşlarla iş birliği yapma ve toplantılara katılma, Cumhurbaşkanlığına,
Türkiye Büyük Millet Meclisi İnsan Haklarını İnceleme Komisyonuna ve
Başbakanlığa yıllık faaliyet raporu sunma ve kanunlarla verilen diğer görevleri
yapma gibi görevlerle yükümlüdür. Kurumun genel olarak araştırma ve
incelemelerde bulunması, ulusal veya uluslararası düzeyde iş birliği içerisine
girmesi müspet ve kurumun gelişmesine olanak tanıyan çalışmalar arasında
sayılabilecektir. Ancak, kurumun Cumhurbaşkanlığına yıllık faaliyet raporu
sunması madde içerisinde anlamsız ve gereksiz sayılabilecek bir görev olarak
göze çarpmaktadır. Kanun tasarısının 19’uncu maddesinde kurumun Başbakanlıkla
ilişkili bir kurum olduğunun belirtilmesine rağmen ve kurumun hiçbir şekilde
Cumhurbaşkanlığıyla organik veya hukuki bir bağı olmamasına rağmen,
Cumhurbaşkanlığına yıllık faaliyet raporu sunması akılla izah edilebilir bir
durum değildir. Başbakanlıkla ilişkili, idari ve mali özerkliğe sahip ve kamu
tüzel kişiliğini haiz bir kurumun Cumhurbaşkanına neden yıllık faaliyet raporu
sunması gerektiğinin hiçbir hukuk düzeni ve hukukçu izahı yoktur çünkü bu durum
akla ve mantığa aykırı gözükmektedir. AKP’nin bu tutumunun sonucu, Türkiye’deki
tüm kurumların zamanla Cumhurbaşkanlığına bağlanmasına ve Cumhurbaşkanlığına
yıllık faaliyet raporu sunmasına kadar gidebilecektir. 
Çok
kıymetli milletvekilleri, bakın, bu tasarıyla gerçekten sanki iki başlı bir
yönetim özentisi varmış gibi ve böyle bir riski algılarmış gibi bir düzenlemeye
doğru gidiyoruz. 
Bu
yüce Mecliste, gecenin bu saatinde bir anekdot paylaşmak istiyorum kalan süremi
değerlendirerek. Bu yüce Meclisin de somut bir simgesi olduğu genç Türk demokrasisinin
başlangıç yıllarına götürmek istiyorum. Bu kürsüden zaman zaman Batılı
filozoflardan da örnekler verdik; biraz önce bir konuşmacı arkadaşımız
Montesquieu’dan, Rousseau’dan örnek vererek söyledi, ben de Türk milletinin
ortak bir değeri olan büyük Türk mütefekkiri ve Diyarbakır’ın öz evladı, bu
Meclisin kurucu iradesinde çok büyük emeği olan, Mustafa Kemal’in de fikir
babası olan Gökalp’ten bir anekdot anlatmak istiyorum. 
Efendim,
idadi öğrencisiyken -yatılı bir okul- sınıfa hoca geldiğinde hep beraber,
topluca “Padişahım çok yaşa, Padişahım çok yaşa, Padişahım çok yaşa!”
deniliyormuş ama bir grup genç, işte o fikir babalığı yapan, bu kurucu
iradenin, bu Meclisin somut simgesi olan genç, Türkiye Cumhuriyeti devletinin
fikir babalığını yapan düşünürün başkanlığında bir grup genç “Milletimiz çok
yaşa, milletimiz çok yaşa, milletimiz çok yaşa!” diyor ve maalesef bu, daha
sonra padişaha bir şekilde jurnalleniyor ve okulun yatılı bölümü kapatılıyor.
Değerli milletvekilleri, ama o cumhuriyetin temellerindeki o millet düşüncesi,
Allah’a şükür, ondan sonra da devam ediyor ve sonuçta ne oluyor? Ziya Gökalp
gibi mütefekkire Malta yolları görülüyor, “Evet, hüküm padişahın ise -efendim-
sürgün bizimdir.” diyor ve Malta’ya gidiyor. Onun için, bakın, bu yüce Meclisin
temellerinde bu tür yüce duyguların, yüce düşüncelerin payı çok yüksektir.
İnşallah, bu duyguların devam ettirilmesi açısından, parlamenter sistemin
sürekliliği açısından aynı şeyleri paylaşır ve aynı direnişi gösteririz
dileklerimle hepinizi saygıyla selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Sonraki
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 20’nci
maddesinin (1)’inci fıkrasının (b) bendinde geçen “veya” ifadesinin “ve”
şeklinde değiştirilmesini arz ve teklif ederiz.
Meral Danış Beştaş
(Adana) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde söz isteyen Adana Milletvekili Meral Danış Beştaş.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Teşekkürler Sayın Başkan.
Kişisel
verilerin korunması hakkında kanuna ilişkin uygulama gelecekte nasıl olacak
göreceğiz; bu gidişle, gecikmeli de olsa, korkarım ki, kişisel verilerin
korunmaması, tekelleşmesi, her türlü verinin kamuoyuyla paylaşılması yasası bir
iki hafta içinde çıkacak ya da daha kısa bir sürede ama bu arada, çıkan
kanunların uygulamasına, yargı pratiğine ve Hükûmetin bu konudaki pratiğine
bakmamız lazım.
Sayın
Adalet Bakanı buradayken -geçen sefer dinletememiştim kendimi, umarım bu sefer
dinler- gerçekten çok önemli birkaç sorumuz var. 2009’da, hatırlanacağı üzere,
o zaman BDP’ye karşı, Barış ve Demokrasi Partisine karşı, legal alanda siyaset
yapan, Mecliste grubu bulunan, 102 belediyesi olan partimize karşı -o zaman ben
BDP’deydim- sistematik bir şekilde yakalama, gözaltı ve tutuklama operasyonları
yapıldı “KCK” adı altında, aslında siyaseten BDP tasfiye edilmek istendi ve
sonrasında Hükûmet yaptığı açıklamalarda, cemaat operasyonları sonrasında,
“paralel yapı” adı altında, bu 10 bin insanın yakalanması ve tutuklanmasının
kendilerinden kaynaklanmadığını, aslında düşüncelerinin kesinlikle demokratik
siyasetin devamından yana olduğunu, bu nedenle bu operasyonları cemaatin
yaptığını ısrarla ve inatla savundu, bugün de bu savunusu devam ediyor ama
gelin görün ki bu operasyonlar aslında hiç durmadı. Yani ara ara hafiflese de,
yasal değişiklikler sebebiyle bazı tahliyeler olsa da hiç durmadı, fakat 1
Kasımdan önce başlayan ve bugün, son bir aydır inanılmaz derecede artış
gösteren yeni bir “KCK” adı altındaki operasyon dalgasıyla karşı karşıyayız.
Birçok ilde; İzmir, Adana, Mersin, Manisa, Ağrı, Urfa, Diyarbakır, yani şu anda
zaman olmadığı için hepsini sayamayacağım illerde, son iki haftadır, il eş
başkanları içinde olmak üzere, il yönetimi, gençlik meclisi üyeleri, kadın
meclisi üyeleri ve sendikalar, odalar üye ve yöneticileri gözaltına alınıyor ve
tutuklanıyor. 
Daha
geçen hafta, İstanbul’da, Özgürlükçü Hukukçular Derneği üyesi avukatlar,
Tutuklu Aileleri ile Dayanışma Derneğiyle birlikte toplam 27 kişi sorgu
sonucunda serbest bırakıldılar, fakat herhâlde bir yerlerden talimat gitmiş
olacak ki itiraz sonucunda hemen dün, maalesef tutuklandılar. 
Yine,
akademisyenlere ilişkin başlatılan linç kampanyası sonucunda 3 akademisyen,
bilim insanı şu anda cezaevindeler ve Esra Mungan tek kişilik hücrede tecrit
altında tutuluyor. 
Ve
bu operasyonların gerekçeleri… Emin olun, burada -umarız bunlar durur ve
artmaz- kime yükleyecekler, bilmiyoruz. Mesela İzmir il eş başkanlarının
tutuklanma gerekçelerine baktım, bir cenaze törenine katılmak. Dilan Kortak,
İstanbul’da polislerce öldürülen genç bir kadın. Onların takdimi farklı
olabilir ama Dilan Kortak’ın ailesi İzmir’de ikamet eder ve il eş başkanları da
o cenaze törenine ailesiyle birlikte gitmişler ve propagandadan, örgüt üyesi
olmamakla beraber örgüt adına suç işlemekten 10 kişi, il eş başkanları… 2’si
tutuklandı ve şu anda cezaevindeler.
Yine
Manisa’da il eş başkanları yanındaki diğer yöneticilerle beraber tutuklandı.
Ağrı’da yine öyle. İzmir’de bugün 8 kişi daha tutuklandı. 
Bu
operasyonlarda sorulan sorular, 2009 yılında şablon hâlinde oluşturulan
iddianameler, sorgu zabıtları emin olun hemen hemen aynı. Kes-kopyala-yapıştır
sistemiyle üye ve yöneticilerimize, il eş başkanlarımıza, parti meclisi
üyelerimize bunlar soruluyor ve emir-talimat zinciri içinde yargı erki bunları
tutuklayarak cezaevine gönderiyor. İktidar partisi bizimle siyaseten yarışmak
yerine tutuklama operasyonlarıyla, gözaltılarla, cezaevleriyle bizi siyaset
dışına itmeye çalışıyor. Ama bunu dün başaramadılar, bugün de başaramayacaklar.
Emin olun, bu operasyonlarla hiçbir yere varılmaz ve Sayın Adalet Bakanının da
bu konuda dinlemediğini maalesef fark ettim. Böyle bir ülkede yaşıyoruz,
adaletten sorumlu olan Bakan tutuklamalardan, bir partinin üye ve yöneticileri,
başkanlarıyla ilgili tutuklamalardan sorumlu olduğu hâlde dinleme nezaketinde
de bulunmuyor. Bunu da halkımızın takdirine sunuyorum.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur.
On
dakika ara veriyorum.
Kapanma Saati: 23.09
SEKİZİNCİ OTURUM
Açılma Saati: 23.25
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
Sekizinci Oturumunu açıyorum.
117
sıra sayılı Kanun Tasarısı’nın 20’nci maddesi üzerinde Adana Milletvekili Meral
Danış Beştaş ve arkadaşlarının önergesinin oylamasında karar yeter sayısı
bulunamamıştı. 
Şimdi
önergeyi bir kez daha oylarınıza sunacağım ve karar yeter sayısı arayacağım:
Kabul edenler… Kabul etmeyenler… Önerge kabul edilmemiştir, karar yeter sayısı
vardır.
Komisyon
ve Hükûmet burada.
Şimdi
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
21’inci
madde üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 21’inci maddesinin (2)’nci fıkrası ile
(3)’üncü fıkrasının (c) bendinin aşağıdaki şekilde değiştirilmesini; (4)’üncü
fıkrasından sonra gelmek üzere aşağıdaki (5)’inci ve (6)’ncı fıkraların
eklenmesini, mevcut (5)’inci ve (6)’ncı fıkraların (7)’nci ve (8)’inci fıkralar
olarak aşağıdaki şekilde değiştirilmesini ve diğer fıkraların buna göre
teselsül ettirilmesini arz ve teklif ederiz.
 Necip Kalkan İshak
Gazel Coşkun Çakır
 İzmir Kütahya Tokat
 Mustafa Şükrü Nazlı Fatma
Benli
 Kütahya İstanbul
"(2)
Kurul, dokuz üyeden oluşur. Kurulun beş üyesi Türkiye Büyük Millet Meclisi, iki
üyesi Cumhurbaşkanı, iki üyesi Bakanlar Kurulu tarafından seçilir."
"c)
Herhangi bir siyasî parti üyesi olmamak."
"(5)
Türkiye Büyük Millet Meclisi Kurula üye seçimini aşağıdaki usulle yapar:
a)
Seçim için, siyasî parti gruplarının üye sayısı oranında belirlenecek üye
sayısının ikişer katı aday gösterilir ve Kurul üyeleri bu adaylar arasından her
siyasî parti grubuna düşen üye sayısı esas alınmak suretiyle Türkiye Büyük
Millet Meclisi Genel Kurulunca seçilir. Ancak, siyasî parti gruplarında,
Türkiye Büyük Millet Meclisinde yapılacak seçimlerde kime oy kullanılacağına
dair görüşme yapılamaz ve karar alınamaz.
b)
Kurul üyelerinin seçimi, adayların belirlenerek ilânından sonra on gün içinde
yapılır. Siyasi parti grupları tarafından gösterilen adaylar için ayrı ayrı
listeler hâlinde birleşik oy pusulası düzenlenir. Adayların adlarının
karşısındaki özel yer işaretlenmek suretiyle oy kullanılır. Siyasî parti
gruplarının ikinci fıkraya göre belirlenen kontenjanlarından Kurula seçilecek
üyelerin sayısından fazla verilen oylar geçersiz sayılır.
c)
Karar yeter sayısı olmak şartıyla seçimde en çok oyu alan boş üyelik sayısı
kadar aday seçilmiş olur.
ç)
Üyelerin görev sürelerinin bitiminden iki ay önce; üyeliklerde herhangi bir
sebeple boşalma olması hâlinde, boşalma tarihinden veya boşalma tarihinde
Türkiye Büyük Millet Meclisi tatilde ise tatilin bitiminden itibaren bir ay
içinde aynı usulle seçim yapılır. Bu seçimlerde, boşalan üyeliklerin siyasî
parti gruplarına dağılımı, ilk seçimde siyasî parti grupları kontenjanından
seçilen üye sayısı ve siyasî parti gruplarının hâlihazırdaki oranı dikkate
alınmak suretiyle yapılır.
(6)
Cumhurbaşkanı veya Bakanlar Kurulu tarafından seçilen üyelerden birinin görev
süresinin bitmesinden kırkbeş gün önce veya herhangi bir sebeple görevin sona
ermesi hâlinde durum, onbeş gün içinde Kurum tarafından, Cumhurbaşkanlığına
veya Bakanlar Kuruluna sunulmak üzere Başbakanlığa bildirilir. Üyelerin görev
süresinin dolmasına bir ay kala yeni üye seçimi yapılır. Bu üyeliklerde, görev
süresi dolmadan herhangi bir sebeple boşalma olması halinde ise bildirimden
itibaren onbeş gün içinde seçim yapılır."
“(7)
Kurul, üyeleri arasından Başkan ve İkinci Başkanı seçer. Kurulun Başkanı,
Kurumun da başkanıdır.
(8)
Kurul üyelerinin görev süresi dört yıldır. Süresi biten üye yeniden
seçilebilir. Görev süresi dolmadan herhangi bir sebeple görevi sona eren üyenin
yerine seçilen kişi, yerine seçildiği üyenin kalan süresini tamamlar."
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 21’inci maddesinin (2)’nci fıkrası ile
(3)’üncü fıkrasının (c) bendinin aşağıdaki şekilde değiştirilmesini; (4)'üncü
fıkrasından sonra gelmek üzere aşağıdaki (5)’inci ve (6)’ncı fıkraların
eklenmesini, mevcut (5)’inci ve (6)'ncı fıkralarının (7)’nci ve (8)’inci
fıkralar olarak aşağıdaki şekilde değiştirilmesini ve diğer fıkraların buna
göre teselsül ettirilmesini arz ve teklif ederiz.
 Erkan Akçay Oktay
Vural Mustafa Kalaycı
 Manisa İzmir Konya
 Arzu Erdem Kamil
Aydın
 İstanbul Erzurum
“(2)
Kurul, on üç üyeden oluşur. Kurulun dokuz üyesi Türkiye Büyük Millet Meclisi,
iki üyesi Cumhurbaşkanı, iki üyesi Bakanlar Kurulu tarafından seçilir."
“c)
Herhangi bir siyasî parti üyesi olmamak.”
“(5)
Türkiye Büyük Millet Meclisi Kurula üye seçimini aşağıdaki usulle yapar:
a)
Seçim için, siyasî parti gruplarının üye sayısı oranında belirlenecek üye
sayısının ikişer katı aday gösterilir ve Kurul üyeleri bu adaylar arasından her
siyasî parti grubuna düşen üye sayısı esas alınmak suretiyle Türkiye Büyük
Millet Meclisi Genel Kurulunca seçilir. Ancak, siyasî parti gruplarında,
Türkiye Büyük Millet Meclisinde yapılacak seçimlerde kime oy kullanılacağına
dair görüşme yapılamaz ve karar alınamaz.
b)
Kurul üyelerinin seçimi, adayların belirlenerek ilânından sonra on gün içinde
yapılır. Siyasî parti grupları tarafından gösterilen adaylar için ayrı ayrı
listeler hâlinde birleşik oy pusulası düzenlenir. Adayların adlarının
karşısındaki özel yer işaretlenmek suretiyle oy kullanılır. Siyasî parti
gruplarının ikinci fıkraya göre belirlenen kontenjanlarından Kurula seçilecek
üyelerin sayısından fazla verilen oylar geçersiz sayılır.
c)
Karar yeter sayısı olmak şartıyla seçimde en çok oyu alan boş üyelik sayısı
kadar aday seçilmiş olur.
ç)
Üyelerin görev sürelerinin bitiminden iki ay önce; üyeliklerde herhangi bir
sebeple boşalma olması hâlinde, boşalma tarihinden veya boşalma tarihinde
Türkiye Büyük Millet Meclisi tatilde ise tatilin bitiminden itibaren bir ay
içinde aynı usulle seçim yapılır. Bu seçimlerde, boşalan üyeliklerin siyasî
parti gruplarına dağılımı, ilk seçimde siyasî parti grupları kontenjanından
seçilen üye sayısı ve siyasî parti gruplarının hâlihazırdaki oranı dikkate
alınmak suretiyle yapılır.
(6)
Cumhurbaşkanı veya Bakanlar Kurulu tarafından seçilen üyelerden birinin görev
süresinin bitmesinden kırkbeş gün önce veya herhangi bir sebeple görevin sona
ermesi hâlinde durum, onbeş gün içinde Kurum tarafından, Cumhurbaşkanlığına
veya Bakanlar Kuruluna sunulmak üzere Başbakanlığa bildirilir. Üyelerin görev
süresinin dolmasına bir ay kala yeni üye seçimi yapılır. Bu üyeliklerde, görev
süresi dolmadan herhangi bir sebeple boşalma olması halinde ise bildirimden
itibaren onbeş gün içinde seçim yapılır.”
"(7)
Kurul, üyeleri arasından Başkan ve İkinci Başkanı seçer. Kurulun Başkanı,
Kurumun da başkanıdır.
(8)
Kurul üyelerinin görev süresi dört yıldır. Süresi biten üye yeniden
seçilebilir. Görev süresi dolmadan herhangi bir sebeple görevi sona eren üyenin
yerine seçilen kişi, yerine seçildiği üyenin kalan süresini tamamlar."
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 21’inci
maddesinin (2) ve (5)’inci fıkralarının aşağıdaki şekilde değiştirilmesini arz
ve teklif ederiz.
 Erol Dora İdris
Baluken Bedia Özgökçe Ertan
 Mardin Diyarbakır Van
 Meral Danış Beştaş Osman
Baydemir Mahmut Celadet Gaydalı
 Adana Şanlıurfa Bitlis
 Garo Paylan
 İstanbul
“Madde
21
(2)
Kurul, yedi üyeden oluşur. Kurul üyeleri; Türkiye Barolar Birliği'nin
gösterdiği adaylar arasından bir avukat, kişisel verilerin korunması alanında
çalışan sivil toplum örgütlerinin gösterdiği adaylar arasından bir kişi,
üniversitelerin gösterdiği adaylar arasından iki öğretim üyesi, özel sektör
temsilcilerinin gösterdiği adaylar arasından iki kişi, kişisel verilerin
korunması alanında çalışan ve Başbakan'ın gösterdiği adaylar arasından bir kişi
olmak üzere Bakanlar Kurulu tarafından seçilir.
(5)
Kurul, üyeleri arasından bir Başkan ve İkinci Başkan seçer. Kurulun Başkanı,
Kurumun da başkanıdır.”
BAŞKAN
– Şimdi maddeye en aykırı önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 21’inci
maddesinin (2)’nci, (5)’inci ve (9)’uncu fıkralarının aşağıdaki şekilde
değiştirilmesini arz ve teklif ederiz.
“(2)
Kurul; Yargıtay, Danıştay, Yüksek Öğretim Kurumu, Türkiye Odalar ve Borsalar
Birliği, Türkiye Barolar Birliği, Türk Tabipleri Birliği, Bakanlar Kurulu
tarafından önerilen üçer aday arasından Türkiye Büyük Millet Meclisi'nin Genel
Kurul'unda yapılacak oylamada ilk iki turda nitelikli çoğunluk seçimin üçüncü
tura kalması halinde salt çoğunlukla seçilen 7 üyeden oluşur.
(5)
Kurul, başkan ve ikinci başkanı üyelerin kendi arasından yapacağı seçimde salt
çoğunlukla belirlenir. Her ikisi hakkındaki oylama ayrı ayrı yapılır.
(9)
Üyelerin görevleri sebebiyle işledikleri iddia edilen suçlara ilişkin
soruşturmalar doğrudan gerçekleştirilir.”
 Cemal Okan Yüksel Zeynel
Emre Ömer Süha Aldan
 Eskişehir İstanbul Muğla
 Mehmet Gökdağ Özgür
Özel
 Gaziantep Manisa
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Muğla Milletvekili Ömer Süha Aldan.
Buyurun
Sayın Aldan. (CHP sıralarından alkışlar)
ÖMER
SÜHA ALDAN (Muğla) – Teşekkür ederim Sayın Başkan.
Değerli
milletvekilleri, 117 sıra sayılı Yasa Tasarısı’nın belli kritik maddeleri var;
örneğin, 3’üncü madde, 6’ncı madde, 9’uncu madde, 28’inci madde. 
Yine,
kritik maddelerden bir tanesini şu anda görüşmekteyiz, o da 21’inci madde ve
Kişisel Verileri Koruma Kurulunun oluşumunu düzenleyen bir madde. Ben öncelikle
tasarının Genel Kurula geliş hâlini değerlendirmek istiyorum. Daha sonra da bir
değişiklik önergesi var sanıyorum, onunla ilgili görüşlerimi beyan edeceğim. 
Avrupa
Konseyinin direktif kararları çerçevesinde bu kurul mutlaka özerk ve bağımsız
olmalı. Elimde Daily News gazetesinin 25 Şubat 2016 tarihli nüshası var. Burada,
açıkça mevcut hâliyle bu komisyonun bağımsız olamayacağı bir Avrupalı yetkili
tarafından belirtilmiş ve o da haberleştirilmiş. Dolayısıyla, bu kurulun çok
önemli bir görev ifa edeceğini düşünürsek iktidarın etkisi altında bir yapı arz
etmesi son derece sakıncalıdır. Mevcut hâlde yani tasarının bugünkü görüşmekte
olduğumuz hâlinde 7 üye söz konusu. Bunlardan 4’ünü Bakanlar Kurulu atayacak,
3’ünü Cumhurbaşkanı atayacak ve bu Bakanlar Kurulu, aynı zamanda başkanı ve
başkan yardımcısını da belirleyecek. Şimdi, mevcut hâlde bu Kurulun
bağımsızlığından söz etmek mümkün müdür? Onunla da yetinmemişler, bu kurulun
başkan, başkan yardımcısı ve üyeleri hakkındaki soruşturmaya izin yetkisini de
Başbakana bırakmışlar. Yani, Başbakan hem başkanı tayin edecek, başkan yardımcısını
tayin edecek ve bunun akabinde de soruşturma iznini de yine sadece Başbakan
vermiş olacak. Dolayısıyla, bu mevcut hâliyle bu kurulun bağımsızlığından söz
etmek mümkün değildir. 
Öte
yandan, Adalet ve Kalkınma Partisi tarafından bir değişiklik önergesi verildi;
amaç, kurulda biraz daha çok ses getirebilmek. Bu maksatla da kurulun 7 olan
üye sayısı 9’a çıkarılıyor ve bunlardan 5’i Türkiye Büyük Millet Meclisince
belirlenecek, Meclisteki siyasi partilerin milletvekili sayılarına göre bir
oranlama yapılacak. 
Şimdi,
olumlu bulduğumuz bir şey daha var yine bu değişiklik önergesinde, o da kurul
üyelerinin başkanı ve başkan yardımcısını seçecek olması. Bu bence önemli, iyi
bir gelişme, bu anlamda bunu olumlu sayabiliriz. Ama, bir gerçeği de dile
getirmek lazım. Mevcut hâlde oranlamaya baktığımız zaman yani bir RTÜK modelini
söz konusu ettiğimiz zaman, bu takdirde 5 üyeden 3’ünü Adalet ve Kalkınma
Partisi belirleyecek, 1’ini Cumhuriyet Halk Partisi, 1’ini Halkların Demokratik
Partisi belirleyecek. Bence madem iş bu noktaya geldi, belli bir ölçüde bir
uzlaşmaya daha gitmemizde yarar var, yakışanı da odur diye düşünüyorum.
Milliyetçi Hareket Partisinin de bir önerisi var, üye sayısını artırmak
kaydıyla Milliyetçi Hareket Partisine de bu kurula 1 üye seçebilme olanağı
yaratılmış olacak. Bu şansın verilmesinin doğru olacağını düşünüyorum. 
Bu
tasarıyı pek çok tartışmayla bu noktaya kadar getirdik, ciddi anlamda
tartıştık, bazı engellemeler söz konusu oldu ama belli bir ölçüde de doğruyu
bulmaya çalışıyoruz. Aslında, bu tasarı, özünde dünyayı bir anlamda şirketlerin
yöneteceği günlere yönelik olarak yapılmış bir hazırlık. Bu tasarısının temeli
de, asıl amacı da bir anlamda kişisel verileri bir ticari meta gibi kullanmak.
İşin özü bu ama bu noktada farklı anlayışların bu komisyonda temsil edilmesini
ben yararlı görüyorum. Kurulun üye sayısının 13’e çıkarılması kaydıyla, bu
takdirde 9’unu bu Parlamento belirlemiş olacak, bunun 5’i Adalet ve Kalkınma
Partisi tarafından belirlenecek, 2’si Cumhuriyet Halk Partisi tarafından, 1’er
tanesi de HDP ve MHP tarafından belirlenmiş olacak. Bu konsensüsün sağlanması
dileğiyle yüce Meclisi saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 21’inci
maddesinin (2) ve (5)’inci fıkralarının aşağıdaki şekilde değiştirilmesini arz
ve teklif ederiz.
Garo Paylan (İstanbul) ve
arkadaşları
“Madde
21
(2)
Kurul, yedi üyeden oluşur. Kurul üyeleri; Türkiye Barolar Birliği'nin
gösterdiği adaylar arasından bir avukat, kişisel verilerin korunması alanında
çalışan sivil toplum örgütlerinin gösterdiği adaylar arasından bir kişi,
üniversitelerin gösterdiği adaylar arasından iki öğretim üyesi, özel sektör
temsilcilerinin gösterdiği adaylar arasından iki kişi, kişisel verilerin
korunması alanında çalışan ve Başbakan'ın gösterdiği adaylar arasından bir kişi
olmak üzere Bakanlar Kurulu tarafından seçilir.
(5)
Kurul, üyeleri arasından bir Başkan ve İkinci Başkan seçer. Kurulun Başkanı,
Kurumun da başkanıdır.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Garo Paylan, İstanbul Milletvekili. 
Buyurun
Sayın Paylan. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekili arkadaşlarım; Kişisel
Verilerin Korunması Yasa Tasarısı, şimdi sayı üzerinde yeni bir öneri var.
Aslında eleştirilerimiz daha yoğundu ama bu da bizi kurtarmayacak, onunla
ilgili konuşacağım. Yani Mecliste seçilecek bazı temsilcilerin o kurulda olması
bu kurulun eşitlikçi davranacağı anlamında bir güvence maalesef olamaz. 
Bakın,
ben birkaç milletvekili arkadaşımla birlikte geçen hafta Avrupa’daydım;
Berlin’de, Brüksel’de temaslar yaptık. AKP’den Atay Uslu, CHP’den Utku
Çakırözer ve ben ciddi üst düzey temaslar yaptık. Şimdi görüştüğümüz yasaları
tamamen Avrupa’dan vize serbestisi almak ve bazı ilişkileri geliştirmek
anlamında kullanıyoruz. Ancak, oradan buraya doğru bakışı şöyle
özetleyebilirim: Türkiye, insan haklarının ayaklar altında çiğnendiği, basın ve
ifade özgürlüğünün artık yok hükmünde olduğu, otoriterliğe at nalı koşan bir
ülke fotoğrafı veriyor oradan. Ancak, Avrupa Birliğinde görüştüğümüz herkes,
bakın, sağ partilerden ve sol partilerden herkes bunu kabul etti, “Evet, bu
ihlaller var ancak Recep Tayyip Erdoğan çok iyi bir oyun oynadı yani
mültecilere yol verdi. Evet, Avrupa Birliği buraya bakmamakla büyük bir
haksızlık etti, bunu kabul ediyorum. Buradaki mülteci meselesiyle ilgilenmemek büyük
bir haksızlıktı. Türkiye’yi bütün bu yükle baş başa bırakması ve bütün bu yükün
Türkiye'nin üzerine bırakılması haksızlıktı. Ancak, mültecilere yol verilmesi
ve Avrupa’nın bir anda 1 milyon mülteciyle karşı karşıya kalması büyük bir
oyundu ve bu oyunda Recep Tayyip Erdoğan çok iyi oynadı ve bizi mat etti. Biz
buradaki insan hakları ihlallerinin, basın özgürlüğünün, ifade özgürlüğünün
ayaklar altında olduğunu biliyoruz ancak sesimizi çıkaramıyoruz çünkü bu oyunda
Recep Tayyip Erdoğan elini çok iyi oynadı.” dediler. Bu, ülkem adına bir
utançtır. Bakın, biz basın özgürlüğüyle, ifade özgürlüğüyle ve insan haklarıyla
orada başımız dik durabilmeliydik ancak bizler başımız, boynumuz bükük oradan
ayrıldık. Ülkem adına bunu söylüyorum. 
FEVZİ
ŞANVERDİ (Hatay) – Biz de gittik Brüksel’e, başımız dikti. 
GARO
PAYLAN (Devamla) – Hayır, hayır. Hiçbir şekilde…
Bakın,
şunu da söyleyeyim: 4 Martta Davutoğlu müzakereye gidiyor, hemen öncesinde
Zaman gazetesine el konuluyor. Çok ilginç. 17 Martta Davutoğlu bir daha
gidiyor, iki gün önce 3 akademisyen arkadaşımız tutuklanıyor ve görüşmeden bir
gün önce de bir yabancı ama Türkiye’de yirmi iki yıldır yaşayan bir
akademisyen, Chris tutuklanıyor. Sanki birileri de sabote etmeye çalışıyor bu
işi, bu da işin başka bir boyutu. 
Ancak,
maalesef, dediğim gibi, ülkem adına utanç duyduğum görüşmeler yaptık. Onlar
haziran ayına doğru bununla ilgili daha fazla ses çıkaracaklarını söylediler
ancak şu anda Avrupa Birliği mülteci meselesiyle ilgili kilitlenmiş durumda ve
insan hakları ihlallerini maalesef görmüyorlar. 
Şimdi,
biz sabahlara kadar çalışıp bu yasayı çıkarıyoruz. Ne için? Vize serbestisi
alacakmışız. Bakın, vize serbestisi benim umurumda değil, elbette ki önemli bir
adım olur ancak ben ülkemdeki insan hakları ihlallerini, ifade özgürlüğünü,
siyaset alanının genişlemesini önemsiyorum, özgürlükçü politikaları
önemsiyorum. Bu yasayı geçireceğiz, bir kurul kuracağız; şimdi de daha çoğulcu
olacağını iddia ediyoruz. 
Bakın,
ülkemde kimlikler eşit mi? Değil. MİT -daha geçenlerde gösterdim- bakın,
“Ermenilik faaliyetleri” diye faaliyetleri araştırıyor, adı MİT’in araştırdığı
şekliyle “Ermenilik faaliyetleri.” Alevilerle ilgili ve pek çoğumuzla ilgili
başka faaliyetlerde de bulunabilir. Yarın sizlerle ilgili de “irtica” diye
başına bir madde yazar ve bu araştırmaları yapabilir. O açıdan, ben bu devlete
güvenmiyorum bu çerçevede, bu bürokrasiye güvenmiyorum… 
MEHMET
UĞUR DİLİPAK (Kahramanmaraş) – Beğenmiyorsan git Erivan’da yaşa!
GARO
PAYLAN (Devamla) – …siz de güvenmeyin, sizin de güvenmemek için pek çok
sebebiniz var.
Demokratik
bir anayasayı yapmadığımız sürece, ben “Bu kurulda 1 HDP’li, 1 MHP’li, 1 CHP’li
var ve bu, çoğulcu ve bütün kimliklere, orada yazacak bütün verilere eşitlik
çerçevesinde bakacak.” mevzusuna maalesef güvenemiyorum. 
Son
olarak -sürem de bitiyor- Can Dündar ve Erdem Gül cuma günü yargılanacak. “O
kararı, Anayasa Mahkemesinin kararını tanımıyorum, uymuyorum, saygı da
duymuyorum.” diyen Cumhurbaşkanı maalesef bir talimatla eminim ki savcıyı bugün
değiştirdi. Bugün o duruşmanın savcısı değişti ve Can Dündar ve Erdem Gül bir
utanç çerçevesinde daha tutuklanabilir.
(Mikrofon
otomatik cihaz tarafından kapatıldı)
GARO
PAYLAN (Devamla) – Buna yol vermememiz lazım arkadaşlar. Basın özgürlüğü, ifade
özgürlüğü ayaklar altındaysa biz ülkemizde bu utançla yaşamamalıyız. 
MEHMET
UĞUR DİLİPAK (Kahramanmaraş) – Basına müdahale etme.
GARO
PAYLAN (Devamla) – Hepinizi saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler…
Evet,
elektronik oylama yapıyoruz.
İki
dakika süre veriyorum. 
(Elektronik
cihazla oylamaya başlandı)
TAHSİN
TARHAN (Kocaeli) – Başkanım, bu kabul olmaz, neye oy vereceklerini bilmiyorlar
ki.
BAŞKAN
– Onlar hiç olmazsa oy veriyorlar. (AK PARTİ sıralarından alkışlar)
(Elektronik
cihazla oylamaya devam edildi) 
BAŞKAN
– Önerge reddedilmiştir, kabul edilmemiştir.
Bir
sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 21’inci maddesinin (2)’nci fıkrası ile
(3)’üncü fırkasının (c) bendinin aşağıdaki şekilde değiştirilmesini; (4)’üncü
fıkrasından sonra gelmek üzere aşağıdaki (5)’inci ve (6)’ncı fıkraların eklenmesini,
mevcut (5)’inci ve (6)’ncı fıkralarının (7)’nci ve (8)’inci fıkralar olarak
aşağıdaki şekilde değiştirilmesini ve diğer fıkraların buna göre teselsül
ettirilmesini arz ve teklif ederiz.
Mustafa Kalaycı (Konya)
ve arkadaşları
“(2)
Kurul, on üç üyeden oluşur. Kurulun dokuz üyesi Türkiye Büyük Millet Meclisi,
iki üyesi Cumhurbaşkanı, iki üyesi Bakanlar Kurulu tarafından seçilir."
“c)
Herhangi bir siyasî parti üyesi olmamak.”
“(5)
Türkiye Büyük Millet Meclisi Kurula üye seçimini aşağıdaki usulle yapar:
a)
Seçim için, siyasî parti gruplarının üye sayısı oranında belirlenecek üye
sayısının ikişer katı aday gösterilir ve Kurul üyeleri bu adaylar arasından her
siyasî parti grubuna düşen üye sayısı esas alınmak suretiyle Türkiye Büyük
Millet Meclisi Genel Kurulunca seçilir. Ancak, siyasî parti gruplarında,
Türkiye Büyük Millet Meclisinde yapılacak seçimlerde kime oy kullanılacağına
dair görüşme yapılamaz ve karar alınamaz.
b)
Kurul üyelerinin seçimi, adayların belirlenerek ilânından sonra on gün içinde
yapılır. Siyasî parti grupları tarafından gösterilen adaylar için ayrı ayrı
listeler hâlinde birleşik oy pusulası düzenlenir. Adayların adlarının
karşısındaki özel yer işaretlenmek suretiyle oy kullanılır. Siyasî parti
gruplarının ikinci fıkraya göre belirlenen kontenjanlarından Kurula seçilecek
üyelerin sayısından fazla verilen oylar geçersiz sayılır.
c)
Karar yeter sayısı olmak şartıyla seçimde en çok oyu alan boş üyelik sayısı
kadar aday seçilmiş olur.
ç)
Üyelerin görev sürelerinin bitiminden iki ay önce; üyeliklerde herhangi bir
sebeple boşalma olması hâlinde, boşalma tarihinden veya boşalma tarihinde
Türkiye Büyük Millet Meclisi tatilde ise tatilin bitiminden itibaren bir ay
içinde aynı usulle seçim yapılır. Bu seçimlerde, boşalan üyeliklerin siyasî parti
gruplarına dağılımı, ilk seçimde siyasî parti grupları kontenjanından seçilen
üye sayısı ve siyasî parti gruplarının hâlihazırdaki oranı dikkate alınmak
suretiyle yapılır.
(6)
Cumhurbaşkanı veya Bakanlar Kurulu tarafından seçilen üyelerden birinin görev süresinin
bitmesinden kırkbeş gün önce veya herhangi bir sebeple görevin sona ermesi
hâlinde durum, onbeş gün içinde Kurum tarafından, Cumhurbaşkanlığına veya
Bakanlar Kuruluna sunulmak üzere Başbakanlığa bildirilir. Üyelerin görev
süresinin dolmasına bir ay kala yeni üye seçimi yapılır. Bu üyeliklerde, görev
süresi dolmadan herhangi bir sebeple boşalma olması hâlinde ise bildirimden
itibaren onbeş gün içinde seçim yapılır.”
"(7)
Kurul, üyeleri arasından Başkan ve İkinci Başkanı seçer. Kurulun Başkanı, Kurumun
da başkanıdır.
(8)
Kurul üyelerinin görev süresi dört yıldır. Süresi biten üye yeniden
seçilebilir. Görev süresi dolmadan herhangi bir sebeple görevi sona eren üyenin
yerine seçilen kişi, yerine seçildiği üyenin kalan süresini tamamlar."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Konya Milletvekili Mustafa Kalaycı.
Buyurun
Sayın Kalaycı. (MHP sıralarından alkışlar) 
MUSTAFA
KALAYCI (Konya) – Sayın Başkan, değerli milletvekilleri; görüşülmekte olan 117
sıra sayılı Kanun Tasarısı’nın 21’inci maddesi hakkında Milliyetçi Hareket
Partisi olarak verdiğimiz değişiklik önergesi üzerine söz aldım. Bu vesileyle
hepinizi saygılarımla selamlıyorum. 
Maddeyle,
Kişisel Verileri Koruma Kurulu üyelerinin sayısı, seçimi, nitelikleri, görev
süresi, soruşturma usulü gibi hususlar düzenlenmektedir. Kişisel Verileri
Koruma Kurumu, 5018 sayılı Kanun’a ekli (III) sayılı cetvele alınmak suretiyle
düzenleyici ve denetleyici kurum olarak nitelendirilmekle birlikte Kurul
üyelerinin belirlenme usulü, diğer düzenleyici ve denetleyici kurumlardaki
hükümlere göre farklılık arz etmektedir. 
Kişisel
Verileri Koruma Kurulunun bağımsızlığı ana unsurlardan birisidir. Kurulun
doğrudan ya da dolaylı her türlü dış etkenden bağımsız karar alma gücüne sahip
olması, kuruma tevdi edilen işlemleri yerine getirirken tamamen bağımsız
hareket etmesi gerekmektedir. 
Tasarıda
Kurulun bağımsızlığına vurgu yapan hükümler düzenlenmiş ise de Kurul üyelerinin
nitelikleri ve seçilmeleri başta olmak üzere pek çok konuda söz konusu
bağımsızlığın göstermelik kalacağının işaretleri bulunmaktadır.
Tasarıda
7 üyeden oluşması öngörülen Kişisel Verileri Koruma Kurulunun 4 üyesinin
Bakanlar Kurulu tarafından, 3 üyesinin ise Cumhurbaşkanı tarafından seçilmesi
yer almış iken, AKP Grubunun verdiği ve biraz sonra görüşeceğimiz önergeyle üye
sayısı 9’a çıkarılmakta, 5 üyesinin Türkiye Büyük Millet Meclisi, 2 üyesinin
Cumhurbaşkanı, 2 üyesinin Bakanlar Kurulunca seçilmesi öngörülmektedir. 
Genel
Kurul iradesinin bu yönde olacağı düşüncesiyle Milliyetçi Hareket Partisi
olarak önergemizde değişiklik yapmış bulunuyoruz. Kurul üye sayısının 13’e
çıkarılması suretiyle RTÜK’teki yapıya benzer bir yapının oluşturulmasının daha
doğru, daha adil, daha hakkaniyetli olacağını düşünüyoruz. Milliyetçi Hareket
Partisi olarak verdiğimiz önergede üye sayısı 13 olarak önerilmekte ve Türkiye
Büyük Millet Meclisince seçilecek üye sayısı 9’a çıkarılmaktadır. Böylelikle
Türkiye Büyük Millet Meclisinde grubu olan tüm siyasi partilerin, dolayısıyla
Milliyetçi Hareket Partisinin de kurulda temsili sağlanmış olacaktır. Doğru
olan, adil olan, hakkaniyetli olan, makul olan budur. Bu itibarla, önergemize
destek verileceğini umuyoruz.
Değerli
milletvekilleri, bir diğer konu, maddeye göre kurula üye seçecek organlar,
neredeyse istedikleri kişiyi, kişisel verilerimizle ilgili her türlü kararı verecek
kurula üye yapabilecektir. Uluslararası normlar ve uygulamalar da dikkate
alındığında kurul üyelerinin ehil ve liyakatli olması, niteliklerinin kurumun
görevleri, tarafsızlık ve bağımsızlığıyla uyumlu olması gerekmektedir. Bu
itibarla, kurul üyelerinin, başta öğrenim şartları olmak üzere tüm nitelikleri
somutlaştırılmalıdır. Kurumun görev alanının genel anlamda hukuk ve
mühendislikle ilgili olması sebebiyle kurul üyelerinin bu alanlardan olma
zorunluluğu getirilmelidir. Kritik bir görev ifa edecek kurumun karar organında
görev yapacak üyelerin belirli bir birikime sahip olmaları, eğitim düzeylerinin
kurumun görev, yetki ve sorumluluklarıyla uyumlu olması gerekli görülmektedir.
Uzmanlık, bilgi ve tecrübe mutlaka dikkate alınmalıdır. Kurul üyelerinin görevleriyle
ilgili bir niteliğe sahip olmalarının yanı sıra kurumun göreviyle uyumlu belli
kurumları da temsil etmesi gerekir. Kurumun görevlerini etkin, verimli ve
bağımsız bir şekilde yerine getirebilmesi bakımından kurul üyelerinin hem yargı
hem de teknik kurumların temsilcilerinden oluşturulması kurumun tarafsızlığına
ve bağımsızlığına gölge düşmesini de nispeten önleyecektir.
Dolayısıyla,
kurul üyelerinin temsilinde kamu, özel sektör, sivil toplum örgütleri, meslek birlikleri
gibi kurumlar dikkate alınarak bağımsız bir yapı oluşturulmalıdır.
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Vural, sisteme girmişsiniz.
Buyurun.
VI.- AÇIKLAMALAR (Devam)
14.- İzmir Milletvekili Oktay Vural’ın,
Milliyetçi Hareket Partisinin Kişisel Verileri Koruma Kurulunda temsil
edilmemesi durumunun kabul edilemez olduğuna ilişkin açıklaması
OKTAY
VURAL (İzmir) – Evet, teşekkür ederim Sayın Başkan. 
Bugün
aslında bu verdiğimiz önerge biraz sonra Adalet ve Kalkınma Partisinin vereceği
önergenin aynısı ama üye sayısı değiştiriliyor. Üye sayısının değiştirilmesinin
amacı burada bulunan partilerin temsil imkânı. Şu anda çoğunluk iradesi
Milliyetçi Hareket Partisi iradesinin bu kurulda temsil edilme ihtimalini
ortadan kaldırmış oluyor. Bu, kabul edilebilir gibi değil. Elinizde yetki var.
Milliyetçi Hareket Partisi Grubunun bu kurulda temsil edilmemesi iradesi
tamamen siyasi bir irade olarak tecelli etmiştir. Kaldı ki Anayasa’mıza göre
“Başkanlık Divanı, Meclisteki siyasi parti gruplarının üye sayısı oranında
Divana katılmalarını sağlayacak şekilde kurulur.” hükmünü haizdir. İç Tüzük
hükümleri de siyasi partilerin faaliyetlere katılmalarını sağlayacak yolda düzenlenmesini
amirdir. 
Şimdi,
burada Parlamentoya verilmiş bir yetki varken…
(Mikrofon
otomatik cihaz tarafından kapatıldı) 
BAŞKAN
– Sistemi açalım arkadaşlar. 
Bir
dakikada bitirelim. 
OKTAY
VURAL (İzmir) – Parlamentoya tanınan bu imkân, doğrudan doğruya üye sayısı
münasebetiyle Milliyetçi Hareket Partisinin üye vermemesini sağlayacak bir
oranda temsil edilmesi gerçekten çok ayıp olmuştur. Yani bu hasmane tutumun
neden kaynaklandığını… Objektif hiçbir temeli olmadığı gayet açık ve net.
Anayasa, partilerin faaliyetlere katılmalarını temin edecek şekilde
düzenlenmesini amirdir. Nitekim RTÜK, üye sayısı da, 9 üyeyle birlikte bütün
partilerin temsil edildiği bir yerdir. Peki, neden çoğunluk iradesi, bu konuda
kendi çoğunluk iradesiyle Milliyetçi Hareket Partisi iradesinin burada yer
almamasını istiyor? Anayasa buna engeldir çünkü, Anayasa diyor ki: “Partilerin
katılmalarını temin edecek şekilde düzenle.” 
Bu
bakımdan, Sayın Başkan, biraz sonra ele alacağımız önergenin, Anayasa’nın
öngördüğü siyasi parti gruplarının katılımını… 
(Mikrofon
otomatik cihaz tarafından kapatıldı) 
OKTAY
VURAL (İzmir) – …engellemek amacına matuf olan bu düzenleme doğrultusunda bu
önergenin, açıkçası, bu şekilde yeniden tezekkür ettirilerek partilerin
katılımını temin edecek şekilde düzenlenmesi gerekiyor. 
Doğrusu,
bunu partimizin temsiline yönelik bir oran belirlenmesi açısından da son derece
yanlış gördüğümüzü belirtmek istiyorum. Bu bakımdan da çoğunluk iradesinin
bütün partilerin temsil edilebileceği, burada her partinin temsil edilmesi…
Zaten 9 üye olursa 5 üyesini Adalet ve Kalkınma Partisi belirleyecek, yani 2
Bakanlar Kurulu, 2 Cumhurbaşkanı, diğerlerini de -4 tane- böyle dağıtacak. Yani
neden Milliyetçi Hareket Partisinin yer almayacağı bir oran belirleniyor, bir
sayı belirleniyor, bunu anlayabilmek mümkün değil. 
Bu
önerge, partilerin bu faaliyetlere katılmalarını sağlamak amacıyla değil,
katılmamasını temin etmek amacıyladır. Aksi takdirde ne olur? Parlamentoda
çoğunluk istediği gibi siyasi partilerin bunlara katılmamasını sağlayarak
hakkımızı gasbeder. 
BAŞKAN
– Teşekkürler Sayın Vural.
OKTAY
VURAL (İzmir) – Bu bakımdan, bu önerge bu yönüyle Anayasa’da katılımını temin
etmeyecek oranda düzenlendiği için, işleme alınması hususunun değişiklikten
sonra yapılmasını arz ederim.
BAŞKAN
– Teşekkür ediyorum Sayın Vural.
Sayın
Altay, sistemi açıyorum, buyurun.
15.- İstanbul Milletvekili Engin Altay’ın,
Kişisel Verileri Koruma Kurulunda tüm siyasi partilerin temsil edilmesinin
kurulun demokratikliğine ve bağımsızlığına katkı sağlayacağına ilişkin
açıklaması
ENGİN
ALTAY (İstanbul) – Teşekkür ederim.
Sayın
Başkan, görüşmekte olduğumuz tasarının özellikle bu 21’inci maddesinin ilk
gelen hâli tasarının amacına 180 derece ters, aykırı bir şekildeydi. Yapılan
kimi temaslarla, kurulun oluşumunda, teşekkülünde 9 üyeye çıkarılması ve
yürütme organının belirleyeceği 4 üyenin dışındaki 5 üyenin Türkiye Büyük
Millet Meclisince seçilmesi bizce olumlu ama çok küçük bir adım olmuştur. Bu
şekli de kurulu demokratik kılmaz, kurulun yapısının demokratik olmasını
sağlamaz, bağımsızlığını tabii ki. Avrupa Birliği normlarında bu kurulun
yapısının, kurulun kuruluş amacı ve yapısı bakımından bağımsızlığı ön şart
sayar. Buna zaten, Avrupa Birliği tarafından “Bu bizim normlarımıza uygun
değil.” deneceği de çok açık. 
Öte
yandan, bu Parlamentoda 4 siyasi parti grubuyla birlikte…
(Mikrofon
otomatik cihaz tarafından kapatıldı)
ENGİN
ALTAY (İstanbul) – Hemen bitiriyorum Sayın Başkan.
BAŞKAN
– Bitirelim efendim.
ENGİN
ALTAY (İstanbul) – …bir yasama faaliyeti yürütüyoruz. RTÜK olayında olduğu
gibi, siyasi partilerin, grupların dışlanmamasında bence Parlamentonun bundan
sonra yapacağı çalışmalar açısından da fayda vardır. Kurulun demokratikliğine
ve bağımsızlığına katkı sağlayacağı da muhakkaktır. 
Sayın
Hükûmet ve çoğunluk partisinin biz de dikkatini çekmek isteriz. MHP grup
önerisinin benzeri bir şekilde -MHP grup önerisi reddedildi ama- iktidar
partisinin grup önerisinde bir revizyon yapılması hâlinde bunun ülke menfaatine
olacağını düşünmekteyiz.
Arz
ederim.
OKTAY
VURAL (İzmir) – Sayın Başkanım… 
BAŞKAN
– Buyurun Sayın Vural.
16.- İzmir Milletvekili Oktay Vural’ın,
Milliyetçi Hareket Partisinin Parlamentonun yaptığı çalışmaya iştirakini temin
edecek şekilde bir düzenleme yapılmasının Anayasa ve İç Tüzük’ün amir hükmü
olduğuna ilişkin açıklaması
OKTAY
VURAL (İzmir) – Anayasa ve İç Tüzük, Parlamentoda siyasi partilerin temsil
edilmesiyle ilgili iki tür oran belirliyor, partilerin Türkiye Büyük Millet
Meclisinde temsili oranında ama katılımlarına ve temsiline imkân sağlayacak şekilde.
Şimdi, bu çerçevede bakıldığında, mesela, diyelim ki komisyonların üye sayısı
8’e düşürüldüğü zaman fiilen bizim katılmamızı engellemiş oluyorlar.
Dolayısıyla, kanun koyucu Parlamenter faaliyetlerde, Parlamento faaliyetlerinde
parti gruplarının temsil edilmesini öngörüyor. 
İkinci
husus da takdir edersiniz ki Başkanlık Divanı. Başkanlık Divanı seçiminde de
başkan vekillerinin ilk 2’sinin salt çoğunluğa sahip olan partiye, diğerlerinin
de sırasıyla diğer partilere dağıtılacağını amirdir. Bu konuda Adalet ve
Kalkınma Partisine önerim şu olmuştur: Bir, bu oranı 5 kişi yerine 9 kişi
olarak belirlediğiniz zaman partilerin oy oranına göre temsil imkânı olur ve
adalet sağlanır ya da iki, başkan vekilleri seçimi gibi 5 üye seçiyorsanız ilk
2’si salt çoğunluğa sahip üyeler, diğerleri de çoğunluk sırasına tabi, çoğunluk
sırasına göre diğer parti grupları arasında dağıtılır. Bu seçim esası, kanunla
verilen seçim esası Anayasa ve İç Tüzük’te siyasi parti gruplarına tanınan
seçimin son derece dışında ve Milliyetçi Hareket Partisini dışlamak amacına
matuf kurulmuştur. Bu bakımdan iki usulümüz var. Bu iki usulde de Milliyetçi
Hareket Partisinin temsili mümkünken Adalet ve Kalkınma Partisinin bu iki
usulün dışında başka bir üye sayısı belirlemek suretiyle yapması bir kastımahsusadır
ve bu bakımdan da Anayasa ve İç Tüzük çerçevesinde Milliyetçi Hareket
Partisinin Parlamentonun yaptığı bu çalışmaya iştirakini temin edecek şekilde
bir düzenlemenin yapılması Anayasa ve İç Tüzük’ün de amir hükmüdür, bunu arz
ediyorum.
BAŞKAN
– Teşekkür ediyorum Sayın Vural.
Kayıtlara
geçmiştir. Bizim bu işlemde, bu önerge üzerinde bunu işleme almaktan başka ve
Genel Kurulun takdirine sunmaktan başka yapabileceğimiz herhangi bir usul siz
de takdir edersiniz ki mümkün değil.
OKTAY
VURAL (İzmir) – Sayın Başkan, şimdi, Anayasa diyor ki: “Siyasi parti grupları
üye sayısı oranında katılırlar.” Şimdi ben de diyorum ki: Bu durumda siz eğer
çoğunluk iradesinin istediği gibi yaparsanız Anayasa’nın öngördüğü parti
gruplarının faaliyetlere katılmasını engellemiş olursunuz. Bu, çoğunlukçu bir
iradedir; bu, Türkiye’yi Parlamento çoğunluğunun istediği her şeyi
yapabilmesine götürür. Bu doğru bir şey değil. Neden burada adalet sağlamıyor?
Şimdi, burada adaleti sağlamayan bir kurul, kişisel verilerde nasıl adaleti
sağlayacak? Burada adaleti, kişisel verileri işliyorsunuz, ayrımcılık
yapıyorsunuz bize, sonra kalkıp diyorsunuz ki: “Bu kurulda kişisel verileri
koruyoruz.” Korumuyorsunuz. Ayrımcılık yapıyorsunuz, dışlayıcılık yapıyorsunuz
yani böyle bir şey…
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı (1/541) ve Adalet Komisyonu Raporu (S. Sayısı: 117) (Devam)
BAŞKAN
– Sayın Vural, meramınız anlaşılmıştır lakin bu önergeyi işleme koymaktan başka
bir şansımız yok. 
Önergeyi
okutuyorum:
OKTAY
VURAL (İzmir) – Yapacak çok işiniz var da beş dakika ara vermeyi bile, bu
konuda bir ortam oluşturulması için bile bunu kullanmıyorsunuz yani. Bunu bile
kullanmıyorsunuz ama oylama olduğu zaman, çocuklarla ilgili oylama olduğu zaman
itiraz ettiğimizde beş dakika hemen ara veriyorsunuz.
BAŞKAN
– Sayın Vural, haksızlık yapıyorsunuz, lütfen.
OKTAY
VURAL (İzmir) – Haksızlık değil, bana haksızlık yapılıyor. Müsaade edin de
yapılan haksızlığı ifade edeyim. Ne var yani burada beş dakika ara verseniz?
BAŞKAN
– Sayın Vural, o konuyla ilgili de herhangi bir ortaklaşa girişim olmadı. Daha
önce istediniz, başka konular için verdik, arkada görüştük. Bu konuda benim en
ufak bir tereddüdüm de olmaz. Keşke bir uzlaşı ortamı olsa, tüm gruplar için
ben beş dakika değil bir saate kadar gene ara veririm. Benim yapabileceğim bir
şey yok.
OKTAY
VURAL (İzmir) – Yapın yapın!
BAŞKAN
- Buyurun Sayın Purçu.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 21’inci maddesinin (2)’nci fıkrası ile
(3)’üncü fıkrasının (c) bendinin aşağıdaki şekilde değiştirilmesini; (4)’üncü
fıkrasından sonra gelmek üzere aşağıdaki (5)’inci ve (6)’ncı fıkraların
eklenmesini, mevcut (5)’inci ve (6)’ncı fıkraların (7)’nci ve (8)’inci fıkralar
olarak aşağıdaki şekilde değiştirilmesini ve diğer fıkraların buna göre
teselsül ettirilmesini arz ve teklif ederiz.
Coşkun Çakır (Tokat) ve
arkadaşları
"(2)
Kurul, dokuz üyeden oluşur. Kurulun beş üyesi Türkiye Büyük Millet Meclisi, iki
üyesi Cumhurbaşkanı, iki üyesi Bakanlar Kurulu tarafından seçilir."
"c)
Herhangi bir siyasî parti üyesi olmamak."
"(5)
Türkiye Büyük Millet Meclisi Kurula üye seçimini aşağıdaki usulle yapar:
a)
Seçim için, siyasî parti gruplarının üye sayısı oranında belirlenecek üye
sayısının ikişer katı aday gösterilir ve Kurul üyeleri bu adaylar arasından her
siyasî parti grubuna düşen üye sayısı esas alınmak suretiyle Türkiye Büyük
Millet Meclisi Genel Kurulunca seçilir. Ancak, siyasî parti gruplarında,
Türkiye Büyük Millet Meclisinde yapılacak seçimlerde kime oy kullanılacağına
dair görüşme yapılamaz ve karar alınamaz.
b)
Kurul üyelerinin seçimi, adayların belirlenerek ilânından sonra on gün içinde
yapılır. Siyasi parti grupları tarafından gösterilen adaylar için ayrı ayrı
listeler hâlinde birleşik oy pusulası düzenlenir. Adayların adlarının
karşısındaki özel yer işaretlenmek suretiyle oy kullanılır. Siyasî parti
gruplarının ikinci fıkraya göre belirlenen kontenjanlarından Kurula seçilecek
üyelerin sayısından fazla verilen oylar geçersiz sayılır.
c)
Karar yeter sayısı olmak şartıyla seçimde en çok oyu alan boş üyelik sayısı
kadar aday seçilmiş olur.
ç)
Üyelerin görev sürelerinin bitiminden iki ay önce; üyeliklerde herhangi bir
sebeple boşalma olması hâlinde, boşalma tarihinden veya boşalma tarihinde
Türkiye Büyük Millet Meclisi tatilde ise tatilin bitiminden itibaren bir ay
içinde aynı usulle seçim yapılır. Bu seçimlerde, boşalan üyeliklerin siyasî
parti gruplarına dağılımı, ilk seçimde siyasî parti grupları kontenjanından
seçilen üye sayısı ve siyasî parti gruplarının hâlihazırdaki oranı dikkate
alınmak suretiyle yapılır.
(6)
Cumhurbaşkanı veya Bakanlar Kurulu tarafından seçilen üyelerden birinin görev
süresinin bitmesinden kırkbeş gün önce veya herhangi bir sebeple görevin sona
ermesi hâlinde durum, onbeş gün içinde Kurum tarafından, Cumhurbaşkanlığına
veya Bakanlar Kuruluna sunulmak üzere Başbakanlığa bildirilir. Üyelerin görev
süresinin dolmasına bir ay kala yeni üye seçimi yapılır. Bu üyeliklerde, görev
süresi dolmadan herhangi bir sebeple boşalma olması halinde ise bildirimden
itibaren onbeş gün içinde seçim yapılır."
(7)
Kurul, üyeleri arasından Başkan ve İkinci Başkanı seçer. Kurulun Başkanı,
Kurumun da başkanıdır.
(8)
Kurul üyelerinin görev süresi dört yıldır. Süresi biten üye yeniden
seçilebilir. Görev süresi dolmadan herhangi bir sebeple görevi sona eren üyenin
yerine seçilen kişi, yerine seçildiği üyenin kalan süresini tamamlar."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Takdire bırakıyoruz Sayın Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz.
BAŞKAN
– Gerekçeyi mi okutuyoruz?
BÜLENT
TURAN (Çanakkale) – Gerekçe...
BAŞKAN
– Gerekçeyi okutuyorum:
Gerekçe:
Önergeyle,
Bakanlar Kurulu ve Cumhurbaşkanı tarafından üye seçilen Kişisel Verileri Koruma
Kuruluna Türkiye
Büyük Millet Meclisi tarafından da üye seçilmesi ve kurulun 7 olan üye
sayısının 9’a çıkarılması amaçlanmaktadır. Düzenlemeyle, kurula üye seçecek
kaynaklar artırılarak kurulun daha demokratik ve çoğulcu bir yapıya kavuşması öngörülmektedir. Ayrıca bu amaca uygun olarak üyelere,
Başkan ve İkinci Başkanı kendi aralarından seçme imkânı tanımak suretiyle
kurulun bağımsızlığının ve özerkliğinin daha da güçlendirilmesi
amaçlanmaktadır. 
Öte
yandan, siyasi partilerin yönetim veya denetim organlarında görevli veya
yetkili olup olmadığına bakılmaksızın, herhangi bir siyasi partiye üye
olanların kurula üye olmalarının engellenmesi öngörülmektedir. 
BAŞKAN
– Gerekçesini okuttuğum önergeyi oylarınıza sunuyorum: Kabul edenler… 
OKTAY
VURAL (İzmir) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… Önerge kabul edilmiştir, karar yeter sayısı vardır. 
21’inci
maddeyi kabul edilen önerge doğrultusunda oylarınıza sunuyorum…
OKTAY
VURAL (İzmir) – Karar yeter sayısı…
BAŞKAN
– Kabul edenler… Kabul etmeyenler… 21’inci madde kabul edilmiştir, karar yeter
sayısı vardır. 
22’nci
madde üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 22’nci
maddesinin (1)’inci fıkrasının (b) bendinde yer alan “ileri sürenlerin” ifadesinin
“iddia edenlerin” olarak değiştirilmesini arz ve teklif ederiz. 
 İdris Baluken Bedia
Özgökçe Ertan Meral Danış Beştaş
 Diyarbakır Van Adana
 Osman Baydemir Behçet
Yıldırım Mahmut Celadet Gaydalı
 Şanlıurfa Adıyaman Bitlis
 Erol
Dora
 Mardin
Türkiye Büyük Millet Meclisi
Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 22’nci
maddesinin (1)’inci fıkrasının (ç) bendinin başına “Kanunlarda belirtilen
durumlarda” ibaresinin eklenmesini arz ve teklif ederiz. 
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal Kamil
Aydın Kadir Koçdemir
 Ankara Erzurum Bursa
 Deniz Depboylu Arzu
Erdem
 Aydın İstanbul
BAŞKAN – Şimdi
maddeye en aykırı önergeyi okutup işleme alıyorum.
Türkiye Büyük Millet Meclisi
Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 22’nci
maddesinin (1)’inci fıkrasının (ç) bendinin aşağıdaki şekilde değiştirilmesini
arz ve teklif ederiz. 
“ç)
Özel nitelikli veya kişisel verilerin işlenmesi için aranan yeterli önlemleri
belirlemek.”
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel  Zeynel
Emre Haydar Akar
 Eskişehir İstanbul Kocaeli
 Gaye
Usluer
 Eskişehir
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde söz isteyen Eskişehir Milletvekili Gaye Usluer. 
Buyurun
Sayın Usluer. (CHP sıralarından alkışlar)
GAYE
USLUER (Eskişehir) – Teşekkür ederim Sayın Başkan. 
Değerli
milletvekilleri, 117 sıra sayılı Kişisel Verilerin Korunması Kanunu
Tasarısı’nın 22’nci maddesine ilişkin verdiğimiz önerge hakkında konuşmak üzere
söz almış bulunuyorum. Yüce heyeti sevgi ve saygıyla selamlıyorum. 
Değerli
milletvekilleri, birey olabilmenin iki temel mantığı bulunmaktadır; bunlardan
birisi özerklik, diğeri ise mahremiyettir. Aslında, özerkliğin sağlanabilmesi
için mahremiyet temel koşuldur, mahremiyetin korunur olması temel koşuldur.
Mahremiyet aslında birey olarak sahip olduğumuz hakların en kapsamlısıdır ve
özgür insanlar tarafından en çok değer verilmesi gereken hak mahremiyettir.
Mahremiyet, bireyin yalnız bırakılma hakkıdır. Modern devlet yapısında özgür
olabilmenin koşulu mahremiyettir. 
Günümüzde
bireyin veri tabanları içinde, aynı bu yasa tasarısında olduğu gibi dijital
kodlar kullanılarak algılanması “gözetim toplumu” kavramının ortaya çıkmasına
neden olmuştur. Gözetim, iktidarın temel amacıdır. Gözetim, iktidarın kitleleri
kontrol aracıdır. 
Değerli
milletvekilleri, eğer dinleyecek olursanız bu noktada sizlere Panoptikon
Hapishanesi tasarımından bir metafor olarak bahsedeceğim. Panoptikon bir
hapishane tasarımıdır. Bu hapishanenin dışarıya bakan tek bir penceresi vardır
ve tek bir gözetleme kulesinde nöbetçi vardır. Bu tek pencereden giren ışık
hüzmesi içerisinde, ışığın hareketiyle birlikte mahkûmun tüm hareketleri bu tek
nöbetçi tarafından kontrol edilebilmektedir ancak gözetleyen görünmemektedir.
Burada
bilginin nesnesi mahkûmdur ama iletişimin içerisinde mahkûmun kendisi ne yazık
ki yoktur. Birey edilgen durumda ve sürekli kontrol edilir hâldedir. Bu kontrol
hissi kişiye ne vermektedir biliyor musunuz değerli milletvekilleri? Bu kişi
gözetlendiğinin bilincinde edilgen bir birey olup iktidar, muktedir ne
istiyorsa sadece o hareketleri yani istenen hareketleri yapmaktadır. 
Değerli
milletvekilleri, bugün hepinize çok sıcak gelen, iktidar olmanız nedeniyle
sevinçle parmaklarınızı kaldırarak kabul ettiğiniz bu yasa tasarısı bir gün
bumerang gibi sizlere de gelip geri çarpacaktır. Bu fişleme, “Kişisel Verilerin
Korunması Tasarısı” adı altında geçtiğinde bizler bir gözetim toplumu,
disiplinin hâkim olduğu bir toplum hâline geçeceğiz. 
Değerli
milletvekilleri, bu yasanın kabul edilmesiyle kurulacak olan kurul, elbette ki
sizlerin de farkında olduğunuz gibi, bağımsız bir kurul olmayacaktır. 7 üyeli
kurulun 4 üyesi Başbakan, 3 üyesi Cumhurbaşkanı tarafından seçilecek. Kurul,
direkt yürütmeye bağlı olacak. Yürütmeye yani devlete bağlı olacak olan bu
kurul, “devlet güvencesi ve devlet koruması” adı altında devlet adına
vatandaşlarını fişleme işlemini gerçekleştirecektir.
Bugün
bizleri fişleyeceksiniz bu yasayla, yarın iktidar değiştiğinde o iktidar
sizleri de fişleyecek değerli milletvekilleri. Sayın Başbakanın söylediğinin
aksine, bu yasa fişlemenin panzehri değil, bu yasa bizzat zehrin ta kendisidir.
Değerli
milletvekilleri, Ankara’da, Türkiye Cumhuriyeti’nin kalbinde yurttaşını
koruyamayan, terör örgütlerini etkisiz hâle getiremeyen, bombacıyı ancak
öldükten sonra tanımlayabilen bu Hükûmetin, yurttaşlarının kişisel verilerini
de koruyamayacağı açıktır. Sizleri vicdanlarınızla baş başa bırakıyorum.
Saygılar
sunuyorum. (CHP
sıralarından alkışlar)
BAŞKAN – Önergeyi oylarınıza sunuyorum… 
OKTAY VURAL (İzmir) – Karar yeter sayısı…
BAŞKAN - Kabul edenler… Kabul etmeyenler… Önerge kabul
edilmemiştir, karar yeter sayısı vardır. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 22’nci
maddesinin (1)’inci fıkrasının (ç) bendinin başına “Kanunlarda belirtilen
durumlarda” ibaresinin eklenmesini arz ve teklif ederiz.
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde söz isteyen Aydın Milletvekili Deniz Depboylu.
Buyurun
Sayın Depboylu. (MHP
sıralarından alkışlar)
DENİZ DEPBOYLU (Aydın) – Teşekkür ederim.
Sayın Başkan, saygıdeğer milletvekilleri; 117 sıra sayılı
Kişisel Verilerin Korunması Kanunu Tasarısı’ndaki 22’nci madde için söz almış
bulunmaktayım. Sizleri saygıyla selamlıyorum.
Bireylerin kişisel bilgilerinin saklanmasının önemi
şüphesiz ki çok fazladır. Zira bu bilgileri eline geçiren art niyetli kişiler
tarafından birçok vatandaşımızın dolandırıcılık mağduru olduğuna ya da farklı
amaçlarla yapılan bilgi ifşalarının verdiği zararlara da bir şekilde tanık
olduk. Kişisel bilgilerin korunmasına yönelik olarak anayasal, hukuksal ve
doğru şekilde olması gereken bir uygulamanın bugüne kadar yapılmamasını da
ihmal olarak kabul ediyorum. Bununla birlikte zaman zaman Anayasa kurallarının
ve genellikle de hukukun hiçe sayıldığı bir yönetimde kâğıt üzerinde
belirlenmiş, etik kurallara uydurulmuş kanunlarla elde edilen bilgilerin
korunması hususunda da endişelerimi açıkça belirtmek istiyorum. Zira bu çatı
altında belirlenen yasaların yürütme aşamasında erozyona uğratılarak, ihmale
dayalı olarak eksik, daha da kötüsü
kasıtlı olarak çıkarlar uğruna farklı kullanıldığına da tanık oluyoruz. Hele
siber saldırılara karşı yeterli önlemler alınamamış olması ve de
bakanlıklarımızın dahi siber saldırılara maruz kalarak çaresizlik yaşıyor
olması, toplanılan bu verilerin güvenliği konusundaki kaygımızı daha da
artırmaktadır.
Benzer
kanun tasarılarında gördüğümüz ve bu kanun tasarısında da önümüze getirilen bir
kavram var, “etnik kimlik” kavramı. Çoğu kanun tasarısında görüyoruz, burada da
görüyoruz. “Bireylerin kimlik bilgilerini korumak” derken neleri, hangi
hakları, hangi değerler uğruna korumak istiyorsunuz bilmiyorum ancak millî
kimliğimize nasıl zarar verdiğinizi, millî kimliğimizi korumaktan uzak
olduğunuzu iktidar olduğunuz yıllar içerisinde öne sürdüğünüz etnik grup
iddialarınızdan anlıyoruz. Etnik ayrımcılık tohumlarını ekip büyüterek, Türk
milletinin birlik beraberlik duygusuna verdiğiniz zarar bugün canımızı acıtan
gerçekliklere dönüşüyor: Doğu ve güneydoğu illerimizde şehit düşen Silahlı
Kuvvetler elemanlarımız, askerlerimiz, polislerimiz, Ankara’nın merkezinde
patlayan bombalarla şehit düşen çoğu masum vatandaşımız -hepsi masum
vatandaşımız- yine, İstanbul’da gerçekleşen, patlayan bombalar. Buradan
görüyoruz ki, bildiğimiz bir gerçek: Ülkenin güvenliğini koruyamadınız, huzuru
sağlayamadınız. Kişileri koruyamazken kişisel bilgileri nasıl koruyacaksınız,
onu da bilmiyoruz.
“Çözüm
süreci” adını verdiğiniz çözülme ve ihanet sürecinde PKK semirip büyürken,
silahları evlerde stoklayıp yığınak yaparken, yol kesip kimlik kontrolü
yaparken, “Vergi topluyoruz.” deyip haraç toplarken ne yapıyor, neleri
koruyordunuz, onu da bilmiyoruz. Ancak, aşikâr olan fakat birçok kişinin
göremediği bir gerçek var. Siz yollara açılan hendeklerden şikâyet edip
durdunuz. Oysa en büyük, en derin hendekleri siz milleti etnik gruplara
ayrıştırırken Türk milletinin içinde açtınız. Bu konudaki başarınızı yakın
zamanda yapılan bir araştırmanın sonucunda gördük. İnsanlar artık öteki diye
gördüğü kişilerle komşu olmaya dahi tahammül edemeyecek, çocuklarını
evlendirmek istemeyecek, birbiriyle iş yapmaktan uzak duracak kadar kutuplaşmış
durumda. Daha da kötüsü, sizlerin de bu fikre kendinizi kaptırmış olmanız.
Zaman ve mekân olarak çok uzağa gitmeye gerek yok, daha iki üç hafta önce,
bütçe görüşmelerinden önce sizler bu çatı altında, kim daha millî kim daha
yerli diye tartışınız ve hatta kavga ettiniz. Bunun sorumluluğunun farkında
olmanız lazım zira bu Meclisi tüm Türkiye, Türk milleti izlemektedir. Etnik
köken ayrımcılığının sonu ırkçılığa kadar gider, sizleri uyarıyorum. Bu oyun
içine düşmeyin. Hatanın neresinden dönülse kârdır, hatayı kabul etmek büyük bir
erdemdir, o hatayı düzeltmenin ilk adımıdır. Temennim, hatalarınızı fark edip
yaptığınız yanlışlardan vazgeçmeniz, etnik ayrımcılık tohumlarını her kanuna
ekmekten vazgeçip millî kimliğimize sahip çıkmanız, korumanızdır. Kişisel
verilerden önce, öncelikli olarak millî hafızamızın verilerine sahip çıkmanız
gerekmektedir ve bunun haricinde, bugün verdiğimiz önerge de dâhil olmak üzere
kişisel bilgilerden önce Türk milletini, çocuklarımızı, bu milletin
mensuplarını korumanız gerekmektedir.
Saygılarımla
selamlıyorum. 
Teşekkür
ederim. (MHP sıralarından alkışlar) 
BAŞKAN
– Önergeyi oylarınıza sunuyorum…
ERKAN
AKÇAY (Manisa) – Karar yeter sayısı…
BAŞKAN
– Kabul edenler… Kabul etmeyenler…
ERKAN
AKÇAY (Manisa) – Karar yeter sayısı yok Sayın Başkan.
BÜLENT
TURAN (Çanakkale) – İstemediniz.
ERKAN
AKÇAY (Manisa) – İstedik.
BAŞKAN
– Elektronik yapıyoruz.
İki
dakika süre veriyorum.
(Elektronik
cihazla oylamaya başlandı)
OKTAY
VURAL (İzmir) – Biraz önce de yoktu zaten de… Olmadığı açık, 119 kişi saydık
zaten. Herhâlde sayıyoruz burada. Şimdi, dışarıdan gelenler oy kullandığı zaman
“Var.” dediğinizde nasıl şey yapacağız Mücahit Bey kardeşim? Dışarıdan gelenler
olduğu zaman ne diyeceğiz? Matematik sınavı mı yaptırsak acaba(!) 
(Elektronik
cihazla oylamaya devam edildi)
BAŞKAN
– Karar yeter sayısı vardır, önerge reddedilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 22’nci
maddesinin (1)’inci fıkrasının (b) bendinde yer alan “ileri sürenlerin”
ifadesinin “iddia edenlerin” olarak değiştirilmesini arz ve teklif ederiz.
Behçet Yıldırım
(Adıyaman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkan.
BAŞKAN
– Önerge üzerinde söz isteyen Adıyaman Milletvekili Behçet Yıldırım.
Buyurun
Sayın Yıldırım. (HDP sıralarından alkışlar)
BEHÇET
YILDIRIM (Adıyaman) – Sayın Başkan, değerli milletvekili arkadaşlarım; Kişisel
Verilerin Korunması Kanunu Tasarısı üzerine grubum adına söz almış
bulunmaktayım. Hepinizi saygıyla selamlıyorum. 
Keşke
bu yasa adına yakışır şekilde uygulansa, vatandaşı korusa ama maalesef tam
tersi, bir fişleme yasası olarak uygulanacağı aşikârdır. Pratikte bunun örneği
var. Geçenlerde Passolig davası vardı, bu Passolig davasına gittim Ankara’da,
katıldım, avukatlar, taraftarlar, grup temsilcileri çok güzel savunma yapmalarına
rağmen reddedildi. Taraftar sayısı düşmüş, dolayısıyla kulüp gelirleri
düşmesine rağmen, sırf kişiler fişlensin diye, adı sanı bilinmeyen yandaş bir
banka rant sağlasın diye bu Passolig davası reddedildi. 
Her
şeyden, her kesimden, gölgesinden bile korkan bu zihniyet, bu iktidar,
taraftarı olduğum Beşiktaş Çarşı Grubunu Hükûmeti devirmekle suçluyorsa sözün
bittiği yerdeyiz. 
Hepinizin
bildiği gibi, IŞİD, Türkiye’de en son olarak 19 Martta İstiklal Caddesi’nde bir
katliam yaptı ve bu vahşeti yaşatan IŞİD elemanı Mehmet Öztürk’ün, maalesef,
Adıyaman Otogarı’nda otobüse bindiği görüntülerde ortaya çıkıyor. 
7
Haziran öncesi Adana ve Mersin’deki parti binalarımıza saldıran, katliam
girişiminde bulunan Savaş Yıldız Adıyamanlı, 20 Temmuz Suruç katliamını yapan Abdurrahman
Alagöz Adıyamanlı, Diyarbakır mitingini bombalayan Adıyamanlı. 10 Ekim Ankara
Barış Mitingi’nin canlı bombası Yunus Alagöz Adıyamanlı, aranan onlarca canlı
bomba Adıyamanlı. Herkes üzülüyor bu duruma. Bir Adıyaman Milletvekili olarak
en çok üzülenlerden biriyim. Adıyaman’ın adının IŞİD’le anılması bizleri
derinden üzmüştür ama sanırım bu duruma üzülmeyen birileri vardır; Adıyaman
Valisi, Adıyaman Emniyeti, dolayısıyla AKP iktidarıdır. 
En
son olarak, İstiklal Caddesi faili canlı bomba Mehmet Öztürk’ün Adıyaman’dan
otobüse bindiği saatlerde tüm bu katliamları protesto etmek için toplantı
yapan, yürüyüş yapan, basın açıklaması yapan çoğu partili, parti yöneticisi, eş
başkanlarımız, eğitimcilerimiz gözaltına alınıyor -12 kişi- bunlardan 10 kişi
tutuklanıyor. Teknik takip sonucuymuş, telefon dinlemeleri sonucuymuş! Hani
telefon dinlemelerini paralel yapıyordu? Acaba içinizde hâlâ paralel mi var,
yoksa telefon dinlemeleri yasal mı? 20 Temmuzdaki Suruç katliamı ki 34 kişi
burada hayatını kaybetmişti. Ve bugüne kadar sırf Adıyaman’da olmak üzere
yüzlerce parti çalışanımız, yöneticimiz gözaltına alındı, bunlardan -Adıyaman
için söylüyorum- 37 kişi tutuklandı. Aynı şekilde, yüzlerce kamu çalışanı
defalarca soruşturmaya tabi tutulmuştur. Dikkatinizi çekiyorum, IŞİD’li canlı
bomba Adıyaman’dan elini kolunu sallayarak İstanbul’a gidiyor; tesadüf bu ya,
aynı gün benim partilim 12 kişi gözaltına alınıyor, 10 kişi tutuklanıyor.
Barışın simgesi Nevruz’u kutlamak isteyen halkıma izin verilmiyor. 20 Mart için
başvuru yaptık, “21 Martta kutlanır.” dediler. Peki, 21 Mart için başvuru
yaptık, 21 Martta da türlü gerekçelerle kabul edilmiyor. Nevruz için bu kadar
hassassınız, barış ve kardeşliği pekiştirecek bugünü yasaklıyorsunuz da
Adıyaman’da IŞİD cirit atarken neden bu kadar hassas değilsiniz? Adıyaman’da
bugüne kadar IŞİD’e yönelik kaç operasyon yapıldı? Kaç kişi tutuklandı? En son,
Adıyaman’dan İstanbul’a katliama giden Mehmet Öztürk Adıyaman’da kimlerle
görüştü? Acaba bu katliam Adıyaman’da mı planlandı? Benzer sorular
çoğaltılabilir. Ciddi iddialar bunlar. Sorumluluk sahibi bir Hükûmet bu
durumlarda istifa etmez mi? İçişleri Bakanı istifa etmez mi? Valiyi görevden
almaz mı? Ama nerede o sorumluluk ve hassasiyet!
Gelelim
bu fişleme yasasına. Bu fişleme yasası IŞİD’liler için uygulanmıyor. Gerçi,
Başbakanımız Davutoğlu ne demişti? “Elimizde 20’nin üzerinde canlı bomba var
ama eylem yapmadıkları için bir şey yapamıyoruz.” demişti.
BÜLENT
TURAN (Çanakkale) – Öyle demedi.
HACI
ÖZKAN (Mersin) – Ya, sen nasıl Adıyaman Milletvekilisin! 
BEHÇET
YILDIRIM (Devamla) – İşte, zihniyet bu olunca, korkarım daha çok bombalar
patlar. 
HACI
ÖZKAN (Mersin) – Böyle Adıyaman Milletvekili olur mu ya! Nasıl Adıyaman
Milletvekili olmuşsun sen ya!
BEHÇET
YILDIRIM (Devamla) – Adıyamanlı olmaktan gurur duyuyorum ama… 
HACI
ÖZKAN (Mersin) – Devamlı Adıyaman’ı karalıyorsun ya! 
BEHÇET
YILDIRIM (Devamla) - …Adıyaman’ın IŞİD’le anılmasının tek nedeni AKP
iktidarıdır. 
BÜLENT
TURAN (Çanakkale) – Yapma ya!
HACI
ÖZKAN (Mersin) – Böyle Adıyaman Milletvekili olmaz ya! Adıyaman’ı öveceğin
yerde hep karalıyorsun, böyle bir şey olur mu!
BEHÇET
YILDIRIM (Devamla) - IŞİD’i besleyen AKP zihniyetidir. Bunu her tarafta da her
platformda da söylüyorum. Dünya bunu biliyor, bunu ben söylemiyorum, dünya
söylüyor, bir tek ben söylemiyorum bunu.
BÜLENT
TURAN (Çanakkale) – Adıyaman’a yakışmadı söylediklerin.
HACI
ÖZKAN (Mersin) – Bir Adıyamanlıya yakışmaz böyle bir konuşma.
İDRİS
BALUKEN (Diyarbakır) – Sen devam et, anlaşılıyor. Adıyaman’ı IŞİD yuvası
yapanlar utansın! Sen devam et.
YILMAZ
TUNÇ (Bartın) – Adıyamanlı IŞİD’e sahip çıkmaz.
MEHMET
ERDOĞAN (Gaziantep) – Adıyaman’ı mahvettin be! 
BEHÇET
YILDIRIM (Devamla) – Adıyaman’a kurban olasın. Ne demek? (HDP sıralarından
alkışlar, AK PARTİ sıralarından gürültüler)
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Netice itibarıyla, yasa uygulamasındaki kurulların seçilme
ve karar alma şekil ve oranları yasanın antidemokratik uygulamaya zemin
hazırlayacak bir yasa düzenlemesi olduğunu gösterecektir. 
Adıyaman
IŞİD’e dersini de verecektir. (HDP sıralarından alkışlar)
BAŞKAN
– Tabii, söz konusu Adıyaman olunca, bir Adıyaman milletvekili olarak, ben, bir
defa Adıyaman halkını terörle anılır bir şekilde sunmanın çok yanlış bir şey
olduğunu…
İDRİS
BALUKEN (Diyarbakır) – Sayın Başkan…
MAHMUT
TOĞRUL (Gaziantep) – Ne alakası var?
BAŞKAN
– Bugüne kadar Adıyaman ve Adıyamanlılar, tarihin hiçbir döneminde, hiçbir
terör örgütüne prim vermemiştir; ne PKK ne DHKP-C ne de IŞİD. (AK PARTİ
sıralarından alkışlar) 
FİLİZ
KERESTECİOĞLU DEMİR (İstanbul) – Bu dönemde öyle değil!
MAHMUT
TOĞRUL (Gaziantep) – Ama şimdi öyle, o hâle getirdiniz! 
BAŞKAN
– Bir şehirde yanlış yapan insanlar olabilir. Adıyaman’ı tüm Türkiye bilir,
Adıyaman’ı bu şekilde sunmanın, bu şekilde anlatmanın çok yanlış olduğunu bir
Adıyaman milletvekili olarak üzülerek ifade etmek istiyorum. 
MAHMUT
TOĞRUL (Gaziantep) – Adıyaman’ı terörle anılır hâle siz getirdiniz.
BEHÇET
YILDIRIM (Adıyaman) – Söylediğim şeylerin hangisi yalan?
BAŞKAN
– Adıyaman bunu hak etmiyor, Adıyaman her şeyin en iyisini hak ediyor ve
Adıyaman, bu ülkede hakikaten onuruyla, ülkesine ve milletine olan bağlılığıyla
yaşayan, çok güzel insanların yaşadığı bir diyardır, hepinizi de Adıyaman’a
davet ediyorum. Bu şekilde olmaz sayın milletvekilleri. (AK PARTİ sıralarından
alkışlar)
BEHÇET
YILDIRIM (Adıyaman) – Söz istiyorum.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken. 
İDRİS
BALUKEN (Diyarbakır) – Yani Genel Kurulu yönetirken birçok kez ilklere imza
atıyorsunuz. Bir Meclis Başkan Vekili olarak, kürsüde konuşan sayın hatibin
sözlerini farklı yöne çekerek…
YILMAZ
TUNÇ (Bartın) – Adıyaman’a sahip çıkacak tabii ya!
İDRİS
BALUKEN (Diyarbakır) – …âdeta yeni bir tartışma başlatan bir tutumunuz var.
Dolayısıyla, ilklere imza attığınız için, ben de -İç Tüzük’te çok tanımlanmamış
ama- milletvekilimizin yapmış olduğu konuşmayı bağlamından koparıp hem
milletvekilimize hem grubumuza sataşma yaptığınız için sataşmadan söz
istiyorum. 
BAŞKAN
– Bir defa, ne grubunuza ne milletvekilinize bir sataşma değil…
İDRİS
BALUKEN (Diyarbakır) – Açık bir sataşmadır.
BAŞKAN
– …ben bir Adıyaman milletvekili olarak Adıyaman’ın bu şekilde sunulmasının
Adıyaman’a ve Adıyamanlılara haksızlık olduğunu çok net bir şekilde ifade
ettim. 
BEHÇET
YILDIRIM (Adıyaman) – Adıyaman’a bir şey demedim.
İDRİS
BALUKEN (Diyarbakır) – Bağlamından kopardınız konuşmayı.
BAŞKAN
– Bağlamından nerede kopardım?
İDRİS
BALUKEN (Diyarbakır) – Adıyamanlılarla ilgili, milletvekilimizin sizin
belirtmiş olduğunuz hususlarda dile getirdiği tek bir şey yok. Söylediği son
derece net. 
BAŞKAN
– Evet.
İDRİS
BALUKEN (Diyarbakır) – Adıyaman Emniyeti, Adıyaman Valiliği ve dolayısıyla…
BAŞKAN
– Onunla ilgili ben…
İDRİS
BALUKEN (Diyarbakır) – …onlardan sorumlu olan AKP Hükûmetinin uygulamalarının
Adıyaman’ı IŞİD’le anılır bir noktada…
YILMAZ
TUNÇ (Bartın) – Hayır, yok öyle birşey. 
BÜLENT
TURAN (Çanakkale) – Yapmayın şimdi Sayın Başkan ya.
İDRİS
BALUKEN (Diyarbakır) – …ülke ve dünya kamuoyunun gündemine getirdiğini söyledi
ki bu son derece…
BAŞKAN
– Ben de getirmediğini söyledim, ne var bunda?
MAHMUT
TOĞRUL (Gaziantep) – Siz yorum yapamazsınız ki!
GARO
PAYLAN (İstanbul) – Siz yorum yapamazsınız.
İDRİS
BALUKEN (Diyarbakır) – Siz yapamazsınız.
BAŞKAN
– Şehrin tamamını… Bakın, şu var: Bir şehri dünya kamuoyunda, IŞİD noktasında
Adıyaman’ı merkeze koyarak… Böyle bir şey olur mu? 
İDRİS
BALUKEN (Diyarbakır) – Sayın Başkan, bu, açık bir…
ERTUĞRUL
KÜRKCÜ (İzmir) – Adıyaman’ı merkeze koymuyor, IŞİD’i merkeze koyuyor.
BAŞKAN
– Yanlış yapanlar olabilir, suç işleyenler olabilir, hata yapanlar olabilir ama
bu noktada özellikle de istirham ediyorum… Bu sadece Adıyaman’la alakalı değil,
hangi şehirle ilgili olursa olsun…
İDRİS
BALUKEN (Diyarbakır) – Sayın Başkan, söz verin o zaman, cevap vereyim.
BAŞKAN
– Tamam, yerinizden ben size söz vereyim, buyurun. 
BEHÇET
YILDIRIM (Adıyaman) – Ben ayrıca söz istiyorum.
ERTUĞRUL
KÜRKCÜ (İzmir) – Ayrıca vekilimiz de söz istiyor.
MEHMET
ERDOĞAN (Gaziantep) – Adıyamanlı Adıyaman’a muhalefet ya!
VI.- AÇIKLAMALAR (Devam)
17.- Diyarbakır Milletvekili İdris
Baluken’in, Oturum Başkanı TBMM Başkan Vekili Ahmet Aydın’ın bazı ifadelerine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, öncelikle sizi İçtüzük’ün ve Anayasa’nın tanımladığı şekilde Genel
Kurulu yönetmeye davet ediyorum. Kürsüde konuşma yapan hatibin sözlerine cevap
verecek bir konumda değilsiniz bugün.
OSMAN
AŞKIN BAK (Rize) – Pervin Hanım veriyor burada, hep görüyoruz. Kaç defa yorum
yaptı Pervin Buldan! 
İDRİS
BALUKEN (Diyarbakır) – Bugün orada oturmanızın tek bir amacı var, Genel Kurulu
tarafsız olarak yönetmek. Siz bugün orada değil de bu sıralarda olmuş
olsaydınız bu kişisel düşüncelerinizi milletvekillerimizin konuşmasını
bağlamından koparacak şekilde ifade edebilirdiniz. Bu birincisi.
OSMAN
AŞKIN BAK (Rize) – Sayın Buldan da konuştu kaç defa! Yorum yaptı burada!
ABDULLAH
BAŞCI (İstanbul) – Pervin Buldan bunu fazlasıyla yaptı. 
BAŞKAN
– Bir saniye arkadaşlar. 
İDRİS
BALUKEN (Diyarbakır) – İkincisi, sayın milletvekilimiz Adıyamanlılarla ilgili
ya da Adıyaman halkıyla ilgili herhangi bir zan oluşturacak hiçbir cümle
kullanmamıştır. Orada ifade ettiği husus son derece nettir. Adıyaman
Emniyetinin ve Adıyaman Valiliğinin ihmalleri ya da kasıtlı göz yumması ve
bunları denetlemekle…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlayacağım.
BAŞKAN
– Tamamlayalım.
İDRİS
BALUKEN (Diyarbakır) – … sorumlu olan AKP Hükûmetinin uygulamaları neticesinde
bu ülkede yaşanan birçok terör saldırısında, IŞİD saldırısında…
ABDULLAH
BAŞCI (İstanbul) – PKK saldırısı da var!
İDRİS
BALUKEN (Diyarbakır) – …Adıyaman ilinin sürekli gündemleştiğini söylemektedir
ve bundan dolayı da hem Adıyaman Emniyetini hem Adıyaman Valiliğini hem de
mevcut Hükûmeti teşhir edecek bir siyasi eleştiri getirmektedir. Bu konuda
milletvekilimiz dışında da kamuoyu yeterince bilgiye sahiptir. “İslam Çay
Ocağı” adı altında IŞİD hücrelerinin nasıl korunduğunun ve Diyarbakır
saldırısından başlayarak Suruç’tan Ankara katliamına, Sultanahmet’ten İstiklal’e
kadar bütün bu saldırılarda o hücrelerin nasıl hareket ettiğini bir Adıyaman
milletvekili olarak sizin kamuoyundaki tartışmalardan da çok iyi bilmeniz ve bu
konuyla ilgili de Hükûmeti, Valiliği ya da Emniyeti korumaktan çok, bu
ihmalleri giderecek şekilde buradan gerekli uyarıları yapmanız gerektiğini
düşünüyorum.
BAŞKAN
– Teşekkür ediyorum.
Ben
bir Adıyaman Milletvekili olarak Adıyaman’la ilgili kanaatimi ifade ettim.
OSMAN
AŞKIN BAK (Rize) – Aynı şeyleri Pervin Hanım’dan da gördük; Pervin Hanım da
yaptı, Sayın Buldan da yaptı, yorum yaptı.
İDRİS
BALUKEN (Diyarbakır) – Neyi yaptı?
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan…
BEHÇET
YILDIRIM (Adıyaman) – Başkanım, lütfen…
BAŞKAN
– Sayın Yıldırım, bir saniye, tamam, otur, vereceğim, sana da veririm.
BÜLENT
TURAN (Çanakkale) – Vermeyin Sayın Başkanım.
OSMAN
AŞKIN BAK (Rize) – Gündeme devam edelim Sayın Başkanım.
ERTUĞRUL
KÜRKCÜ (İzmir) – Neye devam edeceksin ya?
FİLİZ
KERESTECİOĞLU DEMİR (İstanbul) – Size göre mi her şey düzenlenecek?
CEYHUN
İRGİL (Bursa) – Kürsü özgürlüğü, isteyen istediğini söyleyebilir. Kürsü
özgürlüğü yok mu? İstediğini söyler.
BAŞKAN
– Sayın Bakan, aynı zamanda Adıyamanlıların fahri hemşehrisi.
Buyurun
Sayın Bakanım.
18.- Orman ve Su İşleri Bakanı Veysel
Eroğlu’nun, Adıyaman Milletvekili Behçet Yıldırım’ın 117 sıra sayılı Kanun
Tasarısı’nın 22’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; özellikle ben de fahri bir Adıyamanlıyım. Hakikaten, fahri
Adıyamanlı olmaktan gurur duyuyorum.
ERKAN
AKÇAY (Manisa) – Sayın Başkan, hangi sıfatla…
ORMAN
VE SU İŞLERİ BAKANI VEYSEL EROĞLU (Afyonkarahisar) – Esasen, Adıyamanlılar
hiçbir şekilde teröre destek vermemişlerdir. Dolayısıyla, onlarla gurur
duyuyoruz. Kaldı ki oradaki Vali ve Emniyet Müdürü de vazifelerini
layıkıveçhile yapıyor yani. Bunu suçlamak fevkalade yanlıştır.
İDRİS
BALUKEN (Diyarbakır) – O yüzden mi bombalar gelip patlıyor her yerde, o yüzden
mi öyle oluyor?
ORMAN
VE SU İŞLERİ BAKANI VEYSEL EROĞLU (Afyonkarahisar) – Yani, özellikle,
arkadaşlar biraz da PKK terör örgütüyle ilgili durumdan bahsetseler daha çok
memnun olurum.
Teşekkür
ederim.
İDRİS
BALUKEN (Diyarbakır) – Sen İstiklal saldırısında IŞİD’i niye aklamaya çalıştın?
BEHÇET
YILDIRIM (Adıyaman) – Sayın Başkan…
BAŞKAN
– Sayın Yıldırım, bir saniye.
OSMAN
AŞKIN BAK (Rize) – Başkanım, devam edelim gündeme.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Bu Bakan, bu Sayın Bakan, İstiklal patlamasından sonra
gece on birde çıkıp “O saldırıyı PKK yaptı.” demek suretiyle IŞİD’i aklama
faaliyetine katılmış bir bakandır. (AK PARTİ sıralarından gürültüler)
İLYAS
ŞEKER (Kocaeli) – Ne fark eder?
YILMAZ
TUNÇ (Bartın) – PKK yapmadı mı? 
ALİ
ÖZKAYA (Afyonkarahisar) – PKK kaç tane yaptı! Her gün patlama oluyor.
YILMAZ
TUNÇ (Bartın) – PKK da yaptı, DEAŞ da yaptı, hepsi yaptı, DHKP-C de yaptı.
ALİ
ÖZKAYA (Afyonkarahisar) – Şu PKK’yı savunmaktan bir vazgeçin be, terörü
savunmaktan bir vazgeçin! Hayatınız terör!
İDRİS
BALUKEN (Diyarbakır) – “İçişleri Bakanı gerekli açıklamayı yapacak.” demesine
rağmen bir gün sonra İçişleri Bakanı saldırıyı yapanın IŞİD militanı olduğunu
ve o IŞİD militanının da hangi güzergâhtan geldiğini açıklamıştır.
YILMAZ
TUNÇ (Bartın) – Hepsi aynı kuklacıların kuklaları ya!
COŞKUN
ÇAKIR (Tokat) – O da terör örgütü, o da.
İDRİS
BALUKEN (Diyarbakır) – Öncelikle çıkıp bunu, kamuoyunu neden yanılttığını,
IŞİD’i neden aklamaya çalıştığını burada açıklasın. 
İLYAS
ŞEKER (Kocaeli) – Sen PKK’nın avukatı mısın, temsilcisi misin?
İDRİS
BALUKEN (Diyarbakır) – Gece on birde niye o açıklamayı yaptın, onu söyle
bakayım. 
ORMAN
VE SU İŞLERİ BAKANI VEYSEL EROĞLU (Afyonkarahisar) - Ben hiçbir terör örgütünü
aklamaya çalışmadım. Bütün terör örgütlerini ve onların yaptıklarını
lanetliyorum! 
İDRİS
BALUKEN (Diyarbakır) - IŞİD aklayıcısı.
YILMAZ
TUNÇ (Bartın) - PKK deyince zıplıyorsunuz ya.
OSMAN
AŞKIN BAK (Rize) - Sayın Başkanım, devam edelim. Sayın Başkanım, devam edelim. 
BAŞKAN
- Evet, Sayın Yıldırım’a da bir dakika veriyorum.
Sayın
Yıldırım, buyurun.
BEHÇET
YILDIRIM (Adıyaman) - Sayın Başkan…
İDRİS
BALUKEN (Diyarbakır) - Sayın Başkan, IŞİD’i neden akladığının cevabını vermedi bize.
BAŞKAN
- Hiçbir terör örgütünü aklamadığını söyledi. Hiç kimse aklamaz. Ve bütün terör
örgütlerini lanetlediğini ifade etti. 
İDRİS
BALUKEN (Diyarbakır) - “İstiklal Caddesi’nde olan patlamayı PKK yaptı.”
açıklamasını gece on birde yaptı ve “İçişleri Bakanı beni teyit edecek.” dedi. 
İLYAS
ŞEKER (Kocaeli) - Ya, sen PKK’nın avukatı mısın be!
ORMAN
VE SU İŞLERİ BAKANI VEYSEL EROĞLU (Afyonkarahisar) - Niye rahatsız oldunuz!
İDRİS
BALUKEN (Diyarbakır) - Ama ertesi gün İçişleri Bakanı çıkıp o saldırıyı IŞİD’in
yaptığını, IŞİD militanının kimlik bilgilerinin de şunlar şunlar olduğunu ifade
etti. 
BAŞKAN
- Sayın Baluken, ben Sayın Yıldırım’ın sistemini açtım.
YILMAZ
TUNÇ (Bartın) - Ya, Merasim Sokak da PKK çıktı, ne oldu? Allah Allah!
BAŞKAN
- Buyurun Sayın Yıldırım. 
OKTAY
VURAL (İzmir) - Sayın Başkan, Bakanın konuşması duyulmuyor efendim.
BEHÇET
YILDIRIM (Adıyaman) - Evet, Sayın Başkan, öncelikle…
İDRİS
BALUKEN (Diyarbakır) - İşte, aklayınca olmuyor, aklayınca olmuyor. IŞİD çıktı,
IŞİD.
BAŞKAN
- Sayın Yıldırım konuşuyor.
Buyurun.
YILMAZ
TUNÇ (Bartın) - Merasim Sokak’taki de PKK’ydı. 
İDRİS
BALUKEN (Diyarbakır) - İçişleri Bakanına sor onu. 
YILMAZ
TUNÇ (Bartın) - Ya, Merasim Sokak’taki PKK değil miydi?
İDRİS
BALUKEN (Diyarbakır) - İçişleri Bakanına sor.
YILMAZ
TUNÇ (Bartın) - Merasim Sokak’taki PKK değil miydi?
İDRİS
BALUKEN (Diyarbakır) - Değildi, o da değildi.
BAŞKAN
- Sayın milletvekilleri…
İDRİS
BALUKEN (Diyarbakır) - O da değildi. 
YILMAZ
TUNÇ (Bartın) - Nerede değildi!
İDRİS
BALUKEN (Diyarbakır) - Orada da yaptığınız açıklama yanlıştı. Allah Allah!
BEHÇET
YILDIRIM (Adıyaman) - Onu kınadık, en başta biz kınadık.
BAŞKAN
- Buyurun Sayın Yıldırım. 
BEHÇET
YILDIRIM (Adıyaman) - Bütün katliamları biz kınadık.
Sayın
Başkan…
YILMAZ
TUNÇ (Bartın) - Savunuyorsunuz ya, PKK deyince zıplıyorsunuz havaya ya! Ayıp!
OSMAN
AŞKIN BAK (Rize) - PKK terör örgütüdür!
BEHÇET
YILDIRIM (Adıyaman) - Adıyamanlı…
İDRİS
BALUKEN (Diyarbakır) - Doğru bilgilerle konuşun. 
YILMAZ
TUNÇ (Bartın) - Ayıptır ya!
İDRİS
BALUKEN (Diyarbakır) - Bir bakan çıkıp bir ülkeyi yanıltamaz. 
BAŞKAN
- Sayın Baluken, bakın, Sayın Yıldırım’a söz verdim. Lütfen…
İDRİS
BALUKEN (Diyarbakır) - Ya, Yılmaz Bey oradan sataştığı için söylüyoruz.
BAŞKAN
- Tamam.
OSMAN
AŞKIN BAK (Rize) - PKK terör örgütüdür!
BAŞKAN
- Siz buyurun Sayın Yıldırım.
19.- Adıyaman Milletvekili Behçet
Yıldırım’ın, Oturum Başkanı TBMM Başkan Vekili Ahmet Aydın’ın bazı ifadelerine
ilişkin açıklaması
BEHÇET
YILDIRIM (Adıyaman) - Sayın Başkan, Adıyamanlısın, evet, ikimiz de aynı ilin
vekiliyiz. Bir büyüğün olarak sana şunu tavsiye ederim: Ya, lütfen tarafsız
olarak şey yap ya da git otur onların arasında, AKP’nin arasında dur, bir. (AK
PARTİ sıralarından gürültüler)
İkincisi…
OSMAN
AŞKIN BAK (Rize) - Adıyamanlılar seni içeri almazlar!
BEHÇET
YILDIRIM (Adıyaman) - İkincisi… 
OSMAN
AŞKIN BAK (Rize) - Adıyaman’a zor gidersin. 5-0 olur. 
BEHÇET
YILDIRIM (Adıyaman) - Sen bu IŞİD konusunu en az benim kadar biliyorsun.
Defalarca aileler sana geldi: “Emniyet bir şey yapmıyor, vali bir şey
yapmıyor.” Sana ulaşıldı. Adıyaman Üniversitesinde Başbakan Davutoğlu kongre
yaparken aileler Başbakanla bile görüştü, “Çocuklarımız kayıp. Vali bir şey
yapmıyor, Emniyet bir şey yapmıyor.” Senin bunlardan haberin var. 
Ben
Adıyaman’ı herkesten daha fazla seviyorum. Adıyaman’ın IŞİD’le anılması beni
son derece geriyor. Bu konuda…
(Mikrofon
otomatik cihaz tarafından kapatıldı) 
BEHÇET
YILDIRIM (Adıyaman) - …rahatsızlıklarımı dile getirdim. (HDP sıralarından
alkışlar)
BAŞKAN
- Teşekkür ediyorum Sayın Yıldırım. 
OSMAN
AŞKIN BAK (Rize) - Bir dahaki seçimde Adıyamanlılar gösterir. 5-0 olur, 5! 
BAŞKAN
- Sayın milletvekilleri…
OSMAN
AŞKIN BAK (Rize) - 5-0 olur Adıyaman.
İDRİS
BALUKEN (Diyarbakır) - Nerede 5-0 oldu?
OSMAN
AŞKIN BAK (Rize) - Olur diyorum, bir dahaki seçimde.
MAHMUT
TOĞRUL (Gaziantep) - Öyle mi? Hayal görürsünüz. 
OSMAN
AŞKIN BAK (Rize) - Baksana tutanaklarda ne dedi ya. Adıyamanlılara bunu dedi,
yapmayın. Rize 3-0. 5 de olur, 7 de olur.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı (1/541) ve Adalet Komisyonu Raporu (S. Sayısı: 117) (Devam)
BAŞKAN
- Evet, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… 22’nci madde kabul
edilmiştir. 
23’üncü
madde üzerinde dört adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 23’üncü maddesinin (2)’nci fıkrasında
yer alan “en az beş” ibaresinin “başkan dâhil en az altı” şeklinde
değiştirilmesini arz ve teklif ederiz. 
 Mustafa Şükrü Nazlı Coşkun
Çakır İshak Gazel
 Kütahya Tokat Kütahya
 Ahmet Tan Şahin
Tin
 Kütahya Denizli
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 23’üncü
maddesinin (5)’inci fıkrasında geçen “en geç on beş gün” ibaresinin “en geç
yedi gün” olarak değiştirilmesini arz ve teklif ederiz. 
 Baki Şimşek Arzu
Erdem Nuri Okutan
 Mersin İstanbul Isparta

 İsmail Faruk Aksu  Kadir
Koçdemir  Kamil Aydın
 İstanbul  Bursa
 Erzurum
 Erkan Haberal 
 Ankara 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 23’üncü
maddesinin (3)’üncü fıkrasında geçen “aralarındaki evlilik bağı kalkmış olsa
bile eşlerini” ifadesinin “aralarındaki evlilik bağı sona ermiş kişileri”
şeklinde değiştirilmesini arz ve teklif ederiz. 
 İdris Baluken Meral
Danış Beştaş Osman Baydemir
 Diyarbakır Adana Şanlıurfa
 Erol Dora Mahmut
Celadet Gaydalı Bedia Özgökçe Ertan
 Mardin Bitlis Van
 Mahmut Toğrul
 Gaziantep
BAŞKAN
– Şimdi maddeye en aykırı önergeyi okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 23’üncü
maddesinin (2)’nci fıkrasının aşağıdaki şekilde değiştirilmesini arz ve teklif
ederiz. 
“(2)
Kurul, en az beş üye ile toplanır ve üye tam sayısının salt çoğunluğuyla karar
alır. Kurul üyeleri çekimser oy kullanabilir.” 
 Namık Havutça Zeynel
Emre Ömer Süha Aldan
 Balıkesir İstanbul Muğla

 Ceyhun İrgil  Cemal
Okan Yüksel  Haydar Akar
 Bursa  Eskişehir
 Kocaeli
 Özkan Yalım
 Uşak
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) -Katılmıyoruz Sayın Başkanım.
BAŞKAN
- Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkanım. 
BAŞKAN
– Sayın Altay, gerekçeyi mi okutalım?
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum.
Gerekçe:
Önergeyle
kurul üyesi kişilerin çekimser oy kullanabilmesinin engellenmesinin önüne
geçilmesi amaçlanmaktadır.
BAŞKAN
– Önergeyi oylarınıza sunuyorum…
OKTAY
VURAL (İzmir) – Karar yeter sayısı…
BAŞKAN
– Kabul edenler… Kabul etmeyenler… Önerge kabul edilmemiştir, karar yeter
sayısı vardır.
Bir
sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 23’üncü maddesinin
(3)’üncü fıkrasında geçen “aralarındaki evlilik bağı kalkmış olsa bile
eşlerini” ifadesinin “aralarındaki evlilik bağı sona ermiş kişileri” şeklinde
değiştirilmesini arz ve teklif ederiz. 
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) -Katılmıyoruz Sayın Başkanım.
BAŞKAN
- Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkanım. 
BAŞKAN
– Önerge üzerinde Gaziantep Milletvekili Mahmut Toğrul.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) - Sayın Başkan, değerli milletvekilleri, Genel Kurulun bu
saate kadar çalışan emekçileri; sizleri de saygıyla selamlıyorum.
Sayın
Başkan, aslında bugün kişisel verilerin korunmasını konuşuyoruz ama aslında bu
kişisel verilerin korunmasıyla ilgili yasa toplumu gözetim altına alma yasası
gibi işletilmekte. Türkiye'de aslında ikili bir hukuk var. Hukuk zamana ve yere
göre, iktidarın tavrına göre değişen bir süreç izliyor.
Değerli
arkadaşlar, daha önce “Nevroz”… Ki “Nevroz” Orta Doğu’da birçok halkın bayram
olarak değerlendirdiği, dirilişin, baharın gelişi olarak değerlendirdiği,
Alevilerin Hazreti Ali’nin doğum günü olarak değerlendirdiği önemli bir gün.
Barış içinde bu günün kutlanmasına müsaade edildiğinde hiç kimsenin burnu
kanamadan toplumun tamamının nasıl bugüne katkı sunduğunun, bu bayramı nasıl
kutladığının yıllardır şahidi oluyoruz. Ama biliyorsunuz bu yıl nasıl ki
kürdistanda Hükûmet bir savaş başlattıysa hukuk alanında da aynı savaşı
sürdürmeye çalışıyor ve “Nevroz”u İçişleri Bakanlığının genelgesine bağlı
olarak yasaklama kararı aldı. Tüm bu yasaklara rağmen “Nevroz” önemli oranda
kutlandı ama kutlanırken herkesi koruması gereken güvenlik güçleri bugün
ülkemizin yaşadığı IŞİD belasını takip etmesi gerekirken her yerde binlerce
askerle, polisle “‘Nevroz’u nasıl kutlatmam?” diye büyük bir çabanın içerisine
girdi. Bakın, Elbistan’da en az 2 bin civarında polis vardı, sadece bir ilçede.
Pazarcık’ta kutlama alanı jandarma bölgesiydi, sadece 2 bin civarında jandarma
görev almıştı. Neyi engellemeye çalışıyordunuz peki, derdiniz ne? IŞİD cirit
atarken, IŞİD çeteleri her gün bir yerde bomba patlatırken onları takip
etmezsiniz ama halkın bayramını kutlamasının önüne geçersiniz. 
Öyle
bir hukukunuz var ki toplumun muhalif gördüğünüz tüm kesimi üzerinde büyük bir
baskı politikası uygularsınız. Emekçiler, zapturapt altına alınmak için
soruşturmalara maruz kalır. Halkların Demokratik Partisi siyaset yapmasın diye
-bakın, dikkatinizi çekiyorum- 7 Hazirandan bu yana sadece Gaziantep’te 400
civarında parti çalışanımız gözaltına alındı. Bununla neye ulaşmaya
çalışıyorsunuz? Bu baskı politikalarınızla…
HASAN
BASRİ KURT (Samsun) – Neden gözaltına alındı?
MAHMUT
TOĞRUL (Devamla) – Neden, biliyor musunuz?
HASAN
BASRİ KURT (Samsun) – Neden? 
MAHMUT
TOĞRUL (Devamla) – Cevap vereyim: Üzerinde kırmızı şal bulundu diye, üzerinde
şalu şepik bulundu diye. Bunlar mahkeme kararlarında var. 
MEHMET
HABİB SOLUK (Sivas) – Ya, yapmayın! Tiyatro salonuna çevirdiniz burayı.
MAHMUT
TOĞRUL (Devamla) – Bakın, ben size şunu söyleyeyim, bakın, daha da ötesini
söyleyeyim: Suruç cenazelerini teslim ettiğimiz zaman, orada güvenliği alan
arkadaşlar -ki biz, vekil olarak ben, emniyet müdür yardımcısı ve cumhuriyet
savcısıyla ortak bir karar almıştık- güvenliğin alınmasına yardımcı
olacaklardı. Orada güvenliği alan arkadaşlar böyle bir onay olmasına rağmen bu
nedenle gözaltına tabi tutuldu ve bu konuda gözaltına alındılar, sadece bu
konuda. Böyle bir şey olabilir mi? Siz bu baskı politikanızla, toplumu
zapturapt altına alma politikanızla hiçbir şeye ulaşamayacaksınız. 
Biraz
önce Adıyaman Vekilimiz şunu söyledi, dedi ki: “Adıyaman sizin politikalarınız
sayesinde IŞİD’le anılır oldu.” Ben aynısını Gaziantep için söylüyorum. Bugün
politikalarınız, maalesef, ekonominin merkezi olan, tüm farklılıkların bir
arada yaşadığı bir kent olan Antep’i DAİŞ’le, IŞİD’le anılan bir kent hâline
getirdi ve Antep yaşanmaz bir il hâline geldi. 
İDRİS
BALUKEN (Diyarbakır) – Rakka’dan daha önemli.
MAHMUT
TOĞRUL (Devamla) - Sadece “Nevroz”un kutlandığı gün 8 tane bomba ihbarı
yapıldı, “Şurada bomba patlayacak, burada bomba patlayacak.” diye ihbarlar
yapıldı. Peki, neden bu noktaya geldik? Çünkü sizin politikalarınız, bırakın
Antep’i, Adıyaman’ı, Türkiye’yi IŞİD’le anılır hâlde algılamaya neden oldu. Bu
algı hepinize yeter. Eğer önlem almak istiyorsanız gerçekten bu çetelerle
savaşmaya çalışın. 
(Mikrofon
otomatik cihaz tarafından kapatıldı) 
OSMAN
AŞKIN BAK (Rize) – PKK’ya da bir şey söyle ya!
ENGİN
ALTAY (İstanbul) – IŞİD’e laf söyleyince batıyor mu size ya? Osman, IŞİD’e laf
söyleyince batıyor mu sana?
OSMAN
AŞKIN BAK (Rize) – PKK’ya da bir şey söyle, DHKP-C’ye de söyle, teröre de
söyle, IŞİD’e de söyle, hepsine söyle!
MAHMUT
TOĞRUL (Devamla) – Halkı takip etmekten, bizi takip etmekten vazgeçin. 
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum…
OKTAY
VURAL (İzmir) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… 
İDRİS
BALUKEN (Diyarbakır) – Bariz yok Başkan yani buna da “Var.” diyecekseniz eve
gidelim!
ERKAN
AKÇAY (Manisa) – Sayın Başkan, kesinlikle yok!
BAŞKAN
- Elektronik cihazla oylama yapacağız.
İki
dakika süre veriyorum.
(Elektronik
cihazla oylamaya başlandı)
OKTAY
VURAL (İzmir) – Sayın Başkan, bakın, bunun fotoğrafını çektik, saydık, 112 kişi
var. Dolayısıyla, yani bütün bunlarla ilgili sürekli olarak iktidar ve
muhalefet denklemi içerisinde karar yeter sayısıyla ilgili bir hususun bu
şekilde istismar edilmesi doğru değil.
İDRİS
BALUKEN (Diyarbakır) – Ayıp ya!
MAHMUT
TOĞRUL (Gaziantep) - Yok yani, açık!
OKTAY
VURAL (İzmir) – Fotoğrafı gösterelim, sayalım! 
BAŞKAN
– Şimdi, Sayın Vural, bakın, 2 kâtip üye var.
OKTAY
VURAL (İzmir) - Yazıklar olsun ya! Yazıklar olsun be!
BAŞKAN
- İhtilaf olduğunda elektronik yapıyorum, olmadığında ara veriyorum. Öbür türlü
de ne yapabilirim ben?
OKTAY
VURAL (İzmir) - Yazıklar olsun! 
ERKAN
AKÇAY (Manisa) – “Millet oy verdi.” diyor, milletvekilimiz “317” diyor; 30, 40,
50 kişi var. 
OKTAY
VURAL (İzmir) - Vara yok, yoka var! Allah ıslah etsin sizi ya! 
CEYHUN
İRGİL (Bursa) – Dünyada adı Adalet ve Kalkınma Partisi olup adaleti olmayan tek
parti sizsiniz. 
(Elektronik
cihazla oylamaya devam edildi)
BAŞKAN
– Karar yeter sayısı vardır, önerge kabul edilmemiştir. 
Bir
sonraki önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 23’üncü
maddesinin (5)’inci fıkrasında geçen “en geç on beş gün” ibaresinin “en geç
yedi gün” olarak değiştirilmesini arz ve teklif ederiz. 
Kadir Koçdemir (Bursa) ve
arkadaşları
BAŞKAN
– Komisyon katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet önergeye katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Bursa Milletvekili Kadir Koçdemir.
Buyurun
Sayın Koçdemir. (MHP sıralarından alkışlar)
KADİR
KOÇDEMİR (Bursa) – Sayın Başkan, değerli milletvekilleri; heyetinizi saygıyla
selamlıyorum. 
Kişisel
Verilerin Korunması Kanunu Tasarısı’nın 23’üncü maddesinde Milliyetçi Hareket
Partisinin önergesi hakkında söz almış bulunuyorum. 
İyi
bir beste bile kaliteli bir müzik ziyafetini garanti etmez. 
OKTAY
VURAL (İzmir) – Sayın Başkan…
ERKAN
AKÇAY (Manisa) – Ya çıksınlar ya dinlesinler. Oy kullanmada geliyorlar. Böyle
bir rezalet olur mu Sayın Başkan! Gitsin sohbeti dışarıda yapsınlar. Bu kadar
ciddiyetsizlik olur mu ya!
BAŞKAN
– Sayın milletvekilleri, kürsüde hatip olduğu zaman lütfen insicamını
bozmayalım, müdahale etmeyelim, sakin bir şekilde dinleyelim. 
Buyurun.

KADİR
KOÇDEMİR (Devamla) – Teşekkür ederim Başkan. 
İyi
bir beste bile kaliteli bir müziği garanti etmez. Kaldı ki burada iyi bir
besteden söz etmek mümkün değildir. Tercüme hataları ve ilk alınan metinden
daha sonra yapılan değişiklikleri dikkate almayan bir çalışmayla karşı
karşıyayız. 
Hakikaten
beste ne kadar düzgün olsa bile, uygulayıcı, müziği belirleyen husustur. Biraz
önce burada bir şey gördük; Meclis Başkan Vekili hatibin konuşmasıyla ilgili
kanaat belirtti. Meclis İçtüzüğü’nde değişiklik gündemde olduğu için ben Avrupa
ülkelerindeki meclis iç tüzüklerini inceledim. Orada buna benzer bir hüküm
vardı; oturumu yöneten meclis başkan vekili tartışmaya katılmak isterse yerini
başka bir başkan vekiline terk eder, o, üst seviyeden meclise karşı konuşamaz.
Buna benzer hususları bugün birkaç kere yaşadık ve usulün nasıl rencide
edildiğini gördük. 
GARO
PAYLAN (İstanbul) – Alışkanlık oldu.
KADİR
KOÇDEMİR (Devamla) - Peki, kişisel verilerin uygulamasını kim yapacak? 70 küsur
milyon insanın seçmenlerinin bütün bilgilerini kaptıran Emniyet Genel Müdürlüğü
mü? Bir küçücük konuşmayı dört duvar arasında bırakamayıp, Dışişleri Bakanının,
MİT Müsteşarının olduğu konuşmayı sızdırıp, kimin sızdırdığını hâlâ daha
bulamayan MİT mi? Efendim, öğretmenlerin verilerini bir personeli piyasaya
satan Millî Eğitim Bakanlığı mı? Başbakanın bile telefonunu dinleten, koruma
ekibi olan organizasyonlar mı? Düne kadar bu tür verilerle insanları mahkûm
eden mahkemeler mi? Yukarıdan birisi bu verilere itibar edilmemesini söylediği
anda mahkûm ettiklerinin tamamını, alayını birden beraat ettiren yargı yerleri
mi? Ve bunu nasıl bir ülkede yapıyoruz? Kişisel veriyle ilgili, özel hayatla
ilgili geçmişimiz ve bu hususta devlet büyüklerimiz başta olmak üzere,
yetkililerin tavırları hafızalarımızda. Burada daha önce söylemiştim, Avrupa
ülkelerinde anayasa mahkemeleri pek çok şeyi iptal ediyorlar. Bunlardan biri
dükkânlarda, iş yerlerinde yer alan kameraların kaldırımdan yani müşterek
alandan 1 santim bile görüntü alamaması. Başka biri, yaygın olan bir uygulama,
trafik hızını tespit etmeye yarayan düzeneklerde video kaydının yapılamaması
çünkü orada trafik hızını ihlal etmeyen insanın görüntüsünü almaya devletin
hakkı yoktur ama burada bizim polisimiz kapı kapı gezip dükkânlara güvenlik
kamerası taktırıyor, bir yerde bir olay oldu mu iş yerlerinin kameralarına
bakıyor. O zaman, evlerimize, salonlarımıza, yatak odalarımıza da kamera
koysunlar çünkü orada aile içi şiddet olabilir, çünkü orada çocuklara şiddet
uygulanabilir. 
Bu
kafayla bu kanunun uygulanması mümkün değildir çünkü kişinin kendine karşı
korunan hakları da vardır hukukta ve özel hayatın gizliliği kural olarak kişiye
karşı da korunmalıdır. Açık rıza prensip olarak yok sayılmalı; var olduğu için
açıkça belgelendirilmek, delillendirilmek ve yazılı olarak oraya konulmak
suretiyle açık rızanın varlığı aranmalıdır. 
Mülkiyede
bir hocamız şöyle derdi: “Kem alâtla kemalât olmaz.” Bu kanunların saiki,
haziran ayına yetiştirmek için konulmuştur, toplumu çok derinden etkileyen bir
kanun olduğu hâlde görüşülmesi, müzakere edilmesi engellenecek şekilde temel
kanun elbisesi giydirilmiştir. Bu kanunlar kem alâttır yani kem aletlerdir,
bunlarla kemalât olmaz.
Saygılar
sunuyorum. (MHP sıralarından alkışlar)
BAŞKAN
– Önergeyi oylarınıza sunuyorum…
ERKAN
AKÇAY (Manisa) – Karar yeter sayısı…
BAŞKAN
– Kabul edenler… Kabul etmeyenler…
Elektronik
cihazla oylama yapacağız.
İki
dakika süre veriyorum.
(Elektronik
cihazla oylama yapıldı)
BAŞKAN
– Önerge kabul edilmemiştir, karar yeter sayısı vardır.
Sonraki
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 23’üncü maddesinin (2)’nci fıkrasında
yer alan “en az beş” ibaresinin “başkan dâhil en az altı” şeklinde
değiştirilmesini arz ve teklif ederiz.
Coşkun Çakır (Tokat) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Takdire bırakıyoruz Sayın Başkan.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) - Katılıyoruz Başkanım.
BAŞKAN
– Sayın Turan, gerekçeyi mi okutuyoruz?
BÜLENT
TURAN (Çanakkale) – Gerekçe.
BAŞKAN
– Gerekçeyi okutuyorum:
Gerekçe:

Önergeyle,
kanunun 21’inci maddesinde kurulun üye sayısının artırılmasına yönelik
değişikliğe uyum sağlamak amacıyla ibare değişikliği yapılmaktadır. 
OKTAY
VURAL (İzmir) – Karar yeter sayısı…
BAŞKAN
– Önergeyi oylarınıza sunacağım, karar yeter sayısı arıyorum: Kabul edenler…
Kabul etmeyenler…
Karar
yeter sayısı için yine iki dakika elektronik oylama yapmak durumundayız,
ihtilaf çıktı.
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmiştir. 
Kabul
edilen önerge doğrultusunda 23’üncü maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
24’üncü
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 24’üncü
maddesinin (3)’üncü fıkrasının birinci cümlesinin "Başkanın görev ve
yetkileri şunlardır:" şeklinde değiştirilmesini arz ve teklif ederiz.
 İdris Baluken  Meral
Danış Beştaş  Osman Baydemir
 Diyarbakır  Adana
 Şanlıurfa
 Erol Dora  Mahmut
Celadet Gaydalı  Bedia Özgökçe Ertan
 Mardin  Bitlis
 Van
Türkiye Büyük Millet Meclisi Başkanlığına
Görüşülmekte olan 117 sıra sayılı
Kişisel Verilerin Korunması Kanunu Tasarısı’nın 24’üncü maddesinin (3)’üncü
fıkrasının (b) bendine "kurulca" ibaresinden önce gelmek üzere
"gizlilik niteliği taşıyanlar hariç" ibaresinin eklenmesini arz ve
teklif ederiz.
 Baki Şimşek  Erkan
Haberal Kamil Aydın
 Mersin Ankara Erzurum
 Kadir Koçdemir İsmail
Faruk Aksu Nuri Okutan
 Bursa İstanbul Isparta
 Arzu Erdem
 İstanbul
BAŞKAN – Şimdi maddeye en aykırı
önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 24’üncü
maddesinin (3)’üncü fıkrasındaki "Kurulca gerekli görülenler” ibaresinin
metinden çıkarılmasını arz ve teklif ederiz.
 Namık Havutça  Ömer
Süha Aldan  Özkan Yalım
 Balıkesir  Muğla
 Uşak
 Zeynel Emre  Cemal
Okan Yüksel  Haydar Akar
 İstanbul  Eskişehir
 Kocaeli
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz. 
ENGİN
ALTAY (İstanbul) – Gerekçe…
BAŞKAN
– Gerekçeyi okutuyoruz Sayın Altay.
Gerekçe:
Önergeyle,
sadece kurulca gerekli görülenlerin değil gerekli görülmeyen kararların da
kamuoyuna tebliğ edilmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 24’üncü
maddesinin (3)’üncü fıkrasının (b) bendine "kurulca" ibaresinden önce
gelmek üzere "gizlilik niteliği taşıyanlar hariç" ibaresinin
eklenmesini arz ve teklif ederiz.
Arzu
Erdem (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde söz isteyen İstanbul Milletvekili Arzu Erdem.
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, dünden bugüne 10 şehidimiz, sayısız yaralımız vardır. Her gün
saldırı ve şiddet haberleri almaktayız. İnsanlarımız katledilmektedir,
askerlerimiz, polislerimiz arka arkaya şehit düşmektedir ve bu duruma
milletimiz alıştırılmaya çalışılmaktadır. Ancak, aziz Türk milleti teröre asla
alışmayacaktır, sinmeyecektir ve korkmayacaktır. Tüm şehitlerimize Allah’tan
rahmet, yaralılarımıza acil şifalar diliyorum. Büyük Türk milletimizin başı sağ
olsun.
Ülkemizde
güvenlik zafiyeti var, istihbarat zafiyeti var, ülkeyi yönetme zafiyeti var ve
bu zafiyetlerin bedelini aziz milletimiz ödemektedir.
AYŞE
SULA KÖSEOĞLU (Trabzon) – Muhalefet zafiyeti de var.
ARZU
ERDEM (Devamla) – Bu buhranlı günlerde tek vücut olmalı, millî menfaatlerimizi
her türlü siyasi hesabın üstünde tutmalıyız.
Değerli
milletvekilleri, Kişisel Verilerin Korunması Kanunu Tasarısı’nın 24’üncü
maddesi üzerinde Milliyetçi Hareket Partisi Grubu adına söz almış
bulunmaktayım. Genel Kurulu saygılarımla selamlıyorum.
Kişisel
verilerin korunmasının temel amaçlarından biri özel hayatın gizliliğinin korunmasıdır
aynı zamanda. Özel hayatın gizliliğini ihlal eden ve yasal olmayan dinleme ve
izlemeler ile bunların yayınlanmasını engellenmeyi amaçlayan partimiz,
milletimizin iletişim özgürlüğü ve özel hayatın gizliliğinin teminat altına
alınması gerektiğini vurgulamaktadır. Bu tasarının uygulanması sırasında
yaşanan sıkıntıların, tereddütlerin ve karmaşanın son bulması gerekmektedir.
Kişisel Verilerin Korunması Kanunu Tasarısı’nın bir çerçeve düzenlemeye
kavuşturulması şarttır. 
Ayrıca,
bir temel hakkın tesisi için düzenleme yaparken milletimizin başka bir hakkının
ihlaline sebebiyet vermemek gerekmektedir. “Koruma” adı altında algı yaratarak
milletimizin rızası dışında fişleme ve ayrımcılık yapılması, kişisel verilerin
yeteri kadar korunmamasının yanı sıra muallakta kalan düzenlemelerin sakıncalar
yaratabileceği kaygısını da taşıtmaktadır.
Değerli
milletvekilleri, hepimiz görüyoruz ki dün yapılan vahim hatalar bugün karşımıza
felaket olarak çıkmaktadır. Bugün burada yapacağımız tüm çalışmalar yarın aziz
Türk milletimize zeval vermemelidir. Milletimizin huzur ve güven içerisinde
yaşamasını sağlamak adına bilgi güvenliğinin korunması stratejik önem
taşımaktadır. Türk milletinin her bir ferdi gelen telefondan neden tedirgin?
Bir bilgiyi sanal ortama girerken neden tedirgin? Türkiye Cumhuriyeti kimlik
numarası istendiğinde neden tereddütlü? Bunların hepsi tesadüf mü, yoksa
milletimiz gölgesinden bile korkar mı oldu? Devletin vazifesi milletini korkuya
itmek değil, güvenini kazanmaktır. 
Ülkemizde
son zamanlarda okullarda artan terör olayları iç savaş görüntüsüne bürünmüştür.
Bu da, öğrenciler, veliler ve eğitim camiasında büyük endişe yaratmaktadır.
Normal şartlarda bile okullarda yeterli güvenlik önlemlerinin olmadığı
ülkemizde bir sonraki dönemde devletin ne gibi tedbirler alacağı, okullarda
güvenliğin nasıl sağlanacağı merak edilmektedir. Yarın bu kürsüden
üniversitelerimizdeki PKK terörünü konuşmamak için ciddi tedbirlerin alınması
gerekmektedir. Geçtiğimiz yıllarda üniversitelerde güvenlik, özel güvenlik şirketlerine
bırakılmıştı. Özellikle doğu illerinde üniversite kazanan öğrenciler ile yine
bu illere atanan eğitim görevlileri, öğretmenler büyük endişe yaşamaktadır. 
Terör,
sağlıklı yaşam koşullarımızı olumsuz olarak etkisi altına almaktadır. Yaşanan
terör olaylarından sonra yeni olaylar gündeme gelse bile milletimiz yaşanan
terör olaylarının etkisiyle endişeli ve korku dolu bir yaşam sürdürmektedir.
Terör bu şekilde ele alındığı zaman toplumsal travma etkisi yaratmaktadır.
Lakin Türk milleti kahramandır ve kahraman Türk milleti terörün oluşturmaya
çalıştığı sonuçlara karşılık iradesini ortaya koyarak terörden yılmayacağını ve
korkmayacağını beyan etmiştir. 
Gençlerimiz
çok kıymetlidir ve onlara sahip çıkmak bizim vazifemizdir. Milliyetçi Hareket
Partisi olarak gençliğine sahip çıkan ve bunların sorunlarına eğilen çalışmalar
yaptık ve yapmaya devam ediyoruz. 
Büyük
zorluklarla ve büyük emekle üniversiteye giren gençlerimiz siyasi görüş
ayrılıkları sebebiyle sıkıntılarla karşı karşıya gelmektedir ve bu olaylar belki
de büyüyerek devam edecektir. İşte, yükseköğretimde iş, başta rektörler ve
dekanlar olmak üzere, birinci derecede öğretim görevlilerine düşmektedir. 
Bugün
Hacettepe Üniversitesinde yaşanan, PKK’lıların ülkücü kardeşlerimize yaptığı
saldırı bunun en önemli örneklerinden bir tanesi. Bu konuda gerekli
çalışmaların yapılması gerekmektedir, gerekli önlemlerin alınması
gerekmektedir. Milliyetçi Hareket Partisi mücadeleci tavrını sürdürecektir. Bu
konuda sizlerin de desteğini beklemektedir. 
Saygılarımı
sunarım. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
OKTAY
VURAL (İzmir) – Sayın Başkan…
BAŞKAN
– Buyurun. 
OKTAY
VURAL (İzmir) – Yani bir önceki maddeyle ilgili ama isterseniz şeyden sonra…
BAŞKAN
– Tamam, maddeyi geçirelim olmazsa. 
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 24’üncü
maddesinin (3)’üncü fıkrasının birinci cümlesinin “Başkanın görev ve yetkileri
şunlardır:” şeklinde değiştirilmesini arz ve teklif ederiz. 
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde Diyarbakır Milletvekili İdris Baluken konuşacaktır.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; 117 sıra sayılı Kanun Tasarısı’nın 24’üncü
maddesi üzerine vermiş olduğumuz önergeyle ilgili konuşacağım. Hepinizi
saygıyla selamlıyorum. 
Önergeyle
ilgili konuşmadan önce, 2 defa burada, Beytepe Kampüsü’nde bugün yaşanan
hadiselerle ilgili verilen bilgilendirmenin doğru olmadığını, bugün Beytepe
Kampüsü’nde yaşanan provokasyonun dünden beri sahte sosyal medya hesapları
üzerinden “Beytepe Kampüsü’nde Nevruz kutlanacak.” şeklinde planlı bir
örgütlenmeye dayandığını, bu sahte JİTEM hesaplarının da içinde bulunduğu
hesapların çağrı yaptığı saatte de devrimci, yurtsever, muhalif öğrencilere
yönelik 100 kişiyi aşan bir ırkçı grubun satırlarla saldırılar düzenlediğini ve
bu saldırılarla birlikte birçok öğrencinin yaralandığını, yaralı öğrencilerin
Gazi Hastanesine kaldırıldıktan sonra da aynı ırkçı grubun Gazi Hastanesinin
acil servisini basarak CHP eski milletvekillerinin de bulunduğu grubu da
yaraladığını ifade etmek istiyorum. 
Dolayısıyla,
uzun süredir, özellikle AKP Hükûmetinin çanak tuttuğu, teşvik ettiği,
üniversitelerde öğrenciler arasında yaratmak istediği bir çatışmanın bugün
Beytepe yerleşkesinde bir ırkçı grup tarafından faaliyete geçirildiğini ve
bunun sistematik bir politika şeklinde bütün üniversitelere taşırılmak
istendiğini ifade etmek istiyorum. 
Öyle,
ifade edildiği gibi üniversitelerde birtakım terör örgütlenmeleri var da, o
terör örgütlenmeleri öğrencilerin eğitim hakkını gasbediyor gibi bir durum yok.
Tam tersine, bu Hükûmetin mevcut çatışma ve savaş ortamını gözden kaçırmaya
yönelik, bu anlamda kaos ortamını derinleştirecek, üniversite ortamında da
benzer provokasyonlara göz yuman tutumundan dolayı kaynaklanan ırkçı
saldırılarla devrimci, yurtsever, muhalif öğrenciler karşı karşıyadır. 
Dolayısıyla
bu konuda, evet, Hükûmetin tedbirler alması gerekir ama sanırım İçişleri
Bakanlığının ya da istihbarat örgütlerinin de yapacağı küçücük bir araştırmayla
o üniversitedeki saldırıların nereden kaynaklandığı açık bir şekilde ortaya
konabilir. 
Değerli
milletvekilleri, tabii, görüştüğümüz bu kişisel verilerin korunmasıyla ilgili
biz defalarca buradan görüşlerimizi ifade ettik. Mevcut fiilî durumda zaten
devletin kendi yurttaşına karşı hayata geçirdiği bir fişleme uygulamasının
yasallaşması gibi bir durumla karşı karşıyayız. Bunun AB kriterleri üzerinden
sunulmuş olmasını da asla kabul etmiyoruz. 9 başlıkta AB’ye uyum için ya da
vize muafiyeti için haziran ayına kadar çıkarmamız gereken kanunlar olarak
tasarladığınız, kamuoyuna sunduğunuz o yasal düzenlemelerin tamamı AB’yle
ilgili değil, vize muafiyetiyle ilgili değil, adım adım geçmek istediğiniz
başkanlık sisteminin kurumsallaşmasıyla ilgilidir. Burada kişisel verilerin
korunmasıyla ilgili oluşturulan kurulun yapısına bakın, gerçi muhalefetin
itirazlarından sonra kısmi revizyonlar oldu ama yine 2’si Cumhurbaşkanında,
2’si Başbakanda ve sayısal çoğunluğun iktidar partisinde olduğu Meclis şeklinde
sınırlı tutulan, baroları, sivil toplum örgütlerini tamamen devre dışı bırakan,
Parlamentoda grubu bulunan siyasi partilerin üye hakkını bile göz önünde
bulundurmayan bir düzenlemeyle karşı karşıyayız. 
Aynı
şekilde, önümüze gelecek olan diğer kanun tasarılarında da benzer şeyler var.
Yani insan haklarıyla ilgili yarın öbür gün buraya bir yasa tasarısı
getirdiğinizde de yine sarayın etkinliğini, başkanlık sisteminin
kurumsallaşmasını göz önünde bulunduran bir denetim mekanizması oluşturduğunuz
ayan beyan bir şekilde ortadadır. Dolayısıyla, AB kriterleri değil, AKP
kriterleri üzerinden burada yasallaştırılmaya çalışılan bir fişleme yasasıyla
karşı karşıyayız. 
Bunun
doğru olmadığını, son ana kadar en sert şekilde muhalif tutumumuzu devam
ettireceğimizi ifade ediyor, hepinizi saygıyla selamlıyorum. (HDP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
24’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
OKTAY
VURAL (İzmir) – Sayın Başkan…
BAŞKAN
– Buyurun Sayın Vural.
VI.- AÇIKLAMALAR (Devam)
20.- İzmir Milletvekili Oktay Vural’ın,
PKK’lıların üniversitelerde yapılandığına ve üniversitelerdeki terör
faaliyetleriyle hukuk çerçevesinde mücadele edilmesi gerektiğine ilişkin
açıklaması
OKTAY
VURAL (İzmir) – Teşekkür ederim.
Değerli
milletvekilleri, tabii, maalesef terörün acı yüzünü hep beraber, birlikte
hissediyoruz. Aslında, bu bombalı saldırıları yapanların ve bu terör
faaliyetlerinde bulunanların özellikle üniversitelerde odaklandığını maalesef
görmekteyiz. Dolayısıyla, Yurtsever Devrimci Gençlik adı altında PKK’nın
gençlik yapılanmasının üniversitelerde yer edindiği ve bu çerçevede de orada
eğitim hakkını kullanmak isteyen insanlarımıza karşılık acımasızca saldırıda
bulunduğu gayet açık ve nettir. Bunları, işte canlı bombayı gördük, diğerlerini
gördük. Çok açık bir şekilde dağda askerimizin, şehirlerde suçsuz insanların,
üniversite yerleşkelerinde de öğrencilerimizin canına kastediliyor. Hacettepe
Beytepe yerleşkesinde de yine öğrencilere bu gruplar saldırmıştır. 
(Mikrofon
otomatik cihaz tarafından kapatıldı)
OKTAY
VURAL (İzmir) - Sözde Nevruz kutlamaları bahanesiyle…
BAŞKAN
– Tamamlayalım Sayın Vural.
OKTAY
VURAL (İzmir) – Efendim, önemli.
Dolayısıyla,
terör örgütü lehine sloganlar atılmış, terör örgütünün propagandası yapılmış,
devletimizin bütünlüğünü tehdit eder noktaya gelmiştir. Dolayısıyla, tek
gayeleri okullarını bitirerek hizmet etmek isteyen insanlar, sosyal medya
aracılığıyla hedef gösterilmiştir; pala, satır, hepsiyle yapılmıştır. Hacettepe
Üniversitesinde PKK’nın saldırdığı… Maalesef bu konuda yaralı öğrencilerimiz
vardır. 
Üstelik
geçen sene Nevruz kutlamalarında bölücü örgüt propagandasına yönelik, yapılan
propagandayla ilgili olarak bu tepkilerini ortaya koymak isteyenler… Geçen sene
vatansever öğrenciler bir bayrak yürüyüşü yapmıştı. Bayrak yürüyüşünün
yapıldığı günün yıl dönümünde PKK bu bayrak yürüyüşünü yapan iradeye
saldırmıştır. Gerçekler bunlardır. Dolayısıyla, bu konuda PKK’nın
üniversitelerde yapılandığı, bu yapılanmaya dayalı olarak…
(Mikrofon
otomatik cihaz tarafından kapatıldı)
OKTAY
VURAL (İzmir) - …nasıl öğrencilerin canlı bomba olarak kullanıldığı gayet açık
ve nettir. Dolayısıyla, hem üniversiteleri hem YÖK’ü hem de Hükûmeti
uyarıyoruz.
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar. 
Tamamlayalım.
OKTAY
VURAL (İzmir) – Bakın, üniversitelerde PKK yapılanması vardır. PKK yapılanması
daha önce Ege Üniversitesinde Fırat Yılmaz Çakıroğlu’nu katletmiştir. Bugün de
bütün üniversitelerde bu yapılanma özellikle terörü üniversitelere indirmek
suretiyle saldırılarını yapmaktadır. Gerçekler bunlardır. Dolayısıyla,
üniversiteleri terörize eden bu terör faaliyetleriyle terör örgütünün
propagandasını yapan bu mihraklarla hukuk çerçevesinde mücadele edilmesi
gerektiği çok açıktır. Bu bakımdan, bu konuda da öğrencilerin açıkçası
üniversiteleri bir terör örgütü yuvası ya da terör örgütünün propagandasının
yapıldığı bir merkez hâline...
(Mikrofon
otomatik cihaz tarafından kapatıldı) 
OKTAY
VURAL (İzmir) – ...dönüştürmesinden de önemli ölçüde şikâyetler olduğunu ifade
etmek istiyorum.
BAŞKAN
– Teşekkür ediyorum. 
İDRİS
BALUKEN (Diyarbakır) – Sayın Başkan...
BAŞKAN
– Sayın Baluken, görüyorum sistemi.
Buyurun.
İDRİS
BALUKEN (Diyarbakır) – İç Tüzük 60’a göre söz talebim var.
BAŞKAN
– Buyurun.
21.- Diyarbakır Milletvekili İdris Baluken’in,
üniversite kampüslerinde öğrencilerin yaşamına mal olacak düzeyde bir
provokatif zemin geliştirilmesinin son derece tehlikeli olduğuna ilişkin
açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, burası Türkiye
Büyük Millet Meclisi ve burada halkın iradesini temsil eden milletvekillerinin
kullanmış olduğu her cümlenin, vermiş olduğu her bilginin toplumsal zeminde,
sokakta, alanda bir yansıması oluyor. Dolayısıyla, burada değerlendirmeler
yaparken de mümkün olduğunca, zaten içerisinde bulunduğumuz kaos ortamını
derinleştirme arayışından uzak bir çerçeveyle, daha çok yaşanan sorunların
diyalog yoluyla çözümünü esas alan bir yaklaşım içerisinde parti olarak hareket
ediyoruz. Bu kürsüde bugüne kadar kasıtlı ve bilinçli bir şekilde asla yanlış
bir bilgilendirme yapmadık, bundan sonra da yapmayacağız. 
(Mikrofon otomatik cihaz tarafından kapatıldı) 
BAŞKAN – Açalım arkadaşlar.
Tamamlayın Sayın Baluken.
İDRİS
BALUKEN (Diyarbakır) – Üniversitelerde öğrenciler arasında yaşanacak her türlü olumsuzluğun
sorumluluğunun mevcut AKP Hükûmetinde olduğunu bir kere öncelikle ifade etmek
istiyorum. Diğer taraftan, karşıt görüşlü öğrenciler arasında zaman zaman
bilinçli bir şekilde tırmandırılan bazı hadiselerin son derece tehlikeli
birtakım olaylara sebebiyet verebileceğini geçmişteki deneyimlerden de
biliyoruz. Bugün Beytepe yerleşkesinde yaşanan hadiselerle ilgili benim kürsüde
aktardığım bilgilerin tamamı doğrudur ve açık bir şekilde oradaki ırkçı bir
grup tarafından yapılan bir provokasyonun yansımasıdır. Üniversitelerde
öğrencilerin herhangi bir şekilde katledilmesini tasvip etmek mümkün değil.
Hangi görüşten olursa olsun, herhangi bir öğrencinin üniversite kampüsü
içerisinde…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
İDRİS
BALUKEN (Diyarbakır) – …yaşamını yitirmesi siyasetin bütün kurumları tarafından
bir öz eleştiri olarak değerlendirilmesi gereken bir husustur. Yakın dönemde,
Şerzan Kurt Muğla Üniversitesinde, Aydın Erdem Dicle Üniversitesinde bu tarz
sorumsuz politikaların ve Hükûmetin göz yuman uygulamalarının bir neticesi
olarak yaşamını yitirdiler. Dolayısıyla, hangi taraftan olursa olsun,
öğrencilerin yaşamına mal olacak düzeyde bir provokatif zemin geliştirilmesinin
son derece tehlikeli olduğunu, bu konuda siyasi partilere düşen görevin de bu
provokatif zemini ortadan kaldıracak itidalli ve soğukkanlı bir yaklaşım
olduğunu ifade etmek istiyorum. 
Teşekkür
ederim. 
BAŞKAN
– Teşekkür ediyorum. 
OKTAY
VURAL (İzmir) – Sayın Başkan, karşıt görüşlü değil, PKK terör örgütünün
yapılanması vardır. Bir üniversitede teröristbaşının posteri, PKK’nın paçavrası
olmaz. 
İDRİS
BALUKEN (Diyarbakır) – Hiçbir öğrenciyi…
OKTAY
VURAL (İzmir) – Orada yalnız Türk Bayrağı olur, Atatürk olur, başkası da olmaz.

İDRİS
BALUKEN (Diyarbakır) – Sayın Başkan, hiçbir öğrenciyi bu şekilde itham etmek
hiç kimsenin hakkı da değil, haddi de değil. 
OKTAY
VURAL (İzmir) – O bakımdan, bununla ilgili olarak, terör örgütünün
paçavralarıyla yapılan saldırılara, bütün vatanseverler, eğitim hakkını kullanmak
isteyenler bu konudaki saldırılar karşısında tek vücutturlar. 
İDRİS
BALUKEN (Diyarbakır) – Hiçbir öğrenciye mahkeme kararı olmadan, hukukla ilgili
bağlayıcı bir şey olmadan herhangi bir şekilde bir tanımlama yapılamaz. Bu
tehlikeli bir yaklaşım, bunu kabul etmek mümkün değil. 
BAŞKAN
– Şimdi, böyle bir usul yok, böyle bir usul yok. Sayın Vural, Sayın Baluken;
ikinize de eşit oranda süre verdim, kayıtlara geçti. 
25’inci
madde üzerinde…
OKTAY
VURAL (İzmir) – İkisi meselesi değil, taraf yok burada. Saf belirleyeceğiz; PKK
terör örgütüdür, flamasına, paçavrasına karşı tavır oluşturacağız. 
BAŞKAN
– Sayın Vural, ben şunu ifade ettim: Siz de söz talebinde bulundunuz, Sayın
Baluken de, ifadelerinizde bulundunuz. 
Teşekkür
ediyorum. 
OKTAY
VURAL (İzmir) – İki taraf filan yok. Tavır oluşturacağız, ya oradasınız ya
burada. 
İDRİS
BALUKEN (Diyarbakır) – Böyle bir şey yok Sayın Başkan, böyle bir şey yok. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı (1/541) ve Adalet Komisyonu Raporu (S. Sayısı: 117) (Devam)
BAŞKAN
– Şimdi 25’inci madde üzerinde üç adet önerge vardır. 
OKTAY
VURAL (İzmir) – Sayın Başkan, biraz önce “23’üncü maddede dört adet önerge
var.” dediniz, 23’üncü maddede. 
BAŞKAN
– Evet. 
OKTAY
VURAL (İzmir) – Yalnız üç adetle ilgili işlem yaptınız, yanlış hatırlamıyorsam.
Tutanaklara da baktım.
BAŞKAN
– Yok, dört önerge yaptık, arkadaşlar da burada. Dört önergeye de işlem yaptık,
dördünü de Genel Kurulun takdirine sunduk. 
SALİH
CORA (Trabzon) – Gerekçesi okundu onların, sadece gerekçe okundu.
OKTAY
VURAL (İzmir) – Ne yaptınız? Dördüyle ilgili konuşma mı yapıldı?
BAŞKAN
– Gerekçe okutuldu. 
OKTAY
VURAL (İzmir) – Okundu mu?
OSMAN
AŞKIN BAK (Rize) – Tabii, gerekçe okundu. 
OKTAY
VURAL (İzmir) – Tutanakta yoktu da o bakımdan.
BAŞKAN
– Yok, gerekçe okundu. Ben özellikle de Sayın Altay’a da sordum, gerekçeyi
okuttuk. 
OKTAY
VURAL (İzmir) – Hayır, tutanaklara baktım da yoktu. 
BAŞKAN
– Evet, 25’inci madde üzerinde üç adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 25’inci
maddesinin (1)’inci fıkrasının son cümlesi yerine aşağıdaki cümlelerin
eklenmesini ve (5)’inci fıkradaki “Hizmet birimleri ile” ibaresinin
çıkarılmasını arz ve teklif ederiz. 
Baki Şimşek Nuri Okutan İsmail
Faruk Aksu
 Mersin Isparta İstanbul
 Erkan Haberal Kamil
Aydın Kadir Koçdemir
 Ankara Erzurum Bursa
 Arzu Erdem
 İstanbul
“Başkanlıkta
Sicil Hizmetleri Daire Başkanlığı, Bilgi Teknolojileri Hizmetleri Daire
Başkanlığı ve İnsan Kaynakları ve Destek Hizmetleri Daire Başkanlığı olmak
üzere üç daire başkanlığı kurulmuştur. (4). fıkrada belirtilen görevlerden,
Sicil Hizmetleri Daire Başkanlığı (a) ve (k) bendinde belirtilen görevleri,
Bilgi Teknolojileri Hizmetleri Daire Başkanlığı (e) ve (k) bendinde belirtilen
görevleri, İnsan Kaynakları ve Destek Hizmetleri Daire Başkanlığı ise (b), (ç),
(d), (f), (g), (ğ), (h), (ı), (i), (j) ve (k) bendinde belirtilen görevleri
yerine getirir."
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 25’inci
maddesinin (4)’üncü fıkrasının (a) bendinin metinden çıkarılmasını arz ve
teklif ederiz. 
 İdris Baluken Bedia
Özgökçe Ertan Meral Danış Beştaş
 Diyarbakır Van Adana
 Osman Baydemir Erol
Dora Mahmut Celadet Gaydalı
 Şanlıurfa Mardin Bitlis
 Garo Paylan
 İstanbul
BAŞKAN
– Şimdi maddeye en aykırı önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 25’inci
maddesinin (3)’üncü fıkrasının aşağıdaki şekilde değiştirilmesini arz ve teklif
ederiz. 
“(3)
Başkan Yardımcısı ve Daire Başkanları; en az dört yıllık yükseköğretim kurumu
mezunu ve yüksek lisans eğitimini üniversitelerin sosyal bilimler fakültesine
bağlı “insan hakları” anabilim dalında yapmış, on yıl süreyle kamu hizmetinde
bulunan kişiler arasından Başkan tarafından atanır.”
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel  Zeynel
Emre Haydar Akar
 Eskişehir İstanbul Kocaeli
 Serkan Topal
 Hatay 
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) - Katılmıyoruz Sayın Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde söz isteyen Hatay Milletvekili Serkan Topal.
Buyurun
Sayın Topal. (CHP sıralarından alkışlar)
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum.
Bizim
yıllar önce anladığımız ve karşı çıktığımız “yeni Türkiye”nin, daha doğrusu
“yeni Türkiye anlayışı”nın ne demek olduğunu, umarım AKP’li milletvekili
arkadaşlarımız da anlamıştır.
Yıllardır
bu kürsüde “Yapmayın, etmeyin, yanlış yoldasınız, yanlış işler yapıyorsunuz.”
dedik ama maalesef bizi dinlemediler. Kimin nerede, hangi canlı bombaya
rastlayacağını bilemez hâldeyiz şu anda. Hangi şehirde, hangi sokakta bomba
patlayacak, kimler ölecek, bunu bilmiyoruz ve bu ülkenin yurttaşları Türkiye
Cumhuriyeti kurum ve kuruluşlarından değil yabancı ülke elçiliklerinden
aldıkları bilgilerle yaşamlarını sürdürmeye çalışıyorlar. 
ENGİN
ALTAY (İstanbul) – Evet, bravo!
SERKAN
TOPAL (Devamla) – Gözümüz emniyette; ses yok. Gözümüz MİT'te; ses yok. Gözümüz
Başbakanlıkta; ses yok. Onların yerine yabancılar konuşuyor, onların yerine
yabancı elçilikler uyarıda bulunuyor ama haksızlık etmeyelim, Bilal oğlanın
vakfı TÜRGEV de tıpkı o yabancılar gibi kendi öğrencilerini uyarıyor, “Şu
şehirde, şu mahallede bomba patlayabilir, oraya gitmeyin.” diyor. (AK PARTİ
sıralarından gürültüler)
Bu
ülkenin yurttaşı, AKP Hükûmetinden daha fazla yabancıların gözünün içine
bakıyor, bundan utanın. 
ADNAN
BOYNUKARA (Adıyaman) - Sen utan lan!
ALİ
ÖZKAYA (Afyonkarahisar) – Sen utan!
SERKAN
TOPAL (Devamla) – Bundan utanmıyorsanız yeni Türkiye anlayışından utanın. 
ENGİN
ALTAY (İstanbul) – Ne biçim konuşuyorsun sen ya! Tutanaklara geçti değil mi?
“Lan” lafını duydunuz.
SERKAN
TOPAL (Devamla) – Yandaş gazetelerinizde, televizyonlarınızda her daim “Eski
Türkiye’yi mi istiyorsunuz, hastane kuyrukları mı istiyorsunuz?” diyenler…
ENGİN
ALTAY (İstanbul) – Adam eleştiriyor ya! Ne demek kürsüdeki adama “lan” diyorsun
sen ya? Terbiyesiz adam!
SERKAN
TOPAL (Devamla) – …yarattığınız Türkiye’deki morg sıralarından utanın. (AK
PARTİ ve CHP sıralarından gürültüler)
ENGİN
ALTAY (İstanbul) – Adam kürsüde konuşuyor. Terbiyesiz herif! “Lan” diyor. İyi
alıştınız bu “lan” demeye.
SERKAN
TOPAL (Devamla) – Her bomba haberi geldiğinde acaba benim çocuğum da orada
mıydı…
ENGİN
ALTAY (İstanbul) – “Lan” diyor.
BAŞKAN
– Sayın milletvekilleri, müdahale etmeyelim lütfen.
ADNAN
BOYNUKARA (Adıyaman) – Hepsini iade ediyorum size. Aynen iade ediyorum size. Hayret
bir şey!
ENGİN
ALTAY (İstanbul) – Ben sana iade ediyorum. Muhatap olma benimle.
SERKAN
TOPAL (Devamla) – …tanıdık birisi var mıydı diye ağlayarak, kaygılanarak haber
dinleyen, telefonlara sarılan analardan, babalardan utanın. ( AK PARTİ
sıralarından gürültüler)
ENGİN
ALTAY (İstanbul) – Ağzının pervazını düzelt önce sen! Terbiyesiz herif!
SALİH
CORA (Trabzon) – Bağırma!
SERKAN
TOPAL (Devamla) – Ne önlem aldığınız var ne de belli ki önlem alabilme gücünüz
kalmamış.
ENGİN
ALTAY (İstanbul) – Kürsüde konuşan adama “lan” diyorsunuz.
BAŞKAN
– Sayın milletvekilleri, lütfen, istirham ediyorum.
SERKAN
TOPAL (Devamla) – Yanı başımızdaki savaşı engellemek için değil…
ENGİN
ALTAY (İstanbul) – Sayın Başkan, niye uyarmıyorsunuz?
BAŞKAN
– Uyarıyorum, herkesi uyarıyorum.
SERKAN
TOPAL (Devamla) – …oradan çıkar sağlamak için, mücadele edip silah
gönderdiğiniz için, sınırlarımızı teröristlere açtığınız için bugün canlı
bombalar cirit atıyor Türkiye’mizde. 
ENGİN
ALTAY (İstanbul) – İyi, TÜRGEV’den de bahsetmeyelim, değil mi?
SERKAN
TOPAL (Devamla) - Ülkeyi getirdiğiniz hâlden, düşürdüğünüz durumdan utanın! Ama
siz utanmak yerine -yapabildiğiniz tek şey var, kınamak- kınıyorsunuz. 
OSMAN
AŞKIN BAK (Rize) – Esad mı mesaj yolladı sana? 
SERKAN
TOPAL (Devamla) - İnsanlar bu kadar acı çekerken, bu kadar “Sorun yok,
milletimiz rahat olsun.” diyorsunuz, bunu söylerken bari şehitlerimizden
utanın, bari onların analarından, babalarından utanın! 
OSMAN
AŞKIN BAK (Rize) - Esad mı mesaj yolladı sana? Esad mı mesaj yolladı sana?
ADNAN
BOYNUKARA (Adıyaman) – Esad’ın sözcüsü! Katil Esad’ın sözcüsü! Katil Esad’ın
sözcüsü! 
BAŞKAN
– Sayın milletvekilleri, lütfen…
SERKAN
TOPAL (Devamla) – Eğer kınamayla iş bitecekse bir kınama bakanlığı kurun, bu iş
bitsin gitsin. 
OSMAN
AŞKIN BAK (Rize) – Konuşuyorsun be!
SERKAN
TOPAL (Devamla) - Bu ülkenin Cumhurbaşkanı çıkıp “Ben gidersem devlet yıkılır.”
diyebiliyor. 
YILMAZ
TUNÇ (Bartın) – Hadi oradan be! Ne zaman demiş? 
SERKAN
TOPAL (Devamla) - Bu nasıl bir kibir, bir Cumhurbaşkanına yakışıyor mu? 
YILMAZ
TUNÇ (Bartın) - Bu kadar da yalancılık olmaz be! Kim inanır sana?
ALİ
ÖZKAYA (Afyonkarahisar) – Hayatın yalan be, hep yalan!
SERKAN
TOPAL (Devamla) - Bu devletin kurucusu Mustafa Kemal Atatürk “Benim naçiz
vücudum elbet bir gün toprak olacaktır ama Türkiye Cumhuriyeti ilelebet payidar
kalacaktır.” demiştir. 
ŞAHİN
TİN (Denizli) – Masal anlatıyorsun, masal!
SERKAN
TOPAL (Devamla) - Şimdi, siz kendinizi ne sanıyorsunuz? 
OSMAN
AŞKIN BAK (Rize) – Sen ne zannediyorsun be? Esad mı mesaj yolladı sana?
Konuşuyor be!
SERKAN
TOPAL (Devamla) - Bu cumhuriyetin temelinde 78 milyon insan var. Bu 78 milyon
insana saygısızlık yapmıyor musunuz? 
YILMAZ
TUNÇ (Bartın) – Cumhuriyete saygı duy bir kere, cumhuriyete! 
SERKAN
TOPAL (Devamla) - Bu ülkeye canını veren aziz şehitlerimizi hiçe saymış olmuyor
musunuz? 
ALİ
ÖZKAYA (Afyonkarahisar) – Esad’ı savunurken sen olmuyor muydun?
SERKAN
TOPAL (Devamla) - Ya, siz bunu içinize sindirmiş oluyorsunuz, öyle mi? 
Abdülhamit
gitti, bir şey olmadı; Damat Ferit gitti, bir şey olmadı; Enver Paşa gitti, bir
şey olmadı; sizin üçlü de gitse bir şey olmaz. Siz gidin de millet rahat nefes
alsın. 
ADNAN
BOYNUKARA (Adıyaman) – Ona millet karar verecek! Ona millet karar verecek!
SERKAN
TOPAL (Devamla) - Siz gitseniz de gitmeseniz de, siz değil, sizin
ağababalarınız değil, sizin yedi sülaleniz de gitse bu ülke, bu devlet ilelebet
payidar kalacaktır, bunu da böyle bilin!
RAMAZAN
CAN (Kırıkkale) – Hadi be! Hadi be!
ŞAHİN
TİN (Denizli) – Ayıp!
SALİH
CORA (Trabzon) – Afkurma!
SERKAN
TOPAL (Devamla) - Türk milletinin bağrında Mustafa Kemaller tükenmez, bunu da
böyle bilin. 
Millî
İstihbarat Teşkilatı olmuş millî istirahat teşkilatı, iyi istirahat. 
RAMAZAN
CAN (Kırıkkale) – Hadi be! Yürü be!
ŞAHİN
TİN (Denizli) – Yalan söyleme burada!
CEMAL
OKAN YÜKSEL (Eskişehir) – Sayın Başkan, müdahale etmeyecek misiniz?
SERKAN
TOPAL (Devamla) - Ya, peki, arkadaşlar, bir şey söyleyeceğim:
Bu
kadar insan ölüyor. Bunun sorumlusu kim? 
MUSTAFA
KÖSE (Antalya) – Sensin, sen.
SERKAN
TOPAL (Devamla) – Ağrı’daki esnaf Dilaver kardeşim mi, Hatay’daki inşaatçı
Yusuf kardeşim mi? Ya, bunun sorumlusu siz değil de, MİT değil de, İçişleri
Bakanı değil de kim? (AK PARTİ sıralarından “Sen, sen” sesleri)
MUSTAFA
KÖSE (Antalya) – Sensin sorumlusu. 
SERKAN
TOPAL (Devamla) – Siz değil de kim değerli arkadaşlar ya? Biraz elinizi
vicdanınıza koyun. 
OSMAN
AŞKIN BAK (Rize) – Esad’ın yanına git, Esad’ın yanına. Esad’ın yanına git. 
SERKAN
TOPAL (Devamla) – Hepinize teşekkür ediyorum, saygılarımı sunuyorum. (CHP
sıralarından alkışlar) 
ADNAN
BOYNUKARA (Adıyaman) – Esad’ın yanına git. 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
Sayın
milletvekilleri, lütfen…
Buyurun
Sayın Turan.
BÜLENT
TURAN (Çanakkale) – Sayın Başkan, zabıtlara geçsin diye söylüyorum…
OSMAN
AŞKIN BAK (Rize) – Esad’ın yanına git!
BAŞKAN
– Sayın milletvekilleri, lütfen…
Buyurun
Sayın Turan. 
BÜLENT
TURAN (Çanakkale) – Zabıtlara geçsin diye söylüyorum. Böyle bir üslubu, böyle
bir seviyesizliği gecenin bu saatinde cevap vermeye değer bulmayarak kınıyoruz
arkadaşımızı. 
BAŞKAN
– Önergeyi oylarınıza sunuyorum…
OKTAY
VURAL (İzmir) – Karar yeter sayısı…
ENGİN
ALTAY (İstanbul) – Sayın Başkan…
BAŞKAN
– Bir saniye… Bir saniye… Önergeyi oylara sundum, söz vereceğim. 
Kabul
edenler... Kabul etmeyenler... Önerge kabul edilmemiştir. 
Buyurun
Sayın Altay.
ENGİN
ALTAY (İstanbul) – Sayın Başkan, biraz önce Parlamentoda bir hatip konuşurken…
(AK PARTİ sıralarından gürültüler)
SALİH
CORA (Trabzon) – Hatip mi vardı? Terbiyesiz… 
ENGİN
ALTAY (İstanbul) – Terbiyesiz sensin! Hayret bir şey! Niye “terbiyesiz”
diyorsun adama?
SALİH
CORA (Trabzon) – Terbiyesiz terbiyesiz konuşuyor, aklını başına alsın. Haddini
zorlamasın. Terbiyesiz konuşmasın. Saygı duysun, yüzde 50’ye saygı duysun,
saygısızlık yapmasın. 
BAŞKAN
– Sayın milletvekilleri, lütfen…
ENGİN
ALTAY (İstanbul) – İşinize gelmeyen şeyler burada söylenmeye devam edecek.
Dinleyeceksiniz. Ne demek bu ya? 
Müdahale
etsenize Sayın Başkan. Böyle şey olur mu ya? (AK PARTİ sıralarından gürültüler)
BAŞKAN
– Sayın milletvekilleri, lütfen…
YILMAZ
TUNÇ (Bartın) – Onun savunulacak bir tarafı yok.
ENGİN
ALTAY (İstanbul) – Sayın Başkan…
BAŞKAN
– Sayın milletvekilleri, Sayın Altay’a söz verdim. 
Buyurun
Sayın Altay. 
ENGİN
ALTAY (İstanbul) – Kürsüde konuşan bir hatibe konuşmasını beğenmeyerek “lan”
diye hakaret eden bir milletvekili var. 
YILMAZ
TUNÇ (Bartın) – Kim hakaret etmiş ya?
ENGİN
ALTAY (İstanbul) – Bu milletvekiliyle ilgili bir işlem yapacak mısınız?
Tutanakları isteyip işlem yapmanızı talep ediyorum. 
BÜLENT
TURAN (Çanakkale) – Abi, yapma gözünü seveyim.
BAŞKAN
– Sayın Altay…
ENGİN
ALTAY (İstanbul) – Olur mu ya! Yeter ya! Bu bir değil, iki değil ya! (AK PARTİ
ve CHP sıralarından gürültüler)
ADNAN
BOYNUKARA (Adıyaman) – Grup başkan vekili, tecrübesine, yaşına yakışmayacak bir
biçimde “terbiyesiz” diye hitap etmiştir. Aynen iade ediyorum. 
ENGİN
ALTAY (İstanbul) – Kürsüde konuşana “lan” diyene “terbiyesiz” derim…
BAŞKAN
– Sayın milletvekilleri, hiç yakışık almıyor. 
ADNAN
BOYNUKARA (Adıyaman) – Aynen iade ediyorum. 
ENGİN
ALTAY (İstanbul) – …daha fazlasını da derim. Terbiyesiz adam!
ADNAN
BOYNUKARA (Adıyaman) – Aynen iade ediyorum!
BAŞKAN
– Sayın Altay, sayın milletvekilleri, lütfen… 
ENGİN
ALTAY (İstanbul) – Terbiyesiz adam!
ADNAN
BOYNUKARA (Adıyaman) – Terbiyesiz sensin! 
ENGİN
ALTAY (İstanbul) – Terbiyesiz herif!
BAŞKAN
– Lütfen…
ADNAN
BOYNUKARA (Adıyaman) – Sensin! 
BAŞKAN
– Sayın milletvekilleri, lütfen…
BÜLENT
TURAN (Çanakkale) – Sayın Başkan, bakınız, kürsüde konuşan kişinin…
ADNAN
BOYNUKARA (Adıyaman) – “Engin oğlan” desem düzgün mü olur şimdi?
ENGİN
ALTAY (İstanbul) – Konuşma be!
BÜLENT
TURAN (Çanakkale) – …bu millete saygısından dolayı edepli bir dil kullanması
lazım, bunu uyarmanız lazım. Konuşurken kim olursa olsun “sayın” denir, “bey”
denir. “Bilal oğlan” diye başlayan konuşmada… “Serkan oğlan” diyorum ben de.
(AK PARTİ sıralarından “Bravo” sesleri, alkışlar) 
OSMAN
AŞKIN BAK (Rize) – Serkan oğlan!
ADNAN
BOYNUKARA (Adıyaman) – Serkan oğlan!
FUAT
KÖKTAŞ (Samsun) – Serkan oğlan!
BÜLENT
TURAN (Çanakkale) – “Serkan oğlan” olarak konuşan adam, adamlığı kendisine
bırakıyorum… Ama anlamadığım, grup başkan vekilinin tarzı. Oradan buraya
bağırmak anlaşılacak bir şey mi?
BAŞKAN
– Sayın milletvekilleri, birleşime on dakika ara veriyorum.
Kapanma Saati: 01.41
DOKUZUNCU OTURUM
Açılma Saati: 01.56
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN – Sayın
milletvekilleri, Türkiye Büyük Millet Meclisinin 60’ıncı Birleşiminin Dokuzuncu
Oturumunu açıyorum.
117 sıra sayılı
Kanun Tasarısı’nın görüşmelerine devam edeceğiz.
Komisyon burada.
Hükûmet burada.
Şimdi,
bir sonraki önergeyi okutuyorum…
OKTAY
VURAL (İzmir) – Sayın Başkan, biraz önce maddenin oylanması sırasında karar
yeter sayısı istedim, siz işleme almadınız. Lütfen, bundan sonra taleplerimizi
işleme alınız.
BAŞKAN
– Sayın Vural, her talebinizi duydum, her talebinizi ben işleme alıyorum.
OKTAY
VURAL (İzmir) – Hayır, almadınız diyorum bakın.
BAŞKAN
– Yani, hatırlamıyorum.
OKTAY
VURAL (İzmir) – İsterseniz…
ERKAN
AKÇAY (Manisa) – Duymadınız belki.
BAŞKAN
– Olabilir, belki duymamış, fark etmemiş de olabilirim.
OKTAY
VURAL (İzmir) – “Duymadım.” diyebilirsiniz.
BAŞKAN
- Bilemiyorum, hatırlayamıyorum ben.
OKTAY
VURAL (İzmir) – Ama “Her talebi aldım.” derseniz doğru dememiş olursunuz.
BAŞKAN
– Yani, ben sizin her talebinizi mümkün mertebe kaçırmadan işleme alıyorum,
gereğini yapıyorum, rahat olun.
OKTAY
VURAL (İzmir) – Almadınız.
YILMAZ
TUNÇ (Bartın) – Alır, alır, merak etme.
BAŞKAN
– Okutuyorum, buyurun…
OKTAY
VURAL (İzmir) – Dolayısıyla, tekrar işleme almanız için tutanakları
istemiyorum.
BAŞKAN
– Peki, tamam Sayın Vural.
OKTAY
VURAL (İzmir) – Oldu mu?
BAŞKAN
– Önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 25’inci
maddesinin (4)’üncü fıkrasının (a) bendinin metinden çıkarılmasını arz ve
teklif ederiz. 
Garo
Paylan (İstanbul) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Hükûmet katılıyor mu? 
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde Diyarbakır Milletvekili İdris Baluken konuşacak. 
Buyurun
Sayın Baluken. 
İDRİS
BALUKEN (Diyarbakır) – Teşekkür ederim Sayın Başkan. 
Değerli
milletvekilleri, 25’inci madde üzerine vermiş olduğumuz önergeyle ilgili
konuşacağım. 
Demin
ifade ettiğim gibi, Avrupa Birliğine uyum ya da vize muafiyeti üzerinden
tanımlanan yasal düzenlemelerin tamamı iktidar partisinin kendi siyasi
hesapları doğrultusunda hazırlandığı için bu şekilde gece yarılarına kadar
süren mesaileri bu Meclis harcamak zorunda kalıyor. Oysaki çok rahat bir
şekilde, muhalefet partileriyle ortaklaşılarak, gerek komisyon aşamasında gerek
Genel Kurul aşamasında muhalefetin sunmuş olduğu önergelerden yararlanılarak
ortak bir akılla bir yasal düzenleme arayışına girilmiş olsa ne bu kadar uzun
mesai saatlerinde bu Meclis kendi zamanını tüketmiş olur ne de Genel Kurulda bu
şekilde gerilim yaratan gündemler olur. 
Bakın,
bir kere Avrupa Birliğiyle ilgili birilerinin bizim önümüze ev ödevi
getirmesini utanç verici bir durum olarak kabul etmemiz lazım.
MEHMET
UĞUR DİLİPAK (Kahramanmaraş) – Bunu en son söyleyecek adam sensin. 
İDRİS
BALUKEN (Devamla) – Demokrasiyi, insan haklarını, hukuk devletini, barışı,
zaten bu ülkenin her bir yurttaşının en temel hakkı olarak siyaset kurumunun ve
siyasi partilerin sağlaması gerektiğini her bir milletvekilinin ve özellikle
iktidar partisinin savunması gerekiyor ama bugün ülkede demokrasi ya da hukuk devleti
olduğunu söylememiz mümkün mü? Yani bir ülkede Cumhurbaşkanı “Ben gidersem
devlet yıkılır.” derse, kusura bakmayın, kimse orada demokrasi ya da hukuk
devleti olduğuna inanmaz. Bir ülkede eğer “Ben rejim değişikliği yaptım.”
derse, “Mevzuatı bir kenara bırakın.” derse, “Anayasa Mahkemesinin verdiği
kararlara saygı duymuyorum.” derse o ülkenin zaten temel olarak kendisinin bir
demokrasi ve hukuk devleti olmayla ilgili bir sorunu var demektir, birinin ev
ödevi getirmesine gerek yok.
İnsan
haklarıyla ilgili hakeza, her gün en temel insan haklarının ihlal edildiği
uygulamalar var. Bunları artık burada, bu saatte çok fazla detaylandırmaya
gerek yok ama bir ülkede sadece barış istedi diye akademisyenler cezaevine
gönderiliyorsa, bir akademisyen bu söyleminden dolayı cezaevinde tecrit altında
tutuluyorsa, bir öğretmen katıldığı bir televizyon programında “Barış
istiyorum.” dediği için lince tabi tutuluyorsa o ülkede artık insan haklarından
bahsetmek mümkün değildir. Dolayısıyla, bunlarla ilgili yapılacak düzenlemelerin
tamamını, sadece Avrupa Birliğiyle ilgili uyum değil, kendi yurttaşımızın,
kendi ülkemizin demokratik kriterlerini genişletme adına siyasi partilerin
üzerinde bir görev ve sorumluluk olarak görmek zorundayız. Bunu görmediğimiz
sürece buradan herhangi bir yasal düzenlemenin iktidar partisinin hesapları
uğruna, siyasi çıkarları uğruna çıkması mümkün değil.
ORHAN
KIRCALI (Samsun) – PKK terör örgütü müdür, söyle bakalım!
MEHMET
UĞUR DİLİPAK (Kahramanmaraş) – PKK terör örgütü müdür?
İDRİS
BALUKEN (Devamla) - Bakın, bütün dünyada -bu terör meselesine gelelim, yani hep
tartışıyoruz biz- bu terör meselesinin nereden doğduğu, kimin ne yaptığı çok
iyi biliniyor. Siz Avrupa Birliğiyle ilgili bugün mülteci pazarlığı da
yapıyorsunuz ya, Suriye’de o insanların kimler tarafından bu hâle
düşürüldüğünü, bu mağdur hâle getirildiğini bütün dünya çok iyi biliyor. Önce
yanlış politikalarla, oradaki zalim rejim başta olmak üzere, çetelerin hedefine
o insanları getireceksiniz, ondan sonra o insanlar buraya geldiğinde de bir
kart olarak, bir pazarlık unsuru olarak, Kayseri pazarlığının bir parçası
olarak kullanacaksınız. Buna kim inanır? Bununla ilgili sizin pratiğiniz,
Suriye politikasının sonucu olarak mağdur etmiş olduğunuz o insanların gelmiş
olduğu bütün mağduriyetlerden Hükûmetiniz birinci derecede sorumludur.
Dolayısıyla, gerek mülteci konusunda gerek AB’yle ilgili uyum kriterlerinin
yerine getirilmesi konusunda gerekse IŞİD başta olmak üzere birtakım çete
yapılanmalarının desteklenmesi konusunda bugüne kadar Hükûmet olarak siz sadece
bizim değil, bütün dünya kamuoyunun gündeminde olacak şekilde yanlış üstüne
yanlış yaptınız. Yanlışları yaptığınız sürece de muhalefet partileri, burada,
hem yanlışlarınızı dile getirmeye devam edecek hem de bu şekilde iktidar uğruna
getirdiğiniz yasal düzenlemelere muhalefet etmeye devam edecek diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… 
GARO
PAYLAN (İstanbul) – Karar yeter sayısı istiyoruz Sayın Başkan.
BAŞKAN
– Oylamaya geçtikten sonra istediniz.
Kabul
etmeyenler... Önerge kabul edilmemiştir. 
İSMAİL
TAMER (Kayseri) – Sayın Başkan, Kayseri’ye sataşma var. 
BAŞKAN
– Sayın Tamer, lütfen…
Sonraki
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 25’inci
maddesinin (1)’inci fıkrasının son cümlesi yerine aşağıdaki cümlelerin
eklenmesini ve (5)’inci fıkradaki “Hizmet birimleri ile” ibaresinin
çıkarılmasını arz ve teklif ederiz. 
“Başkanlıkta
Sicil Hizmetleri Daire Başkanlığı, Bilgi Teknolojileri Hizmetleri Daire
Başkanlığı ve İnsan Kaynakları ve Destek Hizmetleri Daire Başkanlığı olmak
üzere üç daire başkanlığı kurulmuştur. (4). fıkrada belirtilen görevlerden,
Sicil Hizmetleri Daire Başkanlığı (a) ve (k) bendinde belirtilen görevleri,
Bilgi Teknolojileri Hizmetleri Daire Başkanlığı (e) ve (k) bendinde belirtilen
görevleri, İnsan Kaynakları ve Destek Hizmetleri Daire Başkanlığı ise (b), (ç),
(d), (f), (g), (ğ), (h), (ı), (i), (j) ve (k) bendinde belirtilen görevleri
yerine getirir."
Nuri Okutan (Isparta) ve
arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım. 
BAŞKAN – Önerge
üzerinde Isparta Milletvekili Sayın Nuri Okutan. 
Buyurun Sayın
Okutan. (MHP sıralarından alkışlar)
NURİ OKUTAN
(Isparta) – Sayın Başkan, değerli milletvekilleri; 117 sıra sayılı Kişisel
Verilerin Korunması Kanunu Tasarısı’nın 25’inci maddesiyle ilgili partimiz
adına verilen önerge üzerinde söz almış bulunmaktayım. Bir kez daha herkesi
saygıyla selamlıyorum.
Efendim, ben,
bugün saat onda Meclise geldim, yaklaşık on altı saattir Meclisteyim. 
HASAN
BASRİ KURT (Samsun) – Biz her gün buradayız.
KAMİL
AYDIN (Erzurum) – Ya, siz rotasyona tabisiniz, rotasyonla gelip gidiyorsunuz!
NURİ
OKUTAN (Devamla) – Epeyce tansiyon yükseldi. Hepimiz için söylüyorum yani
sadece kendim için de söylemiyorum, tansiyon yükseldi, şekerler düştü ama ben
de birkaç hususu dile getirmek istiyorum.
Burada
çok güzel insanlar var ama herhâlde şekerin düşüşünden kaynaklanan, hiç
beklenmedik, zaman zaman Meclisin bu mehabetine yakışmayacak tavırlar içerisine
giriyoruz. Bundan da şahsen kendi adıma üzüldüğümü ifade etmek isterim.
Hülasa,
üzüldüğüm bir başka şey var, yirmi yedi yıl bekledik, bu kanunun gündeme ilk
gelmesinden bugüne kadar yirmi yedi yıl geçmiş, birkaç sefer Meclise gelmiş,
tekrar geri çekilmiş. Maalesef hazirana yetişecek, içini de tam bilmediğimiz,
söz gereği de şimdi burada böylesine önemli bir kanunu çok hızlı bir şekilde
değerlendirmek durumundayız. Önemli, Hükûmetin bu manada bu çalışmasını
destekliyoruz ama diğer taraftan endişeler de dile getirilen soru işaretleri de
önemli çünkü kamu bilgileri bu memlekette sahiplenilemiyor. Kaldı ki kişisel
bilgilerin korunması hangi düzeyde gerçekleştirilebilecek? Bu soruyu herkes
sorar ve herkes de bunu acayip saymamalı, bu doğru bir yaklaşımdır. Bu dengeyi
biz iyi kullanmalıyız. Yani hem bu kanun bizim için gerekli, geçmeli ama aynı
zamanda temel hak ve hürriyetlerin korunması hususunda da azami dikkati
göstermeli, kılı kırk yarmalıyız. 
Diğer
taraftan, nasıl yapacağız bunu? Böyle bir kanun tasarısı gelecek ve bir
teşkilat kuracağız. Burada eğilimler, bu bilgilerin nasıl kullanılacağı vesaire
filan geçecek ama bir de teşkilatı lazım. Kurum kültürü de gerekir. Sadece
buradaki niyetlerin, usullerin konuşulması yetmez, teşkilatın kendisi de bu
manada önemli. Dolayısıyla, bilgileri işleyeceğiz, muhafaza edeceğiz ve
denetleyeceğiz. Bunun için –ben, şöyle bir, devlet aklıyla da bir birim saydım-
en az 7 tane daire başkanlığının kurulması gerekiyor. Bu bakımdan, böyle olsa
bile yetersiz. Bunu kanunla düzenliyoruz da, nasıl yapacağımızı kanunla
düzenliyoruz da kurumu kanunla düzenlememiz lazım gelmez mi de bir yönetmeliğe
bağlıyoruz? O bakımdan, kurumun kurulması, teşkilat yapısının da kanunla
düzenlenmesi gerekirdi, burada Meclis kararıyla bağlanması gerekirdi; bir
yönetmelikle bunun düzenlenmesi doğru olmamıştır.
Diğer
taraftan, kurul üyelerinin seçimi de bir parça düzeldi ama biz şunu biliyoruz:
Valiliklerde ve il özel idarelerine biz başkanlık yapardık “Hükûmet atadı.”
falan diye. İşte, vesayet denetimi var, özerk yönetim olması lazım. Hâlbuki
Meclisin tamamı seçimle gelmişti ve bu doğru, biz bunu destekliyoruz ama burada
da Hükûmet… Efendim, Başbakanlığa bağlı, Cumhurbaşkanı tarafından, Bakanlar
Kurulu tarafından başkanı seçilen bir kurulun her ne kadar 5 üyesi Meclis
tarafından seçilmiş olsa bile hâlâ bir vesayet altındadır, özerk bir yapı
değildir diye düşünüyorum. 
Bir
başka husus: Sanki son günlerde bir moda oluştu, Başbakanlık-Cumhurbaşkanlığı
dengesi gözetilir oldu.
OKTAY
VURAL (İzmir) – Paralel, paralel!
NURİ
OKUTAN (Devamla) – Hâlbuki bu doğru değil, bu devlet geleneği açısından da
doğru değil. Cumhurbaşkanı zaten dokunulmazlığı olan, sadece vatan hainliği
-Allah göstermesin- yani bu konuda suçlanabilecek, yargılanabilecek bir
konumda.
(Mikrofon
otomatik cihaz tarafından kapatıldı)
NURİ
OKUTAN (Devamla) – Dolayısıyla, yeni bir, ek korumaya burada ihtiyaç yok.
30’uncu
madde de konuşma talebim var. İnşallah, geri kalan kısmını orada ifade ederim.
Herkesi
saygıyla, hürmetle selamlıyorum. (MHP sıralarından alkışlar)
BAŞKAN
– Teşekkürler Sayın Okutan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
25’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
26’ncı
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 26’ncı
maddesinde geçen “yükseltilmesi uygulanır” ifadesinin “yükseltilir” şeklinde
değiştirilmesini arz ve teklif ederiz.
 İdris Baluken Meral
Danış Beştaş Bedia Özgökçe Ertan
 Diyarbakır Adana 
Van
 Mahmut Celadet Gaydalı Osman
Baydemir Erol Dora 
 Bitlis Şanlıurfa Mardin
 Garo Paylan
 İstanbul
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 26’ncı
maddesinin sonuna “Uzman Yardımcılarının hizmete alınmaları ile uzmanlığa
atanma ve uzmanların çalışma usul ve esasları yönetmelikle düzenlenir.”
ibaresinin eklenmesini arz ve teklif ederiz.
 Baki Şimşek Nuri
Okutan  İsmail Faruk Aksu
 Mersin Isparta İstanbul
 Erkan Haberal Kamil
Aydın Kadir Koçdemir
 Ankara Erzurum Bursa
 Mustafa Kalaycı Arzu
Erdem
 Konya İstanbul
BAŞKAN
- Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 26’ncı
maddesinin aşağıdaki şekilde değiştirilmesini arz ve teklif ederiz.
MADDE
26- (1) Kurumda, Kişisel Verileri Koruma Uzmanı ve Kişisel Verileri Koruma
Uzman Yardımcısı istihdam edilebilir. Bunlardan 657 sayılı Kanununun ek 41 inci
maddesi çerçevesinde Kişisel Verileri Koruma Uzmanı kadrosuna atananlar için
bir defaya mahsus olmak üzere bir derece yükseltilmesi uygulanır. 
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel Zeynel
Emre Haydar Akar
 Eskişehir İstanbul Kocaeli

 Ceyhun İrgil 
 Bursa
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılmıyoruz Başkan. 
BAŞKAN – Önerge
üzerinde söz alan, Bursa Milletvekili Ceyhun İrgil. 
Buyurun Sayın
İrgil. (CHP sıralarından alkışlar) 
CEYHUN
İRGİL (Bursa) – Sayın Başkan, değerli milletvekilleri; kişisel veriler kanunu
üzerinde konuşmak üzere grubum adına söz almış bulunuyorum. Hepinizi saygıyla
selamlıyorum. 
Değerli
milletvekilleri, bu yasayla ilgili çok arkadaşımız, bütün gruplardan bütün
milletvekilleri, hukukçular, sağlıkçılar onlarca, yüzlerce uyarıda bulundular,
öneride bulundular ama görünen o ki bu yasa, belli bir söz verilmiş, Avrupa
Birliği müktesebatı içerisinde mutlaka geçirilecek ve bu konuya odaklanmış bir
şekilde hızla gidiyoruz ve bir şekilde çıkacak.
Biz,
burada, belli uyarılarla bu kanundaki bazı maddelerde, bazı noktalarda
değişiklikler yapılması veya bunların Türk toplumuna biraz daha uygun hâle
getirilmesi için çaba harcıyoruz. Nitekim, 6’ncı maddede -sağ olsun Sayın Bakan
da burada- o zaman Sayın Bakanla ve diğer arkadaşlarla görüşmüştük, sağlık
bilgilerinin işlenmesi konusunda bazı konuların istisnai hâllere sokulmasını
kabul etmişlerdi, o zaman da güzel bir grup çalışması oldu ve el birliğiyle bu
madde yasalaştı. 
Arkadaşlar,
bu yasanın içerdiği birtakım istisnalardan dolayı yapılan eleştirilerle çoğunuz
pek ilgilenmiyorsunuz, aldırmıyorsunuz. Biz bu yasanın, kişisel veriler
yasasının karşısında değiliz. Bu kişisel veriler yasasının modern bir toplumda
gerekli olduğunu ve kişisel verileri koruması için Avrupa Birliğiyle uyum
açısından da gerekli olduğunu düşünüyoruz ancak bu yasada o kadar çok istisna
var ki, o kadar çok Avrupa Birliği direktifleri dışında getirilmiş aykırı
noktalar var ki biz bunlara itiraz ediyoruz. 
Şimdi,
bu noktada, 6’ncı maddedeki vurguları arkadaşlar yaptı ve onunla ilgili bazı
değişiklikler önermiştik. Şimdi, burada, asıl sorunlardan bir tanesi 30’uncu
madde; sonradan eklenen maddelerden bir tanesi, sağlık verileri. Sağlık
verilerinin, kişisel verilerin, özel ve hassas verilerin toplanmasına olanak
sağlıyor bu madde. Biliyorsunuz, 2014 yılında kanun hükmünde kararnameyle
Sağlık Bakanlığına hastaların kişisel verilerini toplama izni verilmiş ancak
böyle bir hükmün kanun hükmünde kararnameyle düzenlenemeyeceği gerekçesiyle
Anayasa Mahkemesi iptal etmişti. Nitekim bunun üzerine, aynı iznin verilmesi
üzerine -bu kez kanunla getirilmiş- yine Cumhuriyet Halk Partisinin talebiyle
Anayasa Mahkemesine gidildi -biliyorsunuz, Sağlık Bakanlığı hastaların kişisel
verilerinin toplanması yönünde- bu kanun da Anayasa Mahkemesi tarafından iptal
edildi. 
Şimdi,
bizim burada itirazımız, özellikle benim hekim olarak vurgulamak istediğim
nokta arkadaşlar, bu sağlık verileri ve cinsel hayata ait olan tıbbi tedaviler
çok riske edilecek veriler değil çünkü bizim sistemlerimiz ne olursa olsun, kurduğumuz
dijital sistemler insan yapısı ve bunlar güvenli değil ve çok büyük riskler
içeriyor. Nitekim, geçtiğimiz aylarda Sosyal Güvenlik Kurumundan kişisel
verilerinizin satıldığına şahit oldunuz. Nitekim emniyetle ilgili veya şu anda
bile İnternet’ten Türkiye'deki herkesin TC kimlik numaralarını, telefon
numaralarını, adreslerini indirebileceğiniz alanlar var ve programlar var. 
Bizim
burada itirazımız, hatırlayın, bundan birkaç ay önce veya geçtiğimiz yıl
içerisinde bir vatandaşın gebelik testi pozitif çıkmıştı ve bu kişinin babasına
-yanlışlıkla veya bilerek- cep telefonundan arayarak sonuç hakkında bilgi
verilmişti. Bu bile ne kadar büyük olaylara neden oldu, büyük feryatlara, aile
dramlarına neden oldu. Şimdi, düşünün, AIDS, kadın hastalıkları, kürtaj gibi,
spiral kullanımı gibi, psikiyatrik ilaçlar gibi ve son yılda kullandığınız
afrodizyak ilaçlarla ilgili konuların, bilgilerin bir şekilde üçüncü şahısların
eline geçip veya ticari firmaların eline geçip bir şekilde kullanılmasını veya
bu bilgileri, ailenize ait, şahsınıza ait kişisel sağlık verilerini İnternet’te
görmek ister misiniz? 
Bugün
bizler buradan gelip geçeceğiz. Bakan Bey de bugün Bakan, belki on yıl, yirmi
yıl sonra değil; belki hepimiz buradan gideceğiz ve başka insanlar gelecek ama
arkadaşlar burada sorun şu: Bizler gelip geçiciyiz ama bu sağlık verileri
işlendikten sonra ve özellikle de üçüncü kişilere verilebilir olduktan sonra
sorun yaratıyor. Bakanlık bürokratlarıyla görüşüyoruz, sağ olsunlar, anlayışla
dinliyorlar. Şu anda sağlık verilerinin ve cinsel hayata ait verilerin bu
kapsam dışında bırakılması eğer mümkünse veya bunların güvenlik altına bir
şekilde alınması ama en önemlisi, ticari amaçla kullanılması engellenirse…
(Mikrofon
otomatik cihaz tarafından kapatıldı) 
CEYHUN
İRGİL (Devamla) – …özellikle de ilaç firmalarına verilmesi engellenirse bu
yasanın bu maddesi bizim için çok endişe verici olmayacaktır.
Teşekkür
ederim. (CHP sıralarından alkışlar) 
BAŞKAN
– Teşekkürler Sayın İrgil.
Sayın
Bakan için “yirmi yıl” dedin de tabii şunun şurasında bir 3-5 dönem daha yapar
herhâlde, ondan sonra gider, çok da kalıcı olacak değil.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Bir
sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 26’ncı
maddesinin sonuna “Uzman Yardımcılarının hizmete alınmaları ile uzmanlığa
atanma ve uzmanların çalışma usul ve esasları yönetmelikle düzenlenir.”
ibaresinin eklenmesini arz ve teklif ederiz.
Nuri Okutan (Isparta) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat)) – Katılmıyoruz Sayın Başkan.
BAŞKAN
– Önerge üzerinde Konya Milletvekili Mustafa Kalaycı konuşacaktır.
Buyurun
Sayın Kalaycı. (MHP sıralarından alkışlar)
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum.
Görüştüğümüz
maddeyle Kişisel Verileri Koruma Kurulunda uzman ve uzman yardımcısı
çalıştırılması düzenlenmektedir. Kariyer meslekler olarak tarif edilen uzman
kadrolarında bulunanların seçilme, atanma ve yetiştirilmelerinin kendilerinden
görevlerini en iyi şekilde yerine getirme beklentileriyle uyumlu olarak
düzenlenmesi şarttır. Bir kariyer meslek olarak düzenlenen kişisel verileri
koruma uzmanlığı da -mesleğe özel yarışma sınavına tabi tutulmak suretiyle
alınması- kamu hizmetlerinin etkin ve verimli bir şekilde yürütülmesi amacıyla
oluşturulmuş bir kadrodur. Bu itibarla, bu kadrolara atanacaklarda aranacak
şartların, genel hükümlerle birlikte, kurumun görev alanıyla uyumlu öğrenim ve
diğer niteliklerin bu kanunda net bir şekilde yer alması gerekmektedir.
Değerli
milletvekilleri, Anayasa’mızda da düzenlenen kişisel verilerin korunması hakkı,
temel insan hak ve özgürlükleri arasında yer almakta olup insanın şahsiyetinin
korunması, hukuk devleti ilkesi ve demokrasinin derinlik kazanması açısından
hayati öneme sahiptir. Ancak ülkemizde kişisel verilerin hiç güvende olmadığı
Cumhurbaşkanlığı Devlet Denetleme Kurulu tarafından hazırlanan 27/11/2013
tarihli ve 2013/3 sayılı Rapor’da da ortaya konulmuştur. Raporda bankacılık,
sigortacılık, telekomünikasyon, kargo, sağlık, turizm, eğitim, çağrı merkezi ve
pazarlama hizmetlerinde bulunan boşluk ve risklerin önemli boyutlara ulaştığı
ve acil önlem alınması gerektiği uyarısı yapılmıştır. Ülkemizde milyonlarca
kişinin kişisel bilgilerinin parayla satıldığı, hatta kişisel verilerin
dolandırıcıların eline geçtiği zaman zaman gündeme gelmektedir. Türkiye,
kişisel verilerin izinsiz paylaşıldığı, yasal olmayan dinleme ve izlemelerle
özel hayatın gizliliğinin ihlal edildiği bir ülke konumundadır. Türkiye,
kişisel verilerin korunması konusunda yeterli düzeyde koruma sağlayan bir
mevzuata sahip olmaması nedeniyle Avrupa Birliği düzenlemeleri kapsamında
uluslararası veri transferi bakımdan güvensiz ülke sayılmaktadır. Avrupa
Birliği ile Türkiye arasındaki kişisel veri transferinin önünü açacak
düzenlemenin bir an önce yapılması için Milliyetçi Hareket Partisi olarak
tasarının uluslararası normlar ve uygulamalarla uyumlu hâle getirilmesini,
özellikle kurulun yapısını adil hâle getirecek gerekli değişikliğin yapılmasını
gerekli görmekteyiz. 
Bilindiği
üzere Kişisel Verileri Koruma Kurulunun üye sayısı AKP Grubunun önergesiyle
7’den 9’a çıkarılmıştır. Kurul üye sayısı neden 7’den 9’a çıkmıştır, AKP Grubu
açıkça izah etmelidir. Sayın Bakan, niye 9? 9’un özelliği nedir, altyapısı
nedir, gerekçesi nedir, açıklayınız. Madem Türkiye Büyük Millet Meclisinde
siyasi partilere üye seçme imkânı verilmiştir, neden Milliyetçi Hareket
Partisini dışlayacak bir sayı belirlenmiştir? Üye sayısının tasarıda yer aldığı
gibi 7 olması hâlinde getirilen modele göre HDP’nin dışlanacağı endişesi ve
kaygısı mı taşınmıştır? AKP, HDP’ye üye hakkı verebilmek için mi üye sayısını 9
olarak belirlemiştir? Mutlaka açıklanmalıdır. Sayın Bakan kime göz
kırpıyorsanız mutlaka açıklayınız. Bu durumun başka bir izahı yoktur. Aksi
iddia ediliyorsa üye sayısının niye 9’a çıkarıldığının makul gerekçesi
kamuoyunu tatmin edecek şekilde açıkça burada açıklanmalıdır. Siyasi partilerin
kurulda temsili dikkate alındıysa Milliyetçi Hareket Partisi niye dışlandı,
açıklayınız. Sayı niye 13 değil de 9 oldu ya da 15 değil de 9 oldu, bunu
mutlaka açıklayınız. Bunu izah edemezsiniz, bunu milletimize de anlatamazsanız.
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 26’ncı
maddesinde geçen “yükseltilmesi uygulanır” ifadesinin “yükseltilir” şeklinde
değiştirilmesini arz ve teklif ederiz. 
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) - Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) - Katılmıyoruz. 
İDRİS
BALUKEN (Diyarbakır) – Gerekçe...
BAŞKAN
– Gerekçeyi okutuyorum: 
Gerekçe:

Maddenin
dil bilgisi açısından düzeltilmesi ve anlaşılabilir olması amaçlanmıştır. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
26’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Birleşime
iki dakika ara veriyorum. 
Kapanma Saati: 02.24
ONUNCU OTURUM
Açılma Saati: 02.26
BAŞKAN: Başkan Vekili Ahmet AYDIN
KÂTİP ÜYELER : Özcan PURÇU (İzmir), Mücahit DURMUŞOĞLU
(Osmaniye) 
------0-----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
Onuncu Oturumunu açıyorum.
117
sıra sayılı Kanun Tasarısı’nın görüşmelerine devam edeceğiz.
Komisyon?
Yok.
Ertelenmiştir.

Kanun
tasarı ve teklifleri ile komisyonlardan gelen diğer işleri sırasıyla görüşmek
için 24 Mart 2016 Perşembe günü saat 14.00’te toplanmak üzere birleşimi
kapatıyorum. 
Hayırlı
geceler diliyorum. 
Kapanma Saati: 02.27




(x) Bu bölümde hatip tarafından Türkçe
olmayan kelimeler ifade edildi.


(x) 117 S. Sayılı Basmayazı 17/2/2016
tarihli 40’ıncı Birleşim Tutanağı’na eklidir.




