
















DÖNEM: 24 CİLT:
45 YASAMA
YILI: 3




TÜRKİYE BÜYÜK MİLLET MECLİSİ
TUTANAK DERGİSİ



75’inci
Birleşim
7 Mart 2013 Perşembe




(TBMM Tutanak
Hizmetleri Başkanlığı tarafından hazırlanan bu Tutanak Dergisi’nde yer alan ve
kâtip üyeler tarafından okunmuş bulunan her tür belge ile konuşmacılar
tarafından ifade edilmiş ve tırnak içinde belirtilmiş alıntı sözler aslına
uygun olarak yazılmıştır.)



İ Ç İ N D E K İ L
E R

I.- GEÇEN TUTANAK ÖZETİ
II.- GELEN
KÂĞITLAR
III.- YOKLAMA
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener’in, 8 Mart
Dünya Kadınlar Günü’ne ilişkin konuşması 
2.- Oturum Başkanı TBMM Başkan Vekili Sadık Yakut’un, Adıyaman
Milletvekili Mehmet Metiner’e geçmiş olsun dileğinde bulunduğuna ve olayı
kınadığına ilişkin konuşması

V.- GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Eskişehir Milletvekili Ruhsar Demirel’in, 8 Mart Dünya
Kadınlar Günü’ne ilişkin gündem dışı konuşması
2.- Artvin Milletvekili Uğur Bayraktutan’ın,
7 Mart Artvin’in kurtuluş gününe ilişkin gündem dışı konuşması
3.- Artvin Milletvekili İsrafil Kışla’nın, 7 Mart Artvin’in
kurtuluş gününe ilişkin gündem dışı konuşması

VI.- AÇIKLAMALAR
1.- Uşak Milletvekili Dilek Akagün
Yılmaz’ın, 8 Mart Dünya Kadınlar Günü’ne ilişkin açıklaması
2.- Malatya Milletvekili Öznur Çalık’ın, 8 Mart Dünya Kadınlar
Günü’ne ilişkin açıklaması
3.- Manisa Milletvekili Sakine Öz’ün, 8 Mart Dünya Kadınlar
Günü’ne ilişkin açıklaması
4.- İstanbul Milletvekili Mehmet Akif Hamzaçebi’nin, CHP Grubu
adına, 8 Mart Dünya Kadınlar Günü’ne ilişkin açıklaması
5.- Mersin Milletvekili Mehmet Şandır’ın,
MHP Grubu adına, 8 Mart Dünya Kadınlar Günü’ne ilişkin açıklaması
6.- İzmir Milletvekili Oktay Vural’ın, Ürdün Kralı’nın
Anıtkabir’de döktüğü gözyaşlarının, İstiklal Mücadelesi’nin
İslam dünyasına nasıl bir ilham kaynağı olduğunu gösterdiğine ve millî
hakemimiz Cüneyt Çakır’la ilgili olarak İngiliz gazetelerinin attığı başlıkları
kınadığına ilişkin açıklaması
7.- Kahramanmaraş Milletvekili Mahir Ünal’ın, AK PARTİ Grubu
adına, 8 Mart Dünya Kadınlar Günü’ne ilişkin açıklaması
8.- Bingöl Milletvekili İdris Baluken’in,
BDP Grubu adına, 8 Mart Dünya Kadınlar Günü’ne ilişkin açıklaması
9.- Konya Milletvekili Ayşe Türkmenoğlu’nun, 8 Mart Dünya Kadınlar
Günü’ne ilişkin açıklaması
10.- İstanbul Milletvekili Tülay Kaynarca’nın, 8 Mart Dünya
Kadınlar Günü’ne ilişkin açıklaması
11.- Diyarbakır Milletvekili Nursel Aydoğan’ın, 8 Mart Dünya
Kadınlar Günü’ne ilişkin açıklaması
12.- Ankara Milletvekili Tülay Selamoğlu’nun, 8 Mart Dünya
Kadınlar Günü’ne ilişkin açıklaması
13.- Bursa Milletvekili Sena Kaleli’nin, 8 Mart Dünya Kadınlar
Günü’ne ilişkin açıklaması
14.- Malatya Milletvekili Veli Ağbaba’nın,
8 Mart Dünya Kadınlar Günü’ne ilişkin açıklaması
15.- Tokat Milletvekili Reşat Doğru’nun, 8 Mart Dünya Çalışan
Kadınlar Günü’nü kutladığına ve Tokat ilindeki çiftçilerin borçlarına ilişkin
açıklaması
16.- İzmir Milletvekili Oktay Vural’ın, CHP grup önerisinin
görüşülmesi sırasında, Türkiye’deki kadınların eğitim durumuna ilişkin
açıklaması 
17.- Adıyaman Milletvekili Mehmet Metiner’in, Meclis kulisinde
CHP’li bir milletvekili tarafından fiilî saldırıya uğradığına ve bu durumu
kınadığına ilişkin açıklaması
18.- İstanbul Milletvekili Mehmet Akif Hamzaçebi’nin, 6/3/2013
tarihinde Genel Kurulda yaşanan olayların bugüne taşınmış olmasını doğru
bulmadığına ve üzüntülerini ifade ettiğine ilişkin açıklaması

VII.- BAŞKANLIĞIN GENEL KURULA
SUNUŞLARI
A) Meclis
Araştırması Önergeleri
1.- Ankara Milletvekili Levent Gök ve 21 milletvekilinin, Atatürk
Orman Çiftliğinin yönetiminde Atatürk'ün vasiyetine ve hazineye hibe etme
amacına aykırı düzenlemelerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/532)
2.- Malatya Milletvekili Veli Ağbaba ve
27 milletvekilinin, tutuklu ve hükümlü öğrencilerin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/533)
3.- Diyarbakır Milletvekili Altan Tan ve 21 milletvekilinin,
Türkiye Cumhuriyeti devleti ve Hükûmetinin Suriye politikasının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/534)

VIII.- ÖNERİLER 
A) Siyasi
Parti Grubu Önerileri
1.- CHP Grubunun, İstanbul Milletvekili Fatma Nur Serter ve 28
milletvekili tarafından AKP iktidarının on yıllık uygulamalarının millî eğitim
sisteminde yarattığı kargaşa ve nitelik kaybının, millî eğitim
politikalarındaki tutarsızlıklar ve hataların, eğitimdeki vizyon ve kararlılık
eksikliğinin ve bunların gençlik üzerinde yaratmakta olduğu sorunların
araştırılması amacıyla 26/2/2013 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin Genel Kurulun 7 Mart
2013 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi 

B)
Danışma Kurulu Önerileri
1.- Danışma Kurulunun, Genel Kurulun 8/3/2013 Cuma günü
toplan-mamasına ilişkin önerisi 

IX.- KANUN TASARI VE TEKLİFLERİ
İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.- Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu Raporları (1/484) (S. Sayısı: 287)
3.- Elektrik Piyasası Kanunu Tasarısı ile İstanbul Milletvekili
Mustafa Sezgin Tanrıkulu ve İzmir Milletvekili Alaattin Yüksel’in; Elektrik
Piyasası Kanunu ve Türkiye Radyo-Televizyon Kurumu Gelirleri Kanununda
Değişiklik Yapılması Hakkında Kanun Teklifi, Antalya Milletvekili Osman
Kaptan’ın; Türkiye Radyo Televizyon Kurumu Gelirler Kanunu ve Elektrik Piyasası
Kanununda Değişiklik Yapılması Hakkında Kanun Teklifi, Adana Milletvekili Ali Halaman’ın; Elektrik Piyasası Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu’nun; Elektrik Piyasası Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve 2 Milletvekilinin;
Elektrik Piyasası Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve Sanayi, Ticaret, Enerji, Tabii Kaynaklar,
Bilgi ve Teknoloji Komisyonu Raporları (1/724, 2/246, 2/427, 2/448, 2/815,
2/829) (S. Sayısı: 426) 
4.- Yabancılar ve Uluslararası Koruma Kanunu Tasarısı ile İnsan
Haklarını İnceleme Komisyonu, Avrupa Birliği Uyum Komisyonu ve İçişleri
Komisyonu Raporları (1/619) (S. Sayısı: 310)
5.- Türkiye Cumhuriyeti Hükümeti ve Amerika Birleşik Devletleri
Hükümeti Arasında Bilimsel ve Teknolojik İşbirliği Anlaşması ile Anlaşmaya
İlişkin Mektupların ve Anlaşmada Değişiklik Yapılmasına Dair Notaların
Onaylanmasının Uygun Bulunduğu Hakkında Kanun Tasarısı ile Dışişleri Komisyonu
Raporu (1/695) (S. Sayısı: 348)
6.- Stratejik Deniz Taşımacılığı Taahhütlerine İlişkin Çok Uluslu
Uygulama Düzenlemesine Katılmamızın Uygun Bulunduğuna Dair Kanun Tasarısı ve
Dışişleri Komisyonu Raporu (1/602) (S. Sayısı: 325)

X.- SATAŞMALARA İLİŞKİN KONUŞMALAR
1.- Giresun Milletvekili Nurettin Canikli’nin, İstanbul
Milletvekili Aykut Erdoğdu’nun görüşülen kanun tasarısının 8’inci maddesi
üzerinde verilen bir önergedeki konuşması sırasında Adalet ve Kalkınma
Partisine sataşması nedeniyle konuşması
2.- İstanbul Milletvekili Aykut Erdoğdu’nun, Giresun Milletvekili
Nurettin Canikli’nin görüşülen kanun tasarısının 8’inci maddesinde sataşma
nedeniyle yaptığı konuşması sırasında şahsına sataşması nedeniyle konuşması
3.- Giresun Milletvekili Nurettin Canikli’nin, İstanbul
Milletvekili Aykut Erdoğdu’nun, görüşülen kanun tasarısının 8’inci maddesinde
sataşma nedeniyle yaptığı konuşması sırasında şahsına sataşması nedeniyle
konuşması
4.- İstanbul Milletvekili Aykut Erdoğdu’nun, Giresun Milletvekili
Nurettin Canikli’nin görüşülen kanun tasarısının 8’inci maddesinde sataşma
nedeniyle yaptığı konuşması sırasında şahsına sataşması nedeniyle konuşması
5.- Giresun Milletvekili Nurettin Canikli’nin, İstanbul
Milletvekili Aykut Erdoğdu’nun, görüşülen kanun tasarısının 8’inci maddesinde
sataşma nedeniyle yaptığı konuşması sırasında AK PARTİ Grubuna ve şahsına
sataşması nedeniyle konuşması
6.- Enerji ve Tabii Kaynaklar Bakanı Taner Yıldız’ın, İstanbul
Milletvekili Aykut Erdoğdu’nun görüşülen kanun tasarısının 8’inci maddesi
üzerinde verilen bir önergedeki konuşması sırasında şahsına sataşması nedeniyle
konuşması
7.- İstanbul Milletvekili Mehmet Akif Hamzaçebi’nin, Enerji ve
Tabii Kaynaklar Bakanı Taner Yıldız’ın görüşülen kanun tasarısının 8’inci
maddesinde sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
8.- İstanbul Milletvekili Aykut Erdoğdu’nun, Enerji ve Tabii
Kaynaklar Bakanı Taner Yıldız’ın görüşülen kanun tasarısının 8’inci maddesinde
sataşma nedeniyle yaptığı konuşması sırasında şahsına sataşması nedeniyle
konuşması
9.- Enerji ve Tabii Kaynaklar Bakanı Taner Yıldız’ın, İstanbul
Milletvekili Aykut Erdoğdu’nun görüşülen kanun tasarısının 8’inci maddesinde
sataşma nedeniyle yaptığı konuşması sırasında şahsına sataşması nedeniyle
konuşması
10.- İstanbul Milletvekili Aykut Erdoğdu’nun, Enerji ve Tabii
Kaynaklar Bakanı Taner Yıldız’ın görüşülen kanun tasarısının 8’inci maddesinde
sataşma nedeniyle yaptığı konuşması sırasında şahsına sataşması nedeniyle
konuşması

XI.- USUL HAKKINDA GÖRÜŞMELER
1.- Kanun tasarısının görüşmeleri sırasında Genel Kurulda karar
yeter sayısının bulunup bulunmadığı ve Başkanlık Divanında muhalefetten bir
kâtip üye bulunmaması nedeniyle görüşmelere devam edilip edilmeyeceği hakkında 

XII.- YAZILI SORULAR VE CEVAPLARI
1.- Diyarbakır Milletvekili Altan Tan’ın, Diyanet İşleri
Başkanlığı öncülüğünde Amerika’da yaptırılan bir camiye ilişkin sorusu ve
Başbakan Yardımcısı Bekir Bozdağ’ın cevabı (7/15445)
2.- Ankara Milletvekili Aylin Nazlıaka’nın,
yurt, burs ve kredi başvurularına ve kredi geri ödemelerine ilişkin sorusu ve
Gençlik ve Spor Bakanı Suat Kılıç’ın cevabı (7/15829)
3.- Manisa Milletvekili Erkan Akçay’ın, cirit sporunun
geliştirilmesi amacıyla yapılan çalışmalara,
Manisa’nın Selendi ilçesinde bir cirit sahası yapılıp
yapılmayacağına,
İlişkin soruları ve Gençlik ve Spor Bakanı Suat Kılıç’ın cevabı
(7/16217), (7/16644) 
4.- Manisa Milletvekili Erkan Akçay’ın, alınan ve kiralanan
taşıtların maliyetine ilişkin sorusu ve Gençlik ve Spor Bakanı Suat Kılıç’ın
cevabı (7/16218)
5.- Kahramanmaraş Milletvekili Mesut Dedeoğlu’nun, Bakanlık
bünyesinde boş bulunan memur kadrolarına ilişkin sorusu ve Gençlik ve Spor
Bakanı Suat Kılıç’ın cevabı (7/16219)
6.- Kahramanmaraş Milletvekili Mesut Dedeoğlu’nun,
yap-işlet-devret modeliyle yapılan yatırımlara ilişkin sorusu ve Gençlik ve
Spor Bakanı Suat Kılıç’ın cevabı (7/16220)
7.- İstanbul Milletvekili Mustafa Sezgin Tanrıkulu’nun,
özelleştirilmesi planlanan spor tesislerine ilişkin sorusu ve Gençlik ve Spor
Bakanı Suat Kılıç’ın cevabı (7/16423)
8.- İstanbul Milletvekili D. Ali Torlak’ın, Bakanlıkta istihdam
edilen engelli memur sayısına ilişkin sorusu ve Gençlik ve Spor Bakanı Suat
Kılıç’ın cevabı (7/16424)
9.- İstanbul Milletvekili D. Ali Torlak’ın, Bakanlıkta kiralama
yoluyla hizmet veren araçlara ilişkin sorusu ve Gençlik ve Spor Bakanı Suat
Kılıç’ın cevabı (7/16425)
10.- İstanbul Milletvekili Mustafa Sezgin Tanrıkulu’nun, Bakanlık
personelinin e-mail ve sosyal medya hesaplarının denetlenip denetlenmediğine
ilişkin sorusu ve Gençlik ve Spor Bakanı Suat Kılıç’ın cevabı (7/16643)
11.- Kahramanmaraş Milletvekili Mesut Dedeoğlu’nun, Perakende Yasa
Tasarısı’na ilişkin Başbakandan sorusu ve Gümrük ve Ticaret Bakanı Hayati
Yazıcı’nın cevabı (7/16802)
12.- Mersin Milletvekili Ali Öz’ün, küçük esnafın sorunlarına
ilişkin sorusu ve Gümrük ve Ticaret Bakanı Hayati Yazıcı’nın cevabı (7/17287)
13.- İstanbul Milletvekili Osman Oktay Ekşi’nin, bir muhabirin
TBMM yerleşkesine girişi sırasında üzerinde bulunan kitapçığa güvenlik
görevlileri tarafından el konulmasına ilişkin sorusu ve Türkiye Büyük Millet
Meclisi Başkan Vekili Mehmet Sağlam’ın cevabı (7/17980)
14.- İstanbul Milletvekili Abdullah Levent Tüzel’in, bir muhabirin
TBMM yerleşkesine girişi sırasında üzerinde bulunan kitapçığa güvenlik
görevlileri tarafından el konulmasına ilişkin sorusu ve Türkiye Büyük Millet
Meclisi Başkan Vekili Mehmet Sağlam’ın cevabı (7/18349)

I.- GEÇEN TUTANAK ÖZETİ

TBMM Genel Kurulu saat
15.00’te açılarak yedi oturum yaptı.
Çorum Milletvekili Tufan
Köse, Mustafa Balbay’ın tutuklanışının 5’inci yıl dönümüne,
İstanbul Milletvekili Türkan
Dağoğlu, 8 Mart Dünya Kadınlar Günü’ne,
İlişkin gündem dışı birer
konuşma yaptılar.
Kütahya Milletvekili Alim
Işık’ın, Garp Linyit İşletmesinde yapılan kömür satışlarına ilişkin gündem dışı
konuşmasına Enerji ve Tabii Kaynaklar Bakanı Taner Yıldız cevap verdi.
İstanbul Milletvekili Mehmet
Akif Hamzaçebi, İzmir Milletvekili Mustafa Balbay’ın tutukluluğunun 4’üncü
yılını doldurduğuna, Türkiye Büyük Millet Meclisinin 8 milletvekilinin şu anda
tutuklu olduğuna ve özgürlüklerin önündeki engelleri kaldırmanın Parlamentonun
görevi olduğuna,
Mersin Milletvekili Mehmet
Şandır, Ankara'da Yunus Emre Halk Çarşısı’nda çıkan yangına, 2/B yasasında
yanlışlık yapıldığına ve düzeltilmesi gerektiğine,
Malatya Milletvekili Veli Ağbaba, Mustafa Balbay ve diğer milletvekillerinin
tutukluluğunu protesto ettiğine ve milletvekili olarak giremediği Malatya Kürecik’teki üsse bir ABD vatandaşının girebilmesini
kınadığına,
Artvin Milletvekili Uğur Bayraktutan, İzmir Milletvekili Mustafa Balbay’ın
tutukluğunun 4’üncü yılını doldurduğuna ve Artvin’in “08HABER” isimli yerel
haber sitesinin Millî Eğitim Bakanlığının istemiyle engellenmesinin nedenini
öğrenmek istediğine, 
İstanbul Milletvekili
Abdullah Levent Tüzel, Venezuela Devlet Başkanı Chavez’in
ölümü nedeniyle başsağlığı dilediğine ve kışlalarda yaşanan asker ölümlerinin
araştırılması gerektiğine,
Osmaniye Milletvekili Hasan
Hüseyin Türkoğlu, Osmaniye’de son günlerde tarım kredi kooperatiflerinin
başlatmış olduğu icra takiplerine ve Osmaniye Organize Sanayi Bölgesi’ndeki Tosçelik firmasında çalışan işçilerin işten
çıkarılmalarına,
Ankara Milletvekili Özcan
Yeniçeri, Ankara Yunus Emre Halk Çarşısı’ndaki yangına ve mağdur olan esnafın
acil ihtiyaçları için yetkilileri göreve davet ettiğine,
Bursa Milletvekili Aykan
Erdemir, Times Higher Education
dergisinin Orta Doğu Teknik Üniversitesini dünyanın en iyi 60 üniversitesinden
biri olarak gösterdiğine,
İstanbul Milletvekili Haluk Eyidoğan, AKP’nin denizlerimizde petrol ve doğal gaz arama
konusunda neden on yıl beklediğini ve yeni alınan sismik araştırma gemisinin
denizlerimizde yapılacak sismik aramalarda kullanılıp kullanılmayacağını
öğrenmek istediğine,
Tokat Milletvekili Reşat
Doğru, İmralı’daki katile kütüphane hakkı verilirken tutuklu kahraman askerlere
en fazla 10 kitap verilmesini protesto ettiğine, 
İstanbul Milletvekili Kadir
Gökmen Öğüt, İzmir Milletvekili Mustafa Balbay’ın tutukluluğunun 4’üncü yılını
doldurduğuna ve okullardaki olumsuz fiziki koşullara,
Muş Milletvekili Demir Çelik,
nükleer santrallere, hidroelektrik santrallere ve fosil yakıtlara karşı
yenilenebilir enerji kaynaklarının kullanılması ve erkek egemenlikçi zihniyetin
aşılması gerektiğine,
İlişkin birer açıklamada
bulundular.
İstanbul Milletvekili Erdoğan
Toprak ve 21 milletvekilinin, baz istasyonlarının ve cep telefonlarının insan
sağlığına etkilerinin (10/529),
Bursa Milletvekili Sena
Kaleli ve 23 milletvekilinin, istihdamda ve sosyal alanlarda cinsiyet
ayrımcılığının nedenlerinin (10/530),
Adana Milletvekili Seyfettin
Yılmaz ve 19 milletvekilinin, Adana ilinin turizm potansiyelinin ve yaşanan
sorunların (10/531),
Araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergeleri Genel Kurulun bilgisine sunuldu; önergelerin gündemdeki yerlerini
alacağı ve ön görüşmelerinin sırası geldiğinde yapılacağı açıklandı.
BDP Grubunun, 20/2/2013
tarihinde İstanbul Milletvekili Sebahat Tuncel ve arkadaşları tarafından kadın
ve erkek istihdamı arasındaki uygulama farklılıklarının araştırılması (2656
sıra no.lu),
CHP Grubunun, 12/2/2013
tarihinde İstanbul Milletvekili Aydın Ağan Ayaydın ve 20 milletvekili
tarafından Esenyurt Belediyesinin yaptığı imar
usulsüzlüğünün ve bu konuda mağdur olan vatandaşların sorunlarının
araştırılması ve çözüm yollarının belirlenmesi (717 sıra no.lu),
Amacıyla Türkiye Büyük Millet
Meclisi Başkanlığına verilmiş olan Meclis araştırması önergelerinin Genel
Kurulun bilgisine sunulmak üzere bekleyen diğer önergelerin önüne alınarak 6
Mart 2013 Çarşamba günkü (bugün) birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerileri yapılan
görüşmelerden sonra kabul edilmedi.
İstanbul Milletvekili Sebahat
Tuncel, Antalya Milletvekili Gökcen Özdoğan Enç’in BDP grup önerisi üzerindeki konuşması sırasında
kullandığı bazı ifadelere ilişkin bir açıklamada bulundu.
İstanbul Milletvekili Mehmet
Akif Hamzaçebi, CHP grup önerisi üzerindeki konuşması sırasında İstanbul
Milletvekili Bülent Turan’ın Cumhuriyet Halk Partisine,
İstanbul Milletvekili Aydın
Ağan Ayaydın, CHP grup önerisi üzerindeki konuşması sırasında İstanbul
Milletvekili Bülent Turan’ın şahsına,
Kocaeli Milletvekili Haydar
Akar, CHP grup önerisi üzerindeki konuşması sırasında İstanbul Milletvekili
Bülent Turan’ın şahsına,
İstanbul Milletvekili Bülent Turan,
İstanbul Milletvekili Mehmet Akif Hamzaçebi ve İstanbul Milletvekili Aydın Ağan
Ayaydın’ın sataşma nedeniyle yaptıkları konuşmaları sırasında şahsına,
Kahramanmaraş Milletvekili
Mahir Ünal, İstanbul Milletvekili Celal Adan’ın CHP
grup önerisi üzerindeki konuşması sırasında Adalet ve Kalkınma Partisine,
Sataşmaları nedeniyle birer
konuşma yaptılar. 
Gündemin “Kanun Tasarı ve
Teklifleri ile Komisyonlardan Gelen Diğer İşler” kısmının:
1’inci sırasında yer alan ve
görüşmeleri yarım kalan, İç Tüzük’ün 91’inci
maddesine göre temel kanun olarak görüşülmesi kabul edilen, Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu’nun (2/242, 2/80) (S.
Sayısı: 156), 
2’nci sırasında yer alan ve
görüşmeleri yarım kalan, İç Tüzük’ün 91’inci
maddesine göre temel kanun olarak görüşülmesi kabul edilen, Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu raporlarının
(1/484) (S. Sayısı: 287), 
4’üncü sırasında yer alan ve
İç Tüzük’ün 91’inci maddesine göre temel kanun olarak
görüşülmesi kabul edilen, Yabancılar ve Uluslararası Koruma Kanunu Tasarısı ile
İnsan Haklarını İnceleme Komisyonu, Avrupa Birliği Uyum Komisyonu ve İçişleri
Komisyonu raporlarının (1/619) (S. Sayısı: 310),
Görüşmeleri, komisyon
yetkilileri Genel Kurulda hazır bulunmadığından ertelendi.
3’üncü sırasında yer alan ve
İç Tüzük’ün 91’inci maddesine göre temel kanun olarak
görüşülmesi kabul edilen, Elektrik Piyasası Kanunu Tasarısı ile İstanbul
Milletvekili Mustafa Sezgin Tanrıkulu ve İzmir Milletvekili Alaattin Yüksel’in;
Elektrik Piyasası Kanunu ve Türkiye Radyo-Televizyon Kurumu Gelirleri Kanununda
Değişiklik Yapılması Hakkında Kanun Teklifi, Antalya Milletvekili Osman
Kaptan’ın; Türkiye Radyo Televizyon Kurumu Gelirler Kanunu ve Elektrik Piyasası
Kanununda Değişiklik Yapılması Hakkında Kanun Teklifi, Adana Milletvekili Ali Halaman’ın; Elektrik Piyasası Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu’nun; Elektrik Piyasası Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve 2 Milletvekilinin;
Elektrik Piyasası Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve Sanayi, Ticaret, Enerji, Tabii Kaynaklar,
Bilgi ve Teknoloji Komisyonu raporlarının (1/724, 2/246, 2/427, 2/448, 2/815,
2/829) (S. Sayısı: 426) görüşmelerine başlanarak 8’inci maddesine kadar kabul
edildi.
İzmir Milletvekili Mehmet Ali
Susam, görüşülen kanun tasarısının tümü üzerinde CHP Grubu adına yaptığı
konuşma sırasında kullandığı bazı ifadelerini düzelttiğine,
İstanbul Milletvekili Mehmet
Akif Hamzaçebi, Adana Milletvekili Ümit Özgümüş’ün
görüşülen kanun tasarısının tümü üzerinde şahsı adına yaptığı konuşma
sırasındaki üslubundan dolayı üzgün olduğuna ve bu görüşmelerin daha uygun bir
üslupla devam etmesini arzu ettiğine,
Kahramanmaraş Milletvekili
Mahir Ünal, İç Tüzük’ün parlamenterlerin Genel
Kurulda hangi üslupla konuşmaları gerektiğini düzenlediğine ve AK PARTİ
Grubundan Genel Kurulun mehabetine, Meclisin yüceliğine uygun olmayan hiçbir
söz ve davranışın sâdır olmayacağına,
Şırnak Milletvekili Hasip Kaplan, Enerji ve Tabii Kaynaklar Bakanı Taner Yıldız’ın
görüşülen kanun tasarısının birinci bölümü üzerinde yaptığı konuşma sırasında
kullandığı bazı ifadelere,
İlişkin birer açıklamada
bulundular. 
Alınan karar gereğince, 7
Mart 2013 Perşembe günü saat 15.00’te toplanmak üzere 02.03’te birleşime son
verildi.

 Meral
AKŞENER
 Başkan
Vekili

 Fatih
ŞAHİN  Muhammet Bilal
MACİT Mustafa HAMARAT
 Ankara İstanbul Ordu
 Kâtip Üye Kâtip Üye Kâtip Üye

II.- GELEN KÂĞITLAR
  No: 107
7 Mart 2013 Perşembe
Tasarılar
1.- İnsan Hakları ve İfade
Özgürlüğü Bağlamında Bazı Kanunlarda Değişiklik Yapılmasına Dair Kanun Tasarısı
(1/748) (Avrupa Birliği Uyum; İçişleri; İnsan Haklarını İnceleme; Milli
Savunma; Plan ve Bütçe ile Adalet Komisyonlarına) (Başkanlığa geliş tarihi: 07.03.2013)
2.- Türkiye Demiryolu
Ulaştırmasının Serbestleştirilmesi Hakkında Kanun Tasarısı (1/749) (Plan ve
Bütçe; Adalet; Avrupa Birliği Uyum ile Bayındırlık, İmar, Ulaştırma ve Turizm
Komisyonlarına) (Başkanlığa geliş tarihi: 06.03.2013)
3.- Hukuk Usulü Muhakemeleri
Kanunu ile Bazı Kanunlarda Değişiklik Yapılmasına Dair Kanun Tasarısı (1/750)
(Plan ve Bütçe ile Adalet Komisyonlarına) (Başkanlığa geliş tarihi: 07.03.2013)
Meclis Araştırması Önergeleri
1.- Ankara Milletvekili
Levent Gök ve 21 Milletvekilinin, Atatürk orman çiftliğinin yönetiminde
Atatürk'ün vasiyetine aykırılıkların araştırılarak alınması gereken önlemlerin
belirlenmesi amacıyla bir Meclis Araştırması açılmasına ilişkin önergesi (10/532)
(Başkanlığa geliş tarihi: 03.02.2012)
2.- Malatya Milletvekili Veli
Ağbaba ve 27 Milletvekilinin, tutuklu ve hükümlü
öğrencilerin sorunlarının araştırılarak alınması gereken önlemlerin
belirlenmesi amacıyla bir Meclis Araştırması açılmasına ilişkin önergesi
(10/533) (Başkanlığa geliş tarihi: 06.02.2012)
3.- Diyarbakır Milletvekili
Altan Tan ve 21 Milletvekilinin, Suriye'ye uygulanacak politikanın belirlenmesi
amacıyla bir Meclis araştırması açılmasına ilşkin
önergesi (10/534) (Başkanlığa geliş tarihi: 06.02.2012)



7 Mart 2013 Perşembe
BİRİNCİ OTURUM
Açılma Saati: 15.00
BAŞKAN: Başkan Vekili Meral AKŞENER
KÂTİP ÜYELER: Muhammet Bilal MACİT (İstanbul), Fatih ŞAHİN (Ankara) 
BAŞKAN – Türkiye Büyük Millet
Meclisinin 75’inci Birleşimini açıyorum. 
III.- YOKLAMA
BAŞKAN - Elektronik cihazla
yoklama yapacağız.
Yoklama için iki dakika süre
vereceğim. Sayın milletvekillerinin oy düğmelerine basarak salonda
bulunduklarını bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla iki dakikalık süre içerisinde Başkanlığa
ulaştırmalarını rica ediyorum.
Yoklama işlemini
başlatıyorum.
(Elektronik cihazla yoklama
yapıldı)
BAŞKAN – Toplantı yeter
sayısı vardır, görüşmelere başlıyoruz. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener’in, 8 Mart Dünya
Kadınlar Günü’ne ilişkin konuşması 
BAŞKAN – Sayın milletvekilleri,
yarın 8 Mart Dünya Kadınlar Günü, kutlu olsun. 
Dünyada yüzyılı aşkın bir
süredir kadınlar, hakları için mücadele ediyorlar; vatandaş olmak için, siyasal
hakları için, iş ve ücretleri için. Bu mücadelenin öznesinin kısaca “eşitlik”
olduğunu söyleyebiliriz. Biz kadınlar haklar açısından eşit olmak istiyoruz. 
Bu uzun, zahmetli mücadelede
Türk kadınlarının da büyük katkısı inkâr edilemez. Kadriye Hanım’ı, Fatma Aliye
Hanım’ı ve onların ardıllarını saygıyla, şükranla ve rahmetle anıyoruz. 
Bugün gelinen noktada –dünya
için konuşuyorum- kadın hakları oldukça ilerleme göstermiş gibi kabul
edilebilirse de, benzer mücadelelere, başka haklar için yapılan mücadelelerin
sonuçlarına bakıldığında, maalesef kadın haklarıyla ilgili mücadelelerin
sonuçlarının aynı olmadığını görüyoruz. Bu tespiti sizlerle paylaşmak istiyorum.

Divan adına, tekrar, 8 Mart
Dünya Kadınlar Günü kutlu olsun. (AK PARTİ, CHP ve MHP sıralarından alkışlar)
Gündeme geçmeden önce üç
sayın milletvekiline gündem dışı söz vereceğim.
VELİ AĞBABA (Malatya) – Sayın
Başkan, hiç dinlemediler, kadın hakları umurlarında değil. Sizi dinlemediler,
şikâyet ediyorum size AK PARTİ Grubunu.
GÖKCEN ÖZDOĞAN ENÇ (Antalya)
– Nereden çıkartıyorsunuz? 
VELİ AĞBABA (Malatya) – Hiç
dinlemediniz.
Kadın hakları umurlarında
değil. 
BAŞKAN – Sayın
milletvekilleri… 
Sayın milletvekilleri, şimdi,
üç sayın milletvekilimize gündem dışı söz vereceğim. Bu arkadaşlarımızın
hazırlıklarının sağlıklı ve sıhhatli bir biçimde takip edilebilmesi için
Mecliste sükûneti sağlarsak iyi olur. 
Değerli arkadaşlarım,
sohbetlerinizi, lütfen, dışarıda, çay eşliğinde yaparsanız çok sevineceğim.
Gündem dışı ilk söz, 8 Mart
Dünya Emekçi Kadınlar Günü münasebetiyle söz isteyen Eskişehir Milletvekili
Sayın Ruhsar Demirel’e aittir. 
Buyurun Sayın Demirel. (MHP
sıralarından alkışlar) 
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Eskişehir Milletvekili Ruhsar Demirel’in, 8 Mart Dünya Kadınlar
Günü’ne ilişkin gündem dışı konuşması
RUHSAR DEMİREL (Eskişehir) –
Sayın Başkan, değerli milletvekilleri; Milliyetçi Hareket Partisi Grubu adına
hepinizi saygıyla selamlıyorum. 
Malumunuz, yarın 8 Mart Dünya
Kadınlar Günü. Bu cümleden olmak üzere, parti grubumuzun düşüncelerini sizlerle
paylaşmak arzusundayım. 
Bu, kadın konusu, iktidar
olanın bardağın dolu tarafını, muhalefet olanın boş tarafını konuşacağı,
kayıkçı kavgasına dönüştürülecek bir durum değil. Bu ülkenin bir realitesi var,
tıpkı dünyada olduğu gibi. Türkiye’nin de gerçeklerini konuşmak lazım ama ben
bu konuşmayı istatistikler üzerinden yapmayı da çok doğru bulmuyorum. Çünkü
istatistikler de bizim hangi pencereden baktığımıza bağlı. Yani, Türkiye’de
kabinede kaç kadın var? Kaç müsteşarımız niye yok? Valimiz niye az? Bunları
konuşabiliriz ama bunlar bize daha iyi bir yaşam hakkı, daha iyi bir yaşam
ortamı sağlamıyor. Bizim yapmamız gereken, ülkemizin gerçeğini bilip bununla
ilgili alabileceğimiz pozisyonda, insan paydasında parlamenterler olarak
birlikte hareket edebilmemiz. 
Ben tek bir istatistik
söylemek istiyorum: Türkiye’deki kadınların üçte 2’si kadına yönelik şiddeti
tasvip ettiğini söylüyor. Dolayısıyla, kadınların, her 3 kadının 2 tanesi, bu
ülkede şiddeti tasvip ediyorsa bizim oturup da bardağın dolu tarafını siz
anlatın, boş tarafından biz bakalım, birbirimizle bunu konuşmak değil, bu
gerçeklik üzerinden bir çözüm yolu aramamız gerekiyor. 
Mesela, Türkiye’deki bazı
kadınlarımızın bir sorunu var. Ben buradan, Sayın Aile Bakanımız, kadından
sorumlu, sosyal politikalardan sorumlu Bakanımız Sayın Fatma Şahin’in de
duyarlılık göstereceğine inandığım bir şeyi parti grubum adına dile getirip
çözüm talebinde bulunmak istiyorum. 
Her kadın ve her erkek anne
baba olma vasfına sahip olamaz fizyolojik olarak. O zaman bunun çözümleri vardır, evlat edinilebilir
ama bunun meşru yollarla olabilmesi adına devletin bazı kural ve kanunları var.
İşte 2012 yılında çıkarılan bir yönetmelikle evlat edinmek isteyen anne ve
babaların, Avrupa Birliğine uyum çerçevesinde en az ilkokul diplomasına sahip
olmalarını hepimiz onayladık ve bir yönetmelik çıktı. Fakat biliyorsunuz ki
Türkiye’deki kadınların 5 tanesinden 1’i okuryazar bile değil, bırakınız ilkokul
diplomasını. Dolayısıyla, biz bu aileleri illegal şekilde evlat edinme yoluna
sevk ediyoruz. Ben Sayın Fatma Şahin’den rica ediyorum, bu yönetmelikte hiç
değilse en az bir ebeveynin ilkokul mezunu olması gibi bir düzenleme
getirilirse… Mesela, benim Rize’nin Pazar ilçesinde tanıdığım -şu anda
sanıyorum bizi de izliyorlardır- bir aile var. Bu aile, ekonomik durumu iyi,
sosyal şartları gayet iyi bir aile ama hanımının ilkokul diploması olamadığı
için evlat edinemeyen bir aile. Bu kadınlarımızın sorunlarına çözüm olması
adına belki böylesi günleri bir şans olarak görebiliriz, değilse birbirimize
“Sen şunu eksik yaptın, senin zamanında bu oldu.” diyerek biz ne Türkiye’deki
kadınların ne de bizden sonra bu kürsüleri işgal edecek kız çocuklarımızın
sorunlarına çözüm bulamayız ve biz Milliyetçi Hareket Partisi olarak şöyle bir
şey talep ediyoruz: Cinsiyetlerimizin sıfat olmadığı bir hayatı yani bir manken
erkekse başına “erkek manken” yazılır, bir kadın gazeteci ise başına “kadın
gazeteci” yazılır. Cinsiyetlerimiz bazı mesleklerde toplumsal cinsiyet ayrımı
dediğimiz sebepten ötürü sıfat gibi adımızın başında geçer. 
Milliyetçi Hareket Partisi
Grubu olarak tek temennimiz cinsiyetlerimizin sıfat olmadığı yarınlarda, mutlu,
birlikte, huzur içinde bir hayat sürmek.

Bütün kadınların, bütün
annelerin, bütün kız çocuklarımızın, herkesin Dünya Kadınlar Günü’nü
kutluyoruz.
Saygılarımla. (MHP ve CHP
sıralarından alkışlar)
BAŞKAN – Teşekkür ederim Sayın Demirel.
Gündem dışı ikinci söz,
Artvin’in kurtuluş yıl dönümü münasebetiyle söz isteyen Artvin Milletvekili
Sayın Uğur Bayraktutan’a aittir.
Buyurun Sayın Bayraktutan.
2.- Artvin Milletvekili Uğur Bayraktutan’ın,
7 Mart Artvin’in kurtuluş gününe ilişkin gündem dışı konuşması
UĞUR BAYRAKTUTAN (Artvin) –
Ben Artvin’im dostlar, bensiz olmaz.
Sirya’da şarabım
asma dalında,
Bundandır başının dumanı Genya’nın,
Bundandır yalpalaması
Çoruh’un.
Ben Artvin’im dostlar, bensiz
olmaz. (CHP sıralarından alkışlar)

Ardanuç’ta kaleyim, yüzyıllar
saklı taşduvarlarımda.
Berta Köprüsü’yüm, selam
dururum Evher’den esen yele.
Efkâr Tepesi’nde bir
delikanlı, 
Al yazmasını düşler
yavuklusunun;
Gelin görün, pancarcı olmuşum,
Horona durmuşum Sahara’da üç nesil birden.
Ben Artvin’im dostlar, bensiz
olmaz. (CHP sıralarından alkışlar)

Bir yanım barıştır benim, 
Korzul’daki zeytin
ağacına sorun.
Hırçın poyrazıyım
Karadeniz’in Hopa kıyısında,
Bir yanım kavga.
Arhavi’de çay çiçeği,
Murgul’da bakır,
Çifteköprü’de
alabalık, kan benekli.
Ben Artvin’im dostlar, bensiz
olmaz.
Yakılmamış ağıtlarım var
gidenlerin ardından.
Bıldırcın mevsiminde
atmacayım.
Çıngırak sesleri baharın
müjdecisidir
Beyazsu
Yaylası’nda;
Kemençe, ney, tulum, davul,
zurna,
Akordiyon sesiyim
bir düğünde,
Güzellikleri anlatırım dört
dilden.
Ben Artvin’im dostlar, bensiz
olmaz.

Dağ dağ
olurum, deniz deniz.
Gönül gönül
olurum, yürek yürek.
Sınır boylarında bayrak,
Kurtuluş Savaşı’nda mavzer.
Ben özgürlüğüm, ben
bağımsızlık,
Ben Kaçkar Dağıyım, ben deli
horon.
Günü geldiğinde,
Atabarı değil,
Atatürk olurum Kocatepe’de.
Ben Artvin’im dostlar, bensiz
olmaz. (CHP ve MHP sıralarından alkışlar)
Sayın Başkan, değerli
milletvekilleri; bu ülkeye güneş hep kuzeydoğudan, Artvin’den doğar ve biz
Artvinliler her zaman güneşe döneriz yüzümüzü yani aydınlığa, çağdaş yaşam
biçimine. Geçmişten sadece ders alır, değerlerimizi taşırız yarınlara ve
mutlaka geleceğe döner yüzümüz, aydınlık geleceğe. Atatürk’e bakar bizim
yüzümüz, değerlerine, devrimlerine, ilkelerine bakar bizim yüzümüz. Varsa bir
tehlike ilk farkına varan biz oluruz, ilk tepki veren, mücadele eden ve bu
cumhuriyetin değerlerinden asla vazgeçmeyen, ödün vermeyen, bu cumhuriyetin
nirengileri oluruz. Demokrasiyi sahiplenir, ondan hiç vazgeçmeyiz çünkü biz
Artvinliyiz, bu toprakların barındırdığı değerlerin tümünde biz varız.
Kuzeydoğudan doğan güneşiz biz. Bu ülkede demokratik katılımın ve mücadelenin
arandığı, cumhuriyet ve değerlerinin altının çizileceği her karanlığa doğan
güneş oluruz biz çünkü biz Artvin’iz, aydınlığa bakar yüzümüz. Tüm geçmişinde
çıkar ilişkilerini, bağnazlığı ve kardeş kavgasını tanımayan Artvinlinin
olağanüstü birlikteliği, bu çağdaş Atatürkçü yolda Türkiye'nin gelişimine
damgasını vurmuştur. 
Artvinli, Atatürkçü,
cumhuriyetçi ruhuyla bir kurtuluş gününü daha coşkuyla kutlamaktadır. 7 Mart
1921 tarihinde düşmanı kovan Artvinli, şimdi de aynı ulusal ruh ve mücadele
azmiyle, Cerattepe’de maden bahane edilerek saldırıda
bulunan ve topraklarımıza tecavüz etmek isteyen iş birlikçileri de tarihe
gömecektir. Artvinli, doksan iki yıl önce vermiş olduğu mücadeleyi Mustafa
Kemal’in ruhuyla yine verecek, gözleri para hırsıyla bürünmüş kapitalistleri
topraklarından kovacaktır. 
O nedenle diyoruz ki 7 Mart
işgalin adıdır. O nedenle diyoruz ki 7 Mart cumhuriyetin adıdır. O nedenle
diyoruz ki 7 Mart Atatürk’ün ta kendisidir. O nedenle, 7 Mart, bu ülkeye doğan
güneşin, kuzeydoğudan doğru güneşin adıdır diyoruz. Çünkü Artvinli olmak, yeri
gelince Çoruh’un hırçınlığını, yeri gelince yaylaların sessizliğini
barındırmaktır. Artvinli olmak, bu ülkeye güneşi kuzeydoğudan doğurmak, yüzünü
daima aydınlığa, çağdaşlığa çevirmektir. Artvinli olmak, bazen Cankurtaran’da
tırmanmak, bazen de Karadeniz’in hırçın dalgasında kürek çekmektir. Artvinli
olmak, ömrü boyunca kazandığı tüm servetini hiç düşünmeden bağışlayıp dünyanın
en büyük Atatürk anıtını Artvin’de dalgalandırmaktır. (CHP ve MHP sıralarından
alkışlar) 
7 Mart kurtuluş gününü birlik
ve beraberlik duygularıyla kutluyor, çalışmaktan onur, paylaşmaktan gurur
duyanların memleketi Artvin’in milletvekili olarak yüce heyetiniz başta olmak
üzere televizyonları başında bizleri izleyen tüm Artvin ve Artvin sevdalılarına
saygılarımı sunuyor, Atatürk’ün mabedinden, onun “En büyük eserim” dediği
Türkiye Büyük Millet Meclisinden sizleri tekrar saygıyla selamlıyor,
çağdaşlığın, eğitimin, cumhuriyetin ve Kemalizmin
meşalesi Artvin’in kurtuluşunun tüm ulusumuza ve Artvinlilere hayırlı olmasını
diliyor, yüce heyetinizi saygıyla selamlıyorum. (CHP ve MHP sıralarından
alkışlar)
BAŞKAN – Teşekkür ederim
Sayın Bayraktutan.
Gündem dışı üçüncü söz,
Artvin’in kurtuluş yıl dönümü münasebetiyle söz isteyen Artvin Milletvekili
Sayın İsrafil Kışla’ya aittir.
Buyurun Sayın Kışla (AK PARTİ
sıralarından alkışlar)
3.- Artvin Milletvekili İsrafil Kışla’nın, 7 Mart Artvin’in kurtuluş
gününe ilişkin gündem dışı konuşması
İSRAFİL KIŞLA (Artvin) –
Sayın Başkan, değerli milletvekilleri; Artvin’in kurtuluş yıl dönümü
münasebetiyle gündem dışı söz almış bulunuyorum. Heyetinizi saygıyla
selamlarım.
Bugün serhat illerimizden
Artvin’in düşman işgalinden kurtuluşunun 92’nci yıl dönümüdür. Bundan tam
doksan iki yıl evvel, 7 Mart 1921 tarihinde Artvin ve çevre halkımızın Rus ve
Ermenilere karşı verdiği var olma mücadelesi yeni Türk Hükûmetinin diplomatik
ve askerî başarılarıyla âdeta taçlanmış ve Artvin halkı tekrar ve ebediyen hürriyetine
kavuşmuştur.
13 Temmuz 1873’te imzalanan
Berlin Anlaşması’yla Artvin savaş tazminatı olarak Ruslara verilmişti ve
halkımızın “kara günler” dediği kırk yıllık esaret dönemi bu şekilde
başlamıştır. 1914 Kasımında Yüzbaşı İsmail Hakkı Bey komutasındaki Melo sınır taburu, Çarlık Rus ordusunun Artvin ve
çevresindeki birliklerini bozguna uğratmış ve bunun üzerine Ruslar Artvin’i
terk etmek zorunda kalmışlardır. Ne yazık ki bu sevinç de çok uzun sürmemiş ve
Birinci Dünya Savaşı’nda imzalanan Mondros Mütarekesi’yle Osmanlı ordusunun
1914’ten önceki sınırlarının gerisine çekilmesi gerektiğinden, Artvin ve
çevresi boşaltılmış ve bu defa da ilimiz İngilizler tarafından işgal edilmişti.
İngiliz işgali 1920 yılının Nisan ayına kadar sürmüştür. İngilizler çekilirken
şehri Gürcistan’a bırakmışlardır. Artvin’in yeniden kazanılması ise Türkiye
Büyük Millet Meclisi Hükûmetinin askerî ve diplomatik başarılarının sonucunda
mümkün olmuştur. Kazım Karabekir komutasındaki 15. Kolordu’nun yeni Türkiye’nin
ilk askerî zaferini Kars’ı kurtararak gerçekleştirmesinden sonra Türk Hükûmeti,
22 Şubat 1921’de Gürcistan Cumhuriyetine ültimatom vermiş ve 23 Şubat 1921’de
verilen cevapla Artvin’in terk edileceği Gürcistan tarafından resmen
açıklanmıştır. Böylece Artvin, kesin olarak Türkiye topraklarına katılmış ve
özgürlüğe kavuşması 7 Mart 1921’de mümkün olmuştur. 
Çok değerli milletvekilleri,
çok şükür o günler geride kaldı. 75 milyonluk genç nüfusu, sağlam ekonomisi,
caydırıcı askerî gücü ve lider yapısıyla sadece bölgesinin değil, bütün
dünyanın önemli güç dengelerinden birisi hâline gelen büyük Türkiye’miz, artık
dostlarına güven verirken düşmanlarına da korku salmaktadır. Millet olarak
sahip olduğumuz yüce değerlerin kıymetini bilmek ve bu değerlere ebediyen sahip
çıkmak mecburiyetindeyiz. Cennet vatanımıza sahip çıkmak demek sadece
hudutlarda nöbet tutmak değil, geleceği emanet edeceğimiz çocuklarımıza vatan
ve bayrak sevdasını aşılamak, hatta şanlı geçmişimizi onlara en iyi şekilde
öğretmekle mümkün olacaktır çünkü geçmişini bilmeyen milletler geleceklerine
asla yön veremezler. Dolayısıyla,
Kurtuluş Savaşı yılları bütün dünyanın takdir ve ibretle izlediği, milletçe de
büyük bir gururla hatırladığımız ve nesillere de göğsümüzü kabartarak anlatacağımız
emsalsiz bir kurtuluş destanıdır. 
Kurtuluş coşkusunu tekrar
yaşadığımız bu tarihî günde Artvin’imiz hiç şüphesiz ki yarınlara umutla
bakarken enerji, ulaşım, eğitim, turizm ve sağlığa dönük yatırımlarıyla daha
müreffeh, daha gelişmiş bir il olma hedefine doğru adımlarla ilerlemektedir, kalkınma
mücadelesini aralıksız devam ettirmektedir. 
Bu kurtuluş günü vesilesiyle
Artvin halkının bir teşekkürünü, bir de talebini huzurlarınızda arz etmek
istiyorum. Önümüzdeki yıl inşallah hizmete açılacak olan Hopa Cankurtaran
Tüneli’yle, nice canlara can olmuş olan Türkiye’nin en uzun tüneliyle -5.300
metre uzunluğundaki tünel- Artvin ulaşımında önemli bir rüyamızı
gerçekleştirmiş olacağız. Bundan dolayı Başbakanımıza ve Hükûmetimize teşekkür
ediyoruz. 
Yine, enerji alanındaki
yapılan yatırımlarla Artvin, Türkiye’de üretilen, hidroelektrik santrallerde
üretilen enerjinin yüzde 30’una denk bir enerji üretecek il olacaktır ve
Türkiye'nin ekonomisine ciddi katkılarda bulunacaktır.
Talebimiz ise cennet misali
doğal güzelliklerle, göllerle, vadilerle, yaylalarla, millî parklara sahip olan
doğa harikası Artvin’imizin turizm sektöründeki en önemli sorunu hava
ulaşımıdır. Şu anda 81 il içerisinde hava ulaşımı noktasında en sıkıntılı il
Artvin’dir; Trabzon’dan üç saat, Kars’tan üç buçuk saat, Erzurum’dan dört saatte
kara yoluyla ancak Artvin’e gelinmektedir. 
Bu münasebetle Artvin ve
Rize’ye birlikte hitap edecek bir havaalanı için Artvin ve Rize milletvekilleri
olarak müşterek yapmış olduğumuz çalışmanın hayırlı bir sonuca ulaşmasını ve
Artvin’in de bu yönde turizmle yeni bir kazanım elde etmesini diliyor, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim.
Şimdi, 60’ıncı maddeye göre
pek kısa söz talepleri var. Grup başkanvekillerine söz vereceğim. Ayrıca bugün
iyimser ayrımcılık uygulamaya karar verdim. Kadın milletvekillerine söz
vereceğim, artan süreyi de diğer erkek milletvekillerine vereceğim, itiraz
falan da istemiyorum. (CHP sıralarından alkışlar)
Evet, önce kadınlardan
başlıyorum.
MEHMET ŞANDIR (Mersin) – Grup
başkan vekillerine sonra mı söz vereceksiniz?
BAŞKAN – Sonra grup başkan
vekillerine söz vereceğim. O kategori dışı.
Buyurun Sayın Yılmaz.
VI.- AÇIKLAMALAR
1.- Uşak Milletvekili Dilek Akagün Yılmaz’ın,
8 Mart Dünya Kadınlar Günü’ne ilişkin açıklaması
DİLEK AKAGÜN YILMAZ (Uşak) –
Çok teşekkür ederim Sayın Başkanım bize böyle bir olanağı sağladığınız için
bugün.
Yarın 8 Mart Dünya Emekçi
Kadınlar Günü, bütün dünyadaki emekçi kadınların gününü kutluyorum. Ülkemizde
ve dünyada kadınların sadece kadın olması nedeniyle ayrımcılığa uğramadığı,
aşağılanmadığı, şiddete uğramadığı ve ölmeye yatırılmadığı bir dünyada yaşama
umuduyla ve dileğiyle tüm dünya kadınlarının Emekçi Kadınlar Gününü kutluyorum.

Aynı zamanda, Sayın Başkanım,
buradan, bütün Türkiye’deki insanlarımıza ve köylülerimize şu fotoğrafı
göstermek istiyorum. Bu, Uşak’ın Sivaslı ilçesinin Selçikler
beldesinde artık traktörüne benzin alamayan, mazot alamayan bir vatandaşımızın,
pet şişede aldığı mazotu traktöründe kullandığı ve köylünün çok zor durumda
kaldığı bir anı yansıtıyor. 
BAŞKAN – Teşekkür ederim. 
Sayın Çalık…
2.- Malatya Milletvekili Öznur Çalık’ın, 8 Mart Dünya Kadınlar Günü’ne
ilişkin açıklaması
ÖZNUR ÇALIK (Malatya) – Sayın
Başkanım, öncelikle 8 Mart Dünya Kadınlar Günü için bizlere söz verdiğiniz ve
ayrıcalık yaptığınız için size teşekkür ediyorum ve özellikle şunu belirtmem
gerekir ki: Eğer mevzubahis kadınsa gerisi teferruat. Bu konuda siyaseti de her
anlamda uzak tutmamız gerekiyor ve biz son on yılda çok önemli yasal
düzenlemeler yaptık kadının haklarının teslimatı için ve bu yasal
düzenlemelerle birlikte yapılması gereken en önemli işlem toplumsal, zihinsel
değişim ve dönüşümü sağlamak. Bunun için, hem tüm siyasi partilere hem kanaat
önderlerine hem de sivil toplum örgütlerine çok ciddi görev düşüyor. 
Yeni, Birleşmiş Milletler
toplantısından geldik ve oradaki Türkiye'nin kadın fotoğrafı tüm ülkeler
tarafından ciddi manada alkışlandı. Özellikle, Avrupa Konseyi İstanbul
Sözleşmesi, kadına karşı şiddetin önlenmesiyle ilgili yapılan bu anlaşma bizim
için orada gurur kaynağı oldu. Bu, Türk Ceza Kanunu, Türk Medeni Kanunu,
Anayasa, bunların hepsinde yapılması gereken en önemli işlem…
BAŞKAN – Teşekkür ederim. 
Sayın Öz…
3.- Manisa Milletvekili Sakine Öz’ün, 8 Mart Dünya Kadınlar Günü’ne
ilişkin açıklaması
SAKİNE ÖZ (Manisa) – Sayın
Başkan, tutumunuz için teşekkür ediyorum öncelikle. 
BAŞKAN – Fikir size aitti. 
SAKİNE ÖZ (Manisa) – Dünya ve
Türkiye’de kadınlarımızın emek mücadelesinin sonucu elde edilen gelir düzeyi,
makam, mevki, dil, din farkı gözetmeden ve aidiyet farkı gözetmeden evden işe,
sokaktan Meclise kadınların maruz kaldıkları her türlü ayrımcılığı ve şiddeti
öncelikle kadınların tartışacağı bir diyalog ortamına ihtiyaç bulunduğunu ifade
ederek tüm kadınların emeklerinin karşılığını talep ederken eğitim ve çalışma
hakları için mücadele verirken şiddete maruz kalmadıkları, ayrımcılığa tabi
tutulmadıkları bir dünyada yaşamayı diliyor, 8 Mart Emekçi Kadınlar Günü’nü
kutluyorum. 
Teşekkürler. 
BAŞKAN – Evet, şimdi, Sayın
Hamzaçebi… 
4.- İstanbul Milletvekili Mehmet Akif Hamzaçebi’nin, CHP Grubu adına, 8
Mart Dünya Kadınlar Günü’ne ilişkin açıklaması
MEHMET AKİF HAMZAÇEBİ
(İstanbul) – Teşekkür ederim Sayın Başkan. 
Dünya Çalışan Kadınlar Günü
bütün kadınlarımıza hayırlı olsun. Bütün kadınlarımızı kutluyorum. Günün
isminde geçen çalışan kelimesi sanki, herhangi bir işte çalışmayan
kadınlarımızı dışlıyor gibi bir anlama gelmekle birlikte, gerçekte bütün
kadınlarımız toplum hayatımızda çok yoğun bir şekilde çalışmaktadır. Aile
sorumluluğu, çocuk sorumluluğu, onların toplumsal hayattaki yeri kadınlarımızı
olağanüstü bir yükün altında bırakmaktadır. 
Kadınlarımızın toplumdaki
statülerinin yükseldiği, ekonomik, siyasi ve sosyal hayattaki başarılarının
arttığı, başarılarını gerçekleştirdiği bir Türkiye'nin gerçekleşmesi dileğiyle
bütün kadınlarımıza Cumhuriyet Halk Partisi Grubu olarak saygılarımızı sunuyoruz,
kendilerini kutluyoruz. 
BAŞKAN – Teşekkür ederim. 
Sayın Şandır…
5.- Mersin Milletvekili Mehmet Şandır’ın, MHP
Grubu adına, 8 Mart Dünya Kadınlar Günü’ne ilişkin açıklaması
MEHMET ŞANDIR (Mersin) – Çok
teşekkür ederim Sayın Başkan. 
Milliyetçi Hareket Partisi
Grubu olarak biz de kadınlarımızın 8 Mart Kadınlar Günü’nü yürekten kutluyoruz.

Bize göre kadınlarımız,
milletimizin, kültürümüzün, töremizin temel taşıyıcısı, millî değerde bir ortak
paydamızdır. Kadınlarımız baş tacımızdır. Kadınlarımızın birçok sorunu vardır.
Bu sorunların belirlenmesi, çözümlerin belirlenmesi için Meclisimizin bir
komisyon kurması aslında çok güzel olur. Daha da güzel olacak bir şey, 8 Mart
Kadınlar Günü’nde umut ederdik ki, beklerdik ki burada bir sayın bakan bilgi
versin, tüm gruplar onar dakika konuşsunlar ama böyle birer dakikalık
konuşmalarla bu önemli günü geçiştirmiş olmayı dikkatinize sunarım. 
Kadınlarımızın, gerçekten
değerini, kıymetini bilerek bu önemli gününü yürekten kutluyorum, Milliyetçi
Hareket Partisi Grubu olarak saygılar, şükranlar sunuyorum. 
BAŞKAN – Sayın Vural…
6.- İzmir Milletvekili Oktay Vural’ın, Ürdün Kralı’nın Anıtkabir’de
döktüğü gözyaşlarının, İstiklal Mücadelesi’nin İslam
dünyasına nasıl bir ilham kaynağı olduğunu gösterdiğine ve millî hakemimiz
Cüneyt Çakır’la ilgili olarak İngiliz gazetelerinin attığı başlıkları
kınadığına ilişkin açıklaması
OKTAY VURAL (İzmir) – Sayın
Başkan, iki konuyu arz etmek istiyorum. Birincisi, tabii, Ürdün Kralı’nın
Anıtkabir’de döktüğü gözyaşları. Şüphesiz bu gözyaşları, Mustafa Kemal
Atatürk’ün emperyalist güçlere karşı giriştiği istiklal mücadelesinin İslam
dünyasında bugün ne anlam ifade ettiğini, nasıl bir karşılığının olduğunu ve
İslam dünyasına nasıl bir ilham kaynağı olduğunu anlatmış olmakta. Aynı
zamanda, kurduğu Türkiye Cumhuriyeti’nin de payidar olmasını da göstermektedir.
Bugün Türkiye Cumhuriyeti’nin hangi şartlar altında, nasıl kurulduğunu
anlamayanlara örnek olması bakımından o karelerin değerli olduğunu düşünüyorum.

Ayrıca, millî hakemimiz
Cüneyt Çakır çok değerli bir temsil görevini başarıyla yapmaktadır, yapmıştır,
önemli bir değerdir. Manchester United ve Real Madrid arasında yapılan
Şampiyonlar Ligi maçı yönetimiyle ilgili İngiliz gazetelerinin attığı başlıklar
hadsizliktir, terbiyesizliktir. Cüneyt Çakır nezdinde Türk milletine hakaret
dolu bu ırkçı anlayışı kınadığımı ve Sayın Cüneyt Çakır’a da bundan sonraki
görevlerinde başarılar dilediğimi ifade etmek istiyorum.
(Mikrofon otomatik cihaz
tarafından kapatıldı) 
BAŞKAN – Sayın Ünal…
7.- Kahramanmaraş Milletvekili Mahir Ünal’ın, AK PARTİ Grubu adına, 8
Mart Dünya Kadınlar Günü’ne ilişkin açıklaması
MAHİR ÜNAL (Kahramanmaraş) –
Sayın Başkan, değerli milletvekilleri; kültürümüzde “Kadın eli değmek” diye
ifade ettiğimiz ve elinin değdiği her şeyi güzelleştiren, estetiğin,
hassasiyetin ve güzelliğin timsali olan kadınlarımızın Kadınlar Günü’nü
kutluyoruz. Ama kadınlarımızla ilgili yüce Meclisimizin haklara, eşitliğe dair
düzenleme yapması tabii ki yeterli değil. Kadınlarımıza ilişkin zihniyetin,
algının, paradigmanın değişmesi gerekiyor. Sevgili Peygamberimizin asırlar
öncesinden “Kadınların erkekler üzerinde, erkeklerin de kadınlar üzerinde
hakları vardır.” diyerek eşit haklara vurgu yaptığı ve fiziksel, duygusal,
cinsel, ekonomik veya sözlü istismara veya şiddete uğrayan kadınlarımızın
şiddetten korunmasının titizlikle sağlanması konusunda hassasız. 
Aynı şekilde, kadınlarımızın
siyasette temsil haklarının artırılması, Türkiye’nin geleceğinde daha fazla söz
sahibi yapmak için sadece Mecliste değil, yerel yönetimlerde ve…
(Mikrofon otomatik cihaz
tarafından kapatıldı)
BAŞKAN – Teşekkür ederim.
Sayın Baluken…

8.- Bingöl Milletvekili İdris Baluken’in, BDP
Grubu adına, 8 Mart Dünya Kadınlar Günü’ne ilişkin açıklaması
İDRİS BALUKEN (Bingöl) –
Teşekkür ediyorum Sayın Başkan.
Ben de grubumuz adına tüm
dünya emekçi kadınların 8 Mart Günü’nü kutluyorum. Biz Barış ve Demokrasi
Partisi olarak bugüne kadar kadın özgürlük mücadelesinde değer yaratmaya
çalışan ve bunun için alanlarda, sokaklarda, Mecliste, bulunduğumuz her
platformda bunu yaşama geçirmeye çalışan bir politika yürütüyoruz. Paradigmamız
demokratik, ekolojik, cinsiyet özgürlükçü bir paradigmadır. Kadın sömürü
sisteminin, beş bin yıllık bir erkek egemen sisteminin, ataerkil bir zihniyetin
yarattığı bir sonuç olduğunu düşünüyoruz ve bunun mutlaka aşılması gerektiğine
inanıyoruz. Bunun için 2 Marttan başlayarak on güne yayılan çok görkemli, çok
coşkulu, çok heyecanlı kadın özgürlük mitingleri düzenliyoruz. Ben hem bu özgürlük
mitinglerinde emeği geçen bütün arkadaşlarımı grubumuz adına kutluyorum hem de
bundan sonraki sürecin kadın özgürlük mücadelesiyle şekillenecek bir barış
süreci olmasını temenni ediyorum. Özellikle…
BAŞKAN – Teşekkür ederim.
Sayın Türkmenoğlu…
9.- Konya Milletvekili Ayşe Türkmenoğlu’nun, 8 Mart Dünya Kadınlar
Günü’ne ilişkin açıklaması
AYŞE TÜRKMENOĞLU (Konya) –
Sayın Başkanım, teşekkür ediyorum.
Dünyada ve ülkemizde huzur ve
barışın daim olabilmesi için dil, din, ırk ayrımı yapılmaması ne kadar önemli
ise cinsiyet ayrımcılığının da yapılmaması o kadar önemlidir. Bugün dünyada
olduğu gibi Türkiye’de de kadınlar önemli sorunlar yaşamaktadır. Bu sorunların
çözümü noktasında kadınlarımız da fikirlerini ileri sürmekten çekinmemeli,
aktivitelerini ortaya koymalıdırlar. Kadınlara karşı uygulanan şiddet ve her
türlü ayrımcılığın önlenerek hak eşitliğinin tesisi hedefine sadece mevzuat
düzenlemeleriyle ulaşamayacağımız aşikârdır. AK PARTİ hükûmetleri olarak kadınlara yönelik haklar
büyük bir ivme kazanmıştır. Her konuda olduğu gibi kadınlarımızın siyasette,
Parlamentoda temsili ve yönetimde daha etkin konuma ulaşmaları hususunda çığır
açılmış kendilerini kanıtlama imkânları
tanınmıştır. 
8 Mart Dünya Kadınlar Günü’nü
sadece ismen anmak, birkaç güzel sözle geçiştirmek gibi sıradan durumlar çok
eskilerde kaldı. Türkiye’de bir türlü gerçekleşmeyen yasal düzenlemeler tozlu
raflarda bekleyen yasalar…
(Mikrofon otomatik cihaz
tarafından kapatıldı)
BAŞKAN – Sayın Kaynarca…
10.- İstanbul Milletvekili Tülay Kaynarca’nın, 8 Mart Dünya Kadınlar
Günü’ne ilişkin açıklaması
TÜLAY KAYNARCA (İstanbul) –
Teşekkür ederim Sayın Başkanım.
Öncelikle Dünya Kadınlar
Günü’nü kutluyorum. 1857’li yıllarda 40 bin dokuma işçisi kadının, ki tarihte
de en büyük kitle hareketidir bu, kadınlar adına, o dönemlerde yaşanmış ve
bugünümüze kadar gelen kadın mücadelesinin bir simgesi Dünya Kadınlar Günü’nü
bu anlamda da kutluyorum. Kadınlarımızın hayatın her aşamasında daha çok
katılımcı bir görev üstlenmesi gerektiğine inanıyorum. Ayrıca geleneklerimiz,
inancımız açısından da kadın ailede ilk öğretmen, ilk eğitimci, bunu da çok
önemsiyorum. Dolayısıyla kadınlarımızın toplumda daha görünür ve daha güçlü
oldukları bir Türkiye arzusuyla tüm kadınlarımızın Dünya Kadınlar Günü’nü
yürekten tebrik ediyorum. 
BAŞKAN – Teşekkür ederim. 
Sayın Aydoğan…
11.- Diyarbakır Milletvekili Nursel Aydoğan’ın, 8 Mart Dünya Kadınlar
Günü’ne ilişkin açıklaması
NURSEL AYDOĞAN (Diyarbakır) –
Ben de öncelikle ülkemizde ve dünyadaki tüm kadınların 8 Mart Dünya Emekçi
Kadınlar Günü’nü kutluyorum. Kadın özgürlük mücadelesinde yaşamlarını yitiren
bütün kadınları da saygıyla, minnetle anıyorum. 
Değerli arkadaşlar, bir ülkedeki
demokrasinin ölçüsü, aynası şüphesiz ki cezaevlerine yaklaşımla ölçülür. Bu
anlamda özellikle son bir yıldan beri Türkiye’deki siyasi tutukluların kaldığı
cezaevlerinde cezaevleri görevlileri tarafından tutuklulara fiziksel işkence
yapıldığıyla ilgili haberler Türkiye’de kamuoyunun ve basının gündeminden
düşmemektedir. Bu anlamda özellikle Bolu, Tekirdağ, Nevşehir, Yozgat, Van
cezaevleri olmak üzere bütün siyasi tutsakların kaldığı cezaevlerindeki bu
insanlık dışı uygulamalara karşı Adalet Bakanlığını daha büyük bir hassasiyetle
cezaevlerine yönelik bu hak ihlallerini ortadan kaldırmaya ve daha duyarlı
olmaya davet ediyorum. 
BAŞKAN – Sayın Selamoğlu…
12.- Ankara Milletvekili Tülay Selamoğlu’nun, 8 Mart Dünya Kadınlar
Günü’ne ilişkin açıklaması
TÜLAY SELAMOĞLU (Ankara) –
Sayın Başkanım, değerli milletvekilleri; Türkiye’deki tüm kadınlarımızın ve
dünyadaki kadınların Kadınlar Günü’nü kutluyorum. Ama üç yüz altmış beş gün
içerisindeki sadece bir günde anılmak bu değeri bence yansıtmıyor çünkü kadınlarımız
-sadece kendi ülkemiz için söylemeyelim- tüm kadınlar bu dünyanın yarısını
teşkil ediyorlar nüfus olarak ve yaratılmışlığın
özelliği olarak da bu birliğin, bütünlüğün ve dünyanın geleceğinin
sorumluluğunu almış gruplar ama özellikle Türkiye’de AK PARTİ ile gelişen
dönemde kadınların insanlık hakları üzerindeki tüm çalışmaları tamamlamaya
çalışıyoruz; bunları gündeme getiriyoruz, farkındalıkları artırıyoruz, bilinci
artırıyoruz. Türk kadınının güçlü olması, Türkiye’nin geleceğini
belirleyecektir. 
BAŞKAN – Teşekkür ederim.
Buyurun Sayın Kaleli.
13.- Bursa Milletvekili Sena Kaleli’nin, 8 Mart Dünya Kadınlar Günü’ne
ilişkin açıklaması
SENA KALELİ (Bursa) –
Teşekkür ederim Sayın Başkan. 
Ben, tüm erkeklerimizin ve
kadınlarımızın, bir cinsiyetin, bir ırkın, kimliğinin, diğerinin üstünlüğüne,
aşağılığına ilişkin kültürel kalıplarını değiştirmelerini, Atatürk’ün şu sözünü
hep hatırlamalarını istiyorum: “Özgürlüğünüzü, ruhunuzu baskılardan kurtarın.
Vazgeçmeyin. Çevrenizdeki, komşunuzdaki zedelenmiş ruhları kale alın. Yeniden
kimliklerine kavuşmalarına yardımcı olun.” sözleri hep kulağımızda olsun. 
Teşekkür ederim. 
BAŞKAN – Sayın Ağbaba...
14.- Malatya Milletvekili Veli Ağbaba’nın, 8
Mart Dünya Kadınlar Günü’ne ilişkin açıklaması
VELİ AĞBABA (Malatya) – Sayın
Başkan, 8 Mart Dünya Emekçi Kadınlar Günü’nü ben de kutluyorum. Bizler
Cumhuriyet Halk Partisi Cezaevi Komisyonunun üyeleri olarak cezaevlerini
geziyoruz. Burada bulunan kadınların, çocuklu kadınların, üniversite öğrencisi
kadınların da Kadınlar Günü’nü kutluyoruz. 
Ayrıca, maalesef, birçok
kadın tutuklu, sadece ve sadece 8 Mart Dünya Emekçi Kadınlar Günü’nü
kutladıklarından dolayı cezaevlerinde tutulmakta. Bu insanları, bu kadınları,
sadece muhalif olduğu için cezaevine tıkan zihniyeti de buradan bir kez daha
Mecliste kınıyorum. Onların özgürlüğüne bir an önce kavuşmalarını diliyorum. 
Ayrıca KESK’te
görev yapan sendikacıların, üniversite öğrencisi kadınların da Emekçi Kadınlar
Günü'nü kutluyorum.
Teşekkür ediyorum. 
BAŞKAN – Sayın Doğru…
15.- Tokat Milletvekili Reşat Doğru’nun, 8 Mart Dünya Çalışan Kadınlar
Günü’nü kutladığına ve Tokat ilindeki çiftçilerin borçlarına ilişkin açıklaması
REŞAT DOĞRU (Tokat) –
Teşekkür ederim Sayın Başkanım.
Ben de 8 Mart Dünya Çalışan
Kadınlar Günü’nü kutluyorum. Kadınlarımız yüce Türk milletinin baş tacıdır,
emekleri hiçbir zaman ödenemez. 
Ülkemizin birçok yerinde
olduğu gibi Tokat ilinde de çiftçiler borçlu duruma düşmüşlerdir. Muhtarlıklara
her gün icra dairelerinden onlarca tebligatlar gelmektedir. Çiftçiler
ürünlerinin para yapmamasından ve çeşitli afet gibi faktörlerden dolayı başta
bankalar, tarım kredi kooperatifleri ve özel sektöre borçlanmışlardır.
Borçlarını da ödeme imkânları maalesef yoktur. Çok zor durumda ve mağdurdurlar.
Hükûmetten bu borçların tekrar yapılandırılmasını ve faizlerin silinmesini
beklemektedirler. Durumun hassasiyetini Meclise anlatmak istiyorum. Hükûmetten
ilgi bekliyoruz. 
Teşekkür ediyorum.
BAŞKAN – Teşekkür ederim.
Gündeme geçiyoruz. 
İLHAN DEMİRÖZ (Bursa) –
Başkanım, söz hakkı…
AYKAN ERDEMİR (Bursa) – İlk
on kişiye vermediniz. 
BAŞKAN – Olabilir de 10’u
tamamladık, 10 veriyorum. 
İLHAN DEMİRÖZ (Bursa) – Sayın
Başkanım, ilk defa 3’üncü sırada bir söz aldık. 
NUREDDİN NEBATİ (İstanbul) –
Ben de 5’inci sıradaydım. 
BAŞKAN – Yani olabilir ama…
Bakın, Meclis Başkan…
AYKAN ERDEMİR (Bursa) – Onu
da vermediniz Sayın Başkan. 
ABDULLAH LEVENT TÜZEL
(İstanbul) – Sayın Başkan, bu seferlik hepimize söz verin. 
BAŞKAN – Ondan sonra nasıl
bir şey biliyor musunuz, 54 kişi müracaat etmişti...
İLHAN DEMİRÖZ (Bursa) – Sayın
Başkanım, ilk 10’da istemiştim. 
ABDULLAH LEVENT TÜZEL
(İstanbul) – Ama bugün sadece kadın vekiller değil, bizler de dileklerimizi
ifade edelim.
BAŞKAN – Bugün ben de öyle
istedim, öyle yaptım, tamam. Yani vermeme hakkım da var biliyor musunuz, ben
veriyorum. 
İLHAN DEMİRÖZ (Bursa) – Sayın
Başkan, vardır mutlaka ama yani…
BAŞKAN – Ben veriyorum
sizlere söz hakkını. Ama başından söyledim, “Kadın milletvekillerimize iyimser
ayrımcılık uygulayacağım.” dedim ve 8 kadın arkadaşımıza, bütün grup başkan
vekillerine ve sisteme girenlere verdim, 2 erkek arkadaşımıza da verdik sözü ve
bitti. 
İLHAN DEMİRÖZ (Bursa) –
Başkanım, Artvin ilinin kurtuluşuyla ilgili…
BAŞKAN – Olabilir de hayır. 
İLHAN DEMİRÖZ (Bursa) – Peki,
teşekkür ediyorum. 
BAŞKAN – Yani her itiraz
eden… Böyle olursa olmaz. 
İLHAN DEMİRÖZ (Bursa) –
Başkanım, itiraz etmiyorum. 
BAŞKAN – Hayır hayır. Ben
yönetemem, onun için… 
İLHAN DEMİRÖZ (Bursa) – Peki,
peki. Tamam Başkanım. 
AYKAN ERDEMİR (Bursa) – Sayın
Başkanım, hem kadınlara hem erkeklere verseniz daha şık olur. 
BAŞKAN – Sisteme giren 17
kişi vardı. Şimdi bakın, ben size bir şey söyleyeyim. Muhterem arkadaşlarım,
kadınlar konuştu.
RAMAZAN KERİM ÖZKAN (Burdur)
– Dünya Emekçi Kadınlar Günü olduğu için konuşmuyoruz. 
VELİ AĞBABA (Malatya) – İlhan
Ağabey de konuşsun. 
BAŞKAN – O ha bire konuşuyor
zaten. Gene konuştururuz ama, bakın, kadınlar bir şey söyledi, herkese
söylüyorum. 
Şimdi diyorsunuz ki:
“Kadınlar bizim analarımızdır, bacılarımızdır.”, “Cennet anaların ayağının
altındadır.” Hepsi amenna ve saddakna ama kadınlar
diyor ki: “Tamam, bunlar kabul de, biz de dünyayı istiyoruz kardeşim.” Dinleyin
bakalım. Tamam… (Alkışlar)
Başkanlığın Genel Kurula
sunuşları vardır.
Meclis araştırması açılmasına
ilişkin üç önerge vardır, okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Ankara Milletvekili Levent Gök ve 21 milletvekilinin, Atatürk Orman
Çiftliğinin yönetiminde Atatürk'ün vasiyetine ve hazineye hibe etme amacına
aykırı düzenlemelerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/532)
Türkiye Büyük Millet Meclisi
Başkanlığına
Cumhuriyetin kuruluş
yıllarında bizzat Atatürk tarafından kurulan Atatürk Orman Çiftliği, alan
olarak “Ankara kent çanağı” diye tabir edilen coğrafi yapıyı ifade eder.
Cumhuriyetin ilk yıllarında
modern tarımın halka tanıtılması ve ilk zirai uygulamaların yapılması amacıyla
kurulan AOÇ, Atatürk'ün şahsi mal varlığı idi ve kendi tasarrufu altında
bulunuyordu. AOÇ bugün Ankara'nın akciğeri sayılır.
Atatürk, bu mal varlığını
11/06/1937 tarihinde şartlı olarak hazineye bağışladığını vasiyet etmiştir.
Atatürk, AOÇ, savaş
koşullarından yeni çıkmış bir ülkenin kendi kendini besleyebilmesi, tarımsal
alanda sanayileşmenin bir modeli olarak ortaya çıkmıştır.
Atatürk'ün hibe edişinde
temel amaç, bu modelin hayata geçirilmesi gerçeğinde en küçük bir tereddüt söz
konusu değildir.
Atatürk Orman Çiftliği Gazi Yerleşkesi’nin koruma statüsü geçtiğimiz 2011 yılı Ağustos
ayında Ankara Kültür ve Tabiat Varlıklarını Koruma Bölge Kurulunun aldığı
kararla 1’inci derece doğal sit alanından çıkarılıp 3’üncü derece doğal sit
alanına dönüştürülmüştür.
Bir günde alelacele karar
üretilerek yapılan bu değişiklikle Atatürk Orman Çiftliği arazilerinin parça
parça ve Atatürk'ün vasiyeti ile hazineye hibe amacına aykırı olacak elden
çıkarılmasının kapısı açılmış bulunmaktadır.
Bu durum, AOÇ'nin kuruluş
amacına da, Atatürk'ün vasiyetine ve hibe amacına aykırı olduğu kadar koruma
mevzuatına da, kamu yararı ve hukuka da aykırıdır.
Ankara Kültür ve Tabiat
Varlıklarını Koruma Bölge Kurulu, 10 Ağustos 2011 tarihli ve 6281 sayılı
Kararıyla, AOÇ 1’inci derece doğal ve tarihî sit alanı içinde yer alan 46 ha'lık alanın 2863 sayılı Koruma Kanunu’nda belirtilen
1’inci derece doğal sit alanı tanımına uymadığı ve yürürlükteki mevzuat ve ilke
kararındaki 1’inci derece doğal sit özellikleri taşımadığı, alanın sit
ilanından, yani 1992 yılından önce Orman Bölge Müdürlüğü kullanımında olduğu,
bölgenin bu kurum tarafından bitkilendirildiği,
sonradan insan eliyle bitkilendirilen alanın, insan
eliyle yapılmış bir çevre olarak geliştirildiği gerekçeleri doğrultusunda
1’inci derece doğal ve tarihî sit alanı şerhi kaldırılarak, sadece 3’üncü
derece doğal sit alanı olarak tesciline karar verilmiştir. 
Şimdilerde ise; Gazi Yerleşkesi’nin Başbakanlığa devredildiği. TOKİ aracılığıyla
alanın yapılaşmaya açılacağı, büyük bir alışveriş merkezi veya büyük bir sağlık
merkezi inşaatı için bir özel kuruluşa devrinin düşünüldüğü gibi konular
kamuoyunda konuşulmakta ve rahatsızlık yaratmaktadır.
Sivil toplum kuruluşları,
meslek odaları bu gelişmeleri çeşitli etkinliklerle protesto etmektedirler.
AOÇ alanında Başbakana Beyaz
Saray inşa edileceği söylentileri yaygınlaşmaktadır. 
Mustafa Kemal Atatürk'ün,
11/06/1937 tarihli vasiyetnamesinde, "Tasarrufum altındaki bu çiftlikleri
bütün tesisat, hayvanat ve demirbaşları ile beraber hazineye emanet
yorum." demesine rağmen Atatürk Orman Çiftliği arazileri korunamamış, alan
tarım dışı kullanıma açılmıştır.
Bütün bu nedenlerle,
Atatürk'ün vasiyetine ve hazineye hibe etme amacına aykırı düzenlemelerin tamamının
tespiti ve yapılması mümkün düzeltmelerin saptanabilmesi amacıyla Anayasa'nın
98’inci ve TBMM İç Tüzüğü’nün 104 ve 105’inci maddeleri uyarınca Meclis
aştırması açılmasını arz ederiz. 
1) Levent
Gök  (Ankara)
2)
Mustafa Serdar Soydan  (Çanakkale)
3) Uğur Bayraktutan  (Artvin)
4)
Alaattin Yüksel  (İzmir)
5) Mehmet
Ali Ediboğlu  (Hatay)
6) İlhan Cihaner  (Denizli)
7) Ahmet
Toptaş  (Afyonkarahisar)
8) Bedii
Süheyl Batum  (Eskişehir)
9) Metin
Lütfi Baydar  (Aydın)
10) Orhan
Düzgün  (Tokat)
11)
Ramazan Kerim Özkan  (Burdur)
12) Mevlüt Dudu  (Hatay)
13) Celal
Dinçer  (İstanbul)
14) Gürkut Acar  (Antalya)
15) Aykut
Erdoğdu  (İstanbul)
16) Veli Ağbaba  (Malatya)
17) Salih
Fırat  (Adıyaman)
18) Ali
İhsan Köktürk  (Zonguldak)
19) Ali
Özgündüz  (İstanbul)
20)
Haydar Akar  (Kocaeli)
21)
Turgut Dibek  (Kırklareli)
22) Osman
Oktay Ekşi  (İstanbul)
Gerekçe:
Atatürk Orman Çiftliğinin
hazineye hibe edilişinin üzerinden altmış yıl geçmiş, ancak amacına uygun
olarak kullanılmamıştır.
Bunun üzerine 02/06/1992
tarih ve 2436 sayılı Kurul Kararı ile doğal ve tarihî sit alanı ilan
edilmiştir.
27/07/1993 tarih ve 3097 sayılı
Kurul Kararı ile sit alanı sınırları belirlenmiştir. 
Kültür ve Tabiat Varlıklarını
Koruma Kurulunun 07/05/1998 tarih ve 5742 sayılı Karar ile de 1’inci derecede
sit alanı olarak ilan edilmiştir.
Alınan kurul kararlarının,
atılan her adımın Atatürk'ün vasiyetine aykırılık taşımaması, cumhuriyetin ilk
yıllarında belirlenen misyona uygunluk içinde olması gerekir. Atatürk Orman
Çiftliği alanlarının kent açısından kısır, dar kapsamlı değerlendirmelerle
kentsel yeşil alan rekreasyon alanı olarak tasarlanması Atatürk'ün mirasına ve
araziyi hazineye hibe etme amacına uygun düşmemektedir.
Araştırma önergesinin
tarihsel, siyasal ve tarımsal boyutları bulunmaktadır. Siyasal iktidarın
Atatürk'ün vasiyeti ve hibe koşullarına duyarsızlığından ve ilgisizliğinden yola
çıkılarak telafisi mümkün olmayabilecek adımların atılmasının önlenebilmesi
için konunun TBMM aracılığıyla incelenmesi, araştırılmasının uygun olacağı
düşünülmüştür.
2.- Malatya Milletvekili Veli Ağbaba ve 27
milletvekilinin, tutuklu ve hükümlü öğrencilerin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/533)
Türkiye Büyük Millet Meclisi
Başkanlığına
Mahpus öğrencilerle ilgili
hemen her gün basın yayın organlarında haberler yer almaktadır. Tutuklama
sayısı her gün artmaktadır ve dava açılan öğrencilerden pek çoğu ağır cezalara
çarptırılmaktadır. “Mahpus öğrenci” kavramı giderek sosyal ve siyasal alanda
önem kazanmakta ve toplum nezdinde tepkilere yol açmaktadır.
Mahpus öğrenciler konusunda
en can yakıcı sorun ise eğitim hayatlarının kesintiye uğraması veya tamamen
bitmesidir. Bir öğrencinin mahkûm olsa dahi hayatını tamamen değiştirecek bir
olaydır. Oysa gerek hapishane gerekse üniversite yönetimleri tarafından bu
konuda duyarlı davranılmadığı yönünde çok sayıda haber yer almaktadır. Mahpus
öğrenciler tarafından şahsıma gönderilen mektuplarda da bu konu sıkça işlenmektedir.
Söz konusu haber ve mektuplarda üniversite yönetimlerinin güvenlik gerekçesiyle
öğrencileri sınava almadığı ve hapishane yönetimlerinin mahpus öğrencilerden
yol ve yemek parası talep ettiği dile getirilmektedir. Bu durumda öğrencilerin
eğitimleri fiilen kesintiye uğramakta veya tamamen son bulmaktadır.
Tutuklanan öğrencilerin,
özellikle yabancı dilde eğitim veren üniversitelerin öğrencilerinin, ders
notlarını temin etmesi ve sınavlarına hazırlanması da yaşanan sorunlar
arasındadır. Hapishanelere gönderilen ders okumaları ve notları öğrencilere
iletilmemekte veya geç iletilmektedir. Yabancı dilde olan okuma ve notlar
aylar, hatta bazen yıllar sonra gönderilen kişiye ulaştırılmaktadır ki bu
durumda öğrencinin sınavlarına hazırlanması imkânsız hâle gelmektedir.
Pek çok öğrenci gözaltına
alındığında, tutuklandığında veya haklarında dava açıldığında üniversite
yönetimleri, öğrenciler hakkında disiplin soruşturması başlatmakta ve yargı
kararı kesinleşmeden öğrencilere uzaklaştırma ve okuldan atılma gibi cezalar
verilmektedir. Bu durumda masumiyet karinesi hiçe sayılarak peşinen
cezalandırılma uygulanmaktadır. Bu cezaların büyük çoğunluğu anayasal hak olan
gösteri ve yürüyüş hakkının kullanımı sonucu gerçekleştirilen eylemlere yönelik
uygulanmaktadır. Anayasa’nın, masumiyet karinesinin çiğnenmesi ve özgürlüklerin
kısıtlanması gibi sorunlarla birlikte öğrencilerin eğitim hayatının
kısıtlanması veya ortadan kaldırılması gibi ağır sonuçlar ortaya çıkmaktadır.
Tutuklu ve hükümlü öğrenci
sayılarıyla ilgili elimizde net bilgiler bulunmamaktadır. Mahpus ilköğretim,
lise, ön lisans, lisans, yüksek lisans ve doktora öğrencilerinin ve öğrenciyken
tutuklanıp okuldan süresiz uzaklaştırma cezası alan öğrencilerin sorunlarının
muhtelif olacağı düşünülmelidir. Tutuklu ve hükümlü öğrenci sayısının ve hangi
düzeyde öğrenci olduğunun tespiti söz konusu sorunların giderilmesi açısından
önem arz etmektedir.
Lise mezunu olup üniversite
sınavlarına hazırlanmak isteyen öğrenciler de çeşitli sorunlar yaşamaktadır.
Resmen öğrenci statüsünde olmamakla birlikte fiilen öğrenci durumunda olan
öğrencilerin sayılarının tespiti ve sorunlarının çözümü ise daha detaylı ve
planlı bir çalışmayı gerektirmektedir.
Tutuklu ve hükümlü
öğrencilerin yaşadığı sorunların çözümü için çözüm önerilerinin tespiti de
başka bir gereklilik olarak gözükmektedir. Öğrencilerin eğitimlerine devam
edebilmesi için yasal sorunlar da tespit edilmelidir.
Tutuklu ve hükümlü öğrenci
sayısının tespit edilmesi, üniversite yönetimleri tarafından verilen disiplin
cezalarının araştırılması, mahpus öğrencilerin eğitimlerine devam edebilmesi
için mevcut sorunların tespit edilmesi ve öğrencilerin eğitimlerine devam
edebilmesi için çözüm önerileri üretilebilmesi için, Anayasa’nın 98, İç Tüzük’ün 104 ve 105'inci maddeleri uyarınca Meclis
araştırması açılmasını arz ve teklif ederiz. 03/02/2012
1) Veli Ağbaba  (Malatya)
2) Kamer
Genç  (Tunceli)
3) Ali Serindağ  (Gaziantep)
4) Gürkut Acar  (Antalya)
5) Haydar
Akar (Kocaeli)
6) Bülent
Kuşoğlu  (Ankara)
7) Sakine
Öz  (Manisa)
8) Bedii
Süheyl Batum  (Eskişehir)
9)
Ramazan Kerim Özkan  (Burdur)
10) Ali
Haydar Öner  (Isparta)
11)
Mustafa Serdar Soydan  (Çanakkale)
12) Ali
Rıza Öztürk  (Mersin)
13) Tufan
Köse  (Çorum)
14)
Selahattin Karaahmetoğlu  (Giresun)
15) Aykut
Erdoğdu  (İstanbul)
16)
Binnaz Toprak  (İstanbul)
17) Osman
Taney Korutürk  (İstanbul)
18) Kazım
Kurt  (Eskişehir)
19)
Mahmut Tanal  (İstanbul)
20)
Mehmet Volkan Canalioğlu  (Trabzon)
21) Adnan
Keskin  (Denizli)
22) Sena
Kaleli  (Bursa)
23) Mevlüt Dudu  (Hatay)
24) Osman
Aydın  (Aydın)
25) Rıza Türmen  (İzmir)
26) Celal
Dinçer  (İstanbul)
27) Ayşe
Gülsün Bilgehan  (Ankara)
28) Recep
Gürkan  (Edirne)
3.- Diyarbakır Milletvekili Altan Tan ve 21 milletvekilinin, Türkiye
Cumhuriyeti devleti ve Hükûmetinin Suriye politikasının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/534)
Türkiye Büyük Millet Meclisi
Başkanlığına
Suriye'de en son Mevlit
Kandili gecesi Suriye askerlerince yapılan katliam bütün vicdanları
kanatmıştır.
Türkiye Cumhuriyeti devleti
ve Hükûmetinin Suriye politikası ile ilgili Anayasa'nın 98, İç Tüzük’ün 104 ve 105'inci maddeleri gereğince Meclis
araştırması açılmasını arz ederim.
Saygılarımla.
1) Altan
Tan  (Diyarbakır)
2) Pervin
Buldan (Iğdır)
3) Hasip Kaplan  (Şırnak)
4) Sırrı Sakık  (Muş)
5) Murat
Bozlak  (Adana)
6) Halil
Aksoy  (Ağrı)
7) Ayla
Akat  (Batman)
8) İdris Baluken  (Bingöl)
9)
Hüsamettin Zenderlioğlu  (Bitlis)
10) Emine
Ayna  (Diyarbakır)
11)
Nursel Aydoğan (Diyarbakır)
12) Adil
Kurt  (Hakkâri)
13) Esat
Canan  (Hakkâri)
14) Sırrı
Süreyya Önder  (İstanbul)
15)
Sebahat Tuncel  (İstanbul)
16)
Mülkiye Birtane  (Kars)
17) Erol
Dora  (Mardin)
18)
Ertuğrul Kürkcü  (Mersin)
19) Demir
Çelik  (Muş)
20)
İbrahim Binici  (Şanlıurfa)
21) Nazmi
Gür (Van)
22) Özdal Üçer  (Van)
Gerekçe:
Türkiye Cumhuriyeti ile
Suriye arasında derin tarihî, kültürel, ekonomik ve sosyal ilişkiler mevcuttur.
Suriye vatandaşlarının önemli
bir kesimi Türkiye Cumhuriyeti vatandaşlarının akrabalarıdır.
Suriye'de meydana gelen her
türlü müspet veya menfi olaya Türkiye vatandaşlarının kayıtsız kalmaları mümkün
değildir.
Dışişleri Bakanı Ahmet
Davutoğlu bugüne kadar 62 kez Suriye'ye gittiğini beyan etmiş, ancak bu 62
sefer sonucu neler konuştuğunu ve ne gibi neticeler elde ettiğini
açıklamamıştır. Hâlen Suriye'de yaşayan Kürtlerin önemli bir kısmının
kimlikleri bile yoktur ve İslami fikre sahip Müslümanların on binlercesi
cezaevindedir. Suriye siyasetinin hızla değişeceği bugünlerde Türkiye'nin
acilen doğru bir siyaset takip etme mecburiyeti vardır.
BAŞKAN – Bilgilerinize
sunulmuştur.
Önergeler gündemdeki
yerlerini alacak ve Meclis araştırması açılıp açılmaması konusundaki görüşmeler
sırası geldiğinde yapılacaktır.
Cumhuriyet Halk Partisi
Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
VIII.- ÖNERİLER 
A) Siyasi Parti Grubu Önerileri
1.- CHP Grubunun, İstanbul Milletvekili Fatma Nur Serter ve 28
milletvekili tarafından AKP iktidarının on yıllık uygulamalarının millî eğitim
sisteminde yarattığı kargaşa ve nitelik kaybının, millî eğitim
politikalarındaki tutarsızlıklar ve hataların, eğitimdeki vizyon ve kararlılık
eksikliğinin ve bunların gençlik üzerinde yaratmakta olduğu sorunların
araştırılması amacıyla 26/2/2013 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin Genel Kurulun 7 Mart
2013 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi 
 07/03/2013
Türkiye
Büyük Millet Meclisi Başkanlığına
Danışma
Kurulu; 07.03.2013 Perşembe günü (Bugün) toplanamadığından, Grubumuzun
aşağıdaki önerisinin, İçtüzüğün 19’uncu maddesi gereğince Genel Kurulun onayına
sunulmasını saygılarımla arz ederim.
 Mehmet
Akif Hamzaçebi
 İstanbul
 Grup
Başkan Vekili
Öneri:
İstanbul
Milletvekili Nur Serter ve 28 Milletvekili tarafından, 26.02.2013 tarihinde,
Türkiye Büyük Millet Meclisi Başkanlığına "AKP iktidarının 10 yıllık
uygulamalarının Milli Eğitim sisteminde yarattığı kargaşa ve nitelik kaybının
Millî Eğitim politikalarındaki tutarsızlıklar ve hataların eğitimdeki vizyon ve
kararlılık eksikliğinin ve bunların gençlik üzerinde yaratmakta olduğu
sorunların araştırılması" amacıyla verilmiş olan Meclis Araştırma
Önergesinin (754 sıra nolu), Genel Kurul'un bilgisine
sunulmak üzere bekleyen diğer önergelerin önüne alınarak, 07.03.2013 Perşembe
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN -
Cumhuriyet Halk Partisi Grubu önerisinin lehinde ilk söz İstanbul Milletvekili
Sayın Fatma Nur Serter’e ait. 
Buyurun
Sayın Serter. (CHP sıralarından alkışlar)
FATMA NUR
SERTER (İstanbul) – Sayın Başkan, değerli milletvekilleri; sözüme başlarken
Sayın Başkan, sizlere teşekkür etmek istiyorum, bugün kadın milletvekillerine
tanıdığınız ayrıcalık nedeniyle ve 8 Mart Dünya Emekçi Kadınlar Günü nedeniyle
önce Türkiye Büyük Millet Meclisinin bütün kadın emekçilerinin ve
milletvekilleri başta olmak üzere dünya kadınlarının 8 Mart Dünya Emekçi
Kadınlar Günü’nü kutluyorum ve gelecekte kadının şiddet görmediği, erkekle her
anlamda eşit olduğu aydınlık bir dünyaya bir an önce kavuşma özlemimi de ifade
etmek istiyorum.
Değerli
milletvekilleri, Cumhuriyet Halk Partisi olarak millî eğitim konusunda bir
araştırma komisyonu kurulmasını öneriyoruz. AKP’nin on yılı aşkın iktidarı
süresince izlediği politikalar, eğitimin temel sorunlarını çözümlemeye yönelik
istikrarlı bir sistem oluşturamadığını ortaya koymuştur.
AKP,
özellikle 4+4’ün altyapısı hazırlanmadan, tepeden inme bir biçimde uygulamaya
sokulmasıyla eğitime, eğitimin niteliğini artıracak değil ama siyasi proje
üretecek bir araç olarak baktığını kanıtlamıştır.
Millî
eğitim sistemi, Adalet ve Kalkınma Partisinin on yıllık iktidarında tam bir
yapboz oyununa dönüştürülmüştür. On yıllık iktidarda 5 kez millî eğitim
bakanının değiştirilmiş olması, aslında eğitimdeki başarısızlığın en somut
itirafıdır. AKP’nin on yıllık dönemde eğitimle ilgili performansı beş başlıkta
özetlenebilir: Yapılıp bozulanlar, yapılırken bozuk çıkanlar, sonuçsuz kalanlar,
fırsat eşitliğine aykırı olanlar ve yasa dışı olanlar. 
Yapılıp
bozulanlardan birkaç örnek, alfabenin neredeyse tüm harflerini sınavlar için
kullandınız: OKS, SBS, YGS, LYS, YDS, ALS, DGS, YÖS, DUS, TUS, ALES vesaire
devam edip gidiyor. (CHP sıralarından alkışlar)
Bir sınav
enflasyonu yarattınız ve ardından dershaneleri kapatmaya kalktınız, sınavlar
yerli yerinde dururken. Oysa, sizin döneminizde dershane sayısını 2.122’den
3.867’ye çıkarttınız. OKS’yi önce SBS yaptınız, sanki
OKS kalkıyormuş gibi bir algı yarattınız, sonra SBS’yi
altı ve yedinci sınıflara da uyguladınız, daha sonra üç yıl bu uygulamayı
yaptıktan sonra altı ve yedinci sınıflardan SBS’yi
kaldırdınız ama üç yıl boyunca çocuklara ve ailelere cehennem azabı yaşattınız.
Maalesef, kaynakları israf edip öğrencilerin o çocuksu mutluluğunu çaldınız. 
Şimdi, SBS’yi kaldırmaya kalktınız. SBS’yi
kaldırmaya kalktığınızı açıkladıktan sonra, birden, Anadolu liselerinin
bazılarına çok yüksek talep olabileceğini fark ettiniz ve bir SBS’yi kaldırırken yerine bütün Anadolu liselerini
kapsayacak “GSS, İLS, KAS” gibi çeşitli adlar altında sınavların yapılacağı bir
sistemin projesini ve çalışmasını başlattınız. 
Genel
liselerdeki eğitimin niteliğini yükseltmek yerine -defalarca burada söyledik-
genel liseleri görünmez kılmayı seçtiniz, genel liselerin ismini değiştirerek
bu görünmezliği sağlayacak projeler başlattınız. Bir bakanınız geldi, onların
adını “Anadolu lisesi”ne çevirmeye kalktı, diğeri onu
beğenmedi “akademik lise” dedi, sonra vazgeçildi, tekrar “Anadolu lisesi
olsun.” dedi. Aslında, genel liselerin niteliğini artırmak yerine, tüm Anadolu
liselerini genel lise düzeyine indirgeyecek bir projeye imza attınız.
Müfredatı
değiştirdiniz 2004’te, sonra beğenmediniz, tekrar değiştirdiniz. “Engelliden
öğretmen olmaz.” dediniz, sonra Başbakan “Bal gibi olacak.” dediği için geri
adım attınız, engellinin öğretmenliğiyle ilgili kararı kaldırdınız. Eş ve
mazeret ataması için öğretmenlere gerçekten çile çektirdiniz. Atamaları yılda
1’e indirdiniz, sonra yeniden eski uygulamaya çark ettiniz. 
Okula
başlama yaşını -tüm itirazlara rağmen- altmış ay olarak ilan ettiniz, okullar
açılırken vazgeçtiniz, “Altmış altı aylık olanlar gelsin.” dediniz. 
Kat
sayıyla sürekli oynadınız, önce kaldırdınız, sonra “binde 2” dediniz, sonra ek
puan getirdiniz, ortaöğretim başarı uygulamasını eklediniz, sonra bir yıl
ertelediniz.
Gelelim
yapılırken bozuk çıkanlara: Okul Sütü Projesi’ni başlattınız. Sadece otuz dört
gün süt dağıttınız, 800 bin öğrenciyi bu otuz dört günde sütsüz bıraktınız.
Sütleriniz bozuk çıkınca da süt alerjisine sığındınız. Sonra, beş günden
vazgeçip, okul sütü dağıtımının üç gün yeterli olacağını ilan ettiniz. Geçen
ders yılının sonunda, yaklaşık 20 milyon liralık sütü de okullarda bırakarak
devleti zarara uğrattınız. Serbest kıyafet uygulamasını başlattınız,
başlatırken sakıncalarına kulak tıkadınız, sonra daha başlarken geri adım
attınız, çok da iyi yaptınız. 
Gelelim
sonuçsuz kalanlara: FATİH Projesi’ni yüzyılın projesi ilan ettiniz. Eğitimdeki
nitelik sorununun bu projeyle çözümleneceğini sandınız. Başbakanı elinde
tabletle dağ, bayır dolaştırdınız. Stratejik planda “Proje 2014’te bitecek.”
dediniz, “2013’te bütün okullara tablet dağıtımı son bulacak, hepsini
tamamlayacağız.” dediniz. Şimdi size rakam veriyorum: 2013’ün ortasındayız,
bütün okullardaki öğrencilerin tablet alanlarının oranı binde 3’tür arkadaşlar;
Ankara’da bu oran binde 1, Türkiye genelinde binde 3’tür. (CHP sıralarından
alkışlar) Ayrıca, tabletin eğitimin niteliğinde hiçbir değişiklik yapmadığına
ilişkin denetim raporlarını da kamuoyundan sakladınız. Şimdi soruyorum:
Stratejik planı mı yanlış uyguladınız, yanlış yaptınız, uygulamayı mı yanlış
yaptınız, yoksa sadece halkın gözünü boyamayı mı amaçladınız? 
İktidar
olmadan “Atanmayan öğretmen kalmayacak.” dediniz. Başbakan yaptığı bütün
mitinglerde -Gaziantep, İstanbul, Kocaeli- ilan etti, “Bizim dönemimizde
atanmayan öğretmen kalmayacak.” dedi. O dönemde, 40 ila 50 bin arasında ataması
yapılmayan öğretmen vardı, şimdi sayıyı 350 bine çıkarttınız, üstelik onları Eminönü’ndeki
güvercinlere benzetip “Haydi başka kapıya.” dediniz. 
İBRAHİM
KORKMAZ (Düzce) – İkna olduk, ikna olduk!
FATMA NUR
SERTER (Devamla) – Gelelim fırsat eşitliğine aykırı olanlara: Tüm okullarda
derslik sorunu yaşanırken, imam-hatiplere ayrıcalık tanıdınız. Önce 1.141
imam-hatip okulu açtınız, sonra bunların 42’sini kapattınız -bir yaptığınızı
hemen arkasından bozma âdetiniz var çünkü- daha sonra bu okulları yüzde 75 boş
kapasiteyle tuttunuz, öte yandan ortalama sınıf mevcudunu 50’ye, 60’a
yükselttiniz ve şu sorunun cevabını hiç vermediniz: 16.905 bağımsız ilkokuldan
mezun olacak öğrenciyi 3.558 ortaokula nasıl sığdıracağınızı defalarca sorduk,
hâlâ buna cevap vermediniz.
“Hafızlık
eğitimi” diye bir proje, büyük proje başlattınız, 9 yaşındaki çocukları bir yıl
okuldan uzaklaştırdınız, izinli saydınız. Bunu yaparken sözde “çocuğun isteği”
gibi, yönetmeliğe bir kalıp eklediniz, 9 yaşında çocuğun bir isteği, bir kararı
olamayacağını bildiğiniz hâlde çocuğun isteğini, tercihini, yeteneğini ve çocuk
haklarını görmezden geldiniz.
Yasaları
yok saydınız. Siyasi projenizin simgesi olan türbanı yasalara aykırı olarak
bütün okullara soktunuz…
İHSAN
ŞENER (Ordu) – Hangi yasa?
FATMA NUR
SERTER (Devamla) – …bütün okullara bayrak yaptınız, anaokullarındaki 3
yaşındaki çocukların başlarını bağlattınız, 3 yaşında anaokulu öğrencilerinin
başlarını bağlattınız. 
İLYAS
ŞEKER (Kocaeli) – Niye rahatsız oluyorsunuz?
FATMA NUR
SERTER (Devamla) – Atatürkçü gençlik…
(Mikrofon
otomatik cihaz tarafından kapatıldı) 
FATMA NUR
SERTER (Devamla) – Kadınlar Günü nedeniyle bir cümle…
İHSAN
ŞENER (Ordu) – Zaten iyi şeyler söylemiyorsun, bak kesiliyor.
BAŞKAN –
Buyurun.
FATMA NUR
SERTER (Devamla) – Atatürkçü gençlik yetiştirmeyi “tek tipleşme” saydınız,
Atatürk milliyetçiliğini yasalardan söküp attınız ama “Dindar Gençlik Projesi”ni “tek tipleşme” saymayıp övgüyle anlattınız.
Laik
eğitimi yok etmenin, cumhuriyet değerleriyle hesaplaşmanın, ülkeyi
dönüştürmenin hevesiyle kendi gücünüze taptınız. 
Vizyonsuz,
altyapısız eğitim politikanızla eğitimi bir enkaza dönüştürdünüz, insanların,
gençlerimizin yaşamını da maalesef azaba dönüştürdünüz. 
Değerli
milletvekilleri, Türkiye sahipsiz değildir. Bunların cevabını, bütçeye bu
konuda verdiğiniz zararların hesabını vermeye mecbursunuz.
İLYAS
ŞEKER (Kocaeli) – Millet sahip çıkıyor sandıkta.
FATMA NUR
SERTER (Devamla) - Eğer gücünüz varsa, eğer doğru yaptığınıza inanıyorsanız bir
Meclis araştırma komisyonunun kurulmasına onay verirsiniz.
İLYAS
ŞEKER (Kocaeli) – Merak etme, millet sahip çıkıyor sandıkta.
FATMA NUR
SERTER (Devamla) - Eğer onay vermiyorsanız bu bir kaçıştır. 
(Mikrofon
otomatik cihaz tarafından kapatıldı)
FATMA NUR
SERTER (Devamla) - Bu kaçışın hesabını bu millet size soracak.(CHP sıralarından
alkışlar)
İLYAS
ŞEKER (Kocaeli) – Millet sandıkta hesap soruyor, hiç merak etme.
BAŞKAN –
Teşekkür ederim.
Cumhuriyet
Halk Partisi Grubu önerisinin aleyhinde Amasya Milletvekili Sayın Avni Erdemir.
Buyurun
Sayın Erdemir. (AK PARTİ sıralarından alkışlar)
AVNİ
ERDEMİR (Amasya) – Sayın Başkan, değerli milletvekili arkadaşlarım; CHP
Grubunun, AK PARTİ eğitim politikalarının araştırılmasıyla ilgili Meclis
araştırması açılmasını içeren grup önerisi üzerine söz almış bulunuyorum.
Hepinizi saygıyla selamlıyorum.
Değerli
milletvekili arkadaşlarım, AK PARTİ iktidarı kurulduğu günden itibaren
ülkemizin kalkınması, gelişmesi, lider ülke, güçlü toplum hedefine ulaşılması
için eğitimi en temel hizmet alanı olarak görmüş ve kabul etmiştir. Zira biz
inanıyoruz ki insanımızın hayat kalitesini yükseltmek, insan kaynağımızı dünya
ile rekabet edilebilir bir konuma getirmek ancak eğitimle mümkündür. İşte, bu
anlayışla son on yıl içerisinde eğitimde çok önemli değişiklikler
gerçekleştirdi AK PARTİ iktidarı. Öncelikle, hükûmetlerimiz döneminde eğitim
bütçesi hep 1 numara, 1’inci sırada oldu. Yükseköğretim bütçesi haricinde 2002
yılında 7,5 milyar lira olan eğitim bütçesi bugün yüzde 537 artışla 47,5 milyar
liraya çıkmıştır değerli arkadaşlar.
Değerli
arkadaşlar, öğrencilerimizin okuduğu, öğrencilerimizin barındığı,
öğretmenlerimizin hizmet ürettiği ve çalıştığı okulları, yurtları daha kaliteli
hâle getirmeden kaliteli hizmet üretilemez anlayışı içerisinde son on yıl
içerisinde 188.459 dersliğin yapımını tamamladı AK PARTİ iktidarı. 
Sekiz
yıllık kesintisiz zorunlu eğitim yerine on iki yıllık zorunlu kademeli eğitimi
getirerek on iki yıllık süre üç kademeye ayrıldı. Evet, ilkokula başlama yaşı
altmış aya ve zorunlu olarak altmış altı aya indirildi, bilerek yapıldı,
bilinçli yapıldı değerli arkadaşlar. 
İlköğretimi,
dört yıl ilkokul ve dört yıl ortaokul ile imam hatip ortaokulu olarak düzenledi
AK PARTİ iktidarı. 
Ortaöğretimde
yüzde 100 okullaşmayı hedefleyerek liseleri zorunlu hâle getirdi AK PARTİ
iktidarı. 
Üniversiteye
girişteki okul katkı puanlarını kaldırdı, üniversiteye girişteki katsayı
farklılıklarını giderdi AK PARTİ iktidarı. 
Ortaokuldan
başlamak üzere öğrencileri üst öğrenime yönlendirmek amacıyla seçmeli ders
sayılarını artırarak 21’e çıkardı. Kur’an-ı Kerim, Hazreti Muhammed’in hayatı,
matematik uygulamaları, bilim uygulamaları, yabancı dil, yaşayan diller ve
lehçeler gibi seçmeli dersler alma imkânı getirdi AK PARTİ iktidarı ve mesleki
eğitimin, eğitimin içerisindeki payı yüzde 35’den yüzde 51’lere çıktı AK PARTİ
iktidarında. 
İlk ve
ortaöğretimde ezberciliğe dayalı ders müfredatlarını değiştirdik. Öğrenmeyi
öğreten ve insanlarımızın kendisine, düşüncesine ve işine güven duymasını
sağlayacak bir anlayışı hayata geçirdi AK PARTİ iktidarı. 
FATİH
Projesi kapsamında, evet, şu ana kadar meslek liseleri dışındaki tüm liseler,
tekrar söylüyorum, meslek liseleri dışındaki tüm liselerde, 3.657 lisede 85 bin
sınıfta akıllı tahta yerleştirildi AK PARTİ iktidarında ve 13.500 tablet
bilgisayar öğretmen ve öğrencilerimizin hizmetine sunuldu. 
2013 yılı
Şubat ayı itibarıyla ikinci yılın başlangıcında, 81 il, 217 pilot okulumuzda
öğretmen ve öğrencilerimize 49 bin tablet dağıtımı gerçekleştirildi. 
FATMA NUR
SERTER (İstanbul) – Yüzde oranı ne Sayın
Erdemir, yüzde oranı?
AVNİ
ERDEMİR (Devamla) – İnşallah, FATİH Projesi kapsamında, 2013 yılı içerisinde
3.500 okulun İnternet alt yapısı düzenlenecek, 7 bin okula geniş bant İnternet
erişimi sağlanacak, meslek liselerindeki 75 bin derslik de akıllı tahtayla
tanışacak AK PARTİ iktidarında. O gün, eğitimdeki 1 milyon 250 bin öğretmene,
öğrenciye tablet bilgisayarlar dağıtacağız. İnşallah, dört yıl içinde de yurt
genelindeki tüm okullarımızda bu proje, FATİH Projesi tamamlanmış olacak. 
Değerli
arkadaşlarım, yine AK PARTİ iktidarında, bugün eğitim, öğretimin içerisindeki
öğretmen arkadaşlarımızın yarısından fazlası, evet, yarısından fazlası yani
bugün eğitim öğretimin içerisindeki 357 bin öğretmen arkadaşımız AK PARTİ
iktidarında atandı ve yine 2012 yılı içerisinde, tarihte ilk defa en fazla, 57
bin öğretmen, AK PARTİ iktidarında atandı değerli arkadaşlarım. 
Değerli
arkadaşlar, yükseköğretimde de önemli değişiklikler yapıldı. Bakın,
yükseköğretim bütçesi 2002 yılında 2,4 milyar liraydı, evet, 2,4 milyar lira.
Bugün nedir? 15,2 milyar liradır. Artış oranı yüzde 510 değerli arkadaşlar,
bunu küçümseyemezsiniz. Bu, değişen; bu gelişen; bu büyüyen Türkiye’nin sonucudur
değerli arkadaşlar. 
Değerli
arkadaşlar, evet, üniversite sayılarımız ortada. Değerli arkadaşlar, AK PARTİ
iktidarının devraldığı Türkiye’de 76 devlet üniversitesi vardı, bugün 170
devlet üniversitesi var. Yeni kurulan 51 üniversiteye, değerli arkadaşlar,
105.933 kadro ihdas edildi. Yükseköğretimde net okullaşma oranı 2002 yılında
yüzde 14 iken bugün yüzde 35’lerin üstüne çıkmıştır değerli arkadaşlar. Bu yıl
getirdiğimiz yeni bir uygulamayla üniversite birinci öğretim ve açık öğretim
öğrencilerinden alınan harçlar kaldırıldı. Evet, eğitim ücretsiz oldu değerli
arkadaşlar. 
Değerli
milletvekili arkadaşlarım, bütün bunları nasıl yaptık dersiniz? Milletimizden
aldığımız güç ve destekle yaptık, ülkemizde temin ettiğimiz siyasi ve ekonomik
istikrarla başardık bütün bunları. 
Arkadaşlarımızın
araştırma önergesinde, eğitim uygulamalarının her gün değiştiği ve bu
değişikliklerin öğrenciler üzerinde olumsuz etkiler bıraktığı ifade ediliyor.
Değerli arkadaşlar, “Her şey Türkiye için, her şey gençlerimiz için, her şey
onların daha iyi, kaliteli eğitimi için.” diyerek yola çıkan ve yukarıda
saydığım tüm çalışmaları onlar için yapan iktidarımızın, gençlerimizi
uygulamalarıyla sıkıntıya sokması elbette düşünülemez. AK PARTİ iktidarı olarak
biz, her konuda olduğu gibi eğitimde de ne yaptığımızı biliyoruz; gençlerimizi,
yavrularımızı daha güzel yarınlara, daha nitelikli nasıl taşırız, onları
yaşayacakları çağa göre nasıl yetiştiririz, onun mücadelesini veriyoruz.
Değerli
arkadaşlar, değişimden korkmayalım, değişim kaçınılmaz. Hayat değişiyor, hayata
bakış değişiyor, tüm dünyada eğitim anlayışı, eğitim politikaları değişiyor. Bu
dinamik sosyal hayatın içinde, dünyada değişen eğitim anlayışı içinde eğitim
sistemimizin, ders programlarının, kademeler arası geçiş sisteminin de
değişmesi elbette kaçınılmazdır. 
Siz
eğitimde hiçbir değişiklik olmasını istemiyor musunuz? 1940’lı yıllardaki
eğitim anlayışıyla, 1960 model ders programlarıyla ülkemizin, cumhuriyetimizin
kuruluş vizyonu olan çağdaş uygarlık düzeyinin üstüne çıkabileceğini mi
düşünüyorsunuz? 
Unutmayalım
ki, değişim ve yenileşme kaçınılmaz. Değişmeyenler rekabet edemezler,
değişmeyenler başaramazlar. Elbette eğitim uygulamalarında da değişiklik
olacak, uygulamada çıkan aksaklıklar düzeltilecek. Doğru olduğuna inanılarak
başlanılan işlerde aksaklıklar, noksanlıklar varsa elbette düzeltilecek. 
Siz neyi
istiyorsunuz? Bir karar alalım ve o eğitim uygulamalarını kırk yıl, elli yıl,
yüz yıl hiç değişmeden devem ettirelim mi istiyorsunuz? Eğer bunu istiyorsanız
inanın yanlış yoldasınız. Ülkemiz için yanlış yoldasınız, yavrularımız için
yanlış yoldasınız.
Bakın,
ülkemiz için, yavrularımız için 4+4+4 dediğimiz, eğitimde yeni bir anlayış
getirdik değerli arkadaşlar. Bu anlayışa mı yanlış diyorsunuz? Eğer buna yanlış
diyorsanız, unutmayın ki on iki yıllık zorunlu eğitime yanlış diyorsunuz.
Dünyanın, Avrupalıların çocukları on iki yıl zorunlu eğitim görürken bizim
çocuklara sekiz yıl eğitim yeter diyorsunuz farkında olmadan. Eğer “4+4+4’e
hayır” diyorsanız, “Biz tek tip eğitim istiyoruz, biz 7 yaşındaki çocuklarla 14
yaşındaki çocukların…”
(Mikrofon
otomatik cihaz tarafından kapatıldı)
BAŞKAN –
Sayın Erdemir, size de bir dakika vereceğim.
Buyurun.
AVNİ
ERDEMİR (Devamla) – Teşekkür ediyorum Sayın Başkanım.
Eğer,
siz, “4+4+4’e hayır” diyorsanız “Biz tek tip eğitim istiyoruz, biz 7 yaşındaki
çocuklarla 14 yaşındaki yavrularımızın aynı okulu, aynı salonu, aynı koridoru,
aynı lavaboyu kullanmasını, paylaşmasını istiyoruz; öğrencilerin isteklerine,
yeteneklerine, ilgilerine göre ders seçmelerini istemiyoruz.” diyorsunuz
farkında olmadan. “Biz, 4+4+4’e, evet, karşıyız.” derken “Biz katsayı
adaletsizliğinin devamını istiyoruz, meslek liselerinin ayağındaki prangaların
çözülmesini istemiyoruz.” diyorsunuz farkında olmadan.
İşte,
biz, bütün bu anlayışla ülkemiz için, yavrularımız için, evet, onlar için,
onların rahatsız olabileceği her türlü uygulamayı değiştirmeye devam edeceğiz.
Bu
duygularla önergenin aleyhinde olduğumu ifade ediyor, yüce heyetinizi saygıyla,
sevgiyle selamlıyorum. (AK PARTİ sıralarından alkışlar)
BAŞKAN –
Teşekkür ederim.
Cumhuriyet
Halk Partisi Grubu önerisinin lehinde Ankara Milletvekili Sayın Zühal Topcu.
Buyurun
Sayın Topcu.
ZÜHAL
TOPCU (Ankara) – Sayın Başkan, değerli milletvekilleri; konuşmama başlamadan
önce, bugün Kadınlar Günü. Ben hem bütün kadınlarımızın hem de bütün
erkeklerimizin bu gününü kutluyorum çünkü hayat ortak, ortak kararlar alınıyor.
Onun için, her ne kadar Kadınlar Günü olsa da ben, yine, ortak olarak
kutlamamız gerektiğini düşünüyorum. 
Milliyetçi
Hareket Partisi adına söz almış bulunmaktayım. Hepinizi saygıyla selamlıyorum. 
Konuşmama,
önce, 5’inci Millî Eğitim Bakanımız Sayın Profesör Doktor Nabi Avcı’nın geçen
gün bir televizyon konuşmasında yaptığı bir açıklamayla başlamak istiyorum.
Sayın Nabi Avcı “4+4+4 dönüşüm süreci kolektif bir çalışmadır. On beş – yirmi
yıldır önerilen çözümlerden yapılmış bir çalışmadır. O süreçte benim verdiğim
bir örnek var. Bir yolda 140-150 kilometre hızla giden bir araca müdahale etmek
gibi zor bir süreç.” Sayın Bakan, 150 kilometre hızla gidin diyen var mı size?
Önümüze 4+4+4 gibi, tüm ülkenin kaderini belirleyen nur topu gibi bir sistem
koydunuz. Ondan sonra da bu sistemin mağduru rolünü oynuyorsunuz. Sayın Bakan,
150 kilometre hızla gitmek, otoyolda bile olsa, suç teşkil eder; onun için
dikkat etmeniz gerekiyor. 
Eğitimde
dönüşüm, daha çok, sindirilerek ve beklentilere yönelik olarak
gerçekleştirilmelidir. On bir yıllık iktidarınızın çıktıları olan pek çok sınavzede, veli, öğrenci, öğretmen, sisteminizin
getirilerine dair hayal kırıklığı yaşamaktadır. Halkımız, her Millî Eğitim
Bakanının yeni bir konu ile ilgili söylemlerinden artık endişe duymaya
başlamıştır. Sayın Nabi Avcı’dan beklediği tek şey bu milletin “Aman, yeni bir
icraat yapmayın, bizi zor duruma sokmayın.”dır artık.
4+4+4’ün üzerinden bir yılı aşkın süre geçmesine rağmen, sistemin bütün
girdileri -ki bunlar öğrenci, öğretmen, veli ve idareciler- herkes karmaşa
içindedir. 
“SBS’yi kaldıracağız.” diyorsunuz veya “Bu son SBS.”
diyorsunuz, daha sonra “Fazla talep edilen okullar kendi sınavlarını
yapabilir.” diyecek kadar da büyük bir yanılgı içerisine düşüyorsunuz. Lütfen
Sayın Bakan, altyapısını hazırlamadığınız, yerine koyacağınız sistemi
projelendirmeden, geçerliliğini ve güvenilirliğini test etmeden toplumun önüne
çıkmayınız. Çünkü, yaptığınız en küçük değişiklik, SBS örneğinde olduğu gibi 1
milyon 200 bin yavrumuzu etkilemektedir, velileri ve bizleri de aynı zamanda,
aynı şiddette etkilemektedir.
Eş durumu
tayinleri için topluma çıkıp şirin görünmeye çalışırken… Pek çok öğretmen eş
durumu tayininde bilgisayarlarını açtıklarında şöyle bir yazıyla karşılaştılar:
İliniz sınırlarında alanınızda öğretmen eksiği olmadığı için tayin başvurunuz
kabul edilmemiştir. 
“Alan
değişikliği” dediniz, işi karmaşık hâle getirdiniz. Bugün okullarda, alan
değiştiren pek çok öğretmen atandığı alan ile ilgili olarak hiçbir hizmet içi
eğitimden geçirilmeden bir hafta gibi bir sürede görevine başlamakta ve
öğretmen, öğrenci gözünde ve kendi dünyasında zor anlar yaşamaktadır. 
Son
yaptığınız yer değişikliğinden dolayı, bugün ülkemizde pek çok okul dönem
ortasında öğretmensiz duruma düşmüştür. Dün Mersin’den bir veliden mail aldık.
Her dönem iki dönemde atanan öğretmenler tekrar tayin istediği için şu anda
neredeyse bir yıldır çocuklarının öğretmensiz kaldığını bildirmekte. Bu mudur
sizin planlama anlayışınız, bu mudur on bir yıllık iktidarın vizyonu?
Temennimiz yavrularımızın geleceği ve velilerin rahatı için bir an önce Millî
Eğitim Bakanlığının işi bilenlere devretmesi ve sürekliği olan bir bakanlık
hâline dönüştürülmesidir.
Son
yapılan yer değişiklikleri ile iller öğretmen açıklarını kapatabilmeleri için
belediye hoparlöründen öğretmenler anonsu geçilmektedir, sanki yatmakta olan
bir hasta için kan aranıyormuş gibi.
Aldığınız
ücretli öğretmenlerin hangi alanlarda olduğunu biliyor musunuz Sayın Bakan?
Pedagojik formasyonları var mı, incelediniz mi, bu mu sizin eğitim anlayışınız?
Geleceğimizin teminatı olan yavrularımız için ehil olan, pedagojik formasyon almış, atama bekleyen pek
çok öğretmen adayınıza niçin bu çocukları emanet etmiyorsunuz? On bir yıllık
iktidarınız boyunca, öğretimi, yöneticiyi ciddi anlamda itibarsızlaştırmaya
çalıştınız. Eğitimciliği “üç ay yaz tatili olan yan gelip yatma mesleği” olarak
tanımladınız. Unutmayın Sayın Bakan, siz de bir eğitimcisiniz, öğretmenlik,
sadece sınıfa girip çıkmaktan ibaret olmayan bir meslektir, öncesi ve sonrası
da olan bir iştir. 
“Eşit işe
eşit ücret.” dediniz. Her ne hikmetse, öğretmen bu yasadan nasibini almamıştır.
Bugün, öğretmen, okulunda beraber çalıştığı memurundan dahi daha düşük ücret
almaktadır. Bu mudur sizin öğretmene vaadettiğiniz
değer?
Millî
eğitim gibi devasa bir yapı, bu yapının paydaşlarının ve onların
temsilcilerinin düşüncelerini, önerilerini, uyarılarını dikkate almadan
kurumsal bilgi ve tecrübe birikimini göz ardı ederek, dar bir çerçeveyle
yönetilmeye çalışılmıştır. 
YÖK,
uygulamaları ve çözüm önerileriyle çökmüş, hantal bir kurum hâline dönüşmüştür
toplum nezdinde, özellikle akademik camiada güvenirliği kalmamıştır. Rektör ve
dekan atamalarında akademisyenlerin görüşleri ve kararları dikkate
alınmamıştır. Geçtiğimiz on yıllık periyotta üniversiteler toplumda özellikle
yıpratılmış ve itibarsızlaştırılmıştır. Akademisyenlerin ve üniversite
çalışanlarının özlükleri her geçen gün daha kötü duruma getirilmiştir. YÖK
Yasası ise hâlâ hazırlanamamış ve Meclis gündemine getirilememiştir. 
2005
yılında Öğretmen Kariyer Basamakları Yönetmeliği getirdiniz. Öğretmenliği
bundan böyle kariyer mesleği hâline getirdiğinizi beyan ettiniz, bir daha ses
çıkmadı, sadece okullarda öğretmenlerin aralarını açtınız bu uygulamayla çünkü
uzman ve başöğretmen olarak atadığınız öğretmenlerle bu unvanı almayan
öğretmenler arasında hiçbir görev farkı bulunmamaktadır, sadece maaş farkı
olmuştur. Siz, bu unvanı almayan bir öğretmen gibi düşünün kendinizi, nasıl bir
tepki verirdiniz? 
Yöneticileri
beceriksizlikle suçladınız ve bunların okulları için cansiparane
çalışıp okullarını ayakta tutma uğraşlarında ödül yerine cezalar yağdırdınız.
Bu mu sizin eğitimdeki vizyoner yaklaşımınız? Bunlar
yetmezmiş gibi son bir yönetici yönetmeliği çıkardınız –teknik detaylarını
konuşmak istemiyorum bu arada, bir haftadır basında yer alıyor bu bilgiler, bu
kısa sürede- ama yanlışlarla dolu bir yönetmeliktir bu. Sayın Bakan, sanki
başka bir bakanlık hazırlamış gibi üzerinde tekrar düşünülerek revizyona
gidilebileceğinden bahsediyorsunuz. Bugüne kadar sürdürdüğünüz bu yöntemi
yönetici atama yönetmeliğinde de görüyoruz “Biz yaptık, oldu.” anlayışı. Bu
anlayış, sizi toplum nezdinde güvenilmez ve komik duruma düşürüyor, lütfen
dikkat ediniz. 
Mevcut
uygulamalarınızdan çıkan sonuç bize şunu söylemektedir: Düz liselerin sonunda
tabelaları değişti, Anadolu liseleri oldu. Devamında “ilkokul ve ortaokullarda
uygulanan adrese dayalı sistemi liselere de getireceğiz.” diyorsunuz. Bir
miktar iyi okulumuz kalmıştı, onu da bu sistemle halledip herkesi özel okullara
yönlendiriyorsunuz. Bu mudur sizin vizyonunuz, bu mudur sizin bu ülkenin
geleceği olan yavrularımıza reva gördüğünüz? 
Eğitimde
kalite diye bir kaygı taşımıyorsanız en kolay yol nedir? Okulu aç, kalite ne
olursa olsun “Biz okulu açtık ama.” Buna mı gücünüz yetiyor, kalite anlayışınız
bu mudur? Aksini söylüyorsanız uygulamalarınızla çelişiyorsunuzdur. Bir
taraftan okulların kalitesini düşürüyorsunuz, diğer taraftan ise “Dershaneleri
kaldıracağız.” diyorsunuz. Bu ne kadar büyük bir çelişkidir? Onu söyleyelim. 
5’inci
Millî Eğitim Bakanı olarak atanan Sayın Avcı’dan beklentilerimiz, mevcut
uygulamaların ve bundan sonraki uygulamaların ülkemizin gerçekleriyle bağdaşan vizyoner ve uygulanabilir projelerden oluşmasıdır.
Özellikle, bazı sorunları da başlıklar hâlinde vermek istiyorum: Rehber
öğretmen açığının kapatılması, üniversitelerdeki talep edilmeyen açık
kontenjanların talep edilebilir yeni bölümlerle değiştirilmesi, bunların da
üzerinde durulması çok önem arz etmektedir.
Konuşmamın
sonunda hepinize teşekkür eder, hepinizi saygıyla selamlarım. (MHP sıralarından
alkışlar)
BAŞKAN –
Teşekkür ederim Sayın Topçu.
Cumhuriyet
Halk Partisi Grubu önerisinin aleyhinde Bitlis Milletvekili Sayın Hüsamettin Zenderlioğlu. (BDP sıralarından alkışlar)
Buyurunuz.
HÜSAMETTİN
ZENDERLİOĞLU (Bitlis) – Sayın Başkan, değerli milletvekilleri; CHP önerisi
üzerine söz almış bulunmaktayım. Bu vesileyle hepinizi saygıyla selamlıyorum.
Bugün
yine, geleceğimizi ilgilendiren eğitimi konuşuyoruz. Bu dünyada insanlar bir
yer edinebilmek için mutlaka eğitilmelidir, onun için eğitim önemlidir ve
eğitim ülkenin kalkınmasında birinci sorundur. 
AKP
Hükûmetinin millî eğitim politikalarının genel durumunu incelediğimizde, millî
eğitimle ilgili hiç iç açıcı bir şey görmüyoruz. Millî eğitim politikalarının
köklü bir değişime ihtiyacı vardır. Geçmişten günümüze kadar birçok soruna
neşter atmak istediler, ama bu on yıl içerisinde hiçbir şey yine değişmedi,
sorunlar gittikçe kronikleşerek devam etti. Ancak 4+4+4’le tekrar millî eğitim
sorununa çözüm aramak için böyle bir proje üretildi, ama ne yazık ki bu proje
bugün amacına ulaşmadı ve amacına da hizmet etmemektedir, çünkü 4+4+4’le bu
proje birçok alanda yetersiz kaldı ve çocuk gelinler yaratacak. 
Baştayken,
geçen yıl aynı bu konu üzerinde tartıştık, sanayide çocuklar çalıştırılacak,
dolayısıyla bu projenin uygun olmadığını ifade ettik, ama görünen odur ki yine
aynı yerdeyiz. Bugün de birçok alanda bu politikayla ilgili kargaşa devam
etmektedir, çünkü geçmiş yıllardan bu yana birikerek artan sorunların hemen
hemen hiçbiri kalıcı, doyurucu bir sistemle çözüme ulaştırılmadı, yani sorun
çözülmedi ve yine eksikler, aksaklar devam etmektedir. Hatta sorunların çözümü
yerine daha çok içinden çıkılmaz bir duruma getirmiştir ama şunu biliyoruz ki
her şeyin başında eğitim önemlidir. Eğitim sadece insanların davranışlarını
değiştirmek değildir. Eğitim ve öğretimle olan ilişkileri bir dizayn içerisinde
değerlendirmek gerekir. Bu da okul, öğrenci, çevre ile iletişim içerisinde
olması gereken bir tablodur. Her ne kadar bununla ilgili bazı alanlarda bir
iyileşme olmuş ise de yeterli değildir. Bu konuda hiçbir şey yapmamış, böyle
ketum da davranmıyoruz; birçok adımlar atılmış ama bu adımların gerçekten
eğitimin sorunlarını çözebilecek kapasitede olmadığını ifade ediyoruz. 
Geçenlerde
yine Urfa ilimizde, basına yansıyan bir biçimiyle, hâlen 45-50 kişilik bir
sınıfta eğitim görülmektedir. El vicdan! 21’inci yüzyılda yaşıyoruz. Şimdi, 6
kişi, 7 kişi veya 20 kişilik sınıflar varken 50 kişilik bir sınıfta o çocuk
nasıl eğitim görecek? Bu eğitimde, öğretmen… Hani diyor ya: “At buldum meydan
yok, meydan buldum at yok.” E, şimdi bakıyoruz o tabloya, inceliyoruz, analiz
ediyoruz, görüyoruz ki öğretmen yetersizliği de var orada. Hani bu atamalarda
işte şu kadar kişi atanmıştı? Eğer atanmış olsaydı, eğer yapılan derslikler bu
orantıya cevap olmuş olsaydı neden orada 50 kişi veya 45 kişi eğitim görsün? O
çocuklara yazık değil mi? 
Özellikle
eğitim hakkının kullanılması noktasında geçmişten bugüne yaşanan sorunlar AKP
Hükûmeti döneminde artarak yoluna devam etmiştir. 
Türkiye’de
2012 yılı itibarıyla eğitilebilinir nüfusun bir
bölümü eğitim hakkından yeterince yararlanamamaktadır. Eğitimin en önde gelen
sorunlarından birisi de okullaşma oranıdır. Geçtiğimiz on yıl içinde tam olarak
sorun çözülmediği gibi, gittikçe girift bir durum arz etmektedir. Okullaşma
oranı günümüzdeki ideal oranına ulaşmamıştır. İstanbul gibi bir kentte ilkokula
giden çocuklarla üst sınıftaki gençler, veliler, mahalle bir bütün olarak
okulun önünde dizilerek kavgaya tutuşmuştur. Peki, eğer bu oran sağlanmış
olsaydı, eğer böyle bir hazırlık olmuş olsaydı neden velilerle diğer öğrenciler
veya üst düzeydeki o gençlik dönemini yaşayan eğitimci veya öğrencilerle karşı
karşıya gelsin? Burada büyük bir problem var, biz bunu vurgulamak istiyoruz.
Bunu çözelim, hayal olarak değil. Sadece bu kürsüye çıkıp istatistiklere göre
bazı rakamları vermek çözüm değildir. 
Sayın
Başkan, değerli milletvekilleri; yazılı olarak cevaplanmasını istediğim soru
önergesinde, baraj yapımından dolayı Mutki ilçesinin köylerinden Yenidoğan ve Ulaş köylerinde, sadece baraj yapımından
dolayı, öğrencilerin eğitimlerini yapabilmeleri için yaptıkları bütün
başvurular olumsuz olarak cevaplandırılmıştır. Ancak, eğitimini
tamamlayabilmeleri için Millî Eğitim Bakanlığı ve il millî eğitim müdürlüğü
tarafından hiçbir çalışma da yürütülmemiştir. Bitlis ilinin genelinde 215
ilköğretim okulu kaloriferli, 368 ilköğretim okulu ise hâlen sobalıdır. Bu
nedenle eğitim ve öğretim sağlıklı olarak yürümemektedir. Özellikle Bitlis il
ve ilçe köylerinde öğrenciler eğitimlerini tamamlayamamaktadırlar.
Öğretmenlerin olmayışı, dersliklerin yapılmayışı nedeniyle çocuklarımız ve
gençlerimiz eğitim hakkından mahrum kalmaktadırlar, yeterince eğitim
almamaktadırlar. Peki, böyle bir düzeyde eğitim gören bu çocuklarımız
İstanbul’daki bir kolejle nasıl
yarışabilirler? İstanbul’da eğitim gören bir çocukla, kolej mezunu olan bir
çocukla nasıl aynı sınava tabi tutabiliriz? Bunun için yapılan hiçbir çalışma
da yoktur özünde. 
Geçmişten
bugüne kadar yapılan bütün eğitim çalışmaları bölgemizde okuma oranını
artırmayarak aksine insanlarımızın cahil ve eğitimsiz kalmasına neden olmuştur.
Çünkü insanlar ancak kendi ana dilleriyle bir şey kavrayabilir, anlayabilir,
dünyayı yorumlayabilir. 
Bitlis
merkez ve ilçelerinde ise eğitim sorunları saymakla elbette ki bitmez.
Özellikle altyapı, öğretmen, ulaşım, ısınma sistemleri bunlardan sadece
birkaçıdır. Bunun dışında, öğretmenlerin sorunu hiç de iç açıcı değildir.
Geldiğimiz noktada, eğitimin sorunları sadece Bitlis ilinde değil, Türkiye’nin
her yerinde aynıdır. Kalıcı olarak yapılan bir çözüm bulunmamaktadır. Eğitim
sistemi her geçen gün değiştirilmektedir. Çocuklarımızın geleceğiyle
oynanmaktadır.
Sayın
Başkan, değerli milletvekilleri; Birleşmiş Milletler Eğitim, Bilim ve Kültür
Örgütünün araştırmaları sonucu ortaöğretim öğrencilerinin bir bölümü 9 veya
10’uncu sınıfta okulu terk etmektedir. Türkiye’nin kırsalında yaşayan kız
çocuklarının yüzde 65’i liseyi bitirmiyor. Ancak bu oran, erkeklerde ise yüzde
36’dır. “Herkes İçin Eğitim 2015” başlıklı raporundan alıntıdır. Geri kalmış
bölgelerimizin yoksul aile çocuklarının yüzde 64’ü eğitim alırken aynı yoksul
aile kızlarının, çocuklarının da ancak yüzde 30’u eğitimden
yararlanabiliyorlar. Dünyanın gelişmiş ülkelerinden öğrencilerin farklı eğitim
programlarına başlama yaşı 15-16’dır. Yurt içi ve yurt dışında yapılan yüzlerce
araştırma sonuçları gençlerle ilgili ve yeteneklerinin belirgin, tutarlı hâle
gelerek KARGEL kararları için gerekli olgunluğa kısmen ulaştığı dönemin 17-18
yaşlarda olduğunu ortaya koymaktadır. 
Aslında
AKP Hükûmeti, eğitimi serbest piyasaya açmakla okulları birer işletme ve
ticarethane hâline getirmiştir. AKP Hükûmeti çocuklarımızın geleceğiyle
oynamakta ve ticarileştirmekte…
(Mikrofon
otomatik cihaz tarafından kapatıldı) 
BAŞKAN –
Bir saniye.
Bir
dakika ekliyorum size de, buyurun.
HÜSAMETTİN
ZENDERLİOĞLU (Devamla) – AKP Hükûmeti çocuklarımızın geleceğiyle oynamakta ve
ticarileştirmektedir. Ticarileştirmekten vazgeçip iyi, kaliteli bir eğitim
sistemi ve öğretmenlerin sorunlarını çözen bir anlayışla bunu ortadan
kaldırabilir. Yoksa, zamanlı veya zamansız yapılan tayinler de tabii ki bu
sorunların ana nedenlerinden biridir. 
YÖK
Yasası’nı tartışmayacağım, hâlen duruyor. Üniversitelerdeki teknik düzeyde
doçent, asistan, araştırmacılar hâlen doğru dürüst bir proje üretip
sunamıyorlar ve bunu engelleyen bir anlayış, geri bir anlayış vardır, geri bir
zihniyet vardır. Eğer biz eğitimde ilerlemek istiyorsak, kalkınmak istiyorsak
her şeyden önce YÖK Yasası’nı belli bir düzeye ulaştırmamız gerekir. Eğitimde
tekrar, yeniden nasıl başarılı olunabilinir, dünya
ölçümleri, dünyadaki örnekleri, modelleri bir daha gözden geçirerek…
(Mikrofon
otomatik cihaz tarafından kapatıldı) 
HÜSAMETTİN
ZENDERLİOĞLU (Devamla) – …bu projeyi yeniden üretmeliyiz.
Bu
vesileyle hepinizi en içten duygularımla selamlıyorum. (BDP sıralarından
alkışlar)
BAŞKAN –
Teşekkür ederim.
Sayın
Vural…
VI.- AÇIKLAMALAR (Devam)
16.- İzmir Milletvekili Oktay Vural’ın, CHP
grup önerisinin görüşülmesi sırasında, Türkiye’deki kadınların eğitim durumuna
ilişkin açıklaması 
OKTAY
VURAL (İzmir) – Evet, teşekkür ederim Sayın Başkan.
Hem
eğitimle ilgili araştırma hem de Dünya Kadınlar Günü münasebetiyle aslında bir
konuyu zikretmek istiyorum: Dünya Bankasının 2013 Dünya Kalkınma Raporu’na göre
Türkiye’de kadınların ortalama öğrenim yılı 6,1 yıl, yani ilkokul seviyesinde.
Maalesef Namibya, Zambiya, Zimbabve üstümüzde. ABD üniversite seviyesinde, biz
ilkokul seviyesindeyiz. 45 ülke içerisinde 37’nci sıradayız, yani sondan 9’uncu
sıradayız. Dolayısıyla kadınların ekonomik ve sosyal kalkınmaya daha fazla
katkı sağlamasını temin etmenin yolu da -en önemlisi- eğitimdir. Bu iki konu
vesilesiyle bu hususu kamuoyuna, sayın Genel Kurula arz etmek istedim. 
Teşekkür
ederim. 
BAŞKAN –
Teşekkür ederim. 
Cumhuriyet
Halk Partisi Grubu önerisini… 
III. –
YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Sayın Başkan, yoklama istiyoruz. 
BAŞKAN –
Tamam. 
Sayın
Hamzaçebi, Sayın Susam, Sayın Çıray, Sayın Aygün,
Sayın Serter, Sayın Serindağ, Sayın Çelebi, Sayın
Toptaş, Sayın Öner, Sayın Akar, Sayın Çetin, Sayın Aslanoğlu, Sayın Öz, Sayın
Düzgün, Sayın Erdoğdu, Sayın Kaleli, Sayın Korutürk, Sayın Özcan, Sayın Özkan,
Sayın Bulut. 
Yoklama
için iki dakika süre veriyorum ve başlatıyorum. 
(Elektronik
cihazla yoklama yapıldı) 
BAŞKAN –
Toplantı yeter sayısı yoktur. 
Birleşime
on dakika ara veriyorum. 

Kapanma Saati: 16.43 


İKİNCİ OTURUM
Açılma Saati: 16.55
BAŞKAN: Başkan Vekili Meral AKŞENER
KÂTİP ÜYELER: Mine LÖK BEYAZ (Diyarbakır),
Fatih ŞAHİN (Ankara) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
İkinci Oturumunu açıyorum. 
III. – YOKLAMA
BAŞKAN –
Cumhuriyet Halk Partisi Grubu önerisinin oylamasından önce yapılan yoklamada
toplantı yeter sayısı bulunamamıştı.
Şimdi,
yoklama işlemini tekrarlayacağım.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır.
Cumhuriyet
Halk Partisi Grubu önerisini oylarınıza sunuyorum: Kabul edenler… Kabul
etmeyenler… Kabul edilmemiştir.
Gündemin
Kanun Tasarı ve Teklifleri ile Komisyonlardan Gelen Diğer İşler Kısmına geçiyoruz.
1’inci
sırada yer alan, Türkiye Büyük Millet Meclisi İçtüzüğünde Değişiklik
Yapılmasına Dair İçtüzük Teklifi ve Anayasa Komisyonu raporunun görüşmelerine
kaldığımız yerden devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER
A) Kanun Tasarı ve
Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili
Nurettin Canikli, Kahramanmaraş Milletvekili Mahir Ünal ve Adıyaman Milletvekili
Ahmet Aydın’ın; Türkiye Büyük Millet Meclisi İçtüzüğünde Değişiklik Yapılmasına
Dair İçtüzük Teklifi ile Tunceli Milletvekili Kamer Genç’in; Türkiye Büyük
Millet Meclisi İçtüzüğünün Bir Maddesinin Değiştirilmesi Hakkında İçtüzük
Teklifi ve Anayasa Komisyonu Raporu (2/242, 2/80) (S. Sayısı: 156)
BAŞKAN –
Komisyon? Yok.
Ertelenmiştir.
2’nci
sırada yer alan Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu raporlarının görüşmelerine kaldığımız yerden devam
edeceğiz.
2 - Devlet Sırrı Kanunu Tasarısı ve Avrupa
Birliği Uyum Komisyonu ile Adalet Komisyonu Raporları (1/484) (S. Sayısı: 287) 
BAŞKAN –
Komisyon? Yok.
Ertelenmiştir.
3’üncü
sırada yer alan, Elektrik Piyasası Kanunu Tasarısı ile İstanbul Milletvekili
Sayın Mustafa Sezgin Tanrıkulu ve İzmir Milletvekili Sayın Alaattin Yüksel’in;
Elektrik Piyasası Kanunu ve Türkiye Radyo-Televizyon Kurumu Gelirleri Kanununda
Değişiklik Yapılması Hakkında Kanun Teklifi, Antalya Milletvekili Sayın Osman
Kaptan’ın; Türkiye Radyo Televizyon Kurumu Gelirler Kanunu ve Elektrik Piyasası
Kanununda Değişiklik Yapılması Hakkında Kanun Teklifi, Adana Milletvekili Sayın
Ali Halaman’ın; Elektrik Piyasası Kanununda
Değişiklik Yapılmasına Dair Kanun Teklifi, İstanbul Milletvekili Sayın Mustafa
Sezgin Tanrıkulu’nun; Elektrik Piyasası Kanununda Değişiklik Yapılması Hakkında
Kanun Teklifi, İstanbul Milletvekili Sayın Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu raporlarının görüşmelerine
kaldığımız yerden devam edeceğiz. 
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (x)
BAŞKAN –
Komisyon burada, 
Hükûmet
burada.
Geçen
birleşimde, İç Tüzük’ün 91’inci maddesine göre temel
kanun olarak görüşülen tasarının 1’inci bölümünde yer alan 7’nci maddesi kabul
edilmişti.
8’inci
maddede dört önerge vardır, sırasıyla okutup işleme alacağım.
Türkiye
Büyük Millet Meclisi Başkanlığına
Elektrik
Piyasası Kanunu Tasarısının 8. maddesinin (1). fıkrasında geçen “ve teknik
olmayan” ibarelerinin fıkra metninden çıkartılmasını arz ve teklif ederiz.
 Oktay Vural Alim Işık Emin Haluk Ayhan
 İzmir Kütahya Denizli
 Bahattin Şeker Bülent Belen Necati Özensoy
 Bilecik Tekirdağ Bursa
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 8. Maddenin 1. F ıkrasının üçüncü cümlesi ve 2. Fıkrasının (c) bendi madde
metninden çıkartılmış ve diğer bentler buna göre teselsül ettirilmiş, 5
fıkrasında bulunan “10 yıldır” ibaresi yerine “kesin kabulden sonra 5 yıldır”
ibaresi getirilmiştir.
 Osman Aydın Haydar Akar Vahap
Seçer
 Aydın Kocaeli Mersin
 Durdu Özbolat Candan Yüceer Mehmet Ali Susam
 Kahramanmaraş Tekirdağ İzmir
 Kemal Değirmendereli Ümit Özgümüş Aykut Erdoğdu
 Edirne Adana İstanbul
 
(x) 426 S. Sayılı Basmayazı 6/3/2013 tarihli
74’üncü Birleşim Tutanağı’na eklidir.
Türkiye
Büyük Millet Meclisi Başkanlığına
Görüşülmekte
olan 426 sıra sayılı Elektrik Piyasası Kanunu Tasarısının 8 inci maddesine
aşağıdaki hükmün sekizinci fıkra olarak eklenmesini arz ve teklif ederiz.
 Mahir Ünal Mehmet Doğan Kubat Abdullah Çalışkan
 Kahramanmaraş İstanbul Kırşehir
 Sevde Bayazıt Kaçar Tülay
Selamoğlu Nurcan Dalbudak
 Kahramanmaraş Ankara Denizli
 Erol Kaya Avni Erdemir Ercan Candan
 İstanbul Amasya Zonguldak
“(8)
İletim şebekesi dışında, ulusal iletim sistemi için geçerli standartlara uygun
olan ve üretim faaliyeti gösteren tüzel kişinin lisansı kapsamındaki üretim
tesisi ile müşterileri ve/veya iştirakleri ve/veya serbest tüketiciler arasında
özel direkt hat tesisi, TEİAŞ ile üretim faaliyeti gösteren tüzel kişi arasında
yapılacak sistem kontrol anlaşması ile mümkündür.”
BAŞKAN –
Şimdiki önergeyi okutup işleme alıyorum.
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanunu Tasarısı’nın 8. maddesinin tasarı metninden
çıkarılmasını arz ve teklif ederiz.
 İdris Baluken Hüsamettin Zenderlioğlu Nazmi Gür
 Bingöl Bitlis Van
 İbrahim Binici Hasip
Kaplan Abdullah Levent
Tüzel
 Şanlıurfa Şırnak İstanbul
BAŞKAN –
Komisyon, önergeye katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet, katılıyor musunuz?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Kim konuşacak?
ABDULLAH
LEVENT TÜZEL (İstanbul) – Ben konuşacağım.
BAŞKAN –
Sayın Tüzel, buyurun.
ABDULLAH
LEVENT TÜZEL (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Enerji
Piyasası Kanunu’nu konuşuyoruz. Biliyorsunuz, ülkemizde ve bölgemizde bütün
politikaların merkezinde, çatışmaların, çelişkilerin merkezinde yer alan enerji
konusunda Hükûmet bir kez daha piyasanın ihtiyaçları, özel şirketlerin,
tekellerin ihtiyaçları doğrultusunda bunu hazırlıyor. Ama öncelikle ben bugünün
anlamına uygun birtakım hatırlatmalarda bulunmak istiyorum. 
Bundan on
dört yıl önce sendikacı Süleyman Yeter İstanbul Emniyetinde işkenceyle
öldürülmüştü. Uzun süre inkâr edilen bu cinayeti işleyenler yargılanmamış
aksine terfi ettirilmiştir. Yani anlayacağınız gibi işkenceye sıfır tolerans
diye bir şey yoktur.
Değerli
milletvekilleri, bildiğiniz gibi, muhalif ve talepkâr
herkes için işkence ve baskı ülkemizin gerçekliği. Bu nedenledir ki yaşama,
emeğe, bedenine sahip çıkan kadınlar 8 Mart Dünya Emekçi Kadınlar Günü
etkinliklerinde her yerde isyanlarını dile getirmekteler. Muhafazakâr iktidarın
kadını erkeğe ve aileye mahkûm ederek şiddeti sürekli beslemesi karşısında,
bugün, bildiğimiz gibi kadın milletvekilleri de bu baskıdan, şiddetten,
tacizden kurtulamamıştır, evde fiziki şiddete uğramıştır, kürsüde sözlü tacize
uğramıştır. “Üç çocuk tavsiyedir.” deyip bunu kendilerine reva görenler de bu
cinsiyetçi şiddetten kurtulamayacaktır ve biz bir kez daha 8 Mart vesilesiyle
emeği, doğayı, geleceği, barışı ve çözümü kadınlarla kazanacağız deyip 8 Martı
ve emekçi kadınları kutluyoruz. 
Evet, bu
selamlamadan sonra özellikle Enerji Piyasası Kanunu’na tekrar dönmek istiyorum.

Bu yasayı
hazırlayanlar yani ülkemizde enerji ihtiyacından söz edenler, aslında bu,
ülkenin ihtiyacı değil, bir taraftan dışa bağımlılık ama diğer taraftan ülke
ihtiyacı kavramı birbirine karıştırılmamalı. Bugün, hidroelektrik santrallerle,
termik santrallerle ülkenin birçok doğal alanını tahrip etme pahasına bu enerji
santrallerini açan zihniyet, aslında uluslararası şirketlerin ve komşu
ülkelerin ve de Avrupa Birliğinin enerji ihtiyacı için bunların önünü açmıştır.
İşte bunlardan bir tanesi Avusturya menşeli OMV şirketi Samsun Akçay’da doğal
gaz çevrim termik santralini yapmakta. 
Şimdi,
yasaya bakıldığında mantığında ne var? Enerji maliyetinin düşüklüğünü gözetmek.
Yani, bu maliyeti en aza getirmek için, biliyorsunuz, ocak ayında çıkarılan
yasa da yine vergi imtiyazları ve teşviklerle bu şirketlerin kullanacağı
akaryakıta, motorine her türlü desteği vermiş ama enerji ihtiyacı olan ve bu
elektriği tüketecek yurttaşa, tüketiciye ucuz ve düşük ücretle sunmayı gözetmemekte.
Dolayısıyla, bu yasanın mantığında eksik olmayan elektrik zamları aslında yine
gelecekte yurttaşımızı tehdit edecektir. Ama, bakıyoruz, halkımızın asıl
isteği, ihtiyacı, elektrik faturalarında yüzde 45’i bulan vergi yükünün, çok
değişik kalemlerdeki vergi yükünün kaldırılması, iletim hatlarının onarılması,
yoksul, depremzede durumundaki emekçiye kesilen cezaların silinmesi, velhâsılı hep dillerden düşmeyen sosyal devletin gereğinin
yapılmasıdır ama bu yasada bu mantığı görmek mümkün değil.
Bildiğiniz
gibi, lisans sahibi şirketlere aynı şekilde hizmet alımıyla bu sektörde de
taşeronun yaygınlaşması aslında bu yasanın mantığında. Sayaç dağıtım,
bildiğiniz gibi, yine bu şirketlere terk edilerek yeni bir soygun kapısı
açılmakta. Bütün varlığı yokluğu, hayatı piyasa olan, ticaret olan bir iktidar
anlayışının yapacağı da elbette bu oluyor. 
Aynı
şekilde, Bakanlığın denetim görevi ve yetkisini özel denetim şirketlerine
devretmesi de bire bir geçmişte bu düzenlemeyi ortadan kaldıran Anayasa
Mahkemesi kararlarına da aykırılık oluşturmakta. Hatırlayın Erzurum’da 5 TEDAŞ
işçisinin, gölette boğulmasını. Bu yasa sadece imtiyaz ve piyasacılık
adına yeni gölet facialarının önünü açacaktır. 
Ama ben,
özellikle Kadınlar Günü vesilesiyle, Enerji Bakanı da buradayken “Enerji Hanım”
spotunu hatırlatmak istiyorum: “Kadının yeri –bir kez daha- evidir.” diyen ama
her tür teşviki, her tür dayanışmayı ondan bekleyen bu zihniyete ben de buradan
isyan ve itiraz ediyorum.
Teşekkür
ederim. (BDP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum.
Türkiye
Büyük Millet Meclisi Başkanlığına
Görüşülmekte
olan 426 sıra sayılı Elektrik Piyasası Kanunu Tasarısının 8’inci maddesine
aşağıdaki hükmün sekizinci fıkra olarak eklenmesini arz ve teklif ederiz.
   Mahir
Ünal (Kahramanmaraş) ve arkadaşları
“(8)
İletim şebekesi dışında, ulusal iletim sistemi için geçerli standartlara uygun
olan ve üretim faaliyeti gösteren tüzel kişinin lisansı kapsamındaki üretim
tesisi ile müşterileri ve/veya iştirakleri ve/veya serbest tüketiciler arasında
özel direkt hat tesisi, TEİAŞ ile üretim faaliyeti gösteren tüzel kişi arasında
yapılacak sistem kontrol anlaşması ile mümkündür.”
BAŞKAN –
Komisyon, katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Takdire bırakıyoruz Sayın Başkan.
BAŞKAN –
Hükûmet?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılıyoruz Sayın Başkan.
MEHMET
ALİ SUSAM (İzmir) – Bakanlık bir açıklama yapabilir mi bu katılmasının
gerekçeleri hakkında? Bu maddeye fıkra ilave edilmesini, yeni önergelerinin
gerekçelerini Sayın Bakan açıklayabilir mi?
BAŞKAN –
Gerekçeyi okuyacağız ya.
MEHMET
ALİ SUSAM (İzmir) – Önerge sahiplerinin değil, Sayın Bakanın katılma gerekçesi.
ENERJİ VE
TABİİ KAYNAKLAR BAKANI TANER YILDIZ (Kayseri) –
Gerekçe okunsun, biz açıklarız.
BAŞKAN –
Sayın Canikli, kim konuşacak? Gerekçeyi mi okutalım?
NURETTİN
CANİKLİ (Giresun) – Sayın Başkan, gerekçe …
BAŞKAN –
Gerekçeyi okutuyorum.
Gerekçe:
Yapılan
düzenleme ile 9’uncu maddede dağıtım sistemi için yapılan düzenlemeye paralel
bir düzenleme ile iletim sisteminde de özel direkt hat tesis edilebilmesi
amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul edilmiştir.
Diğer
önergeyi okutuyorum.
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 8. maddenin 1. fıkrasının üçüncü cümlesi ve 2.
fıkrasının c) bendi madde metninden çıkartılmış ve diğer bentler buna göre
teselsül ettirilmiş, 5 fıkrasında bulunan “10 yıldır” ibaresi yerine “kesin
kabulden sonra 5 yıldır.” ibaresi getirilmiştir. 
   Osman
Aydın (Aydın) ve arkadaşları 
BAŞKAN –
Komisyon, katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılamıyoruz Sayın Başkanım.
BAŞKAN –
Hükûmet?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Kim konuşacak?
MEHMET
AKİF HAMZAÇEBİ (İstanbul) – Sayın Aykut Erdoğdu.
BAŞKAN –
Sayın Erdoğdu, buyurunuz. (CHP sıralarından alkışlar)
AYKUT
ERDOĞDU (İstanbul) – Sayın Başkan, değerli milletvekilleri; şimdiye kadar biz
ülkemizde hep bir siyasal rejim değişikliği endişesinden bahsettik ama bu
ülkenin ekonomik rejim değişikliği endişesi gibi bir endişesi vardır. Bu
ekonomik rejim değişikliği vahşi kapitalizme giden süreçtir ve vahşi
kapitalizme giden süreç de işte bu kanunlarla çıkarılmaktadır.
Şimdi
görüşeceğimiz kanun maddesinde bir maddeyi okuyorum, diyor ki: “TEİAŞ’ın
yeterli finansmanı olmaması veya zamanında yatırım planlaması yapılamaması
durumlarında, söz konusu yatırımlar, bu tesise bağlantı talebinde bulunan tüzel
kişi veya kişilerce müştereken yapılabilir veya finanse edilebilir.” Ne demek
istiyor? Dağın başında bir baraj kurulmuş, termik santral kurulmuş, bunun
iletim sistemine bağlantısı özel sektör tarafından yapılabilir diyor. Masum
görünüyor değil mi? İşte, bu, kötü niyetli Hükûmetin masum olmayan yasalarından
biridir değerli milletvekilleri. 
Bu
yatırımın normalde kimin tarafından yapılması gerekiyordu? Kamu tarafından
yapılması gerekiyordu. Kime yaptırıyorlar? Özel sektöre yaptırıyorlar. Kamu
yapsaydı ne olacaktı? Kamu İhale Kanunu kapsamında yapılacaktı. Özel sektör
neye göre yapıyor? Hemen hemen hiçbir şeye göre yapmıyor. Tıpkı vampire
sarımsak gösterdiğinizde kaçtığı gibi, hırsıza Kamu İhale Kanunu
gösterdiğinizde kaçar değerli milletvekilleri. 
Peki, bu
maddeye niye ihtiyaç duyuldu? 2003 yılından 2010 yılına kadar 427 milyon
liralık bağlantı işleri Kamu İhale Kanunu’na tabi olmaksızın özel sektöre
yaptırıldı. Peki, özel sektöre yaptırıldığında ne oldu? İşte, tamamı Bakan
tarafından onaylanmış teftiş kurulu raporları. Bir barajda 20 milyon liraya
bitirileceği iddiası bulunan bir işin 85 milyon liraya bitirildiğine yönelik
bir teftiş kurulu raporu ve teftiş kurulu raporu bunu tespit ettikten sonra ne
diyor: “İlgili tarafların yazılı olarak uyarılması.” 20 milyon liraya bitecek
bir işin 85 milyon liraya yasaya ve hukuka aykırı olarak Kamu İhale Kanunu kapsamı
dışında yaptırılması karşılığında “yasaya aykırılık” diyor. Peki, Enerji
Bakanlığı bu durumda ne yapıyor? Enerji Bakanlığının Roma ordusu çıkıyor yeni
bir kanun getiriyor hep getirdiği gibi; bir aklama kanunu getiriyor ve bu kanun
bu maddenin orijinalini koyuyor. Yani Kamu İhale Kanunu kapsamında yapılması
gereken bir işin bundan sonra özel sektör tarafından kamu kaynaklarını
kullanarak yapmasının önünü açıyor değerli arkadaşlar. Tıpkı kömür yolsuzluğunu
akladığı gibi, bu yolsuzluk da Kamu İhale Kanunu’nun dışına çıkarılarak
aklanıyor. Ve diyor ki “Satılan elektrik fiyatlarının iletim ücretleri
düşecek.” Ama vahşi sermayeye bir kıyak çekmekten de vazgeçmiyor. Hemen
peşindeki madde ne diyor: “Üretim tesislerinin, işletmeye giriş tarihinden
itibaren beş yıl süreyle iletim sistemi sistem kullanım bedellerinden yüzde
elli indirim yapılır.” Fakirin elektriğinden yüzde 50 indirim yapmak aklımıza
gelmiyor ama sermayenin yaptığı elektrik üretimi tesislerinin hepsinde yüzde 50
üretim tesis teşvik maddesi olarak yapıyorlar. (CHP sıralarından alkışlar) 
Peki,
bundan sonra neler oluyor değerli arkadaşlar? Bundan sonra yeni bir inceleme
başlatılıyor bu konuyla alakalı ve bu inceleme sırasında Enerji Bakanlığının
yönetim kalitesine yönelik çok önemli tespitleri var müfettişin. İki daire
birbirine giriyor; APK Dairesi ile Tesisler Dairesi. Tesisler Dairesinin APK
Dairesine yazısını teftiş raporundan okuyorum, diyor ki: “APK Dairesi
Başkanlığı, bağlantı anlaşması ve eki sözleşmesi gereğince neyi ne ile çarparak
nasıl sonuç elde etmek istiyorsa ek 4’teki tabloyu kullansın.” Böyle devlet
yönetilmez, böyle rezalet olmaz. Teftiş Kurulu raporuna geçen, “Neyi istiyorsan
onunla çarp, istediğin sonucu bul.” diye bir yazı yazılmaz. Böyle bir devlet
yönetimi olmaz arkadaşlar. 
Sonra, bu
müfettişler bir rapor yazıyorlar, “Burada önemli suçlar var.” diyorlar, “Kamu
İhale Kanunu’nun kapsamı dışına çıkılarak 400 trilyon para harcanmış.”
diyorlar. Sayın Bakanın hoşuna gitmiyor. Sayın Bakan alıyor, diğer müfettiş
grubuna veriyor. Sayın Bakanın verdiği diğer müfettiş grubu aynı tespitleri
yapıyor. Aynı tespitleri yaptıktan sonra “Burada hiçbir suç yoktur.” diyor.
Yani devletin parasını yasaya uygun olarak harcaması gerekenler yasanın tamamen
kapsamı dışında özel sektöre fahiş fiyatlarla iş yaptırıyor, suç yok. Öbür
tarafta İzmir Belediyesi 100 tane, 200 tane sandviç gönderiyor, 60 yaşındaki
kadın altı ay hapiste tutuluyor. Böyle hukuk düzeni olmaz, böyle zulüm olmaz.
Şimdi bunu öğrendiniz, bunun vicdani hesabıyla yaşayın. 
Teşekkür
ediyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Buyurun
Sayın Canikli.
NURETTTİN
CANİKLİ (Giresun) – Sayın Başkan, biraz önce sayın konuşmacı “kötü niyetli
Hükûmet” ve buna benzer ifadeler kullanarak…
BAŞKAN –
Buyurun. (AK PARTİ sıralarından alkışlar)
X.- SATAŞMALARA İLİŞKİN KONUŞMALAR
1.- Giresun Milletvekili Nurettin Canikli’nin,
İstanbul Milletvekili Aykut Erdoğdu’nun görüşülen kanun tasarısının 8’inci
maddesi üzerinde verilen bir önergedeki konuşması sırasında Adalet ve Kalkınma
Partisine sataşması nedeniyle konuşması
NURETTİN
CANİKLİ (Giresun) – Sayın Başkan, değerli arkadaşlar; hepinizi saygıyla
selamlıyorum. 
Evet,
biraz önce sayın konuşmacı suçlayıcı, gerçekten ağır ifadelerde bulundu. 
HALUK
EYİDOĞAN (İstanbul) – Raporu okudu raporu.
NURETTİN
CANİKLİ (Devamla) – Yani rapor sonuç itibarıyla, ne olduğunu bilmiyorum yani
rapor hüküm değildir, kesinleşmiş bir karar değildir. Varsa bile öyle bir
rapor…Bilmiyorum olup olmadığını yani kendisi buradan okudu. İspat etmeden,
hüküm altına alınmadan herhangi bir kişiyi, herhangi bir kurumu suçlamak doğru
değil, mümkün değil. Bu yakışık olmayan bir yaklaşımdır. Önce onu belirtmekte
fayda var. 
Sadece
Kamu İhale Kanunu’na tabi olmadığından ya da kamu ihale kapsamı dışına
çıkarıldığından yola çıkarak birtakım suçlamalarda bulunmak gerçekten yani en
hafif ifadeyle son derece ağır, yanlış bir tutumdur, davranıştır. Bu kadar yani
daha fazla bir ifade kullanmak istemiyorum.
Şimdi,
bakın daha önce de defalar kere söyledik buradan, ifade ettik. Hiçbir dönemde
kamu harcamaları bizim dönemde olduğu kadar Kamu İhale kapsamında uygulamaya
konulmamıştır. 
HAYDAR
AKAR (Kocaeli) – Hayda!
NURETTİN
CANİKLİ (Devamla) – Elbette, aynen öyle. 
AYKUT
ERDOĞDU (İstanbul) – Yapmayın ya! 
NURETTİN
CANİKLİ (Devamla) – Bizden önceki hükûmet döneminde, 2886 sayılı Kanun’da,
hemen hemen alımların neredeyse tamamına yakını, büyük çoğunluğu…
OKTAY
VURAL (İzmir) – İyi ama uygulamadınız ki.
NURETTİN
CANİKLİ (Devamla) – Bakın izin verin lütfen.
2886
sayılı Kanun kapsamı dışındaydı, öyle değil mi? Öyleydi.
OKTAY
VURAL (İzmir) – Hepsini istisna yaptınız.
NURETTİN
CANİKLİ (Devamla) – Ayrıca, mesela KİT’ler, kamu iktisadi kuruluşları,
inanılmaz kaynak kullanan KİT’ler daha önce Kamu İhale Kanunu kapsamı
dışındaydı, öyle değil mi, 2886? 
OKTAY
VURAL (İzmir) – Ama kapsamda olanları çıkarttınız.
AYKUT
ERDOĞDU (İstanbul) – Onlar suçlu, siz değil, onlar yaptı o kanunu!
NURETTİN
CANİKLİ (Devamla) – Şimdi Kamu İhale Kanunu kapsamı içinde mi? İçinde.
Uygulamasını kim yapıyor? Biz yapıyoruz. Şu anda kamu harcamalarının yüzde
90’ından fazlası –resmî rakam bunlar- Kamu İhale Kanunu kapsamında
yapılmaktadır.
Bakın,
yolsuzluk isteniyorsa, aranıyorsa AK PARTİ döneminde aramayacaksınız bunu…
OKTAY
VURAL (İzmir) – Nurettin Bey, neleri kapsamdan çıkarttınız?
NURETTİN
CANİKLİ (Devamla) – …AK PARTİ döneminde aramayacaksınız çünkü harcamaların
büyük çoğunluğu Kamu İhale Kanunu kapsamında.
(Mikrofon
otomatik cihaz tarafından kapatıldı) 
NURETTİN
CANİKLİ (Devamla) – Arayacaksanız Kamu İhalesine tabi olmadan önceki dönemde
arayacaksınız. (AK PARTİ sıralarından alkışlar)
BAŞKAN –
Teşekkür ederim Sayın Canikli.
OKTAY
VURAL (İzmir) – Ama neleri kapsam dışına çıkardınız?
AYKUT
ERDOĞDU (İstanbul) – Sayın Başkan, Sayın Grup Başkan Vekili konuşmasında ağır,
yanlış, hatalı ifadeler kullandığımı son derece önemli bir konuda belirtmiş,
şahsıma sataşmıştır. Ayrıca yanlış ve eksik bilgi vermiş, kürsüden
parlamenterleri yanıltmıştır. Söz istiyorum efendim.
BAŞKAN –
Buyurun. (CHP sıralarından alkışlar)
Şimdi siz
“ağır, hatalı cümleler” dediniz, siz de ağır, hatalı cümleler kullanmayın ki
devamı gelmesin.
2.- İstanbul Milletvekili Aykut Erdoğdu’nun,
Giresun Milletvekili Nurettin Canikli’nin görüşülen kanun tasarısının 8’inci
maddesinde sataşma nedeniyle yaptığı konuşması sırasında şahsına sataşması
nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; halkın
milletvekilinin görevi halkın çıkarlarını korumaktır. Elimde okuduğum
evrakların hepsi resmî belgedir, altında Sayın Bakanın imzası vardır. Sayın
Başkan diyor ki: “Kamu İhale Kanunu’nda bizim dönemizde uygulandığı kadar
uygulanmamaktadır.” Kamu İhale Kurumu Başkanının konuşmasını söylüyorum “Sadece
yüzde 5’i gelmektedir Kamu İhale Kanunu’na.” diyor. İstisnalara yani Kamu İhale
Kanunu’ndan kaçırmak için koyduğunuz istisnalara artık alfabe yetmiyor, T
harfine geldiniz. 5 harf vardı, 24 harf daha üzerine koydunuz. Bugün, 300-400
milyar dolarlık kentsel dönüşümü istisna maddesine alan sizsiniz. 
HAYDAR
AKAR (Kocaeli) – FATİH Projesi.
AYKUT
ERDOĞDU (Devamla) – Eğitim reformundaki FATİH Projesi’nin tamamını çıkaran
sizsiniz. 
Kömür
yolsuzluğunun raporunu ben yazdım ve “İhale Kanunu’na aykırılıktan ihaleye
fesat karıştırma suçu var.” dedim ve onu, o yolsuzluğu aklamak için o maddeyi
çıkaran sizsiniz ve siz o sırada Grup Başkan Vekiliydiniz ve siz Maliye kökenli
bir Grup Başkan Vekilisiniz. (CHP sıralarından alkışlar) Burada birçok
milletvekili bunu bilmeyebilir ama siz bilmek zorundasınız çünkü mesleğiniz o.
Peki, bunu yaptığınızda ne oldu? Kömür yolsuzluğunu çıkardınız, belirli
şirketlere imtiyaz verdiniz. Sayıştay raporu orada. Artık ihaleleri devlet
adına bu şirketler yapıyorlar çünkü onların ihalesiz kömür satma hakkı var. Ve
Sayıştay diyor ki: “Yüzde 30 fiyat artmıştır.” Ve bu nerede yapılıyor? Bu,
fakire kömür dağıtılırken yapılıyor, garibana kömür dağıtılırken yapılıyor. Bu,
siyasi ahlak anlamında, siyasi etik anlamında tartışılması gereken bir
durumdur. İktidar partisinin milletvekilleri dönüp kendi partisinde bunu
sorgulamalıdır, Enerji Bakanına sormalıdır: “Fakir ailelere kömür dağıtımı yolsuzluğunda
bir teftiş kurulu raporu vardı da sen onu sümenin
altına koydun mu koymadın mı?” Bunu sizin ona sormanız lazım.
Hepinize
teşekkür ediyorum. (CHP sıralarından alkışlar) 
OKTAY
VURAL (İzmir) – Sayın Bakan da cevap verse iyi olur efendim.
NURETTİN
CANİKLİ (Giresun) – Sayın Başkan…
BAŞKAN –
Buyurun.
3.- Giresun Milletvekili Nurettin Canikli’nin,
İstanbul Milletvekili Aykut Erdoğdu’nun, görüşülen kanun tasarısının 8’inci
maddesinde sataşma nedeniyle yaptığı konuşması sırasında şahsına sataşması nedeniyle
konuşması
NURETTİN
CANİKLİ (Giresun) – Bakın, değerli arkadaşlar, biraz önce Kamu İhale Kurumu
Başkanına atfen bir ifadeden bahsedildi. Kamu İhale Kurumu Başkanının
ihalelerin ancak yüzde 5’inin Kamu İhale Kanunu kapsamında, mevzuatı
çerçevesinde yapıldığını söylediği ifade edildi.
AYKUT
ERDOĞDU (İstanbul) – Avrupa Birliği raporunu söyleyeceğim o zaman.
NURETTİN
CANİKLİ (Devamla) – Bir dakika, bir saniye. Biraz önceki ifade aynen böyle.
Bu
kesinlikle doğru değil. Kamu İhale Kurumu Başkanı şunu söylüyor, -daha sonra
tekzip etti- diyor ki: “Yüzde 5 ihalesi yapılan yani toplam ihalenin yüzde 5’i
bize itirazen geliyor.” Bakın, aradaki farka bakın.
AYKUT
ERDOĞDU (İstanbul) – “İtiraz” sözünü sonradan kullandı Sayın Başkan.
NURETTİN
CANİKLİ (Devamla) – “İtirazen bize gelen yüzde 5” ile
“Yapılan ihalelerin sadece yüzde 5’i Kamu İhale Kanunu kapsamına göre
yapılıyor.” arasında dağlar kadar fark var.
AYKUT
ERDOĞDU (İstanbul) – Düzeltti ama o ifadeyi Sayın Başkan. 
NURETTİN
CANİKLİ (Devamla) – Bakın, arkadaşlar lütfen, lütfen
AYKUT
ERDOĞDU (İstanbul) – Plan ve Bütçe tutanakları orada, lütfen yanıltmayın.
NURETTİN
CANİKLİ (Devamla) – Gördüğünüz gibi, ne kadar yanlış ne kadar yanıltıcı.
Yanıltıcı ifade bu. Resmî rakam, devlet alımlarının, harcamalarının yüzde
90’ından fazlası Kamu İhale mevzuatına göre yapılıyor. Daha önceki dönemde bu
oran yüzde 40’ın altındaydı.
AYKUT
ERDOĞDU (İstanbul) – Böyle bir ifade yok. Sayın Başkan, yapmayın etmeyin ya!
NURETTİN
CANİKLİ (Devamla) – Tüm kamu için söylüyorum, bakın, yüzde 40’ın altında idi.
Bu da son derece doğal. Sadece KİT’lerin kullandığı kamu kaynaklarını hesap
ettiğinizde bu rakamın, ne kadar daha fazla, büyük kaynağın bu dönemde, AK
PARTİ hükümetleri döneminde Kamu İhale mevzuatına göre yapıldığını görürsünüz.
OKTAY
VURAL (İzmir) – Ha bire kapsam dışına çıkartıyorsunuz Kamu İhale Kanunu’nu.
NURETTİN
CANİKLİ (Devamla) – Bakın, değerli arkadaşlar; bu kömür yolsuzluğu çok
konuşuldu. Şu söylendi, denildi ki: Efendim, 1 milyar dolarlık -bu rakamlar
kullanıldı- kömür yolsuzluğu var. O açıklamalar yapıldığında, AK PARTİ
döneminde toplam dağıtılan kömürün, ödenen paranın tamamı bile 1 milyar doların
çok altındaydı, bakın, buyurun. 
Ya, “1
milyar dolar kömür yolsuzluğu var.” deniliyor, o yıl itibarıyla sekiz-dokuz
yılda dağıtılan kömürlerin toplamı bile 1 milyar dolar değildi arkadaşlar.
Nedir bu? Soruyorum size: Nedir bu? 
NECATİ
ÖZENSOY (Bursa) – Yanlış biliyorsun Canikli. Yanlış, yanlış. 
NURETTİN
CANİKLİ (Devamla) – Yanıltma istiyorsanız budur. Gerçek rakamlar burada. Esas,
kesinlikle, kaynakların gerçek yerine ulaşması AK PARTİ döneminde olmuştur.
Bunun sayısız örnekleri vardır. 
Hepinizi
saygıyla selamlıyorum. (AK PARTİ sıralarından alkışlar) 
OKTAY
VURAL (İzmir) – Ama doğru değil bu Sayın Canikli.
AYKUT
ERDOĞDU (İstanbul) – Sayın Başkan, özür diliyorum. Milyar dolarlık bir rakamda,
Sayın Grup Başkan Vekili ve bu teftiş raporunu yazan bir müfettiş olarak da,
bana da, bu rakamın haksız olduğunu, yanlış olduğunu beyan etmiştir. Kürsüden
düzeltmek istiyorum Sayın Başkan. 
NURETTİN
CANİKLİ (Giresun) – Görüşümü söylüyorum Sayın Başkan yani.
AYKUT
ERDOĞDU (İstanbul) – Önemli bir konudur, düzeltmek zorundayım Sayın Başkan.
NURETTİN
CANİKLİ (Giresun) – Allah aşkına! Öyle şey olur mu! Görüşümü söylüyorum. 
BAŞKAN –
Yani bakın, şimdi herkes canının istediğini söyledi. Dün burada bir hadise
oldu…
AYKUT
ERDOĞDU (İstanbul) – Hayır, Sayın Başkanım…
BAŞKAN –
Bir saniye… Bir saniye… Allah rızası için ya! Şimdi bir şey anlatmaya
çalışıyorum. Burada bir hadise oldu ve sonuç olarak herkes daha uyumlu,
dikkatli, eleştiri yapılsa bile hakarete girmeyen bir sistem içinde
yürüneceğini söyledi. 
AYKUT
ERDOĞDU (İstanbul) – Sayın Başkanım…
BAŞKAN –
Şimdi, bakın, siz konuştunuz, beyefendi konuştu; siz konuştunuz, beyefendi
konuştu… Ben bu konuşmaların içinde birbirinize hakaret görmedim. O onu
düzeltecek, bu…
AYKUT
ERDOĞDU (İstanbul) – Sayın Başkanım…
BAŞKAN –
Tamam, buyurun, düzeltin ama artık son. Yani bundan sonrası yok; ara veririm,
herkes biter. Yani bitmeyen senfoni!
4.- İstanbul Milletvekili Aykut Erdoğdu’nun,
Giresun Milletvekili Nurettin Canikli’nin görüşülen kanun tasarısının 8’inci
maddesinde sataşma nedeniyle yaptığı konuşması sırasında şahsına sataşması
nedeniyle konuşması
AYKUT
ERDOĞDU (İstanbul) – Sayın Başkanım, biz milletin vergisiyle olan her şeyi
bitmeyen senfoniye çevirmeye hazırız. 
Şimdi,
Sayın Grup Başkan Vekili diyor ki: “O zaman dağıtılan kömür 1 milyar dolar
değildi.” Sayın Başkan, biz ihalesiz alınan kömür yolsuzluğundan bahsediyoruz.
1 milyar, ihalesiz alınan, ihaleye fesat karıştırılarak alınan kömürden
bahsediyoruz. Bu kömürün yaklaşık 1,2 katrilyonu fakire dağıtıldı, çok daha
fazlası, 1 milyar dolar değil, milyar dolarların üzerindeki kısmı termik
santrallere fahiş fiyatlarla alındı ve ihalesiz alındı, ihalesiz alındı. 
Ben şimdi
size şunu söylüyorum…
NURETTİN
CANİKLİ (Giresun) – TKİ’den alındı.
AYKUT
ERDOĞDU (Devamla) – TKİ aldı. TKİ aldı. 
Ben bunun
ihalesiz alındığını ortaya koyarsam -siz defaten bu işi yapıyorsunuz- benden
özür dileyecek misiniz? Bütün milletvekillerine belgeyi göndereceğim, ihalesiz
alınan kömür tutarının 1 milyar doların da üstünde olduğunu ispatlayacağım. O
zaman siz, Grup Başkan Vekili olarak, yetimin hakkıyla ilgili, halkı burada kandırdığınızdan
dolayı benden ve bütün halktan özür dileyecek misiniz? (CHP sıralarından
alkışlar)
NURETTİN
CANİKLİ (Giresun) – Siz yolsuzluk yapıldığını ispat ettiğinizde yapacağım. 
AYKUT
ERDOĞDU (Devamla) – Çünkü ben yolsuzluk yaptıklarını ifade edeceğim, ben
ihaleye fesat karıştırdıklarını, bu kömürleri ihalesiz aldıklarını…
NURETTİN
CANİKLİ (Giresun) – Yolsuzluk yapıldığına dair en ufak bir bilgi belge yok. 
AYKUT
ERDOĞDU (Devamla) – …hatta madenleri de ihalesiz aldıklarını, fahiş fiyatla
sattıklarını, yetimin hakkını yediklerini ispatlayacağım. Bütün
milletvekillerine bunu göndermeye hazırım. Gönderemezsem ben özür dileyeceğim,
gönderirsem siz özür dileyecek misiniz? İşte halkın meydanı, işte halk da
şahidimiz! (CHP sıralarından alkışlar)
NURETTİN
CANİKLİ (Giresun) – Yolsuzluğu ortaya koyun, o zaman özür dileyeceğim. 
AYKUT
ERDOĞDU (Devamla) – Tamam, yolsuzluğu ortaya koyacağız, bütün milletvekilleri
şahittir. Eğer bunu yapamazsam özür dileyeceğim, yaparsam siz özür
dileyeceksiniz. 
Benim
için bu mesele bütün milletvekillerinin huzurunda tartışmaya açıktır. 
Çok
teşekkür ediyorum. (CHP sıralarından alkışlar) 
OKTAY
VURAL (İzmir) – Sayın Başkan, şimdi, efendim, Türkiye Büyük Millet Meclisi
olarak milletvekili önemli bir konuyu ifade etti. Bu tamamen yürütmenin yaptığı
icraatla ilgili. Böyle bir konuda yürütmenin suskun olması, Sayın Bakanın
suskun olması da anlaşılır gibi değil. 
NURETTİN
CANİKLİ (Giresun) – Efendim, grubumuzu ilgilendiriyor Sayın Başkan. Önce
grubumuzla ilgili ithamlara biz cevap verelim.
OKTAY
VURAL (İzmir) – Bu konuda özellikle Sayın Bakanın Parlamentoya bilgi vermesi
gerekiyor. Muhatabı Bakanlıktır. Dolayısıyla, lütfen, Sayın Bakan bununla
ilgili bilgi versin.
NURETTİN
CANİKLİ (Giresun) – Sayın Başkanım, çok açık bir şekilde sayın konuşmacı hem de
ismimi zikrederek birtakım açıklamalarda bulundu. O ayrı bir konu ama önce
grubumuzla, şahsımla ilgili kısımlara bir cevap vereyim. 
OKTAY
VURAL (İzmir) – Gruba yönelik bir sataşma söz konusu değil ki, doğrudan doğruya
yürütmeyle ilgili. Yasama, yürütme... Kim yürütme kim yasama, belli değil. 
BAŞKAN –
Buyurun. (AK PARTİ sıralarından alkışlar)
Şimdi,
biz herhâlde… Sabaha kadar bu böyle sürecek ha.
AYKUT
ERDOĞDU (İstanbul) – Sayın Başkan, bu mesele önemli. Ben…
BAŞKAN –
Peki, ben varım. 
5.- Giresun Milletvekili Nurettin Canikli’nin,
İstanbul Milletvekili Aykut Erdoğdu’nun, görüşülen kanun tasarısının 8’inci
maddesinde sataşma nedeniyle yaptığı konuşması sırasında AK PARTİ Grubuna ve
şahsına sataşması nedeniyle konuşması
NURETTİN
CANİKLİ (Giresun) – Arkadaşlar, bakın, biraz önceki tartışma konusuyla ilgili
çok net bir şey söylüyorum.
VELİ
AĞBABA (Malatya) – Sayın Bakanın ağzı yok mu?
NURETTİN
CANİKLİ (Devamla) – O tarihe kadar toplam üretilen -dağıtılan falan değil,
toplam üretilen- kömürün değeri bile bu rakamın çok çok altında. Çok net
söylüyorum.
AYKUT
ERDOĞDU (İstanbul) – Hiç boşuna şey yapma. Ben ispatlayacağım.
NURETTİN
CANİKLİ (Devamla) – İzin verin, lütfen, lütfen… 
NECATİ
ÖZENSOY (Bursa) – Yanlış biliyorsun ya!
NURETTİN
CANİKLİ (Devamla) – Resmî rakamlar bunlar. 
NECATİ
ÖZENSOY (Bursa) – TKİ rakamlarını getireyim sana, yanlış biliyorsun ya! 
NURETTİN
CANİKLİ (Devamla) – Dolayısıyla, ayrıca, bu kömür kimden alınıyor? Türkiye
Kömür İşletmelerinden satın alınıyor değerli arkadaşlar, Türkiye Kömür
İşletmelerinden satın alınıyor. 
AYKUT
ERDOĞDU (İstanbul) – Ya, firmalardan alıyor, böyle yapamazsınız ya! 
NURETTİN
CANİKLİ (Devamla) – Fak Fuk Fon ya da bunu dağıtan
kimse Türkiye Kömür İşletmesinden alınıyor. Para Türkiye Kömür İşletmesine
aktarılıyor, doğru mu? Doğru.
AYKUT
ERDOĞDU (İstanbul) – Çelikler’den alınıyor, Aksa
şirketinden alınıyor. Nasıl böyle bilgi verirsiniz ya? Yanlış bilgi
veriyorsunuz.
RECEP
ÖZEL (Isparta) – Niye bağırıyorsun? Bağırma! 
AYKUT
ERDOĞDU (İstanbul) – Kes sesini be! Kes sesini! Bu yetimin hakkı. Senin gibi hırsızlara…
RECEP
ÖZEL (Isparta) – Sen ne biçim konuşuyorsun ya?
AYKUT
ERDOĞDU (İstanbul) – Sen ne biçim konuşuyorsun? 
NURETTİN
CANİKLİ (Devamla) – Nedir Türkiye Kömür İşletmeleri? Kamu kurumu, devletin bir
kurumu. Böyle bir şey olabilir mi? Böyle bir yanlış yaklaşım olabilir mi
değerli arkadaşlar?
Siz en
ufak bir yolsuzluğu ispat ederseniz o zaman gerekeni yapacağım ben ama ortada
en ufak bir iddia, en ufak somut herhangi bir şey yok. 
AYKUT
ERDOĞDU (İstanbul) – Elini indir lan! Terbiyesiz… (AK PARTİ’li
ve CHP’li milletvekillerinin birbirleri üzerine yürümeleri, karşılıklı laf
atmalar)
HİLMİ
BİLGİN (Sivas) – Sen ne diyorsun? 
RECEP
ÖZEL (Isparta) – Saygısız!
BAŞKAN
– Sayın milletvekilleri…
AYKUT
ERDOĞDU (İstanbul) – Ağabey, orada parayı yesinler içsinler, her türlü
ahlaksızlığını yapsınlar, sen de savun! Ne biçim ahlak bu be!
BÜLENT
TURAN (İstanbul) – Sen de “Lan” diye bağır…
BAŞKAN
– Sayın milletvekilleri…
NURETTİN
CANİKLİ (Devamla) – En ufak bir ispatı
ortaya koyamadığınız takdirde sadece müfteri olursunuz. 
Bütün bu
yapılan hakaretleri size aynen katıyla iade ediyor, hepinizi saygıyla
selamlıyorum. (AK PARTİ ve CHP sıralarından gürültüler)
BAŞKAN
– Birleşime on dakika ara veriyorum.

Kapanma saati : 17.28

ÜÇÜNCÜ OTURUM
Açılma Saati: 17.42
BAŞKAN: Başkan Vekili Meral AKŞENER
KÂTİP ÜYELER: Muhammet Bilal MACİT (İstanbul),
Fatih ŞAHİN (Ankara) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Üçüncü Oturumunu açıyorum.
426 sıra
sayılı Kanun Tasarısı’nın görüşmelerine devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN -
Komisyon burada. 
Hükûmet
burada.
8’inci
madde üzerindeki önergeyi okutuyorum: 
Türkiye
Büyük Millet Meclisi Başkanlığına
Elektrik
Piyasası Kanunu Tasarısının 8. maddesinin (1). Fıkrasında geçen “ve teknik
olmayan” ibarelerinin fıkra metninden çıkartılmasını arz ve teklif ederiz.
 Oktay Vural Alim Işık Emin Haluk Ayhan
 İzmir Kütahya Denizli
 Bahattin Şeker Bülent Belen
 Bilecik Tekirdağ 
BAŞKAN –
Komisyon, katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz Başkanım.
BAŞKAN –
Hükûmet?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Kim konuşacak?
Sayın
Özensoy, buyurun. (MHP sıralarından alkışlar)
NECATİ
ÖZENSOY (Bursa) – Sayın Başkan, değerli milletvekilleri; verdiğimiz önerge
üzerine söz aldım. Hepinizi saygıyla selamlıyorum. 
Tabii,
ben, maddeyle ilgili, aslında TEİAŞ’ın buradaki görev tanımları yapılmış,
oradaki konularla ilgili öncelikle konuşacaktım daha geniş ama biraz önceki
tartışmada bizzat KİT Komisyonu üyesi olarak ve daha dün TKİ’nin denetiminde
bulunmuş bir milletvekili olarak da burada konuşulan rakamların doğrusunu
vermek boynumun borcu diye düşünüyorum. 
Bakın,
burada Sayıştay raporu, TKİ’nin raporlarından buradan söylüyorum size: 2003’ten
2011’e kadar dağıtılan, fakirlere dağıtılan toplam kömür miktarı 13 milyon ton.
Bunun TKİ’den verilen miktarı 7 milyar 489 milyon ton, “ticari” dediğimiz yani
doğrudan teminle, ihalesiz alınan miktarı 5 milyon 560 bin ton. 
Şimdi,
sadece 2011 yılında, sadece 2011 yılında
KİAŞ firmasından 257 bin ton, Yeni Çeltek firmasından 170 bin ton,
Çelikler firmasından 320 bin ton, Geliş firmasından 388 bin ton yani yaklaşık 1
milyon tonu geçen, ihalesiz, TKİ kömür almış, fakirlere bu şekilde yani sosyal
yardım vakıflarına böyle iletmiş, faturayı kesmiş. 
Bakın,
TKİ’nin hazineden şu anda 1,6 milyar lira alacağı var sadece…
MEHMET
ŞANDIR (Mersin) – 1,6 milyar lira… 
NECATİ
ÖZENSOY (Devamla) - …ve burada, bakın, Sayıştay raporlarında açıkça diyor ki:
“Ey TKİ, sen kendi ocaklarında ürettiğin kömürü 169 liraya mal ediyorsun CIF
bedelle, niye Çelikler’den 275 liraya alıyorsun?”
diye eleştiri getiriyor, “Bunu düzeltin.” diyor. “Senin kendi çıkardığın
ocaklardaki kömürlerin fakirlere dağıtılan kömürlere yetecek miktarda olmasına
rağmen niye doğrudan teminle, ihalesiz, üstelik kendi maliyetinin yüzde 60
üzerinde bir maliyetle alıyorsun?” diye soruyor, Sayıştay soruyor bunu ama
öneri olarak getiriyor. Biz de alt komisyonda bunun niye olduğunu, her türlü
hesabını sorduk, üst komisyona taşınmasını sağladık. Bakın, sadece maliyetler
değil, 2003’ten 2011’e kadar, aslında, rüçhan hakkı veya redevanslı
sahalardan doğrudan teminle TKİ’nin alma yetkisi olmamasına rağmen, doğrudan
teminle olmuş. Biraz önce Aykut Bey’in dediği gibi, bunların üstünü kapatmak,
soruşturmaları bitirmek adına kanun çıktı, 3/(r) maddesi ilave edildi “Doğrudan
teminle redevanslı sahalardan alabilirsiniz.” diye.
Bakın, o kanun da yetmedi, şimdi, redevanslı
sahalardaki işletmecilik yapanlar ne yapıyorlar biliyor musunuz? 100 bin ton
kömür üretiyorsa -ki bu redevans miktarlarından… Bu da Sayıştay raporlarında
eleştiri olarak, öneri olarak var- 300 bin ton kömür satmış TKİ’ye. E, nereden
çıkardın bunu? Bir başka yerden, bir başka kömür firmasından, özel sektörden bu
kömürü bu firma almış, üzerine de tekrar kârını koymuş, TKİ’ye satmış. TKİ de
bu görev zararı doğrultusunda ki burada bir sürü, bakın, 7-8 tane eleştiriyi,
sadece ve sadece fakirlere dağıtılan, sosyal yardımlaşma vakıflarına gönderilen
kömürlerle ilgili… TKİ 35 milyon ton kömür satıyor yıllık. Bu yaptığı iş 2
milyon ton. Neredeyse işte, yüzde 5’i bile değil, yüzde 5’ine tekabül eden bir
konunun hesabını veremiyor TKİ. Diğer konularla alakalı herhangi bir şey dediği
yok kimsenin ama “Niye fakirlere, garip gurebaya
dağıtılan bu kömürlerin hazineden TKİ’ye aktarılan paraları birilerini zengin
etmek üzere harcanıyor?”un rakamları burada, Sayıştay
raporları. Daha önce soruşturmaya konu olmuş
ama soruşturmalarda, biraz önce ifade edildiği gibi, kanun çıktıktan
sonra üzeri örtülmüş. Ama lütfen sayın milletvekilleri, belgelere göre, doğru
bilgilere göre burada konuşmaları yapalım.
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
OKTAY
VURAL (İzmir) – Sayın Başkanım…
BAŞKAN –
Efendim…
OKTAY
VURAL (İzmir) – Siz oturumu kapatmadan
önce çok önemli, ciddi iddialar ortaya kondu. Biraz önce Sayın Milletvekilim de
bunları söyledi. Yani biz, ivedilikle yürütmenin bu vahim iddialar karşısında
burada cevap hakkını kullanmasını istiyoruz. Bu konunun açıklığa kavuşturulması
gerekiyor. Aksi takdirde burada bir müzakerenin anlamı kalmıyor. Lütfen… Bu
vesileyle ileteyim.
ENERJİ VE
TABİİ KAYNAKLAR BAKANI TANER YILDIZ (Kayseri) – Ben söz istemiştim.
BAŞKAN –
Sayın Vural, Sayın Bakan söz talep etmişti fakat kavga ettiğiniz için ben
ayrıldım mecburen.
OKTAY
VURAL (İzmir) – Ettiğimiz… Bizim…
BAŞKAN –
Hayır hayır. Yani milletvekilleri kendi arasında kavga ettiği için o nedenle
ara verdim ben, sükûnet sağlansın diye. Şimdi, sizin bu konuşmanızdan sonra
Sayın Bakana da arzu ederse söz veririm.
ENERJİ VE
TABİİ KAYNAKLAR BAKANI TANER YILDIZ (Kayseri) – Söz istiyorum.
BAŞKAN -
Buyurun.
İki
dakikalık bir süreniz var. (AK PARTİ sıralarından alkışlar)
AHMET
AYDIN (Adıyaman) - İki dakikada hangi birine cevap verecek. 
NECATİ
ÖZENSOY (Bursa) - On dakika verin Sayın
Başkan.
S. NEVZAT
KORKMAZ (Isparta) – Bu, önemli bir iddia efendim, yeterince izah edilmesi
lazım.
BAŞKAN –
O zaman bir saniye… 
Sayın
Bakana beş dakika söz vermeyi oylarınıza sunuyorum: Kabul edenler… Kabul
etmeyenler… Kabul edilmiştir.
Sataşmaya
ben iki dakika veriyorum. Onun için sizin görüşünüzü aldım, sonra emsal tutup
benden talep etmeyin diye.
Buyurun.
X.- SATAŞMALARA İLİŞKİN KONUŞMALAR (Devam)
6.- Enerji ve Tabii Kaynaklar Bakanı Taner
Yıldız’ın, İstanbul Milletvekili Aykut Erdoğdu’nun görüşülen kanun tasarısının
8’inci maddesi üzerinde verilen bir önergedeki konuşması sırasında şahsına
sataşması nedeniyle konuşması
ENERJİ VE
TABİİ KAYNAKLAR BAKANI TANER YILDIZ (Kayseri) – Sayın Başkan, değerli
arkadaşlar; bir kısım iftiralarla dolu olsa dahi sessizce ve sakin olarak
dinledim. O yüzden bu iftiraları yapan milletvekilleri kimse onların da sessiz
olarak dinlemesini özellikle Divandan talep ediyorum.
AYKUT
ERDOĞDU (İstanbul) – Sen iftira de, biz sessiz dinleyelim.
ENERJİ VE
TABİİ KAYNAKLAR BAKANI TANER YILDIZ (Devamla) – Şimdi, bu kadar pişkinlik
fazla. Burada Enerji ve Tabii Kaynaklar Bakanlığına bu Genel Kurulda bir
gensoru verildi, CHP tarafından. Daha sonra gensoruya imza koyan arkadaş,
yalnızca iktidar partisi içinde değil, kendi partisi içerisinde de itibar
kaybetti. Nasıl itibar kaybettiğini kısaca anlatacağım.
Şimdi,
bunun üzerine sesini yükseltmekle bir insan haklı olmaz arkadaşlar. (AK PARTİ sıralarından
alkışlar) Efendiliğini normalde muhafaza ederek bunları Genel Kurulda herkesin
duyabileceği bir sesle anlatmak lazım. Normalde burada kavga çıkartmaya
çalışarak da haklı olunmaz. Bunun üslubunu AK PARTİ hükûmetlerinin 11’inci
yılında tekrar hatırlatmak gerçekten bana son derece girân
geliyor.
VELİ
AĞBABA (Malatya) – Bu kadar olur mu! Böyle bir şey olur mu ya, gözümüzün içine
baka baka!
BAŞKAN –
Sayın Ağbaba, lütfen, ne olur…
ENERJİ VE
TABİİ KAYNAKLAR BAKANI TANER YILDIZ (Devamla) – Bunu izliyorlar,
vatandaşlarımız izliyorlar ve vatandaşlarımız da bunun notunu çok rahatlıkla
veriyorlar.
BAŞKAN –
Ama lütfen… Cevap hakkı doğduğu zaman veriyorum. Veriyorum!
ENERJİ VE
TABİİ KAYNAKLAR BAKANI TANER YILDIZ (Devamla) – Arkadaşlar, ben sessizce… 
VELİ AĞBABA
(Malatya) – Her akşam, her akşam…
ENERJİ VE
TABİİ KAYNAKLAR BAKANI TANER YILDIZ (Devamla) – Bakın, ne kadar enteresan bir
durumdur ki haksız olduğu hâlde bağırmayı kendinde hak görenler, ben haklı
olduğum hâlde yine de sakin konuşmaya gayret ediyorum.
VELİ
AĞBABA (Malatya) – Konuya gel, konuya!
AYKUT
ERDOĞDU (İstanbul) – Haksız olan da sensin, ihaleye fesat karıştırmış adamlara
ihale veren de sensin!
ENERJİ VE
TABİİ KAYNAKLAR BAKANI TANER YILDIZ (Devamla) – Arkadaşlar, ben şimdi size bir
örnek vereceğim, yaşanmış bir hadisedir, isteyen arkadaşlarımız stenograflardan
bunların tutanaklarını alabilirler. Gensorunun konusu şuydu: Enerji ve Tabii
Kaynaklar Bakanlığı yasaklı bir firmayı, yasaklı bir şahsı ihaleye aldı diye.
Yasaklı bir kişiyi ihaleye almak suçtur arkadaşlar. Bunu isterse kaldırımda
yürüyen bir vatandaş, isterse bir milletvekili suç duyurusunda bulunduğu
takdirde savcılık bunun takibini hızlıca yapar. Biz kendilerine bir çağrıda
bulunduk, siz bu işleri çok iyi biliyorsunuz ve hatta öyle bir anlayış var ki,
bir arkadaş bana şöyle diyor: “Sizin orada çok para dönüyor.” Bizim orada daha
çok para dönmesi için uğraşıyoruz biz. O para nereye dönüyor arkadaşlar?
Ekonomide derinlik kazandırmaya çalıştığımız bir AK PARTİ hükûmetlerinin
iktidarındayız biz. Gayrisafi yurt içi hasılayı 3 katına çıkarttık, keşke 5
katına çıkartabilsek. Ve biz 2 trilyon dolarlık, 2023 yılında gayrisafi yurt
içi hasılayı oluşturmaya çalışıyoruz. Çok para dönmesi demek, senin cebine mi
dönmesi demek? Bunun kadar büyük ayıp olabilir mi?
AYKUT
ERDOĞDU (İstanbul) – Olmaz ama yapanlar var.
ENERJİ VE
TABİİ KAYNAKLAR BAKANI TANER YILDIZ (Devamla) –Şimdi “Orada çok büyük para
dönüyor.” İtham bu.
Arkadaşlar,
biz daha çok para dönmesi için uğraşıyoruz. Ama bu işe başlarken, “bismillah” derken
bir şey söylemişiz: “Allah, bizlere, çoluk çocuğumuza, bırakın o ‘çok para’
dediğiniz miktarları, 1 lira bile yedirmeyi nasip etmesin.” 
HALUK
EYİDOĞAN (İstanbul) – İhalesiz!
ENERJİ VE
TABİİ KAYNAKLAR BAKANI TANER YILDIZ (Devamla) – “Bilerek değil, bilmeyerek de
olsa yedirmesin.” diyoruz biz. (AK PARTİ sıralarından alkışlar) Siz, şimdi,
kalkıyorsunuz…
VELİ
AĞBABA (Malatya) – Amin, amin, amin!
ENERJİ VE
TABİİ KAYNAKLAR BAKANI TANER YILDIZ (Devamla) – Bakın, örnek vereceğim
arkadaşlar, lütfen dinleyin, örnek veriyorum, çok somut örnek veriyorum ben. 
NECATİ
ÖZENSOY (Bursa) – Yediriyorsunuz zaten; yemiyorsunuz, yediriyorsunuz,
yediriyorsunuz. 
HALUK
EYİDOĞAN (İstanbul) – İhalesiz, ihalesiz!
ENERJİ VE
TABİİ KAYNAKLAR BAKANI TANER YILDIZ (Devamla) – “Bu firma giremez.” dediniz,
biz de dedik ki: “Bununla alakalı bir teklif veriliyor.”
BÜLENT
BELEN (Tekirdağ) – Konuyla ne alakası var? 
ENERJİ VE
TABİİ KAYNAKLAR BAKANI TANER YILDIZ (Devamla) – Konuyla çok alakalı,
dinlerseniz anlarsınız. 
NECATİ
ÖZENSOY (Bursa) – Şu rakamları söyleyin Sayın Bakan. 
ENERJİ VE
TABİİ KAYNAKLAR BAKANI TANER YILDIZ (Devamla) – EÜAŞ’ın
Afşin-Elbistan’la alakalı dekapaj işi için……
AYKUT
ERDOĞDU (İstanbul) – Boyayalım…
ENERJİ VE
TABİİ KAYNAKLAR BAKANI TANER YILDIZ (Devamla) –
Mahcup olduğunu biliyorum ama dinleyeceksin, ne yapalım. 
…bir
firmayla alakalı yasaklandığını iddia ediyor. İkinci gelen firma da diyor ki:
“Bu firma yasaklıdır -CHP’nin gensorusuyla alakalı, hatırlatıyorum- bunun
girmemesi lazım.”
NECATİ
ÖZENSOY (Bursa) – Bugünü söyleyin Sayın Bakan, bugünkü rakamları söyleyin. 
ENERJİ VE
TABİİ KAYNAKLAR BAKANI TANER YILDIZ (Devamla) – Konu mahkemeye taşınıyor,
Ankara 4. İdare Mahkemesinde görülüyor. İddialar hemen hemen bu gensorudakinin
aynısı şeklinde tekrar ediliyor. Mahkeme diyor ki… Önce savunma şu: “Haklarında
kamu davası açılan şirket yetkililerinden anılan şirketle bir ortaklıklarının
bulunmadığı, ihale tarihi itibarıyla bu yetkililerin birinin şirketin genel
müdürü olarak, diğerinin de şirketi temsil ve ilzama münferiden yetkili olduğu,
4734 sayılı Kanun’un 58’inci maddesinde şirket müdürü veya şirketi temsil ve
ilzama yetkili şahıslardan biri hakkında ihalelere katılmaktan yasaklama kararı
bulunması hâlinde, şirketin ihalelere katılmasını yasaklayan bir hükmün
bulunmadığı ve bu nedenle davanın reddi gereği.” diyor. Mahkeme 2008’e 2278
sayılı kararında bunu açıklıyor. 
(Mikrofon
otomatik cihaz tarafından kapatıldı) 
BAŞKAN –
Teşekkür ederim Sayın Bakan. 
ENERJİ VE
TABİİ KAYNAKLAR BAKANI TANER YILDIZ (Devamla) – Sonra…
MEHMET AKİF
HAMZAÇEBİ (İstanbul) – Sayın Başkan…
ENERJİ VE
TABİİ KAYNAKLAR BAKANI TANER YILDIZ (Devamla) – Daha ben sözümü bitirmedim, bir
dakika. 
AYKUT
ERDOĞDU (İstanbul) – Yo, yo, devam et. 
BAŞKAN –
Süreniz bitti. 
Çok
teşekkür ederim, sağ olun. 
BÜLENT
BELEN (Tekirdağ) – “Hikâye anlattım, giremedim.” diyor.
ENERJİ VE
TABİİ KAYNAKLAR BAKANI TANER YILDIZ (Devamla) – Şimdi, Sayın Başkanım… 
VELİ
AĞBABA (Malatya) – Konuya giremedi Sayın Bakan.
ENERJİ VE
TABİİ KAYNAKLAR BAKANI TANER YILDIZ (Devamla) – …bizim konuşmadığımız
aleyhimize kullanılmasın. Sessiz ve vakur bir şekilde dinliyoruz ve herkesin
günahını ve vebalini boyunlarına takıyoruz. 
AYKUT
ERDOĞDU (İstanbul) – Görüşeceğiz, şimdi ben de kürsüye geleceğim.
ENERJİ VE
TABİİ KAYNAKLAR BAKANI TANER YILDIZ (Devamla) – Bir dakika, konuyu o kadar
konuştunuz. 
BAŞKAN –
Sayın Bakan, teşekkür ederim. 
ENERJİ VE
TABİİ KAYNAKLAR BAKANI TANER YILDIZ (Devamla) – Ben devam ediyorum, bir
anlatayım. 
AYKUT
ERDOĞDU (İstanbul) – Devam et, devam et. 
BAŞKAN –
Beş dakika süreniz doldu. 
ENERJİ VE
TABİİ KAYNAKLAR BAKANI TANER YILDIZ (Devamla) – Arkadaşım kusura bakma, kendi
partinin içinde dahi itibarını kaybetmişsin…
AYKUT
ERDOĞDU (İstanbul) – Kim yaptı bunu ya? Onu söyle, boşuna ortaya konuşma! Hangi
arkadaş?
MAHİR
ÜNAL (Kahramanmaraş) – Bağırma, bağırma!
RAMAZAN
CAN (Kırıkkale) – Bağırma! 
BAŞKAN –
Beş dakikanız bitti, teşekkür ediyorum. 
ENERJİ VE
TABİİ KAYNAKLAR BAKANI TANER YILDIZ (Devamla) – Ben, bundan sonraki söz
hakkımda gensoruyla alakalı nasıl yanlış yapıldığını, nasıl saptırılmak
istendiğini açıkça beyan edeceğim. O gensoru bir parti için değil, o bir şahıs
için tam bir utanç vesilesidir. 
Arz
ediyorum. (AK PARTİ sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan… 
BAŞKAN –
Sayın Hamzaçebi, buyurun. 
MEHMET
AKİF HAMZAÇEBİ (İstanbul) – Sayın Bakan konuşmasında Aykut Erdoğdu için “Kendi
partisi içinde de itibar kaybetmiştir.” diyerek partimize bir sataşmada
bulunmuştur efendim. 
ENERJİ VE
TABİİ KAYNAKLAR BAKANI TANER YILDIZ (Kayseri) – Evet, aynen öyle. 
BAŞKAN –
Buyurun. (CHP sıralarından alkışlar) 
7.- İstanbul Milletvekili Mehmet Akif
Hamzaçebi’nin, Enerji ve Tabii Kaynaklar Bakanı Taner Yıldız’ın görüşülen kanun
tasarısının 8’inci maddesinde sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; Sayın Aykut
Erdoğdu görüştüğümüz tasarının 8’inci maddesi üzerinde söz alarak birtakım
iddialarda bulundu. İhalesiz, Kamu İhale Kanunu’na tabi olmaksızın ilgili
elektrik şirketinin alımlarından söz etti, İhale Kanunu’nun baypas edildiğinden
söz etti. Yine, “kömür yolsuzluğu” olarak ifade edilen bir rapordan söz etti.
Sayın Bakanı veya Bakanlığın işlemlerini eleştiren bir konuşma yaptı. Sayın
Bakan söz aldı, kürsüye çıktı. Geniş bir zaman imkânı bulsun, iddiaların
hepsini cevaplasın arzu ettik. Genel Kurulun arzusuna uyarak Sayın Başkan da
Sayın Bakana iki dakika yerine beş dakika süre verdi ama Sayın Bakan
konuşmasında Sayın Erdoğdu’nun iddialarına yönelik hiçbir şey söylemedi; geriye
gitti, gensoru görüşmeleriyle ilgili bir şeyler söyledi. Sayın Bakan, gensoruyu
geride bıraktık. Arzu edilirse yeniden gensoru konusu tabii ki görüşülebilir
ama şimdi konu o değil. Yani, siz neden konuyu gensoruya götürdünüz de gensoru
konusunu, oradaki iddiaları burada tekrar tartışmaya açıyorsunuz? Konu başka,
iddialar başka. Eğer bu iddialara siz cevap vermiyorsanız, vermeme yolunu
tercih ediyor iseniz, bu iddialar karşısında verecek cevabınız yok olarak
anlarım ben bunu; durum budur. Hiç topu taca atmaya gerek yok, ortada ciddi bir
iddia vardır. Dolayısıyla Sayın Erdoğdu’nun iddiaları nedeniyle veya
milletvekilliği uygulamaları nedeniyle parti içinde itibar kaybettiği gibi bir
iddia Sayın Bakanın arzusudur zannediyorum ama böyle bir arzu hiçbir zaman
gerçekleşmeyecektir. 
(Mikrofon
otomatik cihaz tarafından kapatıldı)
MEHMET
AKİF HAMZAÇEBİ (Devamla) - Sayın Bakan kendi parti içindeki kendi itibarına
baksın! 
Teşekkür
ederim. (CHP sıralarından alkışlar) 
BAŞKAN –
Teşekkür ederim. 
Buyurun. 
8.- İstanbul Milletvekili Aykut Erdoğdu’nun,
Enerji ve Tabii Kaynaklar Bakanı Taner Yıldız’ın görüşülen kanun tasarısının
8’inci maddesinde sataşma nedeniyle yaptığı konuşması sırasında şahsına
sataşması nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; bu gensoru konusunu
netleştirelim. Gensoru konusu şudur: İhaleye fesat karıştırmış şirketlerin
ortakları ve şirketler hâllerine bağlı olarak İhale Kanunu’nun 11, 17, 58 ve
59’uncu maddelerine göre yasaklanması ve ihaleye sokulmaması gerekmektedir. Bu
yasaklama kararını ya idare verir ya yargı verir. Bu idare bu kararı vermiş mi?
Vermemiş. Bu idare bu kararı vermediği için bu şirket ihaleye fesat
karıştırdığı, rüşvet verdiği Enerji Bakanlığında tekrar ihale almış. Bütün bunlar
evraklarıyla sabittir. Ondan sonra ne olmuş? Buna bir itiraz olmuş. Diyor ya
“Yargı kararı var.” Yargı kararından önce ne olmuş? Bu ihaleye fesat
karıştırmanın detaylarını anlatan bir tebliğ var. Tebliğde şirketin durumunu
açıklayan bir konu… Tebliğ, Maliye Bakanlığı Kamu İhale Kurulu tarafından iptal
edilmiş. İptal edildiği için tebliğin yarattığı boşluktan da idare mahkemesi bu
kararı vermiş ve ihaleye fesat karıştırmaktan, rüşvet vermekten hükümlü olan o
şirketler bugün en büyük özelleştirmelerdeler. Bu Bakanlıkta ihaleye fesat
karıştırmışlar, bu Bakanlıkta rüşvet vermişler ve bu Bakanlıktaki ihaleye fesat
karıştırma, rüşvet kararı yargı kararıyla, yargı kararıyla kesinleşmiş ve
tekrar ihale vermişler. Buraya çıkan Bakanın bu zavallı bir hâlidir. Bu, yüz
kızartıcı bir hâldir arkadaşlar. Sorun; “İhaleye fesat karıştırmaktan ve rüşvet
vermekten bu firma hükümlü mü?” Sorun: “Siz buna tekrar ihale verdiniz mi?”
Sorun “Kamu İhale Tebliği değiştirildi mi?” Sorun: “Siz, yasaklama kararını
almanız gerekirken aldınız mı?” diye. Şimdi buraya çıkıyor “Milletvekilinin ses
tonu yüksek.” Ben şimdiye kadar hiçbir milletvekiline nezaketsizlik etmek
istemem ama ben milletin vekiliyim. Bu, yürek yakıcı bir durum; benimle
birlikte sizin de mücadele etmeniz lazım çünkü o insanlar açlık içinde vergi
veriyor. Siz Allah’ın adını anarak iktidara geldiniz, size bütün ayetleri sizin
ahlakınızla hatırlatırım ben.
BÜLENT
TURAN (İstanbul) – Şeytanın adıyla mı geldi? O nasıl bir laf ya! O nasıl bir
laf ya!
AYKUT
ERDOĞDU (Devamla) – Allah’ın adını anarak geldiysen onun emirlerine uymak, eğer
bu referansla geldiysen uymak durumundasın. Ben seni senin ahlakınla
yargılıyorum.
(Mikrofon
otomatik cihaz tarafından kapatıldı)
AYKUT
ERDOĞDU (Devamla) - Ben yetimin hakkını
anlatırken sen oradan bağırıyorsun, sen kendi ahlaki değerlerini tartış, sen
kendi ahlaki duruşunu tartış.(CHP sıralarından alkışlar)
BAŞKAN –
Teşekkür ederim Sayın Erdoğdu.
Sayın
Özensoy… 
NECATİ
ÖZENSOY (Bursa) – Biraz önce Sayın Bakanım kürsüden “Bana atılan iftiralara
cevap vereceğim.” şeklinde, ben de birtakım rakamlar…
ENERJİ VE
TABİİ KAYNAKLAR BAKANI TANER YILDIZ (Kayseri) - Sizi kastetmedim.
BAŞKAN –
Sizi kastetmediğini söylüyor, sizinle alakası olmadığını söylüyor.
OKTAY
VURAL (İzmir) – Sayın Başkan, “burada konuşan milletvekilleri” dedi.
BAŞKAN –
“Hayır kastetmedim.” diyor. Zorla niye kastettiriyorsunuz?
NECATİ
ÖZENSOY (Bursa) – O zaman tutanaklara geçirelim Sayın Başkanım.
OKTAY
VURAL (İzmir) – Düzeltiyorsunuz.
ENERJİ VE
TABİİ KAYNAKLAR BAKANI TANER YILDIZ (Kayseri) – Düzelttim, kastetmedim ki onu
yani.
BAŞKAN – Şimdi tutanaklara geçti, ben
geçireyim; Sayın Özensoy’u kastetmediğini şifahi olarak da ifade etti Sayın
Bakan.
NECATİ
ÖZENSOY (Bursa) – Peki efendim.
AYKUT
ERDOĞDU (İstanbul) - Ama her ikimizin de
iddiası var Sayın Başkan. İkimizin iddiasına da “iftira” dedi.
BAŞKAN –
Ya olabilir ama ne yapalım şimdi?
MAHİR
ÜNAL (Kahramanmaraş) – Sayın Başkan, burada mahkeme kurmadık.
BAŞKAN –
İşte onu söylüyorum.
MAHİR
ÜNAL (Kahramanmaraş) – Biz burada bir kanunu görüşüyoruz.
BAŞKAN –
Evet.
NECATİ
ÖZENSOY (Bursa) – Sayın Başkan, iftiradan bahsetti; bizim söylediklerimiz de
giriyor mu girmiyor mu, onu bilelim en azından.
BAŞKAN –
Ya önergelerin birinde konuşursunuz olur.
Şimdi
buyurun. (AK PARTİ sıralarından alkışlar)
9.- Enerji ve Tabii Kaynaklar Bakanı Taner
Yıldız’ın, İstanbul Milletvekili Aykut Erdoğdu’nun görüşülen kanun tasarısının
8’inci maddesinde sataşma nedeniyle yaptığı konuşması sırasında şahsına
sataşması nedeniyle konuşması
ENERJİ VE
TABİİ KAYNAKLAR BAKANI TANER YILDIZ (Kayseri) – Arkadaşlar, bu gensorunun
peşini bırakmayacağız. 
AYKUT
ERDOĞDU (İstanbul) - Biz de
bırakmayacağız.
ENERJİ VE
TABİİ KAYNAKLAR BAKANI TANER YILDIZ (Devamla) – Enerji ve Tabii Kaynaklar
Bakanlığı hakkında açılan gensoru tam bir utanç vesilesidir. Onu ister şahıs
isterse hükmi şahsiyet hangisi yaptıysa utanç vesilesidir. Sebebini
açıklıyorum: “Bu firma hükümlü müdür?” diye sordu. Cevap; bu firma hükümlü
değildir. O şahıs hükümlü müdür? Evet, o şahıs hükümlüdür, davası da devam
etmektedir.
AYKUT
ERDOĞDU (İstanbul) – Hükümlüdür, karar var.
ENERJİ VE
TABİİ KAYNAKLAR BAKANI TANER YILDIZ (Devamla) – O şahıs ihaleden yasaklı mıdır?
Arkadaşlar, şu anda da yasaklıdır.
AYKUT ERDOĞDU (İstanbul) – Niye yasaklamadınız?
ENERJİ VE
TABİİ KAYNAKLAR BAKANI TANER YILDIZ (Devamla) – Şimdi yasaklı olan… Siz dediniz
ki iki türlü yasaklanır bunlar: Ya mahkeme kararıyla ya idari kararla. Mahkeme
yasaklamış bunu ve diyor ki: “Bu şahıs ihalelere giremez.” Şartlarını
açıklamış, yüzde 51 şart koymuş, anlatmış, anlatmış, detaylara boğmayayım.
AYKUT
ERDOĞDU (İstanbul) – “Mahkeme yasaklamış.” dediniz.
ENERJİ VE
TABİİ KAYNAKLAR BAKANI TANER YILDIZ (Devamla) – Sorusu on beş dakika olan
konunun cevabı beş dakika olmaz arkadaşlar. 
Bakın,
şimdi, -şu anda da yasaklı ama- yasaklı olan bir kişiyle alakalı “Siz bunu niye
ihaleye aldınız?” diyor. Arkadaşlar, yasaklı olan birinin ihaleyi alması çok
açık bir suçtur. Ben şimdi, kendisini bütün Genel Kurulun ve milletimin
huzurunda davet ediyorum; eğer sen dürüst gibi görünmeye çalışan ve bunu
sesinle bastırmaya çalışan birisiysen lütfen suç duyurusunda bulun savcılığa ve
de ki: “Bu Enerji ve Tabii Kaynaklar Bakanlığı bu suçu işlemiştir.” 
AYKUT
ERDOĞDU (İstanbul) – Hodri meydan!
ENERJİ VE
TABİİ KAYNAKLAR BAKANI TANER YILDIZ (Devamla) – Eğer mahkeme seni ilk celsede
reddetmezse ben istediğinize varım. Bu kadar açık bir konuda insan nasıl bu
kadar suçlu ve ne kadar güçlü olabilir? Arkadaşlar, şu anda hâlâ o yasaklıdır.
HAYDAR
AKAR (Kocaeli) – Talimat verirsiniz!
ENERJİ VE
TABİİ KAYNAKLAR BAKANI TANER YILDIZ (Devamla) –Arkadaşlar, gürültüye getirmeyin
lütfen, gürültüye getirmeyin.
AYKUT
ERDOĞDU (İstanbul) – Sen getiriyorsun.
ENERJİ VE
TABİİ KAYNAKLAR BAKANI TANER YILDIZ (Devamla) – “O yasaklı olan kişi ihaleye
girebiliyor.” diyorsunuz. Ben diyorum ki: “O yasaklı kişi şu anda da ihaleye
giremiyor, önceden de girmedi.” Gensoruyu bunun üzerine oturtup da konuşan bir
milletvekili bırakın başka bir partide…
(Mikrofon
otomatik cihaz tarafından kapatıldı) 
ENERJİ VE
TABİİ KAYNAKLAR BAKANI TANER YILDIZ (Devamla) – …kendi partisinde itibar
kaybetmez mi ya? Bu kadar açık bir suç yapılmaz mı? (AK PARTİ sıralarından
alkışlar) 
BAŞKAN –
Teşekkür ederim. 
BÜLENT
TURAN (İstanbul) – Millet biliyor millet, Sayın Bakanım.
AYKUT
ERDOĞDU (İstanbul) – Sayın Başkan, sonuçta, usul…
BÜLENT
TURAN (İstanbul) – Hakaret yok Sayın Başkan. 
AYKUT
ERDOĞDU (İstanbul) – Ne demek hakaret yok?
BAŞKAN –
Buyurun. 
10.- İstanbul Milletvekili Aykut Erdoğdu’nun,
Enerji ve Tabii Kaynaklar Bakanı Taner Yıldız’ın görüşülen kanun tasarısının
8’inci maddesinde sataşma nedeniyle yaptığı konuşması sırasında şahsına
sataşması nedeniyle konuşması
AYKUT
ERDOĞDU (İstanbul) – Sayın Başkan, defaten anlattım. Bu şahıs hakkında
yargılama başladığı an, mahkeme iddianameyi başlattığı an yasaklama kararı
verilmek zorundaydı ve Kamu İhale Genel Tebliği diyordu ki: “Bu, şirket
ortakları da olduğunda şirket ihaleden yasaklanır.” Tebliğ değişti mi? Değişti,
değişti. Ben maddesini getireceğim hangi tebliği değiştirdiğinizi. Yasaklamak
bunu… Bak buna cevap vermiyor: Yasaklama kararı verdiniz mi? İdarenin böyle bir
yasaklama kararı yok, vermek zorunda olduğu kararı vermiyor. Buraya bir madde
getirildi hatırlıyor musunuz? İhaleye fesat karıştıran şirketlerin önünü açan
bir madde getirildi. İşte, bu şirketler için getirildi çünkü -olması gereken
neydi?- İhaleye yasaklama kararı verdiğinizde bu şirketlerin girmiş olduğu
ihalelerdeki teminatlarının devlete irat kaydedilmesi gerekiyordu. Sadece bir
şirket üzerinden konuşmuyorum ki. Bu şirket bana 1 milyon liralık tazminat
davası açtı. Sanırlar ki ben bu 1 milyonluk tazminat davalarından yılacağım.
Şimdi, Sayın Bakan buraya geliyor -gün gibi açık bir gerçeği- diyor ki:
“Yargıda ilk celsede beraat almazsa…” Ben şimdi, Sayın Bakana soruyorum, kömür
yolsuzluğunda da savcılık bir…
ENERJİ VE
TABİİ KAYNAKLAR BAKANI TANER YILDIZ (Kayseri) – O zaman savcılığa suç
duyurusunda bulun arkadaş ya!
AYKUT
ERDOĞDU (Devamla) – Bulunacağım. Bak şimdiye kadar…
ENERJİ VE
TABİİ KAYNAKLAR BAKANI TANER YILDIZ (Kayseri) – Ben de seni davet ediyorum. Bu
kadar da pişkinlik olmaz. 
AYKUT
ERDOĞDU (Devamla) – Pişkin sensin, yolsuzluğun içinde olan da sensin, bütün
bunlara onay veren de sensin. 
ENERJİ VE
TABİİ KAYNAKLAR BAKANI TANER YILDIZ (Kayseri) – Mahkeme kararı var, elimde.
Ayıp denen bir şey var!
AYKUT
ERDOĞDU (Devamla) – Şimdi, deminden beri hakaretamiz cümleler kullanıyorsun,
ben gene nezaketimi bozmuyorum. Senin Bakanlığında ihaleye fesat karıştırmış
bir şirkete, bütün yasa hükümleri açık olmasına rağmen tutup da bu şirkete
ihale vermek için insanın vicdanının kara olması gerekir, insanın vicdan
gözünün kör olması gerekir. (AK PARTİ sıralarından gürültüler) 
Velev ki
bu maddeler olmasa bile -ki bu maddeler var- dürüst, namuslu, onurlu insanların
bu firmanın karşısında durması lazım. “Sen bu suçla yargılanıyorsun, ben sana
yetimin hakkını emanet edemem. Seni bu ihalelere sokmam.” demen için yüzlerce
madde varken sen bütün bu maddelerin arkasından doldurup ve bu insanların
uçağına binerek…
ENERJİ VE
TABİİ KAYNAKLAR BAKANI TANER YILDIZ (Kayseri) –Bak, kendini gösteremezsin bu
konuşmayla. Uğraşma boşuna. 
AYKUT
ERDOĞDU (Devamla) – Ben sana sordum, yolculuğa çıkıyorsan… Ben senin… Vicdan
gözünün kararmışlığından başka hiçbir şey
söylemiyorum. 
BÜLENT
TURAN (İstanbul) – “Sen” ne demek ya, nasıl bir üslup bu! 
AYKUT
ERDOĞDU (Devamla) – Kendisini artık millete havale ediyorum. 
BAŞKAN –
Birleşime beş dakika ara veriyorum.

Kapanma Saati: 18.06

DÖRDÜNCÜ OTURUM
Açılma Saati: 18.14
BAŞKAN: Başkan Vekili Meral AKŞENER
KÂTİP ÜYELER: Muhammet Bilal MACİT (İstanbul),
Fatih ŞAHİN (Ankara) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Dördüncü Oturumunu açıyorum. 
426 sıra
sayılı Kanun Tasarısı’nın görüşmelerine devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN –
Komisyon? Burada.
Hükûmet?
Burada.
9’uncu
madde üzerinde üç önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 9. Maddesinin 1. Fıkrasının beşinci cümlesi ve
6. Fıkranın son cümlesi madde metninden çıkartılmış, 5. Fıkrada bulunan “ilgili
dağıtım şirketini işleten dağıtım” ibaresinden sonra gelmek üzere “ve tedarik”
ibaresi, 7. Fıkrasında bulunan “kullanıcıdan izbedelle
devralınır.” ibaresinden sonra “Devralma işlemi tamamlandıktan sonra dağıtım
şirketleri sayaç teçhizi, bakımı, onarımı ya da işletmesine dair hiçbir bedeli,
hiçbir şekilde tüketici tarifesine yansıtmaz. Sayaç devir işlemleri her türlü,
vergi, resim ve harçtan muaftır.” ifadesi eklenmiştir. 
 Osman Aydın Haydar Akar Vahap
Seçer
 Aydın Kocaeli Mersin
 Durdu Özbolat Candan Yüceer Mehmet Ali Susam
 Kahramanmaraş Tekirdağ İzmir
 Ümit Özgümüş Kemal
Değirmendereli
 Adana Edirne
Türkiye
Büyük Millet Meclisi Başkanlığına
Görüşülmekte
olan Elektrik Piyasası Kanun Tasarısı’nın 9. maddesinin (6). fıkrasının son
cümlesinin madde metninden çıkartılmasını, 7. fıkrasına “sayaçlar” ibaresinden
önce gelmek üzere “ekonomik ömrü dolmuş” ibaresinin ve (11). fıkrasının sonuna
aşağıdaki cümlenin eklenmesini arz ve teklif ederiz. 
“Dağıtım
şirketi, dağıtım bölgesindeki tüketicilerden “sayaç okuma bedeli, kayıp kaçak
bedeli ve TRT payı” adları altında ayrıca bir bedel alamaz.” 
 Oktay Vural Alim Işık Emin Haluk Ayhan
 İzmir Kütahya Denizli
 Bahattin Şeker Adnan Şefik Çirkin
 Bilecik Hatay
BAŞKAN –
Şimdiki önergeyi okutup işleme alıyorum. 
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanun Tasarısı’nın 9. maddesinin tasarı metninden
çıkarılmasını arz ve teklif ederiz. 
 İdris Baluken Hüsamettin Zenderlioğlu Nazmi Gür
 Bingöl Bitlis Van
 İbrahim Binici Hasip
Kaplan Erol
Dora
 Şanlıurfa Şırnak Mardin
BAŞKAN –
Komisyon katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
İDRİS
BALUKEN (Bingöl) – Erol Dora konuşacak. 
BAŞKAN –
Sayın Dora, buyurun. (BDP sıralarından alkışlar)
EROL DORA
(Mardin) – Sayın Başkan, değerli milletvekilleri; 426 sıra sayılı Elektrik
Piyasası Kanunu Tasarısı’nın 9’uncu maddesi üzerine vermiş olduğumuz değişiklik
önergesi üzerine söz almış bulunmaktayım, Genel Kurulu saygılarımla
selamlıyorum. 
Konuşmama
başlamadan önce ben de 8 Mart Dünya Emekçi Kadınlar Günü’nü kutluyorum,
saygılarımı sunuyorum. 
Değerli
milletvekilleri, ekonomik ve toplumsal kalkınmanın en önemli girdilerinden olan
enerji, 70’li yıllardan günümüze tüm dünya ülkelerinin gündemini ağırlıklı
olarak işgal etmekte ve uğrunda savaşlar meydana gelmektedir. Bu bağlamda,
ekonomik büyümedeki önemli rolüyle enerji, kalkınma programlarının vazgeçilmez
bir unsurudur. Enerji politikaları özellikle gelişmekte olan ülkelerde
sürdürülebilir kalkınma planlarının bütünleşmiş bir parçasını oluşturmaktadır.
Her türlü ekonomik faaliyetin temel girdisi olan elektrik enerjisinin kullanım
alanının günümüzde sürekli olarak gelişen teknolojiye bağlı olarak hızlı bir
şekilde artması sonucu, enerji ve buna bağlı olarak elektrik enerjisi sosyal
hayatın kaçınılmaz bir unsuru hâline gelmiştir. Elektrik enerjisi tüketimi,
ekonomik ve sosyal gelişmenin en önemli göstergelerinden birisidir. Bir ülkede
kişi başına düşen elektrik enerjisi üretimi veya tüketimi, o ülkedeki hayat
standardını yansıtması bakımından önemlidir.
Nisan 2012
itibarıyla Türkiye’nin toplam elektrik üretiminin yüzde 45’i doğal gaz, yüzde
28’i kömür, yüzde 23’ü hidroelektrik kaynaklar ve ancak yüzde 2,1’i rüzgâr enerjisi ile
karşılanmaktadır. Doğal gaz hâlen elektrik enerjisi üretimimizde en yüksek paya
sahip olmaya devam etmektedir. Enerji kaynakları bakımından net ithalatçı ülke
konumunda olan Türkiye’de enerji arzının yüzde
73’ü ithalat ile karşılanmaktadır.
Barış ve
Demokrasi Partisi olarak bir önceki kanun tasarısında da dile getirdiğimiz
gibi, tüketici için yeterli, ucuz ve kaliteli elektrik ihtiyacına yönelik
düzenleme yapma gereksinimi maalesef bu yasa tasarısında da göz ardı
edilmiştir. Bütün amaç, piyasa memnuniyeti olduğu için bu türden düzenlemelerin
yapılmamasını artık normal karşılıyoruz ancak vatandaşların ucuz ve kaliteli
elektrik ihtiyacının karşılanması gerektiği söyleminden vazgeçmeyeceğiz.
Anayasa’mızda var olan sosyal devlet olmanın yükümlülüklerini Hükûmet yürütme
olarak yerine getirmeli, bu çerçevede, su ve elektrik gibi temel yaşam araçlarını
vatandaşlarımıza sağlamalıdır. Hükûmetin sorumlulukları ortadayken ülkemizde
tam tersi bir süreç yaşanmakta, enerji fiyatları her yönüyle giderek
artmaktadır. Elektrik piyasasında oluşan sistem, elektrik enerjisinin ucuz
maliyetli elde edilmesi hâlinde bu ucuzluğun tüketiciye yansımaması olarak
çalışmaktadır. Bu, aynı zamanda sektördeki şirketlerin daha fazla kâr etmesi
anlamını taşımaktadır. Dolayısıyla, yapılması gereken, düşük maliyet kriterinin
yanı sıra, elektriğin tüketiciye düşük ücretle sunulmasını sağlamaktır.
Sayın
Başkan, değerli milletvekilleri; yasa tasarısı halktan yana bir yasa olmaktan
çok, özel şirketlerin elini güçlendiren, lisansı iptal edilmiş ya da çalışması
durdurulmuş HES firmalarına inşaatlarına devam edebilmelerini sağlayacak bir
yasa tasarısıdır bu. Tasarının 9’uncu maddesi kayıpların nasıl karşılanacağına
dair belirsizliği gidermediği gibi dağıtım şirketlerinin hareket alanını
oldukça yüksek tutmaktadır. Bilindiği gibi bir önceki kanun uyarınca üretim
şirketlerinin dağıtım şirketleri üzerinde kontrol kuracak şekilde hissedar
olması yasaklanmıştır. Tasarının 9’uncu maddesi bu kısıtlamayı kaldırmakta
ancak dağıtım şirketlerinin elektrik piyasasında faaliyet gösteren herhangi bir
başka tüzel kişide doğrudan ya da dolaylı hissedar olmasını engellemektedir.
Bu
vesileyle değişiklik önergemizin kabul edilmesini bekliyor, Genel Kurulu
saygıyla selamlıyorum.
Teşekkür
ediyorum. (BDP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına,
Görüşülmekte
olan Elektrik Piyasası Kanun Tasarısı’nın 9. maddesinin (6). fıkrasının son
cümlesinin madde metninden çıkartılmasını, 7. fıkrasına “sayaçlar” ibaresinden
önce gelmek üzere “ekonomik ömrü dolmuş” ibaresinin ve (11). fıkrasının sonuna
aşağıdaki cümlenin eklenmesini arz ve teklif ederiz. 
“Dağıtım
şirketi, dağıtım bölgesindeki tüketicilerden “sayaç okuma bedeli, kayıp kaçak
bedeli ve TRT payı” adları altında ayrıca bir bedel alamaz.” 
 Adnan
Şefik Çirkin (Hatay) ve arkadaşları
BAŞKAN –
Komisyon, katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz Sayın Başkanım.
BAŞKAN –
Hükûmet?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Sayın Çirkin, buyurun. (MHP sıralarından alkışlar)
ADNAN
ŞEFİK ÇİRKİN (Hatay) – Teşekkür ederim Sayın Başkan.
Sayın
Başkan, değerli milletvekilleri; bu kanunun gerekçesi, daha önce lisans almış
ancak herhangi bir nedenle öngörülen sürede bu yatırımları yapamamış olan
şirketlerin mağduriyetinin önlenmesi, ekonomik ömrünü doldurmamış sayaçların
değiştirilmesinin önlenmesi ve benzeri gerekçeler ama aslında hep bu değil
tabii. 
Şimdi,
biraz evvel bahsedilen, bahse mevzu olan, büyük tartışmalara mevzu olan
milyarlarca lira, dolar yolsuzlukların yanında, bunun onda 1’i bile olmayan,
çiftçilerimizin borçları ve bunların sıkıntıları var, izniniz olursa bunlardan
bahsetmek istiyorum.
Şimdi,
burada dün Sayın Bakana çiftçilerin elektrik faturası ödemelerini nasıl olur da
aylık şekilde, ay başlarında ödeyebileceğini sormuştum. Yani Allah selamet
versin, Süleyman Demirel Cumhurbaşkanımızın ifadesiyle kırk günde ancak –onun
tabiriyle söylüyorum- hıyar yetişir, o bile kırk günde yani otuz günde, bu
patates eken, pamuk eken, pancar eken, buğday eken çiftçi hangi gelirle bu
faturayı ödeyecek? Sayın Bakan bana hayretler verici bir cevap verdi. Bunu
sulama birliklerinin istediğini ifade etti. Oysa, Sulama Birlikleri Derneğinin
Sayın Bakandan taleplerinde (d) bendinde dönemsel, ekim-aralık uyumlaştırılması
ifade ediliyor tahsilatın. Yani burada sulama birlikleri mi doğruyu söylemiyor
Sayın Bakan, yoksa siz mi doğruyu söylemiyorsunuz ya da bizimle dalga mı
geçiyorsunuz? 
Çiftçilerin
borçlarının yeniden yapılandırılması konusunda durumlarının zor olduğu, Ziraat
Bankasının, her kurumun çiftçiyle uğraştığını, bugün Kumlu’da
tarım kredi kooperatiflerinin -Kumlu gibi küçücük, 5-6 bin nüfuslu bir ilçede-
yüz otuz dosyasının icraya verildiğini… Bunda tarım kredi yöneticilerinin
hiçbir kabahati yok, onlar iyi işler yapmaya çalışıyorlar ama çiftçinin
durumundan bahsediyoruz. Bu durumda olan çiftçilerin borçlarının yeniden
yapılandırılmasıyla ilgili sorduğum soruda, bir yapılandırma yaptıklarını ve
ısrarla geçmiş faizi sildiklerini ifade etti, ben silmediklerini ifade ettim.
İşte burada, 25/2/2011 tarihli, Resmî Gazete’de
yayımlanan yapılandırma kanununda “TEFE/TÜFE aylık değişim oranları esas
alınarak hesaplanacak tutarın…” diyor. Yani Sayın Bakan, bulunduğunuz kurumun
kanunlarından, kararlarından acaba haberiniz mi yok? Bu nasıl bir anlayış, bu
nasıl bir ciddiyet? 
Ayrıca,
bunlarla beraber, bu aylık tahsilat sebebinin ne olduğunu sorduğumda, bana
Sayın Bakan, sözlü olarak, sulama birliklerinin talebi olduğunu ifade etti
ancak gerçekte, bana yazılı verdiği cevapta, dağıtım şirketlerinin kâr etmesi
adına böyle bir düzenleme yaptığını ifade etti. Bu nasıl iştir? Yani bu
çiftçiyi düşünen bir bakanlık olmaz mı? Tarım Bakanlığı zaten enteresan
uygulamalarıyla çiftçiden uzaklaşıyor gitgide yani Enerji Bakanlığı, TÜİK,
bunların hepsi çiftçinin aleyhine kararlar alıyor ve bu çiftçimiz de maalesef
-bakanların kendi ifadeleriyle- yüzde 60 oranında iktidar partisine oy veriyor.
Bu işte bir gariplik var, çiftçimize de düşen bir vazife var. 
Değerli
arkadaşlar, bu vesileyle burada bir görevi de ifade etmek istiyorum: Bugün
Engin Alan Paşamızı ziyaret ettik. Kendisini soran herkese sevgi, saygı ve
hürmetleri var. Bir isteği olup olmadığını sorduğumda “Dimdik ayaktayım. Bu
devlet benden hizmet beklerse, buradan da tahliye olursam, ertesi gün -canımı
feda etmem gerekirse- dışarıda da gerekeni yapmaya hazırım.” dedi. (MHP
sıralarından alkışlar)
Milliyetçi
Hareket Partisi olarak -birileri duysun- her şeye rağmen biz de hazırız ve
kimseden de bir korkumuz yok çünkü Kandil’den bir iki zırvalar duyuyoruz ve
hepsine karşı hazırlıklıyız. Herkes de ayağını denk alsın! 
Hepinize
saygı, sevgi ve hürmetlerimi sunuyorum efendim. (MHP sıralarından alkışlar.
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 9. Maddesinin 1. Fıkrasının beşinci cümlesi ve
6. Fıkranın son cümlesi madde metninden çıkartılmış, 5. Fıkrada bulunan “ilgili
dağıtım şirketini işleten dağıtım” ibaresinden sonra gelmek üzere “ve tedarik”
ibaresi, 7. Fıkrasında bulunan “kullanıcıdan izbedelle
devralınır.” ibaresinden sonra “Devralma işlemi tamamlandıktan sonra dağıtım
şirketleri sayaç teçhizi, bakımı, onarımı ya da işletmesine dair hiçbir bedeli,
hiçbir şekilde tüketici tarifesine yansıtmaz. Sayaç devir işlemleri her türlü,
vergi, resim ve harçtan muaftır.” ifadesi eklenmiştir. 
 Osman
Aydın (Aydın) ve arkadaşları 
BAŞKAN –
Komisyon katılıyor musunuz? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz Sayın Başkanım. 
BAŞKAN –
Hükûmet katılıyor musunuz?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Sayın Susam, buyurunuz. (CHP sıralarından alkışlar) 
MEHMET
ALİ SUSAM (İzmir) – Sayın Başkan, değerli milletvekilleri; konuşmama başlamadan
önce, öncelikle Ankara’da bir yangın sonucu iş yerlerini kaybeden tüm esnaf
arkadaşlarımıza geçmiş olsun dileklerimi iletiyorum. En kısa zamanda hem yerel
yönetimlerin hem Bakanlığın kendilerinin iş yerlerine kavuşması konusunda
gerekli duyarlılığı göstermesini burada hasseten rica
ediyorum. 
Verdiğimiz
önergeyle ilgili olarak da özellikle bir şeyin altını çizmek istiyorum. Dağıtım
şirketleri bundan sonra sayaçları kendi mülkiyetine alacak. Kendi mülkiyetine
alırken, onlar bu sayaçları iz bedelle kendi mülkiyetlerine geçirecek ve
bunların karşısında onların yasal altyapısını oluşturmuş oluyoruz ancak
parasıyla sayacını alıp iz bedelle dağıtım şirketine vermiş tüketicinin hakkını
bu yasada açık bırakıyoruz. Onun için, bu verdiğimiz önergeyle diyoruz ki:
Bundan sonra, sayacın mülkiyeti dağıtım şirketine geçtiğine göre, sayaç bakım,
tamir ve benzeri tüm masrafları dağıtım şirketinin kendisi üstlenmelidir çünkü
bundan sonra sayaç değişiklikleri yapıldığında, gene yatırım programı
içerisinde, o tüketici kendi mülkiyetinde olmasa da o sayacın bedelini ödemek
durumunda kalacaktır. Onun ötesinde, onun hukuki altyapısı da en azından bundan
sonra elektrik faturalarına gelen bu bedellerin alınmayacağının bu kanuna dercedilmesidir. Bu eksikliği giderme doğrultusunda bir
teklif verdik. 
Ayrıca,
bu konunun başka bir yanı var: Sayacı dağıtım şirketine verdikten sonra ne gibi
bir durum ortaya çıkacak? Bugüne kadar milyonlarca sayaç Türkiye’de üretiliyor
ve değiştiriliyor. Sayaçla ilgili üretim yapan birçok fabrikamız var. Bu
fabrikalar hem ülke içi piyasaya mal üretiyorlar hem uluslararası dış ticaret
yapma fırsatı buluyorlar. Şimdi, biz bu insanları, bu fabrikaları, bu fabrikada
çalışan insanları tümüyle dağıtım şirketlerinin insafına terk ettik. Dağıtım
şirketleri kendi tedarik şirketleri vasıtasıyla “Ben Türkiye’deki fabrikalardan
sayaç almıyorum.” dediği zaman, “Ben Çin’le anlaştım, ucuz ve uygun fiyatla
buldum.” dediği zaman, Türkiye’deki bütün sayaç fabrikaları stop etmiş olacak
demektir, o işçiler sokakta kalacak demektir. 
Bununla
ilgili olarak, bu Komisyonda, bütün bunların tedbirinin alınması konusunda
teklif ve önergeleri getirdik. Dedik ki: “Bu bir sektör. Türkiye’de, aldığınız
karar, sonuç itibarıyla bir ekonomik karar olarak bir kısmı yok ediyor, bir
kısma avantaj sağlıyor. Burada adil olmak zorundasınız ve herkesin hakkını
koruyacak ve ülke sanayicisinin bu sektörden yok olmamasını sağlayacak bir
tedbiri almak bu Bakanlığın görevidir.” 
Yani
dağıtım şirketinin hak ve menfaatini korumak nasıl Bakanlığın göreviyse, bugüne
kadar bu ülkede sayaç üretmiş fabrikaların da hak ve menfaatlerini korumak
zorundayız, aynı -az önce dediğim gibi- tüketicilerin de hak ve menfaatini
korumak zorunda olduğumuz gibi.
İşte, bu
önergemizi bu gerekçelerle verdik ama tüm bu gerekçeleri doyuracak, bunun
karşısında sayaç sanayimizi ayakta tutacak bir tedbir alamadığımızı üzülerek
görmüş olmaktan son derece müteessirim. 
Bu
anlamıyla, ben burada bu konuyu bir kez daha Bakanlığın dikkatine sunuyorum.
Onlara bu sektörün ayakta kalması için destek vermeleri gerektiğini söylüyorum.
Sanayi Bakanlığıyla ve diğer bakanlıklarla irtibata geçerek bu sektörde çalışan
binlerce işçinin, bu sektördeki fabrikaların hak ve menfaatlerini korumak
hepimizin görevidir. 
Bu
duygularla önergemizin kabul edilmesini istiyor, hepinize saygılar sunuyorum.
(CHP sıralarından alkışlar) 
BAŞKAN –
Teşekkür ederim.
MEHMET
AKİF HAMZAÇEBİ (İstanbul) – Karar yeter sayısı…
BAŞKAN –
Karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur. 
Birleşime
beş dakika ara veriyorum.

Kapanma Saati: 18.33


BEŞİNCİ OTURUM
Açılma Saati: 18.39
BAŞKAN: Başkan Vekili Meral AKŞENER
KÂTİP ÜYELER: Muhammet Bilal MACİT (İstanbul),
Fatih ŞAHİN (Ankara)
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Beşinci Oturumunu açıyorum. 
İzmir
Milletvekili Sayın Mehmet Ali Susam ve arkadaşlarının önergesinin oylamasında
karar yeter sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler… Kabul etmeyenler… Karar yeter sayısı vardır, önerge reddedilmiştir. 
426 sıra
sayılı Kanun Tasarısı’nın görüşmelerine devam edeceğiz.
Komisyon?
Burada.
Hükûmet?
Burada.
9’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde
10’da üç önerge vardır, sırasıyla okutup işleme alıyorum.
Türkiye
Büyük Millet Meclisi Başkanlığına
Elektrik
Piyasası Kanunu Tasarısının 10. maddesinin 2. fıkrasının madde metninden
çıkarılmasını ve 3. fıkradaki “Kurul onayı” ibaresinin “Kurum onayı” olarak
değiştirilmesini arz ve teklif ederiz.
 Oktay Vural Mehmet Şandır Alim Işık
 İzmir Mersin Kütahya
 Emin Haluk Ayhan Bahattin Şeker
 Denizli Bilecik
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 10. Maddesinin 3. Fıkrası madde metninden
çıkartılmış, 6. Fıkrasının birinci cümlesinde yer alan “özel sektör tüzel
kişilerinin üretim” ibaresinden sonra “diğer tedarik şirketlerinden” ibaresi
eklenmiş, “yüzde yirmisini” ibareleri “yüzde onu” olarak değiştirilmiştir.
 Osman Aydın Haydar Akar Candan
Yüceer
 Aydın Kocaeli Tekirdağ
 Mehmet Ali Susam Vahap Seçer Durdu
Özbolat
 İzmir Mersin Kahramanmaraş
 Ümit Özgümüş Kemal
Değirmendereli
 Adana Edirne
BAŞKAN –
Şimdiki önergeyi okutup işleme alıyorum. 
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanun Tasarısı’nın 10. maddesinin tasarı metninden
çıkarılmasını arz ve teklif ederiz. 
 İdris Baluken
 Demir Çelik  İbrahim Binici 
  Bingöl
 Muş Şanlıurfa 
 Hüsamettin Zenderlioğlu  Abdullah
Levent Tüzel
 Bitlis İstanbul
BAŞKAN –
Komisyon, katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılamıyoruz Sayın Başkan. 
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Sayın Çelik, buyurunuz. (BDP sıralarından alkışlar)
DEMİR
ÇELİK (Muş) – Sayın Başkan, değerli milletvekilleri; Enerji Piyasası Kanunu
Tasarısı’nın 10’uncu maddesi üzerine Barış ve Demokrasi Partisi adına söz almış
bulunmaktayım. Hepinizi saygı ve sevgiyle selamlıyorum. 
Sayın
Başkan, değerli milletvekilleri; Enerji Piyasası Kanunu Tasarısı’nı tartışmaya
ve konuşmaya başladığımız dünden bu yana, Ankara’nın Altındağ ilçesinde Yunus
Emre Çarşısı esnafı beklenmedik bir kazayla karşı karşıya kalmıştır. 5 Martı 6
Marta bağlayan gece saat on iki sıralarında meydana gelen bu kazadan yangın 685
esnafımızın mağduriyetine yol açmış bulunmaktadır. Enerji ve elektrik kaynaklı
olduğu tahmin edilen bu kazada 685 esnafın -toplamda 15 bin civarında ailesini
dikkate aldığımızda- çok ciddi bir mağduriyet yaşandığı tarafımızdan
gözlenmiştir. 
Bugün
itibarıyla, Diyarbakır Milletvekilimiz Sayın Nursel Aydoğan’la beraber
esnafımızı ziyaret etme durumunda kaldığımızda, gördüğümüz manzara yürek acıtır
niteliktedir. Her şeyden önce, bu esnafın ve esnafın ailesinin yaşadığı
mağduriyete Hükûmetten yerel yönetime, belediye başkanından bütün Ankaralı
vatandaşlarımızın dayanışma ve paylaşma elini uzatması, muhtaç bulunan
insanlarımızın yüreklerine su serpecektir. Tesellisi can kaybı olmayan bu
yangının muhataplarına ben şahsım, partimiz ve Genel Kurul adına ziyaretlerde
de bulunurken geçmiş olsun dileklerimizi iletmiştik. Ancak, esnafın bir çoğunun
dişinden tırnağından artırdığı ve mala döktüğü, göz nuru olan bu birikimlerinin
bir yangınla gitmiş olması yanı sıra banka kredisi, vergi borcu ve benzeri
yükümlülüklerle kendilerini karşı karşıya bıraktırıyor olması, onları derin
düşüncelere sevk etmiş bulunmaktadır. Buna rağmen de tek tesellileri olarak
yerel yönetimlerin yıllar öncesinde söz verdiklerinin yerine getirilmesi
beklentilerini dile getirmişlerdir. Çarşının, yine 685 esnafımızın ihtiyacına
cevap verebilecek nitelikte dizayn edilmesi, yapılması ve zamanından önce
esnafımızın ticari faaliyetine hazır hâle getirilmesi beklentileridir. Biz de
bu beklentinin yanında, bu talebin sürdürücüsü ve kazandırıcısı olma noktasında
kendilerinin yanında olduğumuzu ifade ettik.
Sayın
Başkan, değerli milletvekilleri; enerji, insanın toplumsal ihtiyaçlarının
karşılanması açısından olmazsa olmaz nitelikte ve özellikte olan bir kaynak
iken, enerji, piyasalaştırılıp metalaştırıldığı oranda, toplumun kaybetmeye
başladığı enerjiyi elinde tutan birimin, kişinin, kesimin ya da toplumsal
grubun her gün yeniden kazandığı siyasal, iktidari ve
sermaye birikimine yol açan bu kazanımlarıyla doğamızı ve toplumumuzu da
tahakküm altına almaya başladıkları bir süreçte yeniden piyasayı, enerji
piyasasını enine boyuna tartışmaya muhtaç bir konumdayız. 
Türkiye’mizin
birçok bölgesinde, Karadeniz’den Doğu Anadolu’ya, Akdeniz’den Ege’ye birçok
dağa ve dereye hapsedilen hidroelektrik santralleriyle dağlarımızın,
ovalarımızın, sularımızın, derelerimizin, biyolojik tür ve çeşitliliğimizin yok
edildiği gerçeğiyle bize kazandırıldığı söylenen enerji, toplam enerji
ihtiyacımızın yüzde 5’ine tekabül etmiyorken bu yanlıştan geri dönmemek, bu
yanlışta ısrar etmek bizim kabul edebileceğimiz bir durum değildir. Bu olsa
olsa bir kısım sermaye çevrelerine değerlerimizi; kültür, tarih, doğal
değerlerimizi peşkeş çekmektir. Bu yanlışın yerine, yenilenebilir enerji
kaynaklarını; güneşi, rüzgârı, suyu harekete geçirmek, onlardan yararlanmak,
hem çevre kirliliğinin önüne geçmek demektir hem sağlığımızın tehdit
edilmemesi, sağlıklı bir toplumsal ilişkiyle doğal ortamın sağlanması anlamına
gelecektir. O anlamıyla tartışacağımız, gündemleştireceğimiz
konu yenilenebilir enerji kaynakları olmalıdır. 
Buna
rağmen de yanlış ısrarın esnafımıza ve halkımıza verdiği zarardan kaynaklı da
kendilerine bir kez daha geçmiş olsun dileklerimi iletiyor, bir an evvel
Hükûmetin gerekli yardımı bu esnaf arkadaşlarımıza vermesi gerektiğini ileterek
iyi akşamlar diliyorum. (BDP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 10. Maddesinin 3. Fıkrası madde metninden
çıkartılmış, 6. Fıkrasının birinci cümlesinde yer alan “özel sektör tüzel
kişilerinin üretim” ibaresinden sonra “diğer tedarik şirketlerinden” ibaresi
eklenmiş, “yüzde yirmisini” ibareleri “yüzde onu” olarak değiştirilmiştir.
  Candan
Yüceer (Tekirdağ) ve arkadaşları
BAŞKAN –
Komisyon, katılıyor musunuz? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZCIOĞLU (Gaziantep) – Katılmıyoruz Sayın Başkan.
BAŞKAN –
Hükûmet, katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Sayın Akar buyurun. (CHP sıralarından alkışlar)
HAYDAR
AKAR (Kocaeli) – Sayın Başkan, değerli milletvekilleri; Enerji Piyasası
Kanunu’nu konuşuyoruz. 
Öncelikle,
bu maddede, aslında elektriğin ithal edilmesiyle ilgili bir önerge verdik ama
ben önce şunu hatırlatmak istiyorum: Bakan, 2014’te “Sayaç bedelleri
alınmayacak, halka sayaçlar bedava verilecek, değiştirilecek.” demesine rağmen,
Kocaeli SEDAŞ’ta sayaçlar halka da haber verilmeden
değiştirilmekte ve ücretleri de tahsil edilmektedir, faturaya yansıtılmaktadır.
Şimdi, bu
kanunla zaten bunu resmîleştiriyorsunuz. Hem söz veriyorsunuz halka “Sayaçları
bedava değiştireceğiz.” diyorsunuz hem de bu kanunda bunu resmîleştiriyorsunuz,
resmîleştirdiğiniz gibi bir de halktan tahsil ediyorsunuz. ”İz bedeli”
dediğiniz, eski sayaçları da, vatandaşın para ödeyerek aldığı sayaçları da
belki 1 kuruşa belki 2 kuruşa alacaksınız ama daha sonra da yeni sayaçların,
dağıtım şirketinin seçmiş olduğu sayaçların bedelini halktan tahsil
edeceksiniz. Eğer halka söz verdiyseniz sayaçların da bedelsiz değişimini
sağlarsınız diyorum. 
Sayın
Bakan, biraz evvel burada çeşitli konuşmalar oldu ama o konuşmalara ilave
olarak ben de bir şeyler hatırlatmak isterim. Burada her söylenen söze şiddetle
karşı çıkıyorsunuz, araştırma gereği bile duymuyorsunuz. Ben de bir-iki örnek
vermek istiyorum ondan: Şimdi burada arkadaşlarım örnek verdiler, Sayıştay 2010
Raporu, 142’nci sayfa. Pazarlık usulüyle yapılan ihalede 14 firmadan 107 bin
ton kömür, ortalama 168 liradan alındı, sonra da 5 firmadan -biraz evvel
bahsedilen 5 firmadan- ihalesiz, tonu 229 TL’den alındı ve 529 bin ton kömür
alındı. Yani şimdi, bunu araştıracağınıza, bunun niçin böyle olduğunu
araştıracağınıza, sorumluları cezalandıracağınıza, bunları burada savunmak
durumunda kalıyorsunuz. 
Şimdi,
diyoruz ki: Enerjide dışa bağımlıyız. Enerjide gerçekten dışa bağımlıyız, hele
sizin iktidarınız döneminde, AKP döneminde dışa bağımlılık daha çok artmış yani
cari açığımızın, dış ticaret açığımızın en büyük kalemi, ekonomideki en büyük
kalemi bu olmasına rağmen, enerji olmasına rağmen, dışa bağımlılık sizin
döneminizde artmış. Bakan ne diyor: “Üretim arttığı için enerji ihtiyacımız
artmıştır. Bu nedenle de dışarıya bağımlılık artmıştır.” Doğru söylüyor, üretim
artmıştır ama üretim artarken “yerli kaynak” dediğimiz kömürü kullanmazsanız,
kömür kullanımını yüzde 45’lerden yüzde 27’ye indirirseniz ve doğal gaz
kullanımını da aynı derecede artırırsanız, sizin kaynağınız olmayan doğal gazı,
ne olur? Üretimle birlikte dışa bağımlılık bir hayli artmış olur. Bir
stratejiniz yok. Bunu anlatmaya çalışıyorum. Bakın, Türkiye’deki enerji
üretiminin elektriği karşılama oranı sizin döneminizde her sene sürekli
gerilemiş, 27,6’ya düşmüştür. 
Şimdi,
taş kömürü ithalatına bakıyorsunuz, taş kömürü ithalatı artmış ama Zonguldak’a
gittiğinizde, baktığınızda, Zonguldak’taki taş kömürü üretimi sizin döneminizde
yarı yarıya düşmüş. TKİ’ye bakıyorsunuz, sizin döneminizde yarı yarıya düşmüş.
Şimdi bunları söyleyip tek kaynağımız olan, enerji üretim kaynağımız olan
kömürü bu kadar vasıfsız kullanırsanız, bu kadar projesiz kullanırsanız, bu
kadar hesaplamadan kullanırsanız bunun bir nedeni olmalı diye insanın sorası
geliyor. İşte, bunun nedenini gelip bu kürsüden açıklamak zorundasınız. Eğer
yerli kaynağınız kömür varsa ve bunu kullanmıyorsanız açıklamak zorundasınız.
Afşin-Elbistan’daki atıl duran kömür kaynağını kullanmıyorsanız bunu açıklamak
zorundasınız. Yine Kangal’daki, yıllarca 27 liradan aldığınız kömürün tonunu
-Sayıştay raporlarına göre- ikinci ihalede 8,65 liraya alabiliyorsanız ve
devlet milyarca lira zarara uğruyorsa bunu bu kürsüden açıklamak zorundasınız. 
Türkiye’de
halkın şikâyet ettiği en büyük konulardan bir tanesi de elektrik. Biraz evvel,
muhtarlar telefon ediyor, gelen faturalarda 30 lira, 40 lira, 50 lira gibi
zamlar geldiğini söylüyor; siz, bu kürsüden, zam gelmediğini ifade ediyorsunuz.
Bunları vatandaşa anlatmak zorundasınız. 
Şimdi, bu
kürsüye gelip insanlara “Yok sen beni gensoruyla sorguladın, yok hakkımda şöyle
söyledin.” değil, bu gerçekleri anlatacaksınız. Türkiye’deki elektriğin
ortalama üretim maliyeti 7 kuruş. 7 kuruş olma nedenini de siz çok iyi
biliyorsunuz. Doğal gaza vermiş olduğunuz garanti alımları nedeniyle 7 kuruş.
Yine, ithal kömürle yapılan üretimler nedeniyle, termik santrallere vermiş olduğunuz
garanti alımlar nedeniyle 7 kuruş ama halka kaça satıyorsunuz bunu? 35 kuruşa
satıyorsunuz. 
Bir kez
daha yineliyorum: Eğer biraz evvel bahsettiğiniz gibi, dininizden, imanınızdan
şüpheniz yoksa, gelirsiniz, 7 kuruşa mal ettiğiniz elektriği halka niye 35
kuruşa sattığınızı burada açıklarsınız. Eğer bunu açıklamıyorsanız bu halk size
bir gün hesabını sorar. Her seferinde bahsettiğiniz gibi, hiç de güvenmeyin
yüzde 52’ye. Yüzde 52 veren halk sizi bir gün sandığa gömer. (CHP sıralarından
alkışlar)
BAŞKAN –
Teşekkür ederim.
III.- Y O K L A M A
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz. 
BAŞKAN –
Yoklama istendi. 
Sayın
Hamzaçebi, Sayın Susam, Sayın Kaptan, Sayın Özdemir, Sayın Şeker, Sayın Bayraktutan, Sayın Aydın, Sayın Serindağ,
Sayın Demiröz, Sayın Akar, Sayın Ağbaba, Sayın
Erdoğdu, Sayın Çelebi, Sayın Köprülü, Sayın Kaleli, Sayın Volkan Canalioğlu,
Sayın Danışoğlu, Sayın Aksünger,
Sayın Ediboğlu. 
Tamamdır,
yoklama için iki dakika süre veriyorum ve yoklamayı başlatıyorum. 
BAŞKAN –
Toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN -
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Elektrik
Piyasası Kanunu Tasarısının 10. maddesinin 2. fıkrasının madde metninden
çıkarılmasını ve 3. fıkradaki “Kurul onayı” ibaresinin “Kurum onayı” olarak
değiştirilmesini arz ve teklif ederiz.
 Oktay
Vural (İzmir) ve arkadaşları
BAŞKAN –
Komisyon katılıyor musunuz?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılamıyoruz Sayın Başkanım.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Sayın Şandır, buyurun. (MHP sıralarından alkışlar)
MEHMET
ŞANDIR (Mersin) – Sayın Başkan, değerli milletvekilleri; bugünün son yayın
dakikalarında iki konuyu dikkatlerinize sunmak için söz aldım.
Değerli
arkadaşlar, birincisi şu: Sayın Özelleştirme İdaresi eski Başkanı burada.
Mersin’in Gülnar ilçesinin, Silifke ilçesinin sahillerini turizm bölgesi olarak
ilan eden Sayın Metin Kilci, sayın bürokratımız burada. Sizler de biliyorsunuz
-sayın Mersin AKP milletvekilleri de burada- Türkiye’mizin zannediyorum turizm açısından o kadar değerli sahilleri ki
bunlar, buralar milletin malı, buralar yalnız orada yaşayan insanların değil,
bu ülkede yaşayan tüm insanların, hatta gelecek nesillerin de adına söylüyorum,
onların malı. Şimdi burada önce bir nükleer santral yapılıyor, bütün
itirazlarımıza rağmen engelleyemedik. Gülnar’ın, Büyükeceli’nin en güzel dört
koyunu içine alacak şekilde bir nükleer santral yapılarak burası turizme kapatılıyor.
Şimdi de Silifke’nin Yeşilovacık beldesinde ve Akdere beldesinde kömüre dayalı
iki tane termik santral yapılması çalışmaları var. 
Sayın
Başkan, değerli milletvekilleri; gerçekten bu sahiller bu milletin ortak malı,
gelecek nesillerin de malı. Buraları ithal kömüre dayalı termik santrale
açarak, bana göre, kendinizle çelişiyorsunuz. Hem ikinci turizm projesini
Mersin’den başlatıyor Sayın Başbakan hem de turizm açısından bu ülkenin
vazgeçilmez bir değeri olan bu Mersin sahillerini önce nükleer santrale, sonra
da termik santral yapılmasına açıyorsunuz.
Bakın,
Yeşilovacık beldesinde şimdi bir çimento fabrikası yapılıyor. Değerli
milletvekilleri, değerli AKP milletvekilleri çok iyi bileceklerdir, 1970’li
yıllarda SEKA Kâğıt Fabrikasının Mersin Silifke Taşucu beldesinde yapılmasının
maliyetini bugün Mersinliler ödüyor. Antalya’dan daha zengin bir turizm
potansiyeline sahip olan Mersin’e maalesef turizm gelmedi. Niye? SEKA
fabrikasından dolayı. Şimdi bu termik santrali, nükleer santralleri buraya
ısrarla, inatla yaparak yine Mersin halkının, Mersin’de yaşayan insanların
geleceğini karartıyorsunuz. Bu noktada Mersin halkı bu soruyu size soracaktır.
İnanıyorum ki AKP’nin değerli milletvekilleri de bu gelişmeden rahatsızdır.
Buna bir tedbir geliştirilmesini, buna ruhsat verilmemesini, buna izin
verilmemesini Yeşilovacık halkı adına, Akdere halkı adına, Büyükeceli halkı
adına sizlerden istirham ediyorum.
İkinci
söyleyeceğim şey şu: Sayın Bakan, bu kanun gerçekten toplumun çok büyük
kesimini ilgilendiren bir kanun; Elektrik Kanunu bu, Elektrik Piyasası Kanunu.
Şimdi, bu kanunu tanzim ederken muhalefet partilerinin yoğun katkısına,
talebine, ısrarına rağmen beklediğimiz düzenlemeleri yapmadınız. Türk
toplumunun tamamını ilgilendiren bir kanun, tüketiciyi ilgilendiren bir kanun.
Biraz önce arkadaşlarımız da söyledi, ben de listeledim. Bakın, aktif elektrik
bedeline ek olarak 9 kalemde ilave para istiyorsunuz tüketiciden. Bu, zulüm.
Değerli milletvekilleri, Sayın Bakan, değerli Hükûmet, bakın, ben size sayayım:
Aktif elektrik bedeline ek olarak dağıtım sistemi kullanım bedeli istiyorsunuz,
kayıp kaçak bedeli istiyorsunuz, perakende hizmet bedeli istiyorsunuz, iletim
bedeli istiyorsunuz, sayaç okuma bedeli istiyorsunuz, belediye tüketim vergisi
istiyorsunuz, Enerji Fonu’na ödeme istiyorsunuz ve TRT’ye pay alıyorsunuz.
Sayın Bakan, bu hangi insafa sığar? Ve bu dolaylı vergi, herkesten istiyorsunuz
bunu. Dolayısıyla, böyle önemli bir kanunu düzeltirken, tüketiciye zulüm olan
bunu düzeltmeden, bunu düzenlemeden muhalefetin bütün taleplerine rağmen,
verdiği önergelere rağmen bunu düzeltmeden bu kanunu buradan geçirmeniz bana
göre bu millete zulüm olur. Gelin, bizim de desteğimizle, doğru bir önerge
vererek tüketicinin üzerindeki bu yükleri kaldıracak bir düzenleme yapalım. Yoksa
bu kanun millet vicdanında, kamu vicdanında mahkûm edilecek ve bunun hesabı
mutlaka bir zeminde ve bir zamanda sizlerden sorulacaktır. 
Bu
hususları arz etmek üzere söz aldım. 
Hepinize
teşekkür ediyor, saygılar sunuyorum. (MHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Fenerbahçe’ye
başarılar diliyorum hepiniz adına. İnşallah kazanır. (Alkışlar)
Birleşime
bir saat ara veriyorum. 

Kapanma saati: 19.01


ALTINCI OTURUM
Açılma Saati: 20.02
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul),
Fatih ŞAHİN (Ankara) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Altıncı Oturumunu açıyorum. 
426 sıra
sayılı Kanun Tasarısı’nın görüşmelerine devam edeceğiz.
Komisyon
ve Hükûmet yerinde.
11’inci
madde üzerinde üç önerge vardır, okutup işleme alıyorum: 
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 11. Maddesinin 2. 3. 4. 5. 6 ve 9. Fıkralarının
Madde metninden çıkartılmasını arz ve teklif ederiz.
 Osman Aydın Haydar Akar Candan
Yüceer
 Aydın Kocaeli Tekirdağ
 Mehmet Ali Susam Kemal Değirmendereli Durdu
Özbolat
 İzmir Edirne Kahramanmaraş 
 Vahap Seçer  Ümit Özgümüş
 Mersin  Adana
BAŞKAN –
Sayın milletvekilleri, şimdi okutacağım iki önerge aynı mahiyette bulunduğundan
önergeleri birlikte işleme alacağım. Talepleri hâlinde önerge sahiplerine söz
vereceğim.
Türkiye
Büyük Millet Meclisi Başkanlığına
Elektrik
Piyasası Kanun Tasarısının 11. maddesinin metinden çıkartılmasını arz ve teklif
ederiz.
 Oktay Vural Alim Işık Emin Haluk Ayhan
 İzmir Kütahya Denizli
 Bahattin
Şeker Necati
Özensoy 
 Bilecik Bursa 
Aynı
mahiyetteki diğer önergenin imza sahipleri: 
 İdris Baluken
 Demir Çelik İbrahim Binici
 Bingöl Muş Şanlıurfa
 Abdullah Levent
Tüzel  Hüsamettin Zenderlioğlu
 İstanbul
 Bitlis
BAŞKAN –
Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılamıyoruz Sayın Başkan.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Önerge üzerinde söz isteyen İbrahim Binici, Şanlıurfa Milletvekili.
İBRAHİM
BİNİCİ (Şanlıurfa) – Sayın Başkan, değerli milletvekilleri; tasarının 11’inci
maddesiyle ilgili değişiklik önergesi üzerine söz almış bulunmaktayım. Hepinizi
saygıyla selamlıyorum.
Değerli
milletvekilleri, elektrik piyasasıyla ilgili bu tasarıyı görüşürken elektrik
enerjisinde hatırı sayılır ölçekte tüketim yapan ve sayıları 2 milyonu aşan
çiftçimize hizmet vermeye çalışan sulama birliklerinin enerji noktasındaki
sorunlarına dikkatinizi çekmek istiyorum. Bildiğiniz üzere, daha geçtiğimiz
günlerde, sulama birliklerinin karşı karşıya kaldığı sorunların araştırılması
ve komisyon kurulmasıyla ilgili teklif, her zaman olduğu gibi, yine, maalesef,
AKP oylarıyla reddedilmişti.
Hafızalarımızı
tazeleme adına, rakamlarla birliklerin durumunu bir kez daha hatırlayalım
istiyorum. Türkiye'de 418 adet sulama birliği bulunuyor. Bu birliklerde toplam
sayıları 4 bin civarında olan insanımız istihdam ediliyor. Birliklerin hizmet
götürdüğü çiftçilerimizin sayısıysa 2 milyonu aşıyor. Bu birlikler sayesinde
sulanan tarımsal alanın büyüklüğü 410 bin hektarı bulmaktadır.
Buraya
özellikle dikkatinizi çekmeye çalışacağım. Sulama birliklerinin toplam borcu
2012 yılı sonu itibariyle 800 milyonu aşmış durumda yani eski parayla 800
trilyon yani 1 katrilyona az kalmış. Sulama birliklerinin 800 milyonu aşan
borçları içerisinde en önemli kalemi ise elektrik borcu oluşturuyor. 
Bildiğiniz
üzere, bazı alanlarda tarlaların sulanması için pompanın gücünden yararlanmak
yani elektrik enerjisi gerekmektedir. İşte bu sorun da burada ortaya
çıkmaktadır ve kullanılan elektriğin bedeli sulama birliklerinin borç hanesine
yazılmaktadır. Sulama birlikleri, kullanıcı olan çiftçilerimizden kabaran bu
faturalar için gerekli parayı toplayamıyor çünkü çiftçimiz bu paraları
ödeyemiyor. Neden mi diyeceksiniz? Sayenizde. Çiftçimizi borç batağına attınız,
çiftçimizi açlığa mahkûm ettiniz, mazota yaklaşamaz, gübre alamaz ve tarlasını
sulayamaz duruma getirdiniz. Bu da sizin tabii ki beceriniz sayesinde. 
Sulama
birliklerinin dağıtım şirketlerine olan borçlarına çare bulunmazsa ekim
döneminin başladığı bu günlerde pompalar duracak, tarlalar susuz kalacak, tarım
sektörü ve çiftçilerimiz büyük bir darbe yiyecektir. 
Değerli
milletvekilleri, hani diyoruz ya “Kanunların ruhu var, lafzı var, felsefesi
var.” diye. İşte bu tasarının felsefesinde, ruhunda sayıları 28 milyonu aşan
tüketicilere ilişkin tek bir kelime bile yok. Bu tasarıda borç batağında ve
iflasın eşiğinde sulama birlikleri yok. Bu tasarıda 2 milyon çiftçimiz,
aileleriyle birlikte düşündüğümüzde 10 milyon insanımız yok.
Ben şimdi
sizlere kendi seçim bölgem Şanlıurfa'dan toplam borçları 400 milyona dayanmış
22 sulama birliğinden seçtiğim birini örnek olarak vermek istiyorum. 180 bini
aşkın dekarlık alana ve 6 bin civarında çiftçimize hizmet veren bu birlikte 55
civarında personel çalışıyor. Birliğin 2012 yılında toplam 4,5 milyon lira
borcu var. Bu miktar tahakkuk olup gerçekleştirilen tahsilat miktarı 2,5 milyon
civarındadır. Birliğin 2012 yılı içinde gider kalemleri ise aynen şu
şekildedir: Personel maaşı, SSK, yakıt, bakım ve onarım giderleri 3 milyon 760
bin TL civarındadır. Birliğin 2012 yılı için elektrik faturası ise gecikme
faizleri ile tam 7 milyon TL’dir. 
Şimdi,
ben hükûmet sıralarında oturan Değerli Bakana soruyorum: Bu hesabın içinden
nasıl çıkarsınız?
Hepinizi
saygıyla selamlıyorum. (BDP sıralarından alkışlar)
BAŞKAN –
Teşekkür ediyorum.
MEHMET
AKİFHAMZAÇEBİ (İstanbul) – Karar yeter sayısı…
BAŞKAN –
Ancak, ortak önerge olduğu için ikinci söz sahibine de…
MEHMET
AKİF HAMZAÇEBİ (İstanbul) – Bir tane daha mı var?
BAŞKAN -
Önerge üzerinde söz isteyen Necati Özensoy, Bursa Milletvekili.
Buyurun.
(MHP sıralarından alkışlar)
NECATİ
ÖZENSOY (Bursa) – Sayın Başkan, değerli milletvekilleri; verdiğimiz önerge ile
ilgili söz aldım. Hepinizi saygıyla selamlıyorum.
Elektrik
üretimi, iletimi ve dağıtımı gerçekten çok zor bir denklem; içinde çok
değişkenleri olan, çok bilinmeyenleri olan bir denklem. Bunun içerisinde bu
değişkenleri ne kadar çok çoğaltırsanız, bilinmeyenleri ne kadar çok
çoğaltırsanız bu denklemi çözmek o kadar zor hâle gelir. Bu, özellikle elektrik
piyasasındaki dengeleme ve uzlaştırma yani daha önceki “PMUM” dediğimiz Piyasa
Mali Uzlaştırma Sistemi teknik bir konudur. Bu konuya sadece mali bir konu
olarak bakarak, yeni bir firma kurarak, yani bunu da borsa gibi değerlendirerek
yeni kurulacak olan Borsa İstanbul’a -ki kanunu çıktı ama hâlâ kurulmuş da
değil, o da ayrı bir vakıa; şu anda Borsa İstanbul kurulmuş bir şirket de
değil- böyle mali bir yapıya bu sistemi emanet etmek bence doğru bir şey değil
çünkü bu elektrik üretim, iletim sisteminde, teknik konularda, bugüne kadar,
TEİAŞ, ne kadar elektrik gerektiği ve ne kadar elektriğin bu anlamda hatlara
verilmesi, yük alma, yük atma gibi işlemleri, teknik olarak da, teknik
elemanların, birikimli elemanların da bu konuda çalışmalarıyla, birikimleriyle
bu işlemleri sürdüregeldi. Şimdi, bunu sadece bir
mali konu gibi düşünerek, elektrik borsasını oluşturmak adına da böyle bir
yapının kurulmasının doğru olmadığını düşünüyorum ben. Bir taraftan TEİAŞ’ın
üzerinden bu yükü aldığınızı düşünüyorsunuz ama, gün öncesini üzerinden
alıyorsunuz ama saatlik fiyatları belirlemek yine TEİAŞ’ın sırtında duruyor
yani saatlik fiyatlar, saatlik yük alma, yük atma mevzuları yine TEİAŞ’ın
üstünde olduğuna göre, gün öncesinin de yine TEİAŞ tarafından devam
ettirilmesi, bu çok bilinmeyenli, çok değişkenli denklemin daha bugünkü
sistemde yürümesini kolaylaştırır. Aksi hâlde, bu kanunda oluşturulacak bu
kuruluş bu sistemi daha zor hâle getirir. Biz buradan bunun iyi niyetli olarak
ifadesini ortaya koymaya çalışıyoruz ve yarınlarda sıkıntıya düşülmemesi
açısından bu uyarılarımızı yapıyoruz. Gerçekten, PMUM piyasayı dengeleme
açısından önemli ama PMUM’da zaten Türkiye’deki
elektrik üretimindeki bu dengeleme sıkıntılarından kaynaklanan… Kaldı ki ikili
anlaşmalara daha fazla önem verilmesi gereken bu sistemde, PMUM’da,
elektriğin yüzde 30’unun bu sistemde olması da… Ayrıca bu anlamda, nihai
anlamda doğru yönetilmediğinden dolayı PMUM’da doğru
fiyatlar oluşmadığından dolayı fiyatların yükselmesine vesile olduğundan
dolayı, bu yüzde 30’luk alışveriş nihai tüketiciye böyle yükselerek sonunda
fatura ediliyor, bunun sıkıntısını da vatandaş çekiyor. 
TEİAŞ’ın
sırtına şimdi bir başka şey daha bindirilmiş. Aslında biraz önceki önergede bu
konuyu konuşacaktım, başka bir konu gündeme geldi. Sistem üzerindeki TEİAŞ’ın
teknik kayıplarını, TEİAŞ, kendisi dışarıdan satın alarak, fazlasını satarak
gibi, bu dengelemenin içerisinde lüzumsuz bir işin içerisine de girmiş oluyor.
Daha sonra enterkonneksiyon sisteminde, diğer
ülkelerle bu sistemi oluşturduktan sonra birtakım ihtiyaçlar olursa zamanı
geldiğinde bunların yapılması lazım. Şu anda böyle bir uygulama hem TEİAŞ’ın
üzerine artı bir yük bindirecektir hem de elektrik piyasasındaki dengeleme
işlemlerini yapan PMUM’u TEİAŞ’ın yetkisinden alıp,
sorumluluğundan alıp böyle bir kuruma vermek elektrik piyasasını daha çok
kaosun içerisine sokacaktır. 
Bunu,
buradan bu maddenin çıkarılmasını teklif ettik.
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ediyorum.
Aynı
mahiyetteki önergeleri oylarınıza sunacağım. Yalnız, karar yeter sayısı
arayacağım.
Kabul
edenler... Kabul etmeyenler... Karar yeter sayısı vardır, önergeler kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 11. Maddesinin 2. 3. 4. 5. 6 ve 9. Fıkralarının
Madde metninden çıkartılmasını arz ve teklif ederiz.
 Mehmet
Ali Susam (İzmir) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılamıyoruz Başkanım.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Önerge üzerinde söz isteyen?
MEHMET
AKİF HAMZAÇEBİ (İstanbul) – Sayın Aykut Erdoğdu.
BAŞKAN –
Aykut Erdoğdu, İstanbul Milletvekili. (CHP sıralarından alkışlar) 
AYKUT ERDOĞDU (İstanbul) – Sayın Başkan,
değerli milletvekilleri; enerjiyle alakalı tespit ettiğimiz usulsüz işlemleri,
tespit ettiğimiz hukuksuz işlemleri öğlen konuşmalarında paylaştık ama ne yazık
ki bir cevap alamadık sorularımıza. 
Şimdi,
doğal gazla alakalı tespit ettiğimiz hususlarda birkaç şeyi yüce Meclisinizle
paylaşmak istiyorum. 
Değerli
arkadaşlar, biliyorsunuz, uluslararası piyasalarda, doğal gazda, ülkeler
arasında anlaşma yapılmadan önce bir taahhüt verilir, belirli bir miktar doğal
gaz alma taahhüdü verilir. Aksi takdirde, alınmasa dahi, bu doğal gazın
parasının ödeneceği taahhüdü bulunur. Buna “al ya da öde taahhüdü” denir. Bu
anlaşmaların birçoğu geçmiş dönemlerde yapılmıştır ama mevcut Hükûmet döneminde
de yapılan anlaşmalar vardır ve bu anlaşmalar yapılırken de Türkiye
ekonomisinin ortalama yüzde 7-8 büyüyeceği tahminleri yapılmıştır, ama ülkemiz
bu kadar büyümediği için de, ne yazık ki, doğal gazda, geçen yıl itibarıyla
-Sayıştay raporlarında geçen rakamlara göre- 4 milyar dolar alamadığımız doğal
gazın parasını ödemek zorunda kaldık. 
Bu durum
karşısında Hükûmetin bulduğu çözüm şuydu: Elektrik üretiminde yerli
kaynaklarımız olan kömür veya hidroelektrik santraller yerine doğal gaz
üzerinden elektrik üretilmeye başlandı. Bu durum ortaya çıkınca nasıl bir durum
ortaya çıktı? Termik santrallerimiz, emre amade termik santrallerimiz, kömürle
çalışan termik santrallerimiz kapatıldı ve doğal gaz üzerinden elektrik
üretilmeye başlandı ve 2002 yılında yüzde 20-25 civarındaki doğal gazla
elektrik üretimi bu dönemde yüzde 50’ye çıktı.
Peki, biz
neden alamadığımız doğal gaza bu kadar para ödüyoruz değerli arkadaşlar? Çünkü
doğal gazı depolamak için tesis yapmamız gerekiyor. Yazın doğal gazın talebi
az, kışın çok fazla, bu dengeyi sağlayabilmemiz için tesis yapmamız lazım. On
beş yıldır, bu ülkenin, Tuz Gölü’nün altında bir doğal gaz depolama tesisi
yapma rüyası var ama Enerji Bakanlığında -yargı kararlarından söylüyorum, yargı
tutanaklarından söylüyorum- bir Tuz Gölü çetesi olduğu için, ihaleye rüşvet
karıştırmaktan yargılandıkları için ve hüküm de giydikleri için, bu Tuz Gölü
depolama tesisleri bir türlü yapılamıyor değerli arkadaşlar. 
Enerji
Bakanlığı bir diğer yanlış olarak ne yapıyor? Bir anda LNG ithalatına izin
veriyor yani sizin doğal gazı kullanmanız gerekiyor, doğal gazı almadığınız
zaman para ödeyecek devlet, bir anda doğal gazın ikame malı olan LNG ithalatı
konusunda özel sektöre bir kapı açılıyor ve özel sektör buradan para
kazanırken, kamu alamadığı doğal gazın parasını ödüyor. 
Doğal
gazla ilgili sorunlar burada bitiyor mu? 2003 yılında siz Yüce Divana
gönderdiniz kendinizden önceki hükûmeti. “Fiyat konusunda bu ülkeye ihanet
edilmiştir.” demiştiniz. Eski Enerji Bakanı Hilmi Güler 2004 yılında büyük
gürültülerle Rusya’ya gitti, dedi ki: “Ben Türkiye lehine formülü değiştireceğim.”
Formülü nasıl değiştirdiği 2007 yılı Sayıştay raporunda ortaya çıktı. Formül
içerisindeki katsayıları değiştirdiği için 2007 yılında ödemek zorunda
olduğumuz fatura 566 milyon dolar. Sayıştay raporundan söylüyorum, 566 milyon
dolar bu çok iyi formül sayesinde ekstra para ödedik. 
Burada
bitti mi? Hayır. Azerbaycan ile bir anlaşmamız var. Fiyat bandının 70 ile 120
dolar arasında olduğuna karar verilmiş, böyle bir anlaşma yapılmış. Sayın
Enerji Bakanı gidiyor Azerbaycan’a, anlaşmadaki 70 ile 120 dolar fiyat
bandındaki maddeyi iptal ediyorlar, fiyat 400 dolara çıkıyor. Bir buçuk yıl
için bu ülkenin ödediği fatura 1,4 milyar dolar, geçmişe yönelik Azerbaycan’a
ödediğimiz fiyat farkı 1,4 milyar dolar. Sayın Bakana soruyoruz, diyoruz ki:
“Bu uluslararası anlaşmada ne gereği vardı ki Türkiye lehine olan bu formül
değiştirildi?” “Bunlar gizlidir.” diyor, bir şey söylemiyor. “Peki, Sayın
Bakan, bu konuyu gelsek bize açıklar mısınız? Eğer bir millî güvenlik
meselesiyse, biz bunun elbette ki -muhalefet milletvekiliyiz- gereğini
yaparız.” diyoruz. Bize açıklayacağını söyledi ve biz bunu paylaştık, şimdiye
kadar bilgi alabilmiş değiliz. 
Bir de
Sayın Bakana şunu soruyorum: Nabucco diye bir proje
vardı. Ülkemiz hat ülkesi. Nabucco Projesi’ni,
Karadeniz’den geçişi, Putin’e yılbaşı hediyesi vererek Karadeniz geçişini
onayladığınız için Nabucco’yu öldürdünüz. Putin’e bu
kıyağı neden yaptık? Neden ülkemizin geleceğini karartacak bir hediyeyi Putin’e
verdik? Benim milletvekili olarak bunları bilmeye hakkım var, ben bu halkı
temsil ediyorum; Sayın Bakanın da bunları anlatma sorumluluğu var.
Hepinize
çok teşekkür ediyorum. (CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
12’nci
madde üzerinde iki adet önerge vardır, okutup işleme alıyorum. 
Türkiye
Büyük Millet Meclisi Başkanlığına
Elektrik
Piyasası Kanun Tasarısının 12. maddesinin 3. fıkrasında yer alan “Sınırda”
ibaresinin “Sınır bölgelerinde” şeklinde değiştirilmesini arz ve teklif ederiz.

 Oktay Vural Mehmet Şandır Alim Işık
 İzmir Mersin Kütahya
 Emin Haluk Ayhan Reşat Doğru Bahattin
Şeker
 Denizli Tokat Bilecik
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 12. Maddesinin 1 ve 2. Fıkralarının sonunda
bulunan “yapılabilir” ibareleri “yapılır”, 3 ve 4. Fıkraların sonunda bulunan
“verilebilir” ibareleri “verilir” şeklinde değiştirilmiştir. 
 Osman Aydın Haydar Akar Vahap
Seçer
 Aydın Kocaeli Mersin
 Candan Yüceer Durdu Özbolat Mehmet Ali Susam
 Tekirdağ Kahramanmaraş İzmir
 Kemal Değirmendereli Ayşe Eser Danışoğlu Ümit Özgümüş
 Edirne İstanbul Adana
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) - Katılamıyoruz Sayın Başkanım. 
BAŞKAN –
Hükûmet katılıyor mu? 
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Önerge üzerinde söz isteyen?
MEHMET
AKİF HAMZAÇEBİ (İstanbul) – Sayın Ayşe Eser Danışoğlu…
BAŞKAN –
Ayşe Eser Danışoğlu, İstanbul Milletvekili.
Buyurun.
(CHP sıralarından alkışlar)
AYŞE ESER
DANIŞOĞLU (İstanbul) – Sayın Başkan, sayın milletvekilleri; 426 sıra sayılı
Elektrik Piyasası Kanunu Tasarısı’nın 12’nci maddesi üzerine Cumhuriyet Halk
Partisi Grubu adına söz almış bulunuyorum. Hepinizi saygıyla selamlıyorum. 
Yarın 8
Mart, öncelikle tüm kadınların Emekçi Kadınlar Günü’nü de bu vesileyle
kutluyorum. 
Görüştüğümüz
kanun tasarısı bu ülkede yaşayan herkesi doğrudan ilgilendirmekte. Dolayısıyla
kamuoyu da kendi hakları açısından tasarının yasalaşma sürecini dikkatle takip
ediyor. 
Tasarının
12’nci maddesi elektrik ithalat ve ihracatını düzenlemekte. Elbette, enerji
üretmek, bu alanda dışa bağımlılığı azaltmak hepimizin hedefi. Ancak tüketici
haklarına ve doğa haklarına değer veren demokratik devletler, elektrik üretimi
ve dağıtımıyla ilgili politikalarını kamu yararı doğrultusunda belirliyorlar.
Avrupa Birliğine tam üyelik sürecinde kanunlarımızın Avrupa Birliği
müktesebatına uyum sağlaması yönünde çalışmalar yapıyoruz. Bu tasarının da
Avrupa Birliğinin konuya ilişkin düzenlemeleri ve direktifleri doğrultusunda
hazırlanması gerekiyor. 
Nüfusun
arttığı, kaynakların azaldığı dünyamızda kalkınma politikaları belirlenirken
artık öncelik doğanın korunması ve sürdürülebilirliği ve bundan devlet ve
ilgili sektör sorumlu. Ancak, görüyoruz ki kanun tasarısında bu yönde ilkeler
açıkça belirtilmediği gibi, çevre mevzuatına uyum için tanınan süre de 2018.
Bu, şirketlerin telafi edilmeyecek doğa tahribatına sebep olabilecekleri kadar
uzun bir süre. 
Yenilenebilir
enerji kaynaklarının kullanılmasının anlamı az miktarda elektrik üreten
yüzlerce hidroelektrik santrali kurarak doğaya, ormanlara geri dönüşü olmayan
zararlar vermek, dereleri kurutmak, buradaki canlı hayatı öldürmek, ülkemizi
bir enerji üretim şantiyesine dönüştürmek şüphesiz ki değildir. Burada bir
örnek vermek istiyorum: Rize’nin Çamlıhemşin ilçesi Fırtına Vadisi bir doğa
harikasıdır, eminim birçoğunuz da görmüşsünüzdür. Burası Türkiye’nin taraf
olduğu uluslararası sözleşmelerle korunması gereken bir bölgedir. Burada yağmur
ormanları vardır, müthiş bir biyolojik çeşitlilik vardır. Bu ormanlar dünyada
korumada öncelikli 100 alandan biri. Burada suyun ve doğanın ticaretleştirilmesine “hayır” diyen, mücadele eden insanlar
var. Salarha Vadisi de bir içme suyu havzası. Kazım Delal’ın burada yaşayan on binlerce insanın içme suyu hakkı
için sahip olduğu tek ineğini satıp dava açarak verdiği mücadeleyi umarım
hepiniz biliyorsunuzdur. (CHP sıralarından alkışlar) 
Değerli
milletvekilleri, suya erişim hakkını korumak temel bir insan hakkı
mücadelesidir. Bu tasarının mahkeme kararlarıyla durdurulmuş HES inşaatlarının
devam etmesine neden olacağı da çok ciddi bir endişe konusudur. Millî iradeye
verdiği önemi dilinden düşürmeyen iktidarın su hakkını ve yaşadığı ortamı
korumak isteyen halkla mücadele etmesi en hafif ifadeyle düşündürücüdür. 
Ülkemizde
rüzgâr ve güneş enerjisinden geniş biçimde yararlanma imkânı var. Bu varken ve tasarının bu
yatırımları açıkça teşvik etmesi de geniş çevrelerce beklenirken maalesef
tasarıda bu konuda da hiçbir destek yer almamaktadır. 
Diğer
yandan, dünyanın Fukuşima felaketinden sonra artık
sırtını döndüğü, güvenliği garanti edilemeyen, atık sorununa çare bulunamayan
nükleer enerji yatırımlarına, üstelik yöre halkları itiraz ve protesto ederken
Akdeniz ve Karadeniz sahillerimizi açma noktasına geldik. 
Tasarıyla
ilgili itiraz edilecek pek çok konu var. Gene Avrupa Birliği direktiflerine
dönersek, burada savunmasız ve incinebilir gruplar olarak tanımlanan,
kesintisiz enerji arzı için tedbir alınması gereken gruplar var. Bunlar
tasarıda dikkate alınmamıştır. Oysa özellikle engelli ve yaşlılar ülkemiz
nüfusu içinde önemli yer tutmaktadır. Doğal afet, sel, deprem gibi acil
durumlar için de herhangi bir düzenleme yoktur. 
Değerli
milletvekilleri, bu tasarı, özü itibarıyla, bir enerji piyasası ve borsası
oluşturmak için hazırlanmıştır. Kamu yararının gözetilmesi gereken bu alanda
tüketicinin ihtiyaçları ve doğanın korunması göz ardı edilmektedir. Biz bu
tasarıyla ilgili itirazlarımızı sürdüreceğiz çünkü biz ucuz, kaliteli ve temiz
enerji istiyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Elektrik
Piyasası Kanun Tasarısının 12. maddesinin 3. fıkrasında yer alan “Sınırda”
ibaresinin “Sınır bölgelerinde” şeklinde değiştirilmesini arz ve teklif ederiz.
 Oktay
Vural (İzmir) ve arkadaşları
BAŞKAN –
Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılamıyoruz Başkanım. 
BAŞKAN –
Hükûmet katılıyor mu? 
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Önerge üzerinde söz isteyen Reşat Doğru, Tokat Milletvekili. 
Buyurun.
(MHP sıralarından alkışlar) 
REŞAT
DOĞRU (Tokat) – Sayın Başkan, sayın milletvekilleri; 426 sıra sayılı Kanun
Tasarısı’nın 12’nci maddesi üzerine vermiş olduğumuz önergeyle ilgili söz almış
bulunuyorum. Yüce Meclisi saygıyla selamlıyorum. 
Tabii,
konu elektrik kanunu olunca Anadolu’daki ve özellikle de milletvekili olduğum
Tokat ilindeki çiftçi kardeşlerimiz ve yine, hidroelektrik santralinin
kurulmakta olduğu bölgelerdeki insanlarımız bu kanunla ilgili olarak bizleri
arıyorlar. Çiftçilerin özellikle söylemeye çalıştıkları şudur ki sulama
birlikleri vasıtasıyla şu anda ödenmeyen elektrik borçları vardır. Dün maddenin
geneli görüşülürken Sayın Bakana sormuş olduğumuz soruda, çiftçilerin sulama
birliklerine olan borçlarıyla ilgili herhangi bir yapılandırma yapılacak mıdır
veyahut da borçları ödemeyenle ilgili neler yapılacaktır diye sorduğumuz zaman,
tabii üzüldüğümüz bir cevapla karşı karşıya kaldık. Herhangi bir şey
yapılamayacağını ifade ettiler. Bu durum insanlar üzerinde çok büyük bir
sıkıntı yarattı ve belki onlarca insan bu noktada yeniden üzüntü içerisine
girdiler. 
Bakınız,
sulama birlikleri elektrik borçlarını ödeyemiyor. Sulama birliklerinin üzerinde
çok ağır yükler var. Üzerlerinde personel var, çeşitli işte geçmişe matuf
borçlar var, borçlar katlanarak gelmiş ve o borçların artık bırakın ana
parasını yani faizinin bile ödenmesi, hiçbir şekilde ödenmesi mümkün değil.
Buna mutlaka bir çözüm bulunması gerekiyor. Diyeceksiniz ki: “Ödeyen
vatandaşların suçları nedir?” Doğru, ödeyen vatandaşların suçlarıyla ilgili
olarak ona bir şey demek istemiyorum ama en azından ödenmemesinden dolayı
tarlasını sulayamayan ve hakikaten çok zor durumda olan insanlar var.
Anadolu’nun birçok vilayetinde şu anda çok ciddi manada göçler vardır. 
Bakınız,
bu kanunla beraber elektrik fiyatlarında düşme beklenirken veyahut da elektrik
fiyatları, acaba bazı kalemleri düşürülebilir diye beklenirken, kanunun
içerisine bakmış olduğumuz zaman, işte TRT katılım payından tutun da kayıp
kaçağa kadar bir sürü ek ücretlerin olduğunu görüyoruz. Ama vatandaş için
bunlar çok önemlidir sayın milletvekilleri. 4 kişilik bir ailenin açlık sınırı
998,6 liradır, yine yoksulluk sınırının da 2.995 lira olduğu, asgari ücretin de
800 lira olduğu bir zamanda her hâlde o elektrik faturalarındaki 40 liranın, 50
liranın veya 60 liranın ne kadar önemli olduğunu ifade etmek istiyoruz. Yani
çiftçi kardeşlerimiz hem elektrik faturalarını, evlerindeki faturayı
ödeyemiyorlar, aynı şekilde de tarlarında ve bahçelerinde kullanmakta olduğu
işte o sulama suyundaki elektrik faturaları yine ödenmiyor. 
Bu mealde
Hükûmetten çok şey bekleniyor. Bakınız “Çiftçi desteklenecek.” deniyor. Eğer
çiftçi desteklenecekse bu desteğin her hâlde reel manada olması gerekmektedir.
Yani eğer siz çiftçinin kullanmış olduğu elektrik fiyatlarını düşürürseniz veya
mazottaki fiyatı düşürürseniz veyahut da işte ilaçtaki, tohumdaki KDV ile
ÖTV’yi düşürürseniz, işte o zaman çiftçi desteklenmiş olur ama şu an itibarıyla
çiftçiler elektrik parasını bile ödeyemiyorlar. 
Tabii,
bunun yanında ikinci bir konumuz da, Kelkit Vadisi’nde şu anda 29 tane HES
projesi mevcuttur değerli arkadaşlar. Sayın Bakanlığa sormuş olduğumuz yazılı
önergemizde, işte, verilen cevapta yaklaşık olarak, neredeyse Kelkit Irmağı’nın
ve beraberinde Yeşilırmak’ın her bareminde, her bölümünde onlarca HES yani 29
tane HES bulunmaktadır. Tabii, hidroelektrik santrallerine karşı olmak veyahut
da elektrik üretimine karşı olmak diye bir şey söz konusu değildir. Ancak, bu
HES santrali projelerine en azından, ruhsat verilirken ÇED raporlarının çok
önemli olduğunu ifade etmek istiyoruz. 
Gerçi, bu
kanunda özellikle ifade etmek isteriz ki bu kanun görüşülürken Çevre
Komisyonuna bu kanun gönderilmedi. Burada da, işte, özellikle bu elektrik
enerjisi elde edilen yerlerdeki çevre uyumlarının 2018 yılına kadar uzatılmış
olduğu ve 2018 yılına kadar yapılması gerektiği ifade ediliyor. Hâlbuki burası
doğru değildir. Güneş enerjisinin, hidroelektrik santrallerin, rüzgâr
santrallerinin kurulduğu ve elektrik enerjisinin elde edilmiş olduğu ortamda
herhâlde ÇED raporları daha önemlidir veyahut da çevre uyumu daha önemlidir. 
Dünkü
konuşmamda da ifade etmeye çalıştım. Şu anda, rüzgâr santrallerinin kurulmuş
olduğu yerlerde çok ciddi manada sıkıntılar vardır. Bakınız, rüzgâr
santrallerinin kurulduğu çevrenin etrafında 2-3 kilometrelik mesafede hayvanlar
yaşayamamaktadır, kuşlar yaşayamamaktadır, çok ciddi manada sıkıntılar olduğu
görülmektedir. Tabii, diyeceksiniz ki “Rüzgâr santralleri kurulmasın mı?“ Tabii
ki kurulsun. “Güneş santralleri kurulmasın mı?” Tabii ki kurulsun. Ama çok
ciddi manada etütler yapıldıktan sonra bunların kurulmasının herhâlde daha
farklı mana ifade etmesi gerektiğini ifade etmek istiyorum. 
Yani
sonuçta, bazı şeyler yapıyoruz ama beraberinde de bazılarını yıkmakta
olduğumuzun da şuurunda olmak mecburiyetinde olduğumuzu ifade ediyor, yüce
Meclisi saygıyla selamlıyorum. 
BAŞKAN
–Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
13’üncü
madde üzerinde iki adet vardır, okutup işleme alıyorum.
Türkiye
Büyük Millet Meclisi Başkanlığına
Görüşülmekte
olan 426 sıra sayılı Tasarı’nın 13. Maddesinin 5. Fıkrasında bulunan “Kurul
tarafından belirlenecek süre içerisinde” ibaresi “kanunun yürürlüğe girmesinden
itibaren bir yıl içinde” şeklinde değiştirilmiştir. 
 Osman Aydın Haydar Akar Vahap
Seçer
 Aydın Kocaeli Mersin
 Durdu Özbolat Candan Yüceer Mehmet Ali Susam
 Kahramanmaraş Tekirdağ İzmir
 Ümit Özgümüş Kemal
Değirmendereli
 Adana Edirne
Türkiye
Büyük Millet Meclisi Başkanlığına
Görüşülmekte
olan Elektrik Piyasası Kanun Tasarısı’nın 13. Maddesinin 5. fıkrasının
aşağıdaki şekilde değiştirilmesini arz ve teklif ederiz.
“(5)
Dağıtım lisansı sahibi organize veya ıslah organize sanayi bölgesi onaylı
sınırları içerisinde olup bedelsiz ya da sembolik bir bedelle veya işletme ve
bakım karşılığı TEDAŞ’a devredilmiş veya TEDAŞ tarafından ibra edilmiş olan
dağıtım tesislerinin mülkiyeti bedelsiz olarak ilgili organize veya ıslah
organize sanayi bölgesine devredilir.”
 Oktay Vural  S. Nevzat Korkmaz  Alim Işık
 İzmir  Isparta  Kütahya
 Emin Haluk Ayhan  Bahattin Şeker  Necati
Özensoy
 Denizli  Bilecik  Bursa
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz Sayın Başkan.
BAŞKAN –
Hükûmet?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Nevzat Korkmaz, Isparta Milletvekili. (MHP
sıralarından alkışlar) 
S. NEVZAT
KORKMAZ (Isparta) – Sayın Başkan, değerli milletvekilleri; Elektrik Piyasası
Kanunu Tasarısı’nın 13’üncü maddesinin (5)’inci fıkrasının değiştirilmesi için
verdiğimiz önerge üzerine söz aldım, yüce Meclisi saygıyla selamlıyorum.
Bu
önergemizde, organize sanayi bölgelerinde bedelsiz ya da sembolik bir bedelle
işletme veya bakım karşılığı TEDAŞ’a devredilmiş dağıtım tesislerinin
mülkiyetinin bedelsiz olarak devredilmesinde bizce bir sakınca yok; buna
ilaveten, ıslah organize sanayi bölgeleri de aynı imkândan istifade etsin
diyoruz. Milletin iktidarı olduğunu iddia eden AKP için, işte size bir
samimiyet sınavı. Önergemize destek olup olmamanızdan bunu anlayacağız.
Değerli
milletvekilleri, elektrik üretim sektöründeki en önemli öncelik, daha önceki
konuşmacıların da belirttiği gibi, arz güvenliğidir. Türkiye, 2002’den bu yana,
enerjide Çin’den sonra en fazla talep artış hızına sahip olan ülkedir. Son on
yıl içerisinde talepteki yıllık artış yaklaşık yüzde 7 civarındadır. Önümüzdeki
yıllarda da bu alandaki öngörüler yine yüzde 7 ve üzerinde olacağını
gösteriyor. 
Türkiye’nin
enerji talebi giderek artarken bu talebin yüzde 80’ini de ithalatla
karşıladığımızı belirtmeliyim. Bu artan talebe karşılık verebilmiş midir
Hükûmet? Yerli üretimi artırıp arz güvenliğini temin açısından bir gelişme
kaydetmiş midir? Hayır. Aksine, yerli üretimde toplam içerisinde bir gerileme
var. Türkiye’nin ihtiyacı olan enerjide 2003 yılında yüzde 28 olan yerli
üretimin payı 2012 yılı itibarıyla yüzde 27’ye gerilemiştir. 2011 yılında
ağırlıkla petrol ve doğal gaz olmak üzere enerji ithalatına 55 milyar dolar
ödeyen Türkiye’nin 2012 yılı sonunda 62 milyar dolara ulaştığını biliyoruz bu
alandaki faturasının. Bu rakamın önemini şu şekilde daha veciz biçimde
anlatabiliriz herhâlde: Bu rakam dış ticaret açığının üçte 1’inden daha
fazladır. 
Petrolde
yüzde 94, doğal gazda yüzde 97 dışa bağımlıyız. Elektrik enerjisi üretiminde
durumumuz nedir? Türkiye’de üretilen elektrik enerjisinin yüzde 43’ü doğal
gazdan, yüzde 24’ü hidroelektrik santrallerinden, yüzde 20’si yerli kömürden,
yüzde 7’si ithal kömürden, yüzde 2’si rüzgâr, yüzde 4’ü de sıvı yakıttan elde
edilmekte. Demek ki bu kadar acil, bu kadar önemli bir alanda, ülkeyi
yönetmekle yetkilendirilmiş Hükûmet, ağustos böcekleri gibi yatmış, yazı
geçirmiş ama enerji alanındaki bu beceriksizliğinden dolayı maalesef kara kış
geliyor. 
Yerli
üretimi artırıp arz güvenliğini sağlamak üzere, Hükûmetin on yıldır ortaya
koyduğu köklü hemen hemen hiçbir çözüm yok. Hâlâ daha satış, hâlâ daha rant
işleriyle, hâlâ daha şapkadan tavşan çıkartma ile meşgul. Üretimin önünü açacak
tedbirleriniz nerede Sayın Hükûmet? Arz güvenliğini garanti altına alacak ve
yatırımları hızlandıracak kaynak bazında alınması gereken tedbirleriniz nerede?

Bu
tasarıda da bu soruların cevabını vermek yerine yine bir şeylerle meşgul
olduğunuzu görüyoruz. Kamulaştırma işlemlerini EPDK’dan alıp Maliye Bakanlığına
veriyorsunuz. Neden ve neyi murat ediyorsunuz? “EPDK bu işi kotaramıyor.” mu
diyorsunuz? Bürokratik işlemlerin yoğunluğu mudur canınızı sıkan? Eğer böyleyse
bunun siyasi sorumluluğu Hükûmete ait değildir de kimindir? Yoksa EPDK’nın
bağımsız üst kurul olmasından mı şikâyetiniz? 
AKP’nin,
siyasi etkilerden nispeten uzak bu üst kurullara karşı başından beri bir
alerjisi var. Ya buraları kendi adamlarıyla doldurup, sıradanlaştırıp arka
bahçesi hâline getirmek ya da yetkilerini bir bir
tırpanlayıp işlevsiz duruma getirmek gibi bir yol izliyor. 
Dilimiz
varmıyor ama bugüne kadar bu ülkeye yaşattıklarınızla şu soruyu sormadan da
geçemiyorum: EPDK’dan alıp Bakanlığa vermekten muradınız, istediğiniz kişilere
daha fazla kamulaştırma bedeli ödemek için midir? Hükûmete Milliyetçi Hareket
Partisi olarak tavsiyemiz, bu enerjinizi millet hayrına olmayan işlere tahsis
etmek yerine, yarın milletin enerjisiz kalıp karanlığa mahkûm olmaması için
faydalı işlere ayırmanız.
Önergemizin
kabulü ile yüce Meclisi saygıyla selamlıyorum. (MHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 13. Maddesinin 5. Fıkrasında bulunan “Kurul tarafından
belirlenecek süre içerisinde” ibaresi, “kanunun yürürlüğe girmesinden itibaren
bir yıl içinde” şeklinde değiştirilmiştir.
 Osman
Aydın (Aydın) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz Sayın Başkan.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Durdu Özbolat,
Kahramanmaraş Milletvekili. (CHP sıralarından alkışlar)
DURDU
ÖZBOLAT (Kahramanmaraş) – Sayın Başkan, değerli milletvekilleri; 426 sıra
sayılı kanunun 13’üncü maddesiyle ilgili olarak söz almış bulunuyorum. Genel
Kurulu saygılarımla selamlıyorum.
Üzerinde
görüşmekte olduğumuz 13’üncü maddenin özellikle organize sanayi bölgelerinin
yaşadığı sıkıntıları düzenlemesi gerekiyordu. Organize sanayi bölgeleri,
ülkemizin en önemli sanayi ve ticaret alanlarıdır, Türkiye’deki ihracatın ve
üretimin en yoğun yapıldığı yerlerdir. Türkiye’de elektriğin yüzde 20’sini
organize sanayi bölgeleri tüketmektedir. Bu rakam, henüz organize sanayi
bölgesi olmayan bölgeleri de hesaba kattığımızda, Türkiye elektrik tüketiminin
en büyük bölümünü oluşturmaktadır. Özellikle Anadolu’daki OSB kuruluşları kendi
elektrik, su, doğal gaz, arıza bakım, imar çalışmaları ve inşaat ruhsatlarına
varana kadar birçok alanda bağımsız bir statüye sahiptir. Zaten sanayi
kuruluşlarının bu bağımsız konumu olmadan yatırım yapması da mümkün değildir.
Ancak, bu kadar geniş yetki ve sorumluluğa sahip olmasına karşın, yeterince
donanımlı personele sahip olmayan kuruluşların tüm bu işleri sorunsuz bir
şekilde yapması da beklenemez. Birçok organize sanayi bölgesi yöneticisi söz
konusu EPDK mevzuat ve kurallarını uygulayacak donanıma sahip olmamakla
birlikte, kimi yetersizlikler nedeniyle ciddi yaptırım ve cezalarla karşı
karşıya kalmışlardır. 
Elektrik
dağıtım şirketlerinin milyarlarca dolar karşılığında çalıştırdığı yüzlerce
personelle yaptığı işleri OSB’lerin birkaç emekli personelle yapması mümkün
değildir. Aynı zamanda, OSB’lerin tarife, altyapı, tesis yatırımları için
gereken yüksek bütçeli işlerin, sanayiciye ilave yük getirmeden, ilgili dağıtım
şirketleri tarafından karşılanması gerekmektedir. 
Büyük bir
çoğunluğu doğuda bulunan OSB’lerin sanayiciye kestikleri elektrik faturalarının
tahsilatında yaşadığı sorunlar nedeniyle her dakika elektrik kesintisi korkusu
yaşanmaktadır. Ülkemizin motor
kuruluşlarını içinde barındıran OSB’lere, devlet tarafından, sadece arsa
tahsisi desteğiyle değil, aynı zamanda tarife modellemesiyle de destek ve
teşvik verilmesi gerekmektedir. OSB’lerin kendi elektrik tesislerini kurmaları
için devletin faiz ve vergi indirimi sağlayacak düzenlemeler yapması OSB’lerin
ucuz elektrik tedariki için çok önemlidir. 
Değerli
arkadaşlar, son dönemde elektrik piyasasındaki ucuz elektrik furyası sekteye
uğrasa da artık yavaş yavaş daha sağlam temellerde yürümeye başlamıştır. Ancak,
sanayi kuruluşları bu hizmeti dağıtım şirketlerinden değil de elektrik toptan
şirketlerinden birkaç ay alıp yeniden dağıtım şirketlerine dönmek
istediklerinde yüzde 15 daha pahalı bir tarifeden elektrik almak zorunda
kalmaktadırlar. Bu mesele yüzünden, sanayicinin piyasadan ucuz elektrik alma
isteği dağıtım şirketleri tarafından engellenmektedir. Oysa herkesin istediği
yerden elektrik alması serbest piyasa koşulları için çok önemlidir.
Değerli
arkadaşlar, serbest tüketici limitinin düşürüldüğü çarşaf çarşaf
her gün gazetelerde yayımlanıyor ancak fiilî olarak serbest piyasadan elektrik
almak o kadar kolay olmuyor. Geçen sene yaşanan şubat krizinden sonra TEİAŞ
şartları o kadar zorlaştırmıştır ki üretimi ya da ithalatı olmayan elektrik
toptan şirketinin dağıtım şirketleriyle rekabet etmesi uygulama olarak mümkün
değildir. TEİAŞ elektrik satmak isteyen toptancıdan sattığı elektrik kadarını
nakit ve teminat olarak alıyor. Zaten sanayicimize ucuza elektrik satmak için
tek haneli kârlar elde etmeye çalışan toptan şirketler, teminat mektubu
komisyonu ve yüksek işletme sermayesi nedeniyle zarar ederek bu faaliyeti
bırakıyorlar. Bir de acı gerçek var ki dağıtım şirketlerinden ayrılan
“perakende hizmet lisansı” adı altında ciddi bir piyasa baskısı
oluşturacaklardır. Bu sorunun muhakkak çözülmesi gerekmektedir, aksi takdirde
sanayicilerimizi uluslararası piyasada rakipleriyle rekabet edecek seviyeden
uzaklaştırırız. 
Bu
duygularla tüm Genel Kurulu saygılarımla selamlıyorum. (CHP sıralarından
alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
14’üncü
madde üzerinde üç adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan Elektrik Piyasası Kanun Tasarısı’nın 14. Maddesinin 4. Fıkrasında geçen
“Kurum” ibaresinden önce gelmek üzere “Bakanlık görüşü alınarak” ibaresinin
eklenmesini arz ve teklif ederiz.
 Alim Işık Emin Haluk Ayhan Bahattin Şeker
 Kütahya Denizli Bilecik
 Cemalettin Şimşek Oktay Vural Necati Özensoy
 Samsun İzmir Bursa
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 14. Maddenin 1. Fıkrasının d) bendinden sonra
gelmek üzere aşağıdaki bent eklenmiştir.
“e)
Rüzgar enerjisiyle elektrik üreten santrallerin şebekeye düzenli enerji
vermesini teminen kurulacak 5 megavata kadar pompaj
depolamalı hidroelektrik (PHES) santralleri”
 Osman Aydın Haydar Akar Durdu
Özbolat
 Aydın Kocaeli Kahramanmaraş
 Candan Yüceer Mehmet Ali Susam Ümit
Özgümüş
 Tekirdağ İzmir Adana
 Kemal
Değirmendereli Vahap
Seçer
 Edirne Mersin
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanun Tasarısı’nın 14. maddesinin tasarı metninden
çıkarılmasını arz ve teklif ederiz.
 İdris Baluken Hüsamettin Zenderlioğlu Nazmi Gür
 Bingöl Bitlis Van
 Hasip Kaplan İbrahim
Binici
  Şırnak Şanlıurfa
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz Sayın Başkanım.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen İdris Baluken, Bingöl
Milletvekili (BDP sıralarından alkışlar)
İDRİS
BALUKEN (Bingöl) – Teşekkür ediyorum Sayın Başkan.
Elektrik Piyasası
Kanunu Tasarısı’nın 14’üncü maddesi üzerine grubumuz adına söz almış
bulunmaktayım. Heyetinizi saygıyla selamlıyorum.
Aslında,
başından beri, bu Elektrik Piyasası Kanunu Tasarısı’nın içeriğine baktığımız
zaman, daha çok elektrik üretiminde doğal gaz çevrim santrallerinin payını
düşürmek ve dışa bağımlılığı azaltmak adına, yenilenebilir enerji kaynaklarının
artırılmasına yönelik bir düzenleme şeklinde gerekçelendirildiğini görüyoruz.
Ancak, burada sorun, bu yenilenebilir enerji kaynaklarının kapsamına HES
barajlarını almak. Şu ana kadar bu Hükûmet döneminde yapılan HES sayısı 2
binleri aşmış durumda ve hedeflenen HES baraj sayısı da 10 binleri buluyor. 
Biz, her
şeyden önce şunu belirtmek istiyoruz, defalarca da bu kürsüden belirttik:
Yenilenebilir enerji kaynağı, bizce doğanın dengesini bozmadan enerjiyi doğanın
kendi akışı içerisinde alıp tekrar doğaya aktarmak ve tekrar kullanmak şeklinde
tanımlanmalı. Bu açıdan baktığımız zaman, HES’lerle
ilgili bu tanıma uyan hiçbir şey görmüyoruz. Çünkü, HES’ler
yapıldıkları yerlerde o bölgenin tarihi, sosyal, toplumsal bütün dokularını
tahrip eden, ekolojik sistemi altüst eden, biyoçeşitliliği
ortadan kaldıran projeler olarak karşımıza çıkıyor. Kamuoyunun çok bildiği
örneklerden Hasankeyf’in sular altında kalması tam bir tarihî miras
katliamıdır. Yine, Munzur Vadisi’nde, Peri Suyu Vadisi’nde yapılan HES’lere, ekolojik sistemi ve biyolojik çeşitliliği ortadan
kaldıran –maalesef- önemli talan projeleri gözüyle bakıyoruz. Bizler, burada,
bugüne kadar HES’lere karşı sayısız kez dile getirdik
görüşlerimizi ama maalesef, Hükûmet bu konuda, HES’ler
konusunda bildiğini yapmakta, bildiğini okumakta ısrarda devam ediyor. 
En son,
Sayın Başbakanın köyünde de, yapılmak istenen HES’lere
karşı oradaki yöre halkının tepki gösterdiğini, yargı yoluna başvurduğunu ve
hâlâ hukuksal süreci devam ettirdiğini biliyoruz. Sadece bu örnek bile,
aslında, nasıl bu HES uygulamalarının halka karşı yapıldığını bizce ortaya
koyuyor.
Tabii, bu
kanun tasarısına baktığımız zaman farklı handikaplar da var. Geçmişte üretim
lisansı verilmiş olan firmaların belirlenen sürede söz konusu projelerinde eğer
bir çalışma yapmama durumları söz konusuysa lisansları iptal ediliyordu ancak
bu tasarıya göre lisans iptali hiçbir şekilde söz konusu olmayacak. Öyle ki
yani burada, bu tasarının bu hâliyle sanki bir yerlerden ısmarlama bir tasarı
olduğu kanaati uyanıyor bizde. 
Bir diğer
düzenleme: Özellikle bu 14’üncü maddede, eğer HES’lerle
ilgili yürütmeyi durdurma kararları varsa -yargı kararları, mahkeme kararları-
bile bu yürütmeyi durdurma kararlarını devre dışı bırakan, baypas eden bir
uygulamayı görüyoruz. 
Bugüne
kadar, HES’lerle ilgili yargı kararları verilirken
iki şey göz önünde bulunduruluyordu; bunlardan birincisi, hukuka aykırılık;
ikincisi, telafisi imkânsız zararların oluşması. Ancak, bugün Mecliste
görüşülen bu elektrik piyasası kanununun 14’üncü maddesiyle, mahkeme kararı ile
iptal edilmiş olsa bile eğer HES projesi belirli bir noktaya gelmiş ise yani
geri dönülemez bir noktaya gelmiş ise kamu yararı görülmesi bahanesiyle devam
ettirilebiliyor. Yani burada yargı kararları, mahkeme kararları da tamamen hiçe
sayılacak şekilde, yerli ve uluslararası sermayenin cebine milyon dolarlar
aktaran, akıtan bir düzenlemeyi maalesef görüyoruz. Bunun doğru olmadığını, bu
uygulamadan mutlaka vazgeçilmesi gerektiğini, bu nedenle, verdiğimiz bu
önergenin kabul edilmesi gerektiğini düşünüyoruz. 
Bakın,
bugüne kadar, yargı tarafından yürütmeyi durdurma kararı verilen Artvin’de,
Hopa’da, Fındıklı’da, Fırtına Vadisi’nde, Çayeli Senoz’da,
Çataldere’de, Güneysu’da, Rize Askoroz
Deresi’nde, Ambarlık’ta -liste uzuyor- sayısız
örnekler var ve burada getirmiş olduğunuz düzenleme, aslında daha önce de
getirmiş olduğunuz bir yargı düzenlemesinin devamı şeklinde. Daha önce de İdari
Yargılama Usulü Kanunu hakkında bir değişiklik yapmıştınız. Orada da yürütmeyi
durdurma kararı verilirken idarenin savunması ve bilirkişi raporu şartını
getirerek, bu yürütmeyi durdurma kararına kadar aslında bu projeyi yapanlara
sekiz ay, on aylık bir süre tanımıştınız. Şimdi, görüyoruz ki birbiri ardına
gelen bu…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …yasa tasarıları, yargının halk adına, halkın yararına
vermiş olduğu kararları da baypas etme niteliği taşıyor. En azından, HES’lerle ilgili bu kanun maddesinin ilgili önergesine
destek istiyoruz. 
Genel
Kurulu saygıyla selamlıyorum. (BDP sıralarından alkışlar) 
MEHMET
AKİF HAMZAÇEBİ (İstanbul) – Karar yeter sayısı…
BAŞKAN –
Teşekkür ediyorum. 
Önergeyi
oylarınıza sunacağım, karar yeter sayısı arayacağım. 
Kabul
edenler… Kabul etmeyenler… Karar yeter sayısı vardır, önerge kabul
edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan sıra sayılı tasarının 14. Maddenin
1. Fıkrasının d) bendinden sonra gelmek üzere aşağıdaki bent eklenmiştir. 
“e)
Rüzgar enerjisiyle elektrik üreten santrallerin şebekeye düzenli enerji
vermesini teminen kurulacak 5 megavata kadar pompaj
depolamalı hidroelektrik (PHES) santralleri”
 Osman
Aydın (Aydın) ve arkadaşları 
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz Sayın Başkan. 
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Önerge üzerinde söz isteyen Durdu Özbolat,
Kahramanmaraş Milletvekili. (CHP sıralarından alkışlar) 
DURDU
ÖZBOLAT (Kahramanmaraş) – Sayın Başkan, değerli milletvekilleri; 426 sıra
sayılı kanunun 14’üncü maddesi üzerine söz almış bulunuyorum. Genel Kurulu
saygıyla selamlıyorum. 
Bu
kanunun belki en önemli düzenlemesi, şu an görüşmekte olduğumuz 14’üncü madde
üzerinden yapılmıştır. Lisanssız üretim, Türkiye’nin belki de en geç kaldığı
işlerden birisidir. 
Avrupa’da
güneş yok ama tüm çatılar yıllardır güneş panelleriyle kaplıdır ama bizde beş
altı senedir başlayan bir uygulamaya bir türlü hız kazandıramıyoruz. Nedeni çok
ama en baştan başlamak gerekirse 100 kw idi, 500 kw’a çıkardık; hep beraber, üç sene önce çıkardık kanunu,
tabii, yine tüm yasal düzenlemelerde olduğu gibi, uygulama ve esasları
bürokrasinin şefkatli ellerine bırakarak.
Yönetmelik,
tebliğ, kurum kararları gibi prosedürlerle bugüne kadar getirdik. Dağıtım
şirketleri sağ olsunlar, ellerindeki rant alınacak korkusuyla ikincil
mevzuatlara olmadık, bin türlü engel koydular.
Değerli
arkadaşlar, bu işin mantığı, kendi elektriğini üretmektir yani herkesin, kendi
kapısının önünü temizlemesidir ancak her ne hikmetse, dağıtım şirketleri, orman,
hazine, bakanlık derken iş öyle bir noktaya geldi ki kısıtlı alanlar, kısıtlı
trafo bağlantıları ve amacına uygun olmayan düzenlemeler nedeniyle iş gene
büyük şirketlere kaldı. 
Dağıtım
şirketlerine yapılan başvuruları inceledim; yapılan başvurular çeşitli
gerekçelerle reddedilmiş. Zaten o yönetmelik, kanun, tebliği inceleyip de ona
göre yatırım yapacak nitelikte elektrik tüketicisi de yoktur. Birkaç belediye
ve elektrik üretim faaliyetlerinde bulunan kişiler dışında başvuru şartlarını
taşıyan yok.
Orman
Genel Müdürlüğü geçen haziran ayında lisanssız başvurularla ilgili bir genelge
yayımladı; 5346 sayılı Kanun’un ilgili maddesi ile Orman Kanunu’nun 17’nci
maddesi enerji yatırımlarının orman arazilerinde yapılmasına açıkça izin
vermesine rağmen, bu genelgeyle orman arazisine yapılan başvurulara izin
vermeyeceğini bildirdi.
Bununla
birlikte, kamu kurum ve kuruluşlarının yetkisinde olan, özel sektör-kamu
ayırmadan yapılan tüm başvuruların son onay hakkı Sayın Başbakanda toplanmış
durumdadır. Yani birisi herhangi bir kamu arazisini kiralayacak veya alacaksa,
bunun hiçbir genel müdür ve bakan imzasıyla verilemeyeceği, basit bir
genelgeyle, tüm yetkinin Başbakanda olacağı açıklanmıştır. Bu, bürokrasinin
işlevsizleştirilip yerine tüm yetkinin tek bir elden yönetilmesidir. Bu,
dünyanın hiçbir demokratik hukuk devletinde görülmemiş bir durumdur. Şu an tüm
işler durma noktasındadır. Başbakanlıkta iş takibi yapan simsarların piyasada
nasıl iş yaptıklarını biliyoruz. Üstelik, Başbakanlıkta bu işlere alanıyla hiç
ilgisi olmayan bir daire başkanlığı bakıyor. 
Değerli
arkadaşlar, burada yapılan düzenlemeyle 500 kw’yı 1
megavat yaparak bu işi hızlandıramayız. Dağıtım şirketlerinin ve Bakanlığın bu
işlerin yapılmasındaki işleyişlerini keyfiyetten uzaklaştırarak bunu başarabiliriz.
Sayın
Bakan, lütfen “500 kw’yı 1 megavata çıkardım.”
demekten ziyade, uygulamanın hızlanması için bürokratlarınıza talimat veriniz.
Kanun yapıyoruz, sonra yine yönetmelik, tebliğ gibi araçlarla kurumların
ellerine teslim ediyoruz. Yenilenebilir Enerji Genel Müdürlüğü bu işlerle
ilgili ön işleri yapsın, hazırlasın, yatırımcıların önüne koysun, yapılması
gereken çalışmalarda mühendislik ve teknik destek versin. 1 megavata
çıkartırken TEİAŞ bağlantı noktasındaki sınır hâlâ 2 megavat olarak duracak mı?
Yani, koca bir TM’ye yalnızca 2 megavat mı bağlanacak? 
Değerli
arkadaşlar, bir de sizlere, bu madde ile bağlantılı önemli bir konuyu burada
dile getirmek istiyorum. Bakınız, 5346 sayılı Kanun’un ek cetveline göre yerli
katkı tablosu var. Bu tablodaki ürünlerde yerli kullananlar alım garanti rakamı
üzerinden beş yıl süreyle destek alıyorlar. Ancak, şu an hem lisanslı
yatırımcılar hem de lisanssız yatırımcılar tarafından çokça şikâyet
gelmektedir. Bu mesele yüzünden yerli katkının yürütüleceği maddelerin Bakanlık
görevlileri tarafından kabul görmediği söyleniyor. Bu konuda, bizlerin bu
meseleyi burada muhakkak çözmesi gerekiyor. Aksi takdirde, bizim bu teşvik
maddelerini yazmamızın hiçbir anlamı yok. 
Bu
önergemizin kabulünü diler, bu duygularla Genel Kurulu saygıyla selamlarım.
(CHP sıralarından alkışlar)
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum…
MEHMET
AKİF HAMZAÇEBİ (İstanbul) – Sayın Başkan, Divanın oluşumunda İç Tüzük’e aykırılık var efendim, bunu size notla bildirdim.
Oturumu Sayın Meral Akşener yönetiyordu.
BAŞKAN –
Evet.
MEHMET
AKİF HAMZAÇEBİ (İstanbul) – Daha sonra o ayrıldı, yerine siz geldiniz.
BAŞKAN –
Evet.
MEHMET
AKİF HAMZAÇEBİ (İstanbul) – Ancak, şu an, siz ve 2 Kâtip Üye, Başkanlık
Divanındaki 3 kişi iktidar partisinden.
BAŞKAN –
Doğru.
MEHMET
AKİF HAMZAÇEBİ (İstanbul) – Sizin de bildiğiniz gibi, muhalefetin bir
temsilcisinin Divanda olması gerekir. Bu şekilde görüşmelere devamın mümkün
olmadığını düşünüyorum Sayın Başkan.
BAŞKAN –
Sayın Başkan, ben sizin gönderdiğiniz nota cevaben, Sayın Akşener’in ricası
üzerine burada olduğumu ancak muhalefetten şu anda Mecliste kâtip üye
bulunamaması sebebiyle böyle devam ettiğimizi söyledim. Doğru ancak İç Tüzük’te de buna aykırı herhangi bir hüküm bulunmamakta. İç
Tüzük’ün 55’inci maddesi “Başkan oturumu açar ve
gerekirse kapatır. Oturumun devamınca Başkanlık makamı ve kâtip üyelikler boş
kalamaz.” sadece bunu düzenliyor. Bunun aksine, burada Başkanın yanında ayrı
partilerden kâtip üyelerin bulunması, şimdiye kadar yapılan centilmenlik
anlaşması gereği veya iyi niyet sebebiyle. Doğrudur, yapılan uygulama doğrudur
ancak bugün fiilî bir imkânsızlık söz konusu. Cumhuriyet Halk Partisinin sayın
kâtip üyeleri burada olmadığı için böyle devam ediyoruz Sayın Hamzaçebi. Eğer
istiyorsanız bu konuda usul tartışması açabilirim.
MEHMET
AKİF HAMZAÇEBİ (İstanbul) – Hayır efendim.
BAŞKAN –
Başka yapabileceğim bir şey yok da onun için diyorum yani.
MEHMET
AKİF HAMZAÇEBİ (İstanbul) – Ama Sayın Başkan…
BAŞKAN –
Buyurun.
MEHMET
AKİF HAMZAÇEBİ (İstanbul) – Siz de ifade
ettiniz.
BAŞKAN –
Doğru.
MEHMET
AKİF HAMZAÇEBİ (İstanbul) – “Doğru” dediniz, bana hak verdiniz. Bugüne kadar
bu, bu şekilde uygulandı. Bu şekilde yapılan uygulama bir İç Tüzük uygulaması
şekline dönüşmüştür. Dolayısıyla, bu bir İç Tüzük hükmüdür aslında, bunu
değiştiren bu tutum İç Tüzük’e aykırı bir tutumdur,
bu bir.
İkincisi,
böyle bir Divan oluşuyor ama muhalefet partilerine veya Cumhuriyet Halk
Partisine -diğer partiler adına konuşamam- herhangi bir şekilde bir bilgi
verilmiyor. Ben size oturduğum yerden bir not gönderdim: “Divanın oluşumu doğru
değil, muhalefetin bir temsilcisi yok.” Siz bana bir cevap yazdınız:
“Muhalefetten kimse yok.” 
BAŞKAN –
Evet. 
MEHMET
AKİF HAMZAÇEBİ (İstanbul) – Size düşen görev, muhalefetin temsilcilerini
arayıp, bulup, Divana getirip orada yerlerini almalarını sağlamaktır. Bu
şekilde görüşmelerin devamı mümkün değildir efendim. Yani sizler bir karar
vereceksiniz, muhalefeti bilgilendirme ihtiyacını duymayacaksınız, bu şekilde
devam edecek. Bunu kabul etmiyoruz Sayın Başkanım. 
BAŞKAN –
Sayın Hamzaçebi, muhalefetten kâtip üye ihtiyacı duymadığımızdan değil. Biraz
önce, uygulamanın doğru olduğunu söylediğimi söylediniz. Ben İç Tüzük hükmü
olmadığını, partiler arasındaki iyi niyet...
MALİK
ECDER ÖZDEMİR (Sivas) – Başlangıçta vardı. Başlangıçta niye arıyorsunuz o
zaman?
BAŞKAN –
Bir saniye sayın milletvekili, lütfen… Sayın Hamzaçebi’yle konuşuyoruz, ifade
edebiliyor kendisini. Grubun da düşüncesini ifade ediyor Sayın Hamzaçebi.
Lütfen ama… 
Zaten,
son anda, Sayın Akşener’in ricası üzerine geldim. Yapabileceğimiz başka bir şey
yok, devam edeceğiz Sayın Hamzaçebi. Biraz önce belirttiğim gibi, istiyorsanız
buyurun…
MEHMET
AKİF HAMZAÇEBİ (İstanbul) – Sayın Başkan, konu usul tartışmasıyla gündemden
çıkarılabilecek kadar hafif değildir. 
BAŞKAN –
Peki, muhalefetten yani Cumhuriyet Halk Partisinden kâtip üye gelsin, ara
verelim. 
MEHMET
AKİF HAMZAÇEBİ (İstanbul) – Ara verelim efendim, bulalım. 
BAŞKAN –
Peki, ara verelim.
Yarım
saat ara veriyorum. 

Kapanma Saati: 21.01


YEDİNCİ OTURUM
Açılma Saati: 21.28
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul),
Fatih ŞAHİN (Ankara) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Yedinci Oturumunu açıyorum. 
426 sıra
sayılı Kanun Tasarısı’nın görüşmelerine devam edeceğiz.
Komisyon
ve Hükûmet yerinde.
14’üncü
madde üzerindeki önergeyi okutmadan önce… Sayın Hamzaçebi, yarım saat ara
verildi. Efendim, Sayın Yalçınkaya Sayın Meclis Başkanımızla birlikte yurt
dışında, Sayın Özcan’ı “0532 316 51 82” numaralı telefonundan aradığımızda cep
telefonunun kapalı olduğu tespit edildi. Dolayısıyla yapabileceğimiz de bir şey
yok, devam edeceğiz. 
MEHMET
AKİF HAMZAÇEBİ (İstanbul) – Sayın Başkan…
BAŞKAN –
Görüşlerinizi dile getirirseniz, buyurun efendim. Daha önce zaten bu konuda
usul tartışması da açılmış, uygulama var zaman içerisinde.
Buyurun.
MEHMET
AKİF HAMZAÇEBİ (İstanbul) – Sayın Başkan, şimdi bu itirazımın bir nedeni var.
Birincisi, bugüne kadarki teamül, uygulama. 
İkincisi,
ben karar yeter sayısı istedim. Burada karar yeter sayısı olmadığı hâlde siz
“Karar yeter sayısı var.” dediniz. (AK PARTİ sıralarından gürültüler)
BAŞKAN –
Bir saniye sayın milletvekilleri, lütfen…
MEHMET
AKİF HAMZAÇEBİ (İstanbul) – Sayın Başkan, orada eğer muhalefetten bir üye
olsaydı siz “Karar yeter sayısı var.” diyemeyecektiniz, en azından “Üyeler
arasında anlaşmazlık var.” gerekçesiyle iki dakika süre verecektiniz.
RECEP
ÖZEL (Isparta) – Onu yapalım.
MEHMET
AKİF HAMZAÇEBİ (İstanbul) – Bir saniye…
Buna
hakkınız yok Sayın Başkan. Yani, orada muhalefet temsilcisi yok diye burada
karar yeter sayısı olmadığı hâlde “Karar yeter sayısı var.” demenizi ben o
makama yakıştıramıyorum, buna hakkınız yok.
BAŞKAN –
Efendim, ben saymadım, kâtip üyelerimizin söylemesine göre karar yeter sayısı
var veya yok diyorum. Şimdiye kadar hiç saymıyorum uygulamalarımda Sayın
Hamzaçebi, bunu biliyorsunuz.
MEHMET
AKİF HAMZAÇEBİ (İstanbul) – Kâtip üyelerin…
BAŞKAN –
Bundan sonra da şöyle yapacağım o zaman: Karar yeter sayısı istendiğinde
elektronik cihazla oylama yapacağım. (AK PARTİ sıralarından “Evet.” sesleri)
MEHMET
AKİF HAMZAÇEBİ (İstanbul) – Sayın Başkan, usul tartışması…
BAŞKAN –
Buyurun.
Lehte,
aleyhte?
MEHMET
AKİF HAMZAÇEBİ (İstanbul) – Aleyhte.
BAŞKAN –
Aleyhte…
NURETTİN
CANİKLİ (Giresun) – Lehte…
BAŞKAN -
Lehte isteyen, Sayın Canikli.
Buyurun,
Sayın Hamzaçebi.
Üç dakika
süre veriyorum efendim.
AHMET
YENİ (Samsun) – Üyeniz nerede? Üyenizi getirin.
XI.- USUL HAKKINDA GÖRÜŞMELER
1.- Kanun tasarısının görüşmeleri sırasında
Genel Kurulda karar yeter sayısının bulunup bulunmadığı ve Başkanlık Divanında
muhalefetten bir kâtip üye bulunmaması nedeniyle görüşmelere devam edilip
edilmeyeceği hakkında 
MEHMET
AKİF HAMZAÇEBİ (İstanbul) – Terbiyesizlik etme de dinle! (AK PARTİ sıralarından
gürültüler)
BAŞKAN –
Sayın Hamzaçebi, lütfen, lütfen…
Lütfen,
sayın milletvekilleri…
AHMET
YENİ (Samsun) – Terbiyesiz sensin, ahlaksız herif!
MEHMET
AKİF HAMZAÇEBİ (Devamla) – Hem suçlu hem güçlü.
BAŞKAN –
Sayın Hamzaçebi, Meclise yakışıyor mu? Size yakışıyor mu? Lütfen…
MEHMET
AKİF HAMZAÇEBİ (Devamla) – Bravo, bravo…
BAŞKAN –
Sayın milletvekilleri, lütfen…
AHMET
YENİ (Samsun) – Sayın Başkan, bana “Terbiyesiz.” diyemez, özür dilemesi lazım.
RAMAZAN
KERİM ÖZKAN (Burdur) – Çileden çıkarıyorsun, ondan sonra da…
RECEP
ÖZEL (Isparta) – Bir de Grup Başkan Vekilisin.
AHMET
YENİ (Samsun) – Koskoca Grup Başkan Vekili…
Sözünü
geri alsın Sayın Başkan. 
BAŞKAN –
Sayın Yeni, söyledim, ben sözü Meclise de yakıştıramadım, Sayın Hamzaçebi’ye de
yakıştıramadım. 
AHMET
YENİ (Samsun) – Sayın Başkan…
BAŞKAN –
Sayın Yeni, lütfen oturun, Sayın Hamzaçebi açıklamayı yapacaktır. 
MEHMET
AKİF HAMZAÇEBİ (Devamla) – Değerli Sayın Başkan, değerli milletvekilleri; bir
insan buraya çıkıyor, insan birazcık sabırlı olur.
AHMET
YENİ (Samsun) – İnsan olsan yapmazsın be!
BAŞKAN –
Sayın Yeni, lütfen…
MEHMET
AKİF HAMZAÇEBİ (Devamla) – Evet, size cevap vermeyeceğim, size cevap
vermeyeceğim. 
BÜLENT
TURAN (İstanbul) – Bravo(!)
AHMET
YENİ (Samsun) – Veremezsin zaten!
MEHMET
AKİF HAMZAÇEBİ (Devamla) – Size cevap vermeyeceğim, siz laf atmayı meslek
edinmiş bir kişisiniz, size cevap vermeyeceğim.
AHMET
YENİ (Samsun) – Ayıp, ayıp! Terbiyeni koru, terbiyeni!
BAŞKAN –
Sayın Yeni, lütfen…
MEHMET
AKİF HAMZAÇEBİ (Devamla) – Size cevap vermeyeceğim.
Sayın
Başkan, süremi…
AHMET
YENİ (Samsun) – Sayın Başkan bana “Terbiyesiz!” diyemez.
BÜLENT
TURAN (İstanbul) – Özür dilemesi lazım Sayın Başkan.
AHMET
YENİ (Samsun) – Özür dilemesi lazım!
BAŞKAN –
Sayın Yeni, Sayın Hamzaçebi açıklama yapacak, lütfen…
MEHMET
AKİF HAMZAÇEBİ (Devamla) – Siz bana güzel bir şey söylüyorsunuz: “Bana
terbiyesiz diyemezsiniz.” Evet, söylememeliyim, doğru.
BAŞKAN –
Evet.
MEHMET
AKİF HAMZAÇEBİ (Devamla) – Ama, siz bu uyarıyı yaptıktan sonra, siz benim daha
öteme geçip başka şeyler söylüyorsunuz. Ben kimseyi…
(Mikrofon
otomatik cihaz tarafından kapatıldı)
BAŞKAN –
Sayın Hamzaçebi, süreyi yeniden başlatıyorum.
Buyurun.
MEHMET
AKİF HAMZAÇEBİ (Devamla) – Kimseyi kırma amacıyla bir söz söylemedim, söyleme
arzum yok. Sizleri kırdıysam üzgünüm, üzüntümü ifade ederim ama… Neyse, ben
konuşmamı yapayım. 
Değerli
milletvekilleri, şimdi önemli bir tasarıyı görüşüyoruz. Bir teamül var.
Başkanlık Divanında muhalefet partilerinden bir temsilci olur. Ben Başkanlık
Divanında muhalefet temsilcisinin olmadığını fark ettiğim zaman Sayın Başkana
bir not gönderdim, Divanda temsilci yok dedim. Bana da cevap verdi yazıyla, not
gönderdi: “Sayın Meral Akşenir’in yerine oturdum. Şu
anda da muhalefetten kimseyi bulamadım. Dolayısıyla da yapabileceğim bir şey
yok.” Görüşmelere devam ettik olabilir. Sayın Başkanın o konuda iyi niyetini
ben esas alırım, güvensizlik ifade etmem ama karar yeter sayısı talep ettim
-iki kez, bir veya iki kez, şimdi yanlış bir şey söylemeyeyim- salonda karar
yeter sayısı olmadığı hâlde, Sayın Başkan “Karar yeter sayısı var.” dedi. “Ben
saymadım.” diyor, olabilir. “Kâtip üyelere baktım, onların ‘Var.’ demesi
üzerine de ‘Var.’ dedim...” Şimdi, bunun yanlış olduğunu Sayın Başkan kendisi
fark etti, diyor ki: “Ben şimdi elektronik cihazla oylama yapacağım.” 
Şimdi,
iyi niyetin herkes tarafından dikkate alınması gerekir. Sayın Meral Akşener
ayrılıp gitmişse, yerine iktidar partisine mensup bir arkadaşımız gelmiş ise bu
oturumu objektif olarak yönetmek zorundadır. O yönetimden bir tereddüt duyulur
ise bu görüşmeleri sağlıklı götüremeyiz. Ben Sayın Başkanın tutumunun doğru
olmadığını düşünüyorum. Ayrıca, bunun da bir usul edinilmemesi gerektiğini
ifade ediyorum. 
Son
olarak söyleyeceğim de şudur: Mademki Sayın Meral Akşener ayrılıyor, o zaman,
buradaki siyasi parti gruplarına, muhalefet partisine, Cumhuriyet Halk
Partisine -Milliyetçi Hareket Partisinin doğal olarak haberi olduğunu düşünüyorum,
Barış ve Demokrasi Partisini bilemiyorum- nezaketen haber vermek gerekir. Bu
nezaketi ihmal edersek işte, tasarı görüşmelerinde böyle gereksiz zaman kaybına
neden oluruz. 
Teşekkür
ediyorum, saygılar sunuyorum. (CHP sıralarından alkışlar)
BAŞKAN –
Teşekkür ediyorum. 
Evet,
tutumum lehinde söz isteyen Nurettin Canikli, Giresun Milletvekili. (AK PARTİ
sıralarından alkışlar)
NURETTİN
CANİKLİ (Giresun) – Teşekkür ederim Sayın Başkan. 
Değerli
arkadaşlar, hepinizi saygıyla selamlıyorum. 
Bu konu
daha önce de müteaddit kereler Genel Kurulda gündeme geldi, tartışıldı,
değerlendirildi. Başkanlık Divanında en az 1 üyenin muhalefeti temsil eden
arkadaşlardan olması gerektiği şeklinde kuraldan hareketle veya o genel
yaklaşımdan hareketle, şu andaki tablonun buna uygun olmadığı itirazı üzerine
bu tartışma başladı. Daha önce de benzer tartışmalar yaşanmıştı. 
Şimdi,
tabii, burada eğer şöyle bir durum söz konusu olsa bu kuralın mutlak surette
uygulanması gerekir tartışmasız bir şekilde: Divan oluşturulurken bu kuralın
hayata geçirilmesini sağlamak amacıyla muhalefete mensup arkadaşlarımızın
talebi olur ise -yani görev almak, orada bulunmak talebi- tartışmasız bir
şekilde bu kuralın uygulanması gerekir ve bu durumda uygulanır, başka bir
seçenek de yok yani mutlaka orada muhalefete mensup bir arkadaşımız yer alır.
Ancak, muhalefete mensup Divan üyesi arkadaşlarımızın şu veya bu nedenle -hiç önemli
değil bu- herhangi bir nedenle bulunmaması, bulunamaması hâlinde -tırnak
içerisinde söylüyorum- bu bir mücbir sebeptir ve mecburiyettir çünkü bunun
alternatifi, bunun aksi Meclis çalışmalarına son vermektir, Meclisin
kapatılması anlamına gelir. Bir başka ifadeyle, herhangi bir nedenle, bir
taktik gereği ya da başka bir nedenle muhalefete mensup arkadaşlarımız böyle
bir tavır içerisine girdikleri takdirde Meclis hiçbir zaman toplanamaz, Divan
oluşmaz ve çalışamaz hâle gelir. Tabii, böyle bir şeyin kabul edilmesi mümkün
değil ya da böyle bir kural böyle bir sonucu hiçbir şekilde doğuramaz,
doğurması mümkün değil. Bu ancak…
MEHMET
AKİF HAMZAÇEBİ (İstanbul) – Öyle bir olay olmadı ama. 
NURETTİN
CANİKLİ (Devamla) – Hayır, yani bu her zaman mümkündür. 
Şu anda,
bakın -biraz önce Sayın Başkan ifade etti- arkadaşlarımız arandı. Ha, bu aranma
gerekebilir, o tamam yani öyle bir durumda muhalefete mensup Divan üyesi
arkadaşlarımızın davet edilmesi için gereken bir adım atılır, çalışma yapılır;
nitekim o da yapıldı. Biraz önce Sayın Başkan da bunu ifade etti, Genel Kurulu
bilgilendirdi; bu yapılır. Ulaşılamadığı takdirde, makul bir süre içerisinde
bulunamadığı takdirde böyle devam eder, etmek durumundadır. 
Değerli
arkadaşlar, Sayın Başkanın; biraz önce bundan sonraki benzer durumlarda karar
yeter sayılarının tespitinin elektronik cihazla yapılacağını ifade etmesi
sadece tereddütlerin giderilmesine yöneliktir, tartışma ortamı oluşmamasını
sağlamaya yöneliktir; başka bir anlam taşımaz, doğrudur da. Sayın Başkanın
bundan sonra benzer durumlarda bu şekilde hareket etme kararı doğru ve
yerindedir. Yoksa daha önce karar yeter sayıları istendiğinde karar yeter
sayısı olmadığı hâlde varmış gibi gösterilmesinin bir yansıması değildir, öyle
değerlendirmemek lazım, düşünmemek lazım.
(Mikrofon
otomatik cihaz tarafından kapatıldı) 
NURETTİN
CANİKLİ (Devamla) – Sonuç itibarıyla bu tespiti herkes gözle yapıyor; sizler
de, Başkanlık da gözle yapıyor. Dolayısıyla burada mutlak suretle “vardır”,
“yoktur” gibi bir tespit yapmak ya da fikir ortaya koymak doğru değildir.
Herkes kendi bulunduğu durumdan, kendi bakış açısına göre bir tespit yapıyor. 
Sayın
Başkanın, Başkanlık Divanının tutumu yerindedir. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ediyorum. 
Tutumum
lehinde söz isteyen Mehmet Şandır, Mersin Milletvekili. (MHP sıralarından
alkışlar) 
MEHMET
ŞANDIR (Mersin) – Değerli arkadaşlar, tabii söz konusu olan güvensizlik. Öyle
de olunca birlikte çalışmak, ortak müzakere yapmak çok zorlaşıyor. Akşamdan bu
yana birkaç defa bazı konularda mutabakata varıldı, tekrar bozuldu. Dolayısıyla
şimdi tartıştığımız sonuç yani kendiliğinden oluşan bir sonuç değil. Baştan bu
yana aslında Meclisimizde böyle bir yanlışlık var. Herkes burada sorumlu
davranmak mecburiyetinde. Yani, sayın Divan kâtipleri, ne olacak, karar yeter
sayısı yok dese iki dakika sonra, beş dakika sonra temin edilse. İşte,
kazanılmaya çalışılan zamanın belki 5 katı fazla zaman kaybımız oluyor. Bu
sebeple söylüyorum değerli arkadaşlar, sorumluluk iktidar grubuna aittir çünkü
büyük olan o, sorumlulukta da büyük olan o, yetkide de büyük olan o, sayısal
olarak da büyük olan o. Uzlaşma arama sorumluluğu da onlara ait. Haklı bir
sebepten ikide bir uzlaşmayı bozarak iktidarla muhalefet grupları arasındaki
güvensizlik ortamının yaratılmasının kimseye bir faydası yok. Milletin zamanını
çalıyoruz -genelleyerek söylüyorum- ama bunun sorumlusu sizsiniz. Siz
yöneteceksiniz bu Meclisi, beraber yöneteceğiz ama her defasında öyle
muhalefeti suçlayarak varılan uzlaşmaları bozarsanız birlikte çalışma imkânını
kaybederiz.
Değerli
arkadaşlar, bakın, benim üçüncü dönemim bu ve üçüncü dönem Grup Başkan
Vekilliği yapıyorum, on yılı geçti. Şimdi, bu kanunla ilgili 146 tane önerge
verilmiş, bunun 54 tanesi iktidar grubundan. 
Sayın
Başkanım, yani bir kanun tasarısı getiriyorsunuz, Komisyonda her maddeye 1’den
fazla önerge veriyorsunuz, muhalefetin 92 tane önergesi var, 1 tanesini bile
kabul etmiyorsunuz. Nasıl müzakere olacak bu? Nasıl ortak bir zemin
oluşturacağız da milletin sorunlarına çözüm üreteceğiz? Gecenin saat onu, on
biri olmuş. Bu saatten sonra yapılan çalışmadan ne hayır bekliyorsunuz? Eğer
bir müzakere yapıyorsak, ortak aklı üretmek gibi bir gayretimiz varsa işte bu
tartışmalar olmadan çok daha hızlı çalışarak burada çok daha büyük neticeler
aldığımız örnekleri unutmadık, beraber inşa ettik bunu. Sonucun sorumlusu
sizsiniz sayın iktidar partisi grup yöneticileri. 
Tabii,
Sayın Başkanın, Sayın Divan Başkanının kâtip üyelere inanmış olması da bir
handikap. Arkadaşlarımızın daha sorumlu, daha dikkatli olması ve bu
tartışmalara sebep olmamasını temenni ediyorum.
(Mikrofon
otomatik cihaz tarafından kapatıldı)
MEHMET
ŞANDIR (Devamla) – Gerçekten makul bir sürede çalışalım, angaryaya dönüşmeyen
bir sürede çalışalım, yoksa bu ve buna benzer birçok sorunlar tekrar
yaşayabiliriz.
Saygılar
sunuyorum. (MHP sıralarından alkışlar)
BAŞKAN –
Teşekkür ediyorum.
Sayın
milletvekilleri, İç Tüzük’ün 15’inci maddesinin
ikinci fıkrası uyarınca, başkan vekillerinin hangi birleşimleri yöneteceklerine
Türkiye Büyük Millet Meclisi Başkanı karar vermektedir. Bu kapsamda, aylık
olarak düzenlenen Başkanlık Divanı nöbet çizelgesinde başkan vekilleriyle
birlikte görev yapacak kâtip üyeler de belirli bir hafta için belirlenmektedir.
Bu çizelgeye göre, birleşimler yönetilirken zaman zaman çeşitli zorunluluklar
veya ihtiyaç üzerine kâtip üyeler birbirlerinin yerine görev aldığı gibi,
başkan vekilleri de kendi aralarında görev değişiminde bulunabilmektedirler. Bu
çerçevede, istisnai olarak gelişen durum karşısında Başkanlık Divanı kimi zaman
aynı siyasi partiye mensup üyelerden oluşabilmektedir. Örnek vermek gerekirse:
3 Mart 2011 tarihli Birleşimde Başkan Vekili Nevzat Pakdil ve Kâtip Üyeler
Bayram Özçelik ve Harun Tüfekci’dir. 11 Ekim 2012
tarihli Birleşimde Başkan Vekili Sadık Yakut ile Kâtip Üyeler Mustafa Hamarat
ve Özlem Yemişçi Divanı oluşturmuşlardır. Örnekleri çoğaltmak mümkündür. Bu
konuda, 18/11/2008 tarihinde Başkan Vekili rahmetli Eyyüp
Cenap Gülpınar ile Kâtip Üyeler Yusuf Çoşkun ve Fatma
Salman yönetimindeki Birleşimde usul tartışması açılmış ve tutum değişmemiştir.
Ayrıca,
İç Tüzük’ün 64’üncü maddesine göre başkan vekilleri
birleşimi tarafsız bir şekilde yönetmek durumundadırlar. 
Bu
açıklama karşısında tutumumda herhangi bir değişiklik olmamıştır.
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN – 14’üncü madde üzerindeki son önergeyi
okutuyorum: 
Türkiye
Büyük Millet Meclisi Başkanlığına
Görüşülmekte
olan Elektrik Piyasası Kanun Tasarısı’nın 14. Maddesinin 4. Fıkrasında geçen
“Kurum” ibaresinden önce gelmek üzere “Bakanlık görüşü alınarak” ibaresinin
eklenmesini arz ve teklif ederiz.
 Oktay
Vural (İzmir) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Cemalettin Şimşek, Samsun Milletvekili. (MHP
sıralarından alkışlar) 
CEMALETTİN
ŞİMŞEK (Samsun) – Sayın Başkan, değerli milletvekilleri, Elektrik Piyasası
Kanunu Tasarısı’nın 14’üncü maddesinin
(4)’üncü fıkrasında vermiş olduğumuz değişiklik önergesi üzerine söz
aldım. Yüce heyetinizi saygılarımla selamlarım.
14’üncü
maddeye baktığımızda, lisanssız yürütülebilecek faaliyetleri düzenleyen bir
yasa maddesi. Burada, daha çok, sisteme dâhil olmayan, küçük çapta üretim yapan
yerlerin faaliyetlerinin nasıl düzenleneceğine dair bir madde üzerinde
konuşuyoruz. 
Bu
14’üncü maddede “Bu kişilerin sisteme bağlanmasına ilişkin usul ve esaslar ile
satışa başvuru yapılmasına ve denetim yapılmasına ilişkin usul ve esaslar Kurum
tarafından çıkarılan yönetmelikle düzenlenir.” diyor. Biz “usul ve esaslar”dan sonra gelmek üzere, bunun Bakanlık görüşü
alınarak kurum tarafından çıkarılacak yönetmelikle düzenlenmesini öneriyoruz. 
Esasen
Milliyetçi Hareket Partisi olarak gerçekten çok itiraz ettiğimiz yasalar var;
çok karşı çıktığımız, direndiğimiz yasalar var ama özellikle bu yasa ya da bu
madde çok fazla da dikkate alarak çok fazla muhalefet ettiğimiz bir şey değil.
Bunun bu şekilde olup olmaması o kadar da önemli değil. Bizim önergemizin
elbette ki kabul edilmesini istiyoruz ama çok üzerinde durduğumuz bir şey
değil. 
Esas
ifade etmeye çalıştığımız şey, biraz evvel Sayın Bakanım burada cevap verirken
dedi ki “Biz bu işe ‘Bismillah.’ deyip başladığımızda, değil böyle büyük
hesaplar, paralar vesaireler, Allah bize tek kuruşu bile nasip etmesin bu
olayda.” ve biz kesinlikle inanıyoruz Sayın Bakanımızın bu niyetle, bu şeyle
çalıştığına ama bu yasalar masum vaziyette çıkarıldıktan sonra hizmete
sunulduğunda bazı kişilere farklı davranılması, farklı yerlerden, farklı
şekillerde yapılması muhalefeti, vatandaşlarımızı en çok endişelendiren
konudur. Yani, yasanın işleyiş sürecinde bir kısım insanlara daha farklı
davranılması, daha onların menfaatine sunuluyor gibi ya da adrese teslim
yasalar gibi olmuş olmasından rahatsızız. Yoksa elbette ki bu yasaların
tamamına kökünden karşı değiliz. Onun için diyoruz ki: Bu yasalar işlerken
yandaşlar çok fazla korunmasın. 
Bir de
şimdi, burada Elektrik Piyasası Yasa Tasarısı’nı konuşuyoruz. Biz biliyoruz
ki, elbette vatandaşlarımızın birçoğu
elektrik ücretlerini ödemekte zorluk içerisindeler. Hakikaten, Samsun’da
özellikle -sulamada kullanılıyor elektrik- ürünleri sulamada kullanılan elektrik giderlerini -ben
biliyorum, defalarca gidiyorum, görüşüyorum orada- vatandaşlar ödeyemediler
arkadaşlar, ödeyemiyorlar; taksitlendirilmiş, tekrar ödeyemiyorlar. Yani,
vatandaşların ödeyebilecekleri bir seviyeye çekmeyi amaçlamalıyız fiyatları;
başka yapılacak bir şey yok, çok zor durumda. Üretime de etkisi oluyor
bunların. Vatandaşlar icralık oluyorlar, borçlarını ödeyemiyorlar. Onun için,
bu yasaları çıkarırken birinci önceliğimizin mutlaka ve mutlaka, elektrik
ücretlerini vatandaşlarımıza bir dert olmaktan, “Acaba elektrik faturası kaç
lira gelecek, bunu ödeyebilecek miyim ödeyemeyecek miyim?” derdinden
kurtarmamız lazım. Yani, harcama kalemlerinde elektrik fiyatları eğer
vatandaşta önemli bir yer tutuyor ve bunu ödeyip ödeyemeyeceğini düşünüyorsa…
Bunun hakikaten dünyada böyle olmadığını, birçok ülkede elektrik fiyatlarının
ne olduğunun vatandaş öderken farkına
bile varmadığını biliyoruz ama Türkiye’de çok pahalı geliyor; bunu ucuzlatmanın
bir yoluna gideceğimize yaptığımız şey şu, daha çok işte, kayıp-kaçaklarla,
tahsil parasıyla vesaire bunları artırma yoluna gidiyoruz. Bütün sıkıntı buradadır Sayın Bakanım. Yani, benim
arz etmeye çalıştığım, bizim arz etmeye çalıştığımız, elektrik fiyatlarının,
elektrik birim fiyatlarının ücretlerinin vatandaşlar tarafından ödenebilir
olmasıdır; onu ifade edeyim.
Bir de
birçok yasada, biliyorsunuz çıkan yasalarımızda AB’ye atıfta bulunuluyor. Bu yasada da AB’ye atıfta bulunuluyor. Yani,
AB’ye atıfta bulunulunca bu yasa daha iyi, cici gibi geliyor herhâlde. Bu AB’de
gelinen noktada 2005’te müzakereler açıklandıktan sonra sadece bir fasıl
açılmış ve kapatılmış; onda da bir ilerleme yok. O hâlde ona da burada atıfta
bulunmasının bir yararı yok diye düşünüyorum. 
Acaba
Oslo süreci de, Abdullah Öcalan’la yapılan görüşmeler de bir Avrupa Birliği
süreci midir?
(Mikrofon
otomatik cihaz tarafından kapatıldı) 
CEMALETTİN
ŞİMŞEK (Devamla) – Onun müktesebatına uyumlaştırmak için mi bu görüşmeleri
yapıyorsunuz” diyor, hepinize saygılar sunuyorum. (MHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
15’inci
madde üzerinde dört adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 15. Maddesinin 1. Fıkrasının 3. ve 4. cümleleri
madde metninden çıkartılmış, maddedeki “Bakanlık” ibareleri “Kurum” olarak
değiştirilmiştir.
 Osman Aydın Haydar Akar Durdu
Özbolat
 Aydın Kocaeli Kahramanmaraş
 Mehmet Ali Susam Müslim Sarı Vahap
Seçer
 İzmir İstanbul Mersin
 Candan Yüceer Ümit Özgümüş Kemal Değirmendereli
 Tekirdağ Adana Edirne
Türkiye
Büyük Millet Meclisi Başkanlığına
Görüşülmekte
olan 426 sıra sayılı "Elektrik Piyasası Kanunu Tasarısı"nın
15 inci maddesinin birinci fıkrasının birinci cümlesinde yer alan
"...ilgili piyasaların işleticisi olan Borsa İstanbul Anonim Şirketine
ilişkin düzenlemeler..." ifadesinin "...Borsa İstanbul Anonim Şirketi
tarafından işletilecek olan piyasalara ilişkin 6.12.2012 tarihli ve 6362 sayılı
Sermaye Piyasası Kanunu hükümleri..." şeklinde değiştirilmesini arz ve
teklif ederiz.
 Nurettin Canikli Mehmet Doğan Kubat Mustafa Şahin
 Giresun İstanbul Malatya
 Ramazan Can Özlem Yemişçi Mehmet Erdoğan
 Kırıkkale Tekirdağ Gaziantep
 Ali Şahin Salim Uslu Halil Mazıcıoğlu
 Gaziantep Çorum Gaziantep
 Mehmet
Akyürek
 Şanlıurfa
Türkiye
Büyük Millet Meclisi Başkanlığına
Elektrik
Piyasası Kanun Tasarısı'nın 15'inci maddesinin (1). Fıkrasının ilk cümlesinden
sonra gelmek üzere aşağıdaki cümlelerin fıkraya eklenmesini arz ve teklif
ederiz.
"Tabii
afetler dışında elektrik kesintilerinden ve bu nedenle oluşacak zararlardan
Dağıtım Şirketleri sorumludur. Kayıp-kaçak, sayaç okuma, sayaç yenileme ve
benzeri gerekçelerle tüketiciden ücret talep edilemez."
 Oktay Vural Emin Haluk Ayhan Bahattin Şeker
 İzmir Denizli Bilecik
 Alim Işık Münir Kutluata
 Kütahya Sakarya
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanun Tasarısı'nın 15. maddesinin tasarı metninden
çıkarılmasını arz ve teklif ederiz.
 İdris Baluken İbrahim Binici Hüsamettin Zenderlioğlu
 Bingöl Şanlıurfa Bitlis
 Hasip Kaplan Nazmi
Gür
 Şırnak Van
BAŞKAN –
Komisyon önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe:
15.
maddeyle üretim ve dağıtım şirketlerinin denetlenmesi işi özel denetim
şirketlerine devredilmektedir. Oysa daha önce benzer içerikte olan 5346 sayılı
Yenilenebilir Enerji Kaynaklarının Elektrik Enerjisi Üretimi Amaçlı Kullanımına
İlişkin Kanun'un 6/C maddesinde yer alan hüküm Anayasa Mahkemesi'nin 2011/27 E.
2012/101 K ve 5.7.2012 tarihli kararıyla iptal edilmiştir. "Bu Kanun
kapsamındaki üretim tesisleri ile elektrik üretimi yapılan diğer tesislerin
lisansı kapsamındaki inceleme ve denetimi EPDK tarafından yapılır veya
gerektiğinde masrafları ilgililerine ait olmak üzere EPDK tarafından
yetkilendirilecek denetim şirketlerinden hizmet satın alınarak EPDK tarafından
yaptırılabilir. Denetim şirketleri ile ilgili uygulamaya ilişkin usul ve
esaslar, Bakanlık görüşü alınmak kaydıyla EPDK tarafından çıkarılacak
yönetmelikle düzenlenir" şeklindeki düzenlemenin "veya gerektiğinde
masrafları ilgililerine ait olmak üzere EPDK tarafından yetkilendirilecek
denetim şirketlerinden hizmet satın alınarak EPDK tarafından yaptırılabilir.
Denetim şirketleri ile ilgili uygulamaya ilişkin usul ve esaslar, Bakanlık
görüşü alınmak kaydıyla EPDK tarafından çıkarılacak yönetmelikle
düzenlenir" kısmı Anayasa'ya aykırı bulunmuştur. Dolayısıyla Tasarı'daki yeni düzenleme de Anayasa Mahkemesi kararına
aykırılık taşıyacağından 15. Maddenin tasarı metninden çıkarılması
gerekmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Elektrik
Piyasası Kanun Tasarısı'nın 15'inci maddesinin (1). Fıkrasının ilk cümlesinden
sonra gelmek üzere aşağıdaki cümlelerin fıkraya eklenmesini arz ve teklif
ederiz.
"Tabii
afetler dışında elektrik kesintilerinden ve bu nedenle oluşacak zararlardan
Dağıtım Şirketleri sorumludur. Kayıp-kaçak, sayaç okuma, sayaç yenileme ve
benzeri gerekçelerle tüketiciden ücret talep edilemez. "
 Münir
Kutluata (Sakarya) ve arkadaşları 
BAŞKAN –
Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim. 
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Münir Kutluata, Sakarya
Milletvekili. (MHP sıralarından alkışlar) 
MÜNİR
KUTLUATA (Sakarya) – Sayın Başkan, değerli milletvekilleri; hepinizi saygıyla
selamlıyorum. 
Elektrik
Piyasası Kanunu Tasarısı’nın 15’inci maddesine bir cümle eklenmesi vesilesiyle
söz almış bulunuyorum. Üzerine söz aldığım önergemizde “Tabii afetler dışında
elektrik kesintilerinden ve bu nedenle oluşacak zararlardan dağıtım şirketleri
sorumlu olmalıdır diyoruz. Ayrıca, kayıp-kaçak, sayaç okuma, sayaç yenileme ve
benzeri gerekçelerle tüketicilerden para talep edilmesin diyoruz. Bu
haksızlıklar vatandaşlarımızın canını bezdirecek boyutlara ulaşmıştır. Bunların
önüne geçilsin istiyoruz. 
Enerji
ithalatçısı bir ülkede özel sektörden yararlanılmak isteniyorsa bu enerji
üretimi alanında mı olmalıdır, yoksa mevcut elektriğin dağıtım ve tahsilatıyla
ilgili mi olmalıdır? Esasen sorunun temelinde bu ayrım yatmaktadır diye
düşünüyorum. Kendi döneminde enerji tüketiminin yerli kaynaklarla karşılanma
oranının yüzde 31’lerden yüzde 26,5’lara düştüğü bir iktidarın enerji
politikası var mı, yok mu gerçekten tartışma konusu olacaktır. Buna sadece bir
örnek vermekle yetinmek istiyorum: Hâlâ Türkiye’nin bir enerji arama platformu
yoktur. Şu ana kadar Türkiye’nin bir petrol arama gemisi yoktu, son aya kadar.
Doğu
Akdeniz’de, Kıbrıs çevresinde Rum kesimi İsrail’le beraber yoğun, bol doğal gaz
ve petrol kaynaklarına ulaşmışken Türkiye Kuzey Kıbrıs Türk Cumhuriyeti’nin
varlığını tartışmakla, Annan planlarıyla vakit geçirdiği için kendi kardeş
devletimizin alanında petrol aramak hiçbir zaman aklımıza gelmemiştir. O
bakımdan, içeride yenilenebilir enerji kaynakları, rüzgâr enerjisi vesaire gibi
tartışmalar yararlı olabilir ama işin özüne yönelik tartışmalar olmadığını
şimdiden söylemeliyiz.
Değerli
milletvekilleri, sık sık duyuyoruz iktidar mensubu arkadaşlarımızdan “Özel
sektörün dinamizminden istifade etmek istiyoruz.” deniliyor. Doğrudur, özel
sektörün dinamizminden istifade etmeli ancak bu, elektrik dağıtım meselesidir.
Özel sektörün motivasyonu kârdır, kâr maksimizasyonudur; azami kâr elde etmek
arzu eder, bunun için de üretimi artırır, daha fazla satış yapmaya çalışır.
Burada üretimi artıramadığına göre, daha fazla satış da yapamayacağına göre kâr
artırmanın yolu masraflardan kısmaktır ve aynı ürüne daha fazla fiyat talep
etmektir. Nitekim, bu yapılmaktadır, düşük maliyet sağlanmak üzere tasarrufa
gidiliyor ve gerekli yatırımların yapılmaması yüzünden tüketiciler devamlı, her
zaman elektrik kesintileriyle karşı karşıya kalıyorlar. Bunun zararlarından
tüketicilerimizi korumamız gerekir diyoruz. 
Aynı
şekilde, düşük maliyetle çalışmak için taşeronluk müessesesine başvurup taşeron
firmalarıyla, taşeron işçileriyle iş görmekteler yani çaresiz insanların
üzerinden maliyet düşürme yoluna gidilmektedir. 
Diğer
taraftan, yüksek gelir elde etmek üzere “sayaç okuma bedeli” diye bir bedel
tüketiciden niye alınır? Bakkala gittiğiniz zaman bir alışveriş sonucu bakkal
size “terazide tartma bedeli” diyemediğine göre vatandaştan bu bedel ne için
alınmaktadır? Sayaç yenileme bedeli nedir? Bakkal terazi yenileme bedelini
müşterisinden isteyemediğine göre bu ne adaletsizliktir? Kapatıp açmayı bir
gelir kapısı olarak görmeye müsaade etmek ne anlama gelmektedir? Gerçekten
medeni bir ihtiyaç olmanın ötesinde en doğal ihtiyaç hâline gelmiş olan bu
elektrik kullanımı vatandaşımız için eziyet hâline getirilmiştir. 
Değerli
milletvekilleri, bir başka nokta kayıp kaçak meselesidir. Kendi parasını ödeyen
vatandaş başkalarının kaybını ve kaçağını niye ödemek zorunda kalmaktadır? Bu,
çok rahatsız edici bir şeydir. Bu noktada Sayın Bakanın bunun kul hakkı
olduğunu ve devlet hakkı olduğunu söylediğini dün dinledik. Sayın Bakan haklı
olabilir ama kul hakkını ve devlet hakkını koruyacak olan Hükûmettir. Sayın
Bakan, isterseniz bunun kul hakkı meselesi olduğunu izah işini Diyanete
bırakalım, Diyanet görevlileri vaazlarında vatandaşlarımıza bu güzel yolu
tavsiye etsinler ama siz iktidar olmanın, devlet olmanın gereğini yerine
getirmek suretiyle hem vatandaşlarımızın hakkını koruyun hem de devlet olmanın
gereğini yerine getirmek suretiyle ricacı olmak yerine gerekeni yapmak
suretiyle bu adaletsizliği lütfen giderin diye istiyoruz. 
Her şeye
rağmen yasanın yararlı olması dileğiyle hepinize saygılar sunuyorum. (MHP
sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı "Elektrik Piyasası Kanunu Tasarısı"nın
15 inci maddesinin birinci fıkrasının birinci cümlesinde yer alan
"...ilgili piyasaların işleticisi olan Borsa İstanbul Anonim Şirketine
ilişkin düzenlemeler..." ifadesinin "...Borsa İstanbul Anonim Şirketi
tarafından işletilecek olan piyasalara ilişkin 6.12.2012 tarihli ve 6362 sayılı
Sermaye Piyasası Kanunu hükümleri..." şeklinde değiştirilmesini arz ve
teklif ederiz. 
 Nurettin
Canikli (Giresun) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Takdire bırakıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılıyoruz. 
MAHİR
ÜNAL (Kahramanmaraş) – Gerekçeyi okutun.
BAŞKAN –
Gerekçeyi okutuyorum:
Gerekçe:
Enerji
Piyasaları İşletme Anonim Şirketi bünyesinde Borsa İstanbul Anonim Şirketi
tarafından işletilecek olan piyasalarda işlem görecek sözleşmeler ve ürünler
6362 sayılı Sermaye Piyasası Kanunu kapsamında düzenlenmekte olup, 15 inci
maddede teklif edilen değişiklikle, faaliyete geçmesi sonrasında bu piyasaların
gözetim ve denetimine ilişkin olarak mevzuatta ortaya çıkabilecek muhtemel
problemlerin giderilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 15. Maddesinin 1. Fıkrasının 3 ve 4. cümleleri
madde metninden çıkartılmış, maddedeki “Bakanlık" ibareleri ”Kurum"
olarak değiştirilmiştir.
 Müslim
Sarı (İstanbul) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Önerge üzerinde söz isteyen Müslim Sarı, İstanbul Milletvekili. (CHP
sıralarından alkışlar) 
MÜSLİM
SARI (İstanbul) – Sayın Başkan, değerli milletvekilleri; 426 sıra sayılı
kanunun 15’inci maddesindeki önergeyle ilgili söz almış bulunuyorum, hepinizi
saygıyla selamlıyorum.
Değerli
milletvekilleri, yasa elbette birçok açıdan değerlendirilebilir, birçok açıdan
eleştirilebilir. Gerçekten de eleştirilebilecek çok yanı var ve iki gündür
yasayı konuşuyoruz, komisyonlarda da konuşuyoruz, genel değerlendirmelerde de
bulundu arkadaşlarım. Ben, mümkün olduğu kadar maddenin özüne ilişkin ve
maddeye ilişkin değerlendirme yapmak istiyorum. Özellikle bana ayrılmış olan bu
beş dakikada düşüncelerimi açıklamak istiyorum. 
Bu madde
sorunlu bir maddedir yani yasanın birçok maddesi sorunludur belki ama özellikle
denetimi düzenleyen bu maddenin çok sorunlu olduğunu düşünüyorum iki sebepten
dolayı: Birincisi, kamusal bir yetkinin, bir denetim yetkisinin özel sektöre
devredilmesini öngörmektedir. İkincisi, bu denetimin maliyetini de denetlenene
yüklemektedir. Yani, hangi açıdan bakarsanız bakın sorunlu.
Sondan
başlayacak olursak, bir kamusal yetkinin, bir denetim yetkisinin, bir kanunun
uygulanmasından doğan bir yetkinin masraflarının yani bu denetimin
gerçekleştirilmesinin masraflarının denetlenen kesimlere, o kanundan
etkilenecek denetlenen kesimlere yükleniyor olması, esasen, ne bizim kamu
geleneğimize uygundur ne de bizim hukuk sistemimize uygudur. Bir yasanın
uygulanmasının ortaya çıkabilecek sonuçlarının tazmin edilmesi ayrı bir şeydir,
bir yasanın uygulanmasının sonuçlarının denetlenmekle ilgili masraflarının
denetlenene aktarılması ayrı bir şeydir. Örneğin, bir İmar Yasası düzenlemesi
var, imara aykırı bir yapı var, bu yapıyı yıktırıyorsunuz, eski duruma
getiriyorsunuz ve o işlemi yapan kişiden bunun maliyetini tahsil ediyorsunuz,
bu, ayrı bir şeydir ama orada, o İmar Kanunu’nun uygulanmasıyla ilgili olarak
bir yasal düzenlemeyi uygulamakla yükümlü olan kişilerin, örneğin maaşlarını,
örneğin yol paralarını tutup da o denetlenenden almaya kalkışmak ise apayrı bir
şeydir. Dolayısıyla, bu, bizim hukuk sistemimizde yer almayan bir durumdur,
bizim geleneklerimize de uygun değildir o yüzden buna şiddetle karşı çıkıyoruz.

Ancak bu
yasadaki, bu maddedeki asıl önemli sıkıntı kamusal hizmetin, hatta saf kamusal
hizmetin kamudan alınarak -ki denetleme yetkisidir bu- özel sektöre
devredilmesidir. Şimdi, özel sektörün elektrik piyasasındaki, özellikle enerji
piyasasındaki yeri son derece yenidir. Dolayısıyla, çok tecrübeli olduğunu
söyleyemeyiz, çok ciddi bilgi birikiminin olduğunu söyleyemeyiz. Bu alan,
aslında, kamunun var olduğu, yıllardan beri var olduğu, deneyim ve tecrübe
biriktirdiği bir alandır. Dolayısıyla, özel sektörün bu konuda herhangi bir
bilgi ve birikiminin çok fazla olmadığını düşünecek olursak, onların denetim
konusunda yetkilendirilmesi ve bununla ilgili raporlar düzenlemesi konusunda
onlardan hizmet alınmasının hem uygun olmadığını düşünüyoruz hem de bunun birtakım
suistimallere yol açabileceğini düşünüyoruz. 
Daha da
önemlisi, bu düzenleme, aslında, Anayasa’ya aykırıdır. Aslında, bununla ilgili
5346 sayılı Yasa’nın ilgili hükmü 2012 yılı Temmuz ayında Anayasa Mahkemesi
tarafından iptal edildi. Bakın, sayın milletvekilleri, Anayasa Mahkemesi
“…gerektiğinde masrafları ilgililere ait olmak üzere, EPDK tarafından
yetkilendirilecek denetim şirketlerinden hizmet satın alınarak EPDK tarafından
yaptırılır.” hükmünü iptal etti. Şimdi, Anayasa Mahkemesi bunun Anayasa’ya aykırı
olduğunu söylüyor. Yani, bir kamusal hizmetin, bir yasanın uygulanmasından
doğan denetim yetkisinin kamudan alınarak özel sektöre verilmesini Anayasa
Mahkemesi Anayasa’ya aykırı buluyor. Hâl böyleyken şu anda konuştuğumuz
maddenin ilgili hükmü de aynı buna bağlı, aynı bu çerçevede hükümler getiriyor.
Dolayısıyla, burada Anayasa’ya aykırılık çok açık ve nettir. Dolayısıyla,
Anayasa Mahkemesinin -daha üzerinden altı ay geçmeden- sekiz ay geçmeden iptal
ettiği bir hükmü yeniden buraya getirmek ve yeniden tartışmak, Anayasa’yı
yokmuş gibi kabul etmek ya Anayasa’ya saygısızlıktır ya anayasal düzene
saygısızlıktır, Anayasa ile kurulmuş olan çerçeveye saygısızlıktır ya da
özensiz bir biçimde hazırlanmıştır. Yani, ilgili hükmü buraya koyanlar, bu
çerçevede bir değerlendirme yapanlar bunu görememişlerdir diye düşünüyorum. 
Bu
özelliğiyle, yasanın bu maddesinin bu hükümleri Anayasa’ya aykırıdır,
Türkiye'nin geleneklerine aykırıdır, hukuk sistemine aykırıdır. Dolayısıyla, bu
maddelerin yasa metninden çıkarılması gerekir.
Bu
çerçevede hazırlanan önergemize destek talep ediyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
16’ncı
madde üzerinde iki adet önerge vardır, okutuyorum:
Türkiye
Büyük Millet Meclisi Başkanlığına 
Elektrik
Piyasası Kanun Tasarısının 16. maddesinin (1). Fıkrasının b) bendinde geçen
"talimatlara" ibaresinin "mevzuata" şeklinde, (4)'üncü
fıkrasında geçen "getirmesini kabul edilemeyecek düzeyde
aksattığının" ibaresinin "getirilmemesi hâlinde" şeklinde
değiştirilmesini arz ve teklif ederiz.
 Oktay Vural  Alim Işık  Emin Haluk Ayhan 
 İzmir  Kütahya  Denizli
 Bahattin Şeker  Necati Özensoy  Özcan Yeniçeri 
 Bilecik  Bursa  Ankara 
Türkiye
Büyük Millet Meclisi Başkanlığına 
Görüşülmekte
olan 426 sıra sayılı tasarının 16. Maddesinin 3. Fıkrası aşağıdaki şekilde
değiştirilmesini, 4. Fıkranın madde metninden çıkarılmasını arz ve teklif
ederiz.
 Osman Aydın  Durdu Özbolat  Haydar Akar 
 Aydın  Kahramanmaraş Kocaeli 
 Candan Yüceer  Emre
Köprülü  Mehmet Ali
Susam
 Tekirdağ Tekirdağ  İzmir
 Ümit Özgümüş  Kemal
Değirmendereli Vahap
Seçer 
 Adana  Edirne Mersin 
(3) Bir
dağıtım bölgesinde lisansı kapsamında faaliyet gösteren dağıtım şirketinin,
mevzuat ihlallerinin dağıtım faaliyetini Kurum tarafından hazırlanan
yönetmelikte belirlenen usul ve esaslara uygun biçimde yerine getirmesini kabul
edilemeyecek düzeyde aksattığının veya mevzuat ihlallerinin dağıtım
faaliyetinin niteliğini ya da kalitesini kabul edilemeyecek düzeyde
düşürdüğünün veya mevzuata aykırılıkları itiyat edindiğinin veya acze düşmesi
ya da acze düşeceğinin Kurul kararıyla belirlenmesi durumunda ilgili
"İşletme Hakkı Devir Sözleşmesi” hükümleri geçerlidir.
BAŞKAN -
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Önerge üzerinde söz isteyen?
MEHMET
AKİF HAMZAÇEBİ (İstanbul) – Sayın Emre Köprülü. 
BAŞKAN -
Emre Köprülü, Tekirdağ Milletvekili.
Buyurun.
(CHP sıralarından alkışlar) 
EMRE
KÖPRÜLÜ (Tekirdağ) – Sayın Başkan, değerli milletvekilleri; AKP tarafından
uygulanan dışa bağımlı siyasetin bir başka tezahürü de çok açık bir biçimde
görülmektedir ki enerji politikasında. Bu politika da artık iflasın eşiğine
gelmiş. Bugün elektrik üretimimizin yüzde 60’ı ithal girdilerle
gerçekleştiriliyor. AKP, ülkenin enerji kaynaklarını etkili ve verimli
kullanamadığı için hem dış ticaret açığı artıyor hem de vatandaşlarımız
elektriği daha pahalı bir biçimde kullanmak zorunda kalıyorlar. 
Şimdi, bu
kapsamda yapılacak mevzuat düzenlemelerinde elektriğin yeterli, sürekli ve
düşük maliyetli üretimi ve bu kapsamda da çevreye de uyumlu bir şekilde
tüketicinin kullanımına sunulması şeklinde düzenlemeler ve mevzuat yapılması
gerekirken AKP Hükûmeti tarafından bu kapsamın tamamen dışında pahalı ve dışa
bağlı bir enerji politikası izleniyor. 
Şimdi, bu
yasa kapsamında da açık olarak vatandaş değil, dağıtım şirketinin ya da
şirketlerinin ihtiyaçları ve beklentileri karşılanıyor, kamusal hizmet ya da
halkın beklentileri hiç önemsenmiyor.
Değerli
milletvekilleri, aslında bu süreç yeni değil, biraz daha bunun geçmişine
gitmemiz lazım. Elektrik dağıtım işlerinin özelleştirilmesinde ve özelleştirme
faaliyetlerinde de gerekçe ve bu faaliyetlerin altında yatan bu.
Özelleştirmelerden sonra kamu hizmeti amacı bir tarafa itiliyor, asıl amaç
olarak nasıl daha fazla para kazanırız, nasıl daha fazla kâr ederiz amacı
ortaya çıkıyor.
Şimdi,
sizlere birkaç örnek vereceğim: Şimdi, Trakya’da da elektrik dağıtım işi
özelleştirildi ve Trakya Elektrik Dağıtım AŞ, TREDAŞ’a
verildi. İlk iş olarak ne yapıldı? İlk iş olarak Trakya’da sokak, cadde ve köy
aydınlatmalarında kullanılan 8.113 tane sokak lambası söküldü. Bunu nereden bu
kadar emin konuşuyorum? Önergelerime verilen cevaplardan konuşuyorum. Köyler,
caddeler, meydanlar karanlıkta kaldı. Çok açık olarak söyleyebiliriz ki
cumhuriyetin ilk yıllarında elektrik giden köyler, cumhuriyetin 90’ıncı
yılında, AKP iktidarında karanlıkta kaldı. Bu ayıp zaten AKP iktidarına yeter
ama başka bir olay da var, sadece Tekirdağ, Edirne ve Kırklareli illerinde
elektrik borcunu iki üç gün içinde ödemedi diye toplam 293 bin abonenin
elektriği kesildi, her birinden 18 lira açma kapama parası toplandı. Yazıktır
vatandaşa yapılan. Yazık ama daha büyük yazık başka. Ben bunu Sayın Bakana
Mecliste sorduğumda Bakan aynen şu cevabı verdi, tutanak elimde: “Bunların
hepsi kamu adına yapılıyor, bunlar şirketin cebine gitmiyor ki.” dedi. Bu konu
açık olarak söylüyorum ki doğru değildir. Bakan o günkü oturumda da hem Meclisi
hem halkı yanlış bilgilendirmiştir. Kâr seviyesinin üstünde çıkanlar devlete
gider ama diğerleri şirketin cebine gider. 
ENERJİ VE
TABİİ KAYNAKLAR BAKANI TANER YILDIZ (Kayseri) – Kart gönderdim.
EMRE
KÖPRÜLÜ (Devamla) - Başka bir konu daha var değerli milletvekilleri, para
hırsının geldiği son nokta. Bakın, birkaç gazete haberi okuyayım size: “Caminin
elektriği borçtan dolayı kesildi, cemaat namaz kılamadı.” “Elektriği kesilen
camide ezan sesi sustu.” 
Şimdi, bu
konuda diyeceksiniz ki: “Ya bunlar gazetelerin abartılı haberleri, böyle şey
olur mu? Bunlar yandaş basın, yandaş medya.” O zaman, “Bakan Taner Yıldız”
imzalı soru önergesinden okuyayım, diyor ki: “Keşan, İpsala, Enez ve Çorlu
bölgelerinde toplam 6 adet caminin elektriği borçtan dolayı kesilmiştir.” 
Şimdi ben
size soruyorum: Camiler, ibadethaneler kâr elde edecek, para kazanılacak yerler
midir? Veya şunu açık olarak söyleyelim: Bugün “Savaş yıllarında, İkinci Dünya
Savaşı’nda askerler, Mehmetçik o camilerde yattı.” diye ortalığı kaldıranlar,
kendi dönemlerinde 2013 yılında elektriği kesildiği için ibadet yapılamayan,
ezan okunamayan camiler için hiç mi bir şey söylemeyecekler? (CHP sıralarından
“Bravo” sesleri, alkışlar) Gerçekleri açık olarak ortaya koymak lazım. Bu iş
para kazanmanın dışında, kâr elde etmenin dışındadır diyorum. 
Herkese
saygılar sunuyorum. (CHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Elektrik
Piyasası Kanun Tasarısının 16. maddesinin (1). Fıkrasının b) bendinde geçen
"talimatlara" ibaresinin "mevzuata" şeklinde, (4)'üncü
fıkrasında geçen "getirmesini kabul edilemeyecek düzeyde
aksattığının" ibaresinin "getirilmemesi hâlinde" şeklinde
değiştirilmesini arz ve teklif ederiz.
 Özcan
Yeniçeri (Ankara) ve arkadaşları
BAŞKAN –
Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz. 
BAŞKAN –
Hükûmet katılıyor mu? 
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Önerge üzerinde söz isteyen Özcan Yeniçeri, Ankara Milletvekili. 
Buyurun.
(MHP sıralarından alkışlar) 
ÖZCAN
YENİÇERİ (Ankara) – Sayın Başkan, değerli milletvekilleri; Elektrik Piyasası
Kanunu Tasarısı’nın 16’ncı maddesinin (1)’inci fıkrası üzerinde verdiğimiz
değişiklik önergesini bahane ederek söz almış bulunuyorum. Bu vesileyle
hepinizi saygıyla selamlıyorum. 
Türkiye'nin
bugün 60 milyar dolar enerji ithalatı için harcadığı bir para var, gittikçe de
artıyor. Türkiye enerjide çok büyük oranda dışa bağımlı, bu bağımlılık da büyük
oranda İran ve Rusya’ya. Genel ithalat içinde ödenen her 100 doların 22,46 dolarının enerji için
ödendiği de biliniyor. Enerjinin her alanı Türkiye yönünden hayatidir.
Türkiye’nin geleceği her şeyden daha çok enerji üretiminde ve kullanımında
sağlayacağı gelişmelere bağlıdır. Üretmeyen ekonomi refah değil, bağımlılık
yaratır. Enerji, ekonominin de ötesinde yaşamın ana unsurudur. Bu tasarı,
elektrik piyasasında radikal değişiklikler öngörmesine karşın elektrik üretimi
odaklı bir tasarı değildir. Piyasanın düzenlenmesi, elektrik üretimini teşvik
ve tüketicinin haklarının korunması ile birlikte bu tasarının düzenlenmesi ve
dizayn edilmesi gerekmekteydi. Piyasa düzenlemesi, bilindiği gibi sistemle
ilgilidir, üretim ve tüketim ise insanla ilgilidir. İnsanı esas almayan yapısal
bir düzenlemenin başarılı olma şansı da maalesef yoktur. 
4628
sayılı Kanun’un uygulamaya konulduğu 2001 yılından bu yana elektrik üretimi,
iletimi ve dağıtımı alanında kamu yararını esas alan ciddi gelişmeler
yaşanmadığı gibi dışa bağımlılık artmış, kayıp kaçak oranlarında azalma olmamış
ve aboneler yüksek fiyatla elektrik tüketmek zorunda kalmışlardır. 
Bakanlığın,
getirmiş olduğu bu yasa tasarısıyla kafasının fena hâlde karışık olduğu
gözlenmektedir. Enerji Bakanlığı, âdeta “ithalat” denildiğinde gözü hiçbir şeyi
görmemektedir. Hadi petrol, doğal gaz ithalatı anlaşılır bir şey çünkü
ülkemizde maalesef zengin kaynaklarımız yok ama kömür zengini bir ülkeyiz biz
aynı zamanda ve kömür zengini bir Türkiye, kömür ihtiyacının yüzde 91’ini ithal
ediyor. Türkiye son dokuz yılda ithal kömüre harcanan parasını yüzde 547 oranında
artırmıştır. Taş kömürü ihtiyacının yüzde 91’i, linyitin ise yüzde 39’u ithal
ediliyor. 2000 yılına kadar elektrik sisteminde ithal kömür santrali yoktu,
daha sonra yapılan yatırımlar yerli değil, ithal kömürü kullanacak şekilde
santraller olarak kuruldu. Yani, tamamen çok uluslu şirketlere veya diğer
ülkelerin ihtiyaçlarına uygun bir santral sistemi ikame edildi ve oradan gelen
yer altı kaynakları kullanılıyor. Türkiye’nin yer altı kaynakları ise maalesef
kullanılmayı bekliyor. 
Değerli
milletvekilleri, piyasa faaliyetleri sonucunda elektrik enerjisinin bugün
kilovatsaat fiyatı çok yüksek rakamlara ulaşmıştır. Elektrik tüketimi bugün
Türkiye’de geniş kesimler için risk hâlini almıştır. Bu kanun tasarısı Elektrik
Piyasası Kanunu olmaktan daha çok tüketiciye yeni yükümlülükler getirme kanun
tasarısıdır. 
ÜNAL
KACIR (İstanbul) – Allah Allah ya!
ÖZCAN
YENİÇERİ (Devamla) – Evet, peygamber peygamber! Bir
de kelimeişehadet getirin, öyle. 
Şimdi, şu
hâle bir bakar mısınız? Yani aktif elektrik bedeli, kayıp kaçak bedeli,
perakende hizmet bedeli, iletim bedeli, belediye tüketim bedeli, enerji fonu,
TRT fonu, fon oğlu fon... Yani, vatandaşa bu kadar bedel, bu kadar fon, bu
kadar ilave hangi vicdan alabilecek bir ilavedir, onu sizin vicdanlarınıza
bırakıyorum. 
AKP
Hükûmeti, ilginçtir, Şeyh Edebali’nin “İnsanı yaşat ki devlet yaşasın.” sözünü
sürekli olarak tekrarlamasına karşın çıkardığı her yasa insan yaşamını daha da
zora sokacak politikalarla malul bir politika izliyor. İnsana âdeta yükümlülük
getiren, maliyet getiren, pahalılık getiren bir politikanın sürdürüldüğünü
görüyoruz. AKP’nin devlet yönetiminde esas aldığı bir ilke var; bu, bir
cümleyle “Maneviyatçı söylem, materyalist eylem.” Hadise budur, tarifiniz de
bundan ibarettir. 
Değerli
milletvekilleri -bu zamanın canına okuyayım, bu gene şey yapmış- bugün
yaşanmış, yaşanmakta olan süreçten de anlaşılacağı gibi, bu kaygıları
giderecek, sorunları çözecek olan yasal düzenlemelerin kamu yararı anlayışı
içinde ele alınması ve tarafların katılımıyla hazırlanması gerekmektedir. 
Yasa
tasarının hayırlı olmasını diliyorum. (MHP ve CHP sıralarından alkışlar)
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
17’nci
madde üzerinde üç adet önerge vardır, okutuyorum.
Türkiye
Büyük Millet Meclisi Başkanlığına
“Elektrik
Piyasası Kanunu Tasarısı”nın 17’nci maddesinin 1’inci
fıkrasında yer alan “veya gerekmesi hâlinde resen revize edilerek onaylar”
ibaresinin “ve revize edildikten sonra uygun görüldüğü takdirde onaylanır”
şeklinde, 2’nci fıkrasında geçen “formülleri mevzuatta belirtilen koşullarda
tadil edilebilir” ibaresinin de “formüller tadil edilebilir” şeklinde
değiştirilmesini arz ve teklif ederiz.
 Oktay Vural  Alim Işık  Emin Haluk Ayhan
 İzmir  Kütahya  Denizli
 Bahattin Şeker
 Necati Özensoy
 Bilecik  Bursa
Türkiye
Büyük Millet Meclisi Başkanlığına
Görüşülmekte
olan 426 Sıra sayılı Elektrik Piyasası Kanunu Tasarısının 17 inci maddesinin
altıncı fıkrasının (f) bendinin birinci cümlesinden sonra gelmek üzere “Ancak,
bu sınırlamalarla bağlı olmaksızın; Kurulca sosyal ve ekonomik durumlar
gözetilerek belirlenecek bir miktarın altında elektrik enerjisi tüketen
tüketiciler için ayrı tarife yapılabilir.” cümlesinin eklenmesini arz ve teklif
ederiz.
 Nurettin Canikli  Mehmet Doğan Kubat  İlyas Şeker
 Giresun  İstanbul  Kocaeli
 Ramazan Can  Enver Yılmaz  Salim Uslu
 Kırıkkale  İstanbul  Çorum
 Şirin Ünal  İhsan Şener  Ziver
Özdemir
 İstanbul  Ordu  Batman
 Ali Şahin  Mehmet Akyürek  Mustafa Şahin
 Gaziantep  Şanlıurfa  Malatya
 Özlem
Yemişçi
 Tekirdağ
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 17. Maddesinin 1. Fıkrasında bulunan “gerekmesi
halinde" ibaresinin, “gerekçelendirilmesi suretiyle" ibaresi ile
değiştirilmesini,
6.
Fıkrasının (c) bendinin ikinci cümlesinde bulunan "teknik"
ibaresinden sonra gelen "ve teknik olmayan"" ibaresi madde
metninden çıkartılmasını,
7.
Fıkrasının sonunda bulunan "Bakanlar Kurulu kararı ile belirlenir ve
ilgili kurumun bütçesinden” ibaresinden sonra gelmek üzere “tüketiciye
geri" ibaresinin eklenmesini,
8.
Fıkrasının sonuna "Bireysel aboneliklerde 4077 Sayılı Tüketicinin
Korunması Hakkında Kanun hükümleri ile mala ve cana gelen zararlarda Borçlar
Kanunu 49. ve 146. Madde hükümleri saklıdır." ifadesinin eklenmesini,
3.
Fıkrası ile 6. Fıkrasının (f) bendinin aşağıdaki şekilde değiştirilmesini arz
ve teklif ederiz.
 Osman Aydın  Haydar Akar  Vahap
Seçer
 Aydın  Kocaeli  Mersin
 Durdu Özbolat
 Candan Yüceer  Mehmet Ali Susam
 Kahramanmaraş  Tekirdağ  İzmir
 Kemal Değirmendereli
 Ümit Özgümüş
 Edirne  Adana 
“(3)
Onaylanan tarifeler içinde, söz konusu tüzel kişinin piyasa faaliyetleri ile
doğrudan ilişkili olmayan unsurlarla sayaç okuma bedeli, teknik olmayan
kayıplar ve TRT payı yer alamaz. İletim ek ücreti bu hükmün istisnasını
oluşturur.”
“f-) Son
kaynak tedarik tarifesi: Serbest tüketici niteliğini haiz olduğu hâlde elektrik
enerjisini, son kaynak tedarikçisi olarak yetkilendirilen tedarik lisansı
sahibi şirket dışında bir tedarikçiden temin edemeyen tüketicilerin korunması
ve rekabetçi piyasaya yumuşak geçişini sağlayacak ve son kaynak tedarikçisinin
makul kâr etmesine imkân verecek düzeyde, üç ay geçmemek üzere, yürürlükteki
perakende satış tarifelerini geçmeyecek tarzda hazırlanır. Son kaynak tedarik
yükümlülüğü kapsamında uygulanması öngörülen tarifeler tedarik lisansı
sahiplerince ayrıca teklif edilir. Bu madde ve gerekçesi ile çelişen kurul
kararları geçersiz sayılır.” 
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Mehmet Ali Susam, İzmir Milletvekili. (CHP
sıralarından alkışlar) 
MEHMET
ALİ SUSAM (İzmir) – Sayın Başkan, sayın milletvekilleri; bu madde aslında
mihenk taşlarından bir tanesi. Tüketicinin tarifelerle hak ve menfaatlerinin
korunmasını gösteren bir madde. Burada verdiğimiz önergedeki maddelere
bakarsanız, çok net bir şekilde -bu kanunun amacında- tüketiciye ucuz ve
kaliteli enerji sağlama konusundaki amaç maddemize uygun, onu tamamlayan
önergeler veriyoruz. 
Önerimizin
(6)’ncı fıkrasının (c) bendinde “teknik” ibaresinden
sonra gelen “teknik olmayan” ibaresinin kaldırılmasını istiyoruz. Bu ne
demektir? “Teknik kayıplar” evet olabilir ama “teknik olmayan kayıp” dediğimiz
tanımlama kaçaktır. Kaçak olayının tüketiciye yansıtılması tüketici hakları
açısından da ve elektrik kullanan tüketiciler açısından da haksız bir konumdur.

(7)’nci fıkranın sonunda gelen “Bakanlar Kurulu kararıyla
belirlenir ve ilgili kurumun bütçesinden” ibaresinden sonra gelen “sübvanse
edilen paranın geriye -tüketiciden alınmış bir kaynaktır- verilmesinde
tüketiciye iade edilir” ibaresinin konulması gerekmektedir. 
Ve yine,
(8)’inci fıkranın bireysel aboneliklerde 4077 sayılı Tüketicinin Korunması
Hakkında Kanun hükümlerinde yani kullanılan elektriklerin teknik nedenlerle
tüketiciye zarar verdiğinde, bu zararlar can ve mal kaybı olabilir, bundan
dolayı tüketiciye, bir tazminat ödenmesi gerekliliği, bu kanunun içerisine dercedilmelidir. 
Yine, en
önemli konulardan bir tanesi, (6)’ncı fıkranın (f)
bendinde, “…söz konusu tüzel kişinin piyasa faaliyetleriyle doğrudan ilişkili
olmayan unsurlarla, sayaç okuma bedeli, teknik olmayan kayıplar ve TRT payı yer
alamaz.” Değerli arkadaşlar, yüzde 2’lik
TRT payıyla ilgili olarak Komisyonda da çok konuştuk. Tüm arkadaşların oy
birliğiyle söylediği şey şudur: Doğru, yüzde 2 TRT payı haksızdır çünkü TRT
artık bu ülke koşullarında diğer medya kanallarından farklı bir kuruluş
değildir. Eğer TRT’nin farklılıkları var ve desteklenmesi gerekiyorsa, bu,
vatandaşın cebinden değil, devletin bütçesine koyacağı bir fondan
karşılanmalıdır. Onun için, TRT’yi seyretmeyen insandan da yüzde 2 pay alıyorsunuz.
Hele hele sanayiye geldiğinde bu oranın ne kadar büyük olduğunu, ne kadar
haksız bir vergi olduğunu dikkatlerinize sunuyorum. Bu anlamıyla TRT payının
kaldırılması, bizim uzun zamandır üzerinde durduğumuz ve bu Meclisin
çoğunluğunun da vicdanen kaldırılmasına inandığı bir konudur. Bu anlamıyla
getirdiğimiz önergede bu vardır. 
Son
kaynak tedariği meselesi de bu kanunun önemli
konularından bir tanesidir. Değerli arkadaşlar,
burada, son kaynak tedariğiyle ilgili
Komisyonda söylediklerimiz üzerine görüyorum ki Adalet ve Kalkınma Partisi, bir
miktar, tüketicinin hakkını korumak için miktar sınırlamasıyla bunu hayata
geçirmeye çalışıyor. Nedir bu biliyor musunuz? Ben piyasadan elektrik almak
için gidiyorum, anlaşmışım, bir dağıtım şirketinden alıyorum ama piyasada daha
ucuz fiyatta elektrik buldum, geçmek istiyorum. Geçmek istediğimde beni
engelleyen bir durum ortaya çıkıyor. Beni piyasanın belirlediği tarifenin
üzerinde bir tarifeyle ürün alma noktasına getiriyorsunuz. Bu, hiçbir zaman
serbest piyasa koşullarına uygun bir durum değildir; bu, serbest tüketicinin
istediği gibi ürünü tedarik etme noktasında kısıtlayan bir durumdur. Bu
anlamıyla, bunu, tümüyle, ben, yeni bir dağıtım şirketiyle anlaşma noktasına
geldiysem, fiyatı uygun bulduysam ona geçebilme hakkını alabilmek durumundayım
ve işte o zaman piyasada serbest rekabet ortamını sağlayabiliriz, bu anlamıyla
verdik. 
Bu
önergelerin hepsi tüketiciyi korumaya dayalıdır. Desteklerinizi bekliyor,
saygılar sunuyorum. (CHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 Sıra sayılı Elektrik Piyasası Kanunu Tasarısının 17 inci maddesinin
altıncı fıkrasının (f) bendinin birinci cümlesinden sonra gelmek üzere “Ancak,
bu sınırlamalarla bağlı olmaksızın; Kurulca sosyal ve ekonomik durumlar
gözetilerek belirlenecek bir miktarın altında elektrik enerjisi tüketen
tüketiciler için ayrı tarife yapılabilir.” cümlesinin eklenmesini arz ve teklif
ederiz.
 Nurettin
Canikli (Giresun) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Takdire bırakıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılıyoruz Sayın Başkan.
MAHİR
ÜNAL (Kahramanmaraş) – Gerekçe…
BAŞKAN –
Gerekçeyi okutuyorum:
Gerekçe:
Herkesin
serbest tüketici olduğu durumda; tüketicilerin rekabetçi piyasaya geçmesini
teşvik edecek şekilde belirlenecek bir tarifenin tedarikçisini seçemeyecek
durumda olan tüketiciler aleyhine oluşturacağı etkilerin önlenmesi
amaçlanmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
“Elektrik
Piyasası Kanunu Tasarısı”nın 17’nci maddesinin 1’inci
fıkrasında yer alan “veya gerekmesi hâlinde resen revize edilerek onaylar”
ibaresinin “ve revize edildikten sonra uygun görüldüğü takdirde onaylanır”
şeklinde, 2’nci fıkrasında geçen “formülleri mevzuatta belirtilen koşullarda
tadil edilebilir” ibaresinin de “formüller tadil edilebilir” şeklinde
değiştirilmesini arz ve teklif ederiz.
 Oktay
Vural (İzmir) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Necati Özensoy, Bursa Milletvekili. (MHP
sıralarından alkışlar) 
NECATİ
ÖZENSOY (Bursa) – Sayın Başkan, değerli milletvekilleri; verdiğimiz önergeyle
ilgili söz aldım. Hepinizi saygıyla selamlıyorum.
Bu madde
tarifeler ve tüketicilerin desteklenmesiyle ilgili bir madde. Tabii,
tarifelerin belirlenmesiyle tüketicileri koruyup kollamak tek başına yetmiyor.
Tarifelerin nasıl belirleneceğiyle ilgili bir sürü madde konulmuş burada. Zaten
mevcutta da buna benzer tarife belirlenmeleri var. Ancak burada yeni, (7)’nci fıkrada,
tüketicilerin desteklenmesi fıkrasında “Belirli bölgelere veya belirli amaçlara
yönelik olarak tüketicilerin desteklenmesi amacıyla sübvansiyon yapılması
gerektiğinde, sübvansiyon fiyatlara müdahale edilmeksizin yapılır.
Sübvansiyonun tutarı ile usul ve esasları ilgili Bakanlığın teklifi üzerine
Bakanlar Kurulu kararıyla belirlenir ve ilgili kurumun bütçesinden ödenir.”
diyor. Şimdi, bunun hangi maksatla, ne için yapıldığı da çok fazla belli
olmayan muğlak bir ifade. Elbette tüketicilere sübvansiyon gerekiyor. 
Bu
anlamda, hep bu kanun görüşüldüğünden bu yana, başından beri tartışılan en önemli
konulardan bir tanesi de tabii tüketicilerin aslında haksız yere ödedikleri
kaçak elektrik fiyatları. Şimdi, Sayın Bakan tabii ocak ayında bir açıklama
yapmış bir gazetede, orada demiş ki: “Kayıp kaçak miktarı yüzde 15’e çıktı”
Sayın Bakan yuvarlamış rakamı, kayıp kaçak miktarı şu anda özelleşen dağıtım
şirketleri değerleri de dâhil yüzde 16,8. Bunu TEDAŞ’ın resmî belgesinden
söylüyorum size. 
Şimdi,
bakın, biraz önce de yine Özcan Bey faturalarda fonlardan, vesairelerden
bahsetti. Yine, TEDAŞ’ın tarifelendirmesine
baktığımızda, bu yüzde 16,8’den TRT payı alınıyor, diğer ilave bütün fonlar,
vergiler alınıyor. Ya, bari hiç olmazsa vatandaşın kullanmadığı, birilerinin
hırsızlık yaparak yani başkalarının çaldığı o elektrik tüketimini ödeyen
vatandaştan bu fiyatların üzerinden TRT payı, efendim, fonlar, vergiler
alınmasın yani bu kayıp kaçak oranının, faturasını ödeyen vatandaşlara
ödettirilmesi zaten bir yük, bir garabet. Bir de onun üzerine bu kayıp kaçak
oranlarından da, bakın, TRT payı ve diğer fonlar ve işte KDV vesaire alınıyor.
Yani yüzde 16,8 öyle küçük bir rakam değil, yaklaşık 250 milyar kilovatsaatlik
bir rakam yani çarptığımızda bedeliyle, bütün her şeyi üzerine koyarsanız
neredeyse 80-90 milyar lirayı bulan bir meblağdan bahsediyoruz, bunun yüzde
16’sından bahsediyoruz yani 10 milyon liradan, 20 milyon liradan bahsetmiyoruz.
Kayıp kaçağın içerisinde yüzde 2’lik TRT payı bile 80-90 milyon lira tutuyor.
Değerli
arkadaşlar yani bunları, elektrik piyasasıyla ilgili böyle bundan sonrasıyla
alakalı kapsamlı bir şeyi görüşüyorsak hiç olmazsa burada vatandaşı koruyup
kollayacak bir yasaysa yani tarifeler ve tüketicilerin desteklenmesi ise nasıl
tüketicileri desteklemeyi… Bakın, daha önce de ben ifade ettim. Bu işte bu
kaçağı önleyemeyen devletse, bunun suçlusu devletse… Kaldı ki yine EPDK
kararlarıyla bölgesel fiyatlandırmaya geçilecekti. Hadi geçilmedi, Sayın
Bakanın dediği gibi, bölgesel fiyat farklılıkları da doğru değil, o bölgelerde
faturalarını ödeyenlerin de onlardan tahsil edilmesi doğru değil ama buradaki
sübvansiyonu işte o kaçaklara devletin veya işte bakanlığın kullanması lazım.
Yani fatura ödeyen vatandaşlara yüklemenin doğru olmadığı zaten zaman zaman
mahkeme kararlarında bile olsa bir türlü hayata geçirilmiyor. 
Bütün
bunların uygulamada dikkate alınmasını buradan talep ediyor, hepinize saygılar
sunuyorum. (MHP ve CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
18’inci
madde üzerinde iki adet önerge vardır, okutuyorum: 
Türkiye
Büyük Millet Meclisi Başkanlığına
Elektrik
Piyasası Kanunu Tasarısının 18’nci maddesinin (2). fıkrasında geçen “işletme
hakkı” ibaresinden önce gelmek üzere “20 yıla kadar” ibaresinin eklenmesini arz
ve teklif ederiz.
 Oktay Vural Alim Işık Emin Haluk Ayhan
 İzmir Kütahya Denizli
 Bahattin Şeker Necati Özensoy
 Bilecik Bursa
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 18. Maddesinin 2. Fıkrasındaki “düzenlenebilir”
ibaresinin “düzenlenir” şeklinde değiştirilmesini ve maddenin sonuna aşağıdaki
fıkranın eklenmesini arz ve teklif ederiz.
 Osman Aydın Aykut Erdoğdu Haydar
Akar
  Aydın İstanbul Kocaeli
 Vahap Seçer Candan Yüceer Durdu Özbolat
  Mersin Tekirdağ Kahramanmaraş
 Mehmet Ali Susam Ümit Özgümüş Kemal Değirmendereli
 İzmir Adana Edirne
“5) Bu
özelleştirme uygulamaları sırasında ve sonrasında, bu kanunda belirtilen
dağıtım faaliyetlerinde yer alan herhangi bir gerçek veya özel sektör tüzel
kişisinin kontrol ettiği dağıtım şirketleri uhdesindeki bölgelerde dağıtılan
toplam elektrik enerjisi miktarı, bir önceki yıl tüm dağıtım bölgelerinde
dağıtılan elektrik enerjisi miktarının yüzde yirmisinden fazla olamaz.”
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Aykut Erdoğdu, İstanbul Milletvekili. (CHP
sıralarından alkışlar)
AYKUT
ERDOĞDU (İstanbul) – Sayın Başkan, değerli milletvekilleri; bu kanunun,
başından beri bu kanunun vahşi kapitalist sistemin bir parçası olduğunu ve
uluslararası finans kapitalin ülkemizi işgal kanunu olduğunu anlatmaya
çalıştık. Şimdi bunu yine somut bir madde üzerinden, 18’inci madde üzerinden
anlatmaya çalışacağım.
Değerli
arkadaşlar, bu ülkenin “Türkiye Elektrik Kurumu” diye bir kurumu vardı. Bu
Türkiye Elektrik Kurumunu finans kapitalin talimatları çerçevesinde “tekelci
bir yapıdır” diye önce üçe böldüler. Bu üçe bölmenin sebebi, üretim, iletim ve
dağıtımın tek bir kamunun elinde bulunmasının rekabeti bozduğu gerekçesiydi.
TEDAŞ, TEİAŞ, TETAŞ ve EÜAŞ olmak üzere şirketler bölündü. EÜAŞ üretimde, TEİAŞ
iletimde, TETAŞ ise bir Düyun-ı Umumiye kurumu olarak daha önce yapılmış
yolsuzlukların finans kalesi olarak kuruldu, bir de TEDAŞ şirketi kuruldu. Önce
dağıtım şirketleri özelleştirildi. 
Peki, TEK
bölünürken ne denilmişti? “Bu tek bir yapıdır, tekelci bir yapıdır, yatay,
bütünleşik bir yapıdır, rekabet yoktur.” diye bölünmüştü. Kanunda şöyle bir
hüküm vardı, diyordu ki bu özelleştirme sırasında, bu bölünmenin mantığı
içerisinde: “Elektrik dağıtım şirketi özelleştirmelerinde Türkiye’nin toplam
elektrik dağıtımının yüzde 20’sinden fazlası bir şirketin eline geçemez.” diye
hüküm vardı. Bu “yüzde 20’sinin, eline geçemez” mantığı o özelleştirme
kısmındaki tekelci yapıyı bozmak üzere kurulmuştu. Şimdi, getirilen bu kanun
maddesiyle önce yüzde 30 düşünüldü, şimdi bu sınırlandırma da kaldırıldı. Siz
şimdi diyeceksiniz ki: “Acaba bu sınırlandırmanın kaldırılmasının mantığı
nedir?” 
Değerli
arkadaşlar, bir tane enerji şirketi var. Bu enerji şirketi Çoruh Elektrik,
Fırat Elektrik ve Trakya Elektrik’i satın aldı. Toplam piyasanın yüzde
7,46’sıdır bu şirketin büyüğü. Vangölü ve Boğaziçi
Şirketini de satın aldı ve onay bekliyor. Bu iki şirketin toplam büyüklüğü de
14,56’dır. Yani bir şirket toplam elektrik dağıtım piyasasının ne kadarını ele
geçirmiş oldu? Yüzde 21’ini. Şimdi aynı şirket AYEDAŞ ve Toroslar’a
da teklif verdi. Bu iki şirketin de toplamı yaklaşık yüzde 17. Yani tek bir
şirket bu ülkenin toplam elektrik dağıtımının yüzde 37’sine hâkim olmak üzere.
Şimdi, peki, biz dönüyoruz, bu şirket nasıl bir şirket? Bu şirketin yönetim
kurulu başkanı bir enerji yolsuzluğunda rüşvet suçundan hüküm giymiştir değerli
arkadaşlar. 
ÖZGÜR
ÖZEL (Manisa) – Yok artık. 
AYKUT
ERDOĞDU (Devamla) – Rüşvet suçundan hüküm giymiştir, bunu Sayın Bakan da
bilmektedir. Şimdi, biz kamunun varlığını, halkın varlığını, TEK’i üçe bölüp,
paramparça edip satarken ne dedik? Rekabetçi yapılar ortaya koyacağız, hizmet
kalitesi artacak ve fiyatlar düşecek, değil mi? Şimdi, düşünün ki bir şirkete,
Türkiye’nin elektrik dağıtımının yüzde 37’sini tek ele vermiş durumdasınız. Bu
şirketi finanse eden de uluslararası finans şirketleri. 
Bu
özelleştirmelerde yapılanlar burada bitmiyor değerli arkadaşlar. TEDAŞ
özelleştirmelerinin ne anlama geldiğini önümüzdeki dönemde nesiller
anlayacaklar değerli arkadaşlar ve buna, çıkardığınız kanunlarla ne yazık ki
iktidar partisi sebep olmuş olacak. 
Değerli
arkadaşlar, demin Emre kardeşim çıktı burada cami elektriğinden bahsetti. Ben
size bir olayı anlatmak istiyorum. Bir şirket var, özelleştirmeden bir dağıtım
şirketini almış. Bu özelleştirmeden dağıtım şirketini alan bu firma, sokak
elektriğinin, camilerin, okulların parasını hazineden tahsil ediyor çünkü
bunlar kamusal alan olduğu için hazine bunların parasını ödüyor ve cami
elektriğine, sokak elektriğine, okul elektriğine çift saat takarak buralarda
dolandırıcılıklar yaptığına yönelik iddialara ilişkin bir iddianame
düzenleniyor ve bu iddianame, bu rapor cumhuriyet başsavcılığına iletiliyor.
Ben bu raporu ısrarla Enerji Bakanlığının ilgili genel müdürlüğünden anayasal
hakkım gereği istiyorum ve bu raporu vermiyor.
Peki, bu
şirket hangi şirket? Sizler çok üzülebilirsiniz, kırılabilirsiniz ama bu
şirket, Sayın Genel Başkanınızın damadının yönettiği şirket değerli arkadaşlar.
Eğer bu Cumhuriyet Halk Partisi adına olmuş olsaydı, bizim Genel Başkanımızın
damadının yönettiği şirket nitelikli dolandırıcılıktan yargılanıyor olsaydı bu
Cumhuriyet Halk Partisi o Genel Başkanı bir gün tutmazdı. Bu yüzden bunun adı
“Cumhuriyet Halk Partisi”dir. (CHP sıralarından
alkışlar)
Şimdi bu
gerçeği öğrendiniz, şimdi bu gerçekle yüzleşin.
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına,
Elektrik
Piyasası Kanunu Tasarısının 18’nci maddesinin (2). Fıkrasında geçen “işletme
hakkı” ibaresinden önce gelmek üzere “20 yıla kadar” ibaresinin eklenmesini arz
ve teklif ederiz.
  Alim Işık (Kütahya) ve
arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Alim Işık, Kütahya Milletvekili. (MHP sıralarından
alkışlar)
ALİM IŞIK
(Kütahya) – Sayın Başkan, değerli milletvekilleri; günün bu geç vaktinde hepinizi
saygıyla selamlıyorum. 
Söz
konusu elektrik…
BAŞKAN –
Alim Bey, yeni başladık henüz, geç vakit değil yani.
Buyurun.
ALİM IŞIK
(Devamla) – Yani bugünün geç vaktini, yarının erken vakti sayabiliriz ama her
şeye rağmen, tabii, çalışmaya devam edeceğiz.
Elektrik
Piyasası Kanunu’nun özelleştirmeyle ilgili 18’inci maddesi üzerinde vermiş
olduğumuz önerge için söz aldım. 
Özellikle
bu maddenin çok önemli bir madde olduğunu düşünüyoruz. Gerçekten Türkiye’nin
çok stratejik konularından birisi olan enerji konusu, maalesef, son on yılda
izlenen politikaların sonucu olarak -geldi, dayandı- özelleştirilecek yani
satılacak son tesislerin yer aldığı konu hâline geldi. Cumhuriyet tarihi
boyunca yapılmış olan birçok fabrika, tesis satıldı, otoyollar, köprüler
satıldı, şimdi sıra elektrik tesislerine geldi. Herhâlde bundan sonra kalan
sadece su ve hava var, sıra da onlara gelecek. 
Şimdi, bu
politikayı tabii ki şu anda yürütmeden sorumlu Hükûmet bir şekilde
değerlendirecek, bunun doğru ya da yanlış olduğuna da vatandaşımız karar
verecek. Biz her şeye rağmen yapılacak olan özelleştirmelerin doğru yapılması
arzusundayız. Onun için de yasal düzenlemeleri açık kapı bırakmayacak şekilde
yapmamız hâlinde yaşanacak ve biraz önce birçok örneğini hepimizin duyduğu ve
şimdiye kadar değişik defalar değişik milletvekillerimiz tarafından burada dile
getirilen özelleştirmelerdeki usulsüzlükler, yolsuzluklar konusunu bu yapılacak
iyi düzenlemelerle aza indirebilir miyiz, engelleyebilir miyiz diye gayret
ediyoruz. 
Önergemiz
de bu elektrik tesislerinin özelleştirilmesi sırasında özellikle TEDAŞ ve diğer
ilgili kurumlar tarafından yapılacak işletme hakkı devirlerinde bir süre
konmasıyla ilgili. Tasarının ilgili maddesinin (2)’nci
fıkrasına baktığımızda“İlgili bölgede faaliyet
göstermek üzere kurulan elektrik dağıtım şirketleri ile TEDAŞ arasında işletme
hakkı devir sözleşmesi düzenlenebilir.” diyor ve bunun belirli bir süreye
bağlanması söz konusu ama bu süre belirsiz. İşte önergemiz yirmi yıla kadar bu
sözleşmenin yapılabilmesi ve işletme hakkının yirmi yılı aşmamasına yönelik bir
düzenlemeyi kapsıyor. Neden yirmi yıl? Daha yeni şu anda süreci devam eden Seyitömer Termik Santrali ve Seyitömer
Linyit İşletmesi kömür sahasının bir bütün hâlinde ihaleye çıkılmasında bir
madde kondu, kömür sahaları işletme hakkı devriyle satışa çıkıldı ve 2054
yılına kadar, tekrar söylüyorum, kırk bir yıllığına oradaki tüm rezervin
tamamının bitirileceği bir süreye göre özelleştiriliyor. 
Değerli
milletvekilleri, bu ülkenin yarınını satarak doğmamış çocukların hakkını yemek
hiçbirimizin haddi değil. Şimdi yapılacak olan yine bu sahadaki
özelleştirmelerde kırk, elli yıllık işletme hakkı devirleriyle Türkiye’nin tüm
rezervlerini satacağız. O nedenle buraya bir süre konmasının bu ülkenin
yararına olduğunu düşünüyoruz. Özelleştirme konusunun bir kez daha yüce Meclis
tarafından yeniden değerlendirilmesi gerektiğine inanıyoruz. İlla satmak
zorunda değiliz, geliniz bu elektrik özelleştirmelerinin, özellikle üretim
tesislerinin özelleştirilmesinin önüne geçelim, bundan vazgeçelim diyoruz.
Çünkü bununla rekabet etme şansınız yok. Bugün, yap-işlet-devret, yap-işlet,
EÜAŞ bünyesindeki santrallere BOTAŞ’ta 600 dolar/metreküp fiyatla verilen doğal
gaza karşılık özel üreticilere 360 dolar/metreküp fiyatla verilen bir
Türkiye’de özel sektörle diğerlerinin rekabet etme şansı yok. Bunların önüne
geçmemiz lazım.
Bu duygu
ve düşüncelerle hepinizi tekrar saygıyla selamlıyor, önergemize desteğinizi
bekliyoruz. (MHP ve CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
19’uncu
madde üzerinde 3 adet önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 19. Maddesinin 3. Fıkrasındaki “tarifeler
yoluyla” ibaresinin “Bakanlık bütçesince” şeklinde değiştirilmesini arz ve
teklif ederiz. 
 Osman Aydın  Haydar Akar  Vahap
Seçer 
 Aydın Kocaeli Mersin
 Durdu Özbolat  Candan
Yüceer Mehmet Ali Susam

 Kahramanmaraş  Tekirdağ İzmir
 Ümit Özgümüş Kemal Değirmendereli  Kazım Kurt
  Adana
 Edirne
 Eskişehir
Türkiye
Büyük Millet Meclisi Başkanlığına
Görüşülmekte
olan 426 sıra sayılı Kanun Tasarısının 19. maddesinin (1), (3), (7) ve (8).
fıkralarının aşağıdaki şekilde değiştirilerek (9). fıkranın madde metnine
eklenmesini arz ve teklif ederiz. 
 Alim Işık Necati Özensoy Emin Haluk Ayhan
 Kütahya  Bursa Denizli 
 Oktay Vural Cemalettin Şimşek  Reşat Doğru
 İzmir Samsun Tokat 
(1)
Elektrik piyasasında üretim faaliyetlerinde bulunan önlisans
veya lisans sahibi özel hukuk tüzel kişilerinin kamulaştırma talepleri Kurum
tarafından değerlendirilir ve uygun görülmesi hâlinde 2942 sayılı Kamulaştırma
Kanununda belirtilen esaslar dahilinde Kurumca kamulaştırma yapılır. Bu konuda
Kurulca verilecek olan kamulaştırma kararları kamu yararı kararı yerine geçer.
Bu durumda kamulaştırma bedelleri ile kamulaştırma işlemlerinin gerektirdiği
diğer giderler kamulaştırma talebinde bulunan önlisans
veya lisans sahibi tüzel kişi tarafından ödenir.
(3)
Elektrik Piyasasında Dağıtım Faaliyetlerinde bulunan lisans sahibi özel hukuk
tüzel kişilerinin, dağıtım faaliyetleri için gerekli olan özel mülkiyetteki
taşınmaz mallarla ilgili kamulaştırma talepleri TEDAŞ Genel Müdürlüğünce
değerlendirilir ve uygun görüşmesi halinde TEDAŞ Genel Müdürlüğünce
kamulaştırma kararları alınarak kamulaştırma işlemleri yürütülür. Elektrik
Dağıtım tesisleri ile ilgili kamulaştırma bedelleri ile kamulaştırma
işlemlerinin gerektirdiği diğer giderler kamulaştırma talebinde bulunan dağıtım
lisansı sahibi tüzel kişiler tarafından ödenir. 
Dağıtım
lisansı sahibi tüzel kişilerce ödenen, yeni dağıtım tesisleri ile ilgili yapılan
kamulaştırmaların gerektirdiği kamulaştırma bedelleri ile diğer giderler bu
tüzel kişilere tarifeler yoluyla geri ödenir. 
(7) Özel
hukuk tüzel kişilerince yürütülen üretim faaliyetleri için gerekli olan
Hazineye ait taşınmazlar dışındaki kamu kurum veya kuruluşlarına ait
taşınmazlar Kurumca, dağıtım faaliyetleri için gerekli olan Hazineye ait
taşınmazlar dışındaki kamu kurum veya kuruluşlarına ait taşınmazlar TEDAŞ Genel
Müdürlüğünce, 2942 sayılı Kamulaştırma Kanununun 30 uncu maddesi uygulanarak temin
edilir. Bu taşınmazlar üretim veya dağıtım tesislerinin mülkiyetine sahip olan
ilgili kamu kurum veya kuruluşuna, bunların bulunmaması hâlinde ise Hazineye
ait olur.
(8)
Piyasada üretim faaliyetinde bulunan önlisans veya
lisans sahibi özel hukuk tüzel kişileri, faaliyetleri ile ilgili olarak
Hazinenin mülkiyetindeki veya Devletin hüküm ve tasarrufu altındaki taşınmazlar
üzerinde irtifak hakkı tesisi, kullanma izni veya kiralama yapılabilmesi için
Kurumdan talepte bulunur. Bu talebin Kurulca uygun görülmesi hâlinde, ilgili
mevzuat uyarınca Maliye Bakanlığı ile önlisans veya
lisans sahibi özel hukuk tüzel kişileri arasında önlisans
veya lisans süresi ile sınırlı olmak üzere irtifak hakkı tesisi, kullanma izni
veya kiralama sözleşmesi düzenlenir. Bu sözleşmelerde, sözleşmenin
geçerliliğinin önlisansın veya lisansın geçerlilik
süresi ile sınırlı olacağı hükmü yer alır. Bu şekilde tesis edilen irtifak
hakkı, kullanma izni veya kiralama bedelini ödeme yükümlülüğü, önlisans veya lisans sahibi özel hukuk tüzel kişisine
aittir. 
Piyasada
dağıtım faaliyetinde bulunan lisans sahibi özel hukuk tüzel kişileri,
faaliyetleri ile ilgili olarak Hazinenin mülkiyetindeki veya Devletin hüküm ve
tasarrufu altındaki taşınmazlar üzerinde daimi irtifak hakkı tesisi, kullanma
izni veya kiralama yapılabilmesi için Maliye Bakanlığından talepte bulunur. Bu
talebin Maliye Bakanlığınca uygun görülmesi hâlinde, ilgili mevzuat uyarınca
Maliye Bakanlığı ile dağıtım lisansı sahibi özel hukuk tüzel kişileri arasında,
TEDAŞ Genel Müdürlüğü lehine daimi irtifak hakkı tesisi, lisans süresi ile
sınırlı olmak üzere kullanma izni veya kiralama sözleşmesi düzenlenir. Bu
şekilde tesis edilen ve 2942 sayılı Kamulaştırma Kanununun 11 inci maddesine
göre belirlenecek daimi irtifak hakkı bedeli ile kullanma izni veya kiralama
bedelini ödeme yükümlülüğü dağıtım lisansı sahibi özel hukuk tüzel kişisine
aittir. Dağıtım lisansı sahibi özel hukuk tüzel kişileri tarafından ödenen söz
konusu daimi irtifak hakkı, kullanma izni veya kiralama bedelleri tarifeler yoluyla
geri alınır.
Piyasada
kamu tüzel kişiliğini haiz önlisans veya lisans
sahibi tüzel kişilerce yürütülen üretim, dağıtım veya iletim faaliyetleri için
gerekli olan. Hazinenin özel mülkiyetindeki veya Devletin hüküm ve tasarrufu
altındaki taşınmazlarla ilgili olarak irtifak hakkı tesisinin veya kullanma
izni verilmesinin talep edilmesi hâlinde, Maliye Bakanlığı tarafından ilgili
kamu tüzel kişileri lehine lisans süresince bedelsiz irtifak hakkı tesis edilir
veya kullanma izni verilir.
(9) Kurum
veya TEDAŞ Genel Müdürlüğü tarafından ya da kamu tüzel kişiliğini haiz önlisans veya lisans sahibi tüzel kişilerce, elektrik,
doğal gaz ve petrol piyasası faaliyetleri için gerekli olan taşınmazlar, 2942
sayılı Kamulaştırma Kanununun 27 nci maddesi
hükümlerine göre acele kamulaştırılabilir.
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanun Tasarısı’nın 19. maddesinin tasarı metninden
çıkarılmasını arz ve teklif ederiz.
 Adil Kurt Hüsamettin Zenderlioğlu İbrahim Binici
 Hakkâri Bitlis Şanlıurfa
 Hasip Kaplan  İdris
Baluken
 Şırnak Bingöl
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Gerekçeyi okutuyorum: 
Gerekçe:
Daha önce
de çeşitli sorunlara ve hak gasbedilmelerine neden
olan acele kamulaştırma yasası nedeniyle, mülkiyet hakkı ihlal edilmektedir.
Yine kamulaştırmanın halkın ya da mülkiyet sahibinin iradesi dışında cebren
yapılması, evrensel haklar bakımından kabul edilemezdir. Bu nedenle bu madde
tasarı metninden çıkarılmalıdır.
MEHMET
AKİF HAMZAÇEBİ (İstanbul) – Karar yeter sayısı…
BAŞKAN –
Önergeyi oylarınıza sunacağım, karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur.
Beş
dakika ara veriyorum.

Kapanma Saati: 22.53


SEKİZİNCİ OTURUM
Açılma Saati: 23.02
BAŞKAN: Başkan Vekili Sadık YAKUT
KÂTİP ÜYELER: Mine LÖK BEYAZ (Diyarbakır),
Fatih ŞAHİN (Ankara) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Sekizinci Oturumunu açıyorum. 
Bingöl
Milletvekili İdris Baluken ve arkadaşlarının
önergesinin oylanmasında karar yeter sayısı bulunamamıştı. Şimdi önergeyi
tekrar oylarınıza sunacağım ve karar yeter sayısı arayacağım. 
Önergeyi
oylarınıza sunuyorum: Kabul edenler… Kabul etmeyenler…
Kâtip
üyeler arasında anlaşmazlık olduğu için elektronik cihazla oylama yapacağım. 
Bir
dakika süre veriyorum. 
(Elektronik
cihazla oylama yapıldı)
BAŞKAN –
Sayın milletvekilleri, karar yeter sayısı vardır, önerge reddedilmiştir. 
19’uncu
madde üzerindeki diğer önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 426 sıra sayılı Kanun Tasarısının 19. maddesinin (1), (3), (7) ve (8).
fıkralarının aşağıdaki şekilde değiştirilerek (9). fıkranın madde metnine
eklenmesini arz ve teklif ederiz. 
 Alim
Işık (Kütahya) ve arkadaşları 
(1)
Elektrik piyasasında üretim faaliyetlerinde bulunan önlisans
veya lisans sahibi özel hukuk tüzel kişilerinin kamulaştırma talepleri Kurum
tarafından değerlendirilir ve uygun görülmesi hâlinde 2942 sayılı Kamulaştırma
Kanununda belirtilen esaslar dahilinde Kurumca kamulaştırma yapılır. Bu konuda
Kurulca verilecek olan kamulaştırma kararları kamu yararı kararı yerine geçer.
Bu durumda kamulaştırma bedelleri ile kamulaştırma işlemlerinin gerektirdiği
diğer giderler kamulaştırma talebinde bulunan önlisans
veya lisans sahibi tüzel kişi tarafından ödenir.
(3)
Elektrik Piyasasında Dağıtım Faaliyetlerinde bulunan lisans sahibi özel hukuk
tüzel kişilerinin, dağıtım faaliyetleri için gerekli olan özel mülkiyetteki
taşınmaz mallarla ilgili kamulaştırma talepleri TEDAŞ Genel Müdürlüğünce
değerlendirilir ve uygun görüşmesi halinde TEDAŞ Genel Müdürlüğünce
kamulaştırma kararları alınarak kamulaştırma işlemleri yürütülür. Elektrik
Dağıtım tesisleri ile ilgili kamulaştırma bedelleri ile kamulaştırma
işlemlerinin gerektirdiği diğer giderler kamulaştırma talebinde bulunan dağıtım
lisansı sahibi tüzel kişiler tarafından ödenir. 
Dağıtım
lisansı sahibi tüzel kişilerce ödenen, yeni dağıtım tesisleri ile ilgili
yapılan kamulaştırmaların gerektirdiği kamulaştırma bedelleri ile diğer
giderler bu tüzel kişilere tarifeler yoluyla geri ödenir. 
(7) Özel
hukuk tüzel kişilerince yürütülen üretim faaliyetleri için gerekli olan
Hazineye ait taşınmazlar dışındaki kamu kurum veya kuruluşlarına ait taşınmazlar
Kurumca, dağıtım faaliyetleri için gerekli olan Hazineye ait taşınmazlar
dışındaki kamu kurum veya kuruluşlarına ait taşınmazlar TEDAŞ Genel
Müdürlüğünce, 2942 sayılı Kamulaştırma Kanununun 30 uncu maddesi uygulanarak
temin edilir. Bu taşınmazlar üretim veya dağıtım tesislerinin mülkiyetine sahip
olan ilgili kamu kurum veya kuruluşuna, bunların bulunmaması hâlinde ise
Hazineye ait olur.
(8)
Piyasada üretim faaliyetinde bulunan önlisans veya
lisans sahibi özel hukuk tüzel kişileri, faaliyetleri ile ilgili olarak
Hazinenin mülkiyetindeki veya Devletin hüküm ve tasarrufu altındaki taşınmazlar
üzerinde irtifak hakkı tesisi, kullanma izni veya kiralama yapılabilmesi için
Kurumdan talepte bulunur. Bu talebin Kurulca uygun görülmesi hâlinde, ilgili
mevzuat uyarınca Maliye Bakanlığı ile önlisans veya
lisans sahibi özel hukuk tüzel kişileri arasında önlisans
veya lisans süresi ile sınırlı olmak üzere irtifak hakkı tesisi, kullanma izni
veya kiralama sözleşmesi düzenlenir. Bu sözleşmelerde, sözleşmenin geçerliliğinin
önlisansın veya lisansın geçerlilik süresi ile
sınırlı olacağı hükmü yer alır. Bu şekilde tesis edilen irtifak hakkı, kullanma
izni veya kiralama bedelini ödeme yükümlülüğü, önlisans
veya lisans sahibi özel hukuk tüzel kişisine aittir. 
Piyasada
dağıtım faaliyetinde bulunan lisans sahibi özel hukuk tüzel kişileri,
faaliyetleri ile ilgili olarak Hazinenin mülkiyetindeki veya Devletin hüküm ve
tasarrufu altındaki taşınmazlar üzerinde daimi irtifak hakkı tesisi, kullanma
izni veya kiralama yapılabilmesi için Maliye Bakanlığından talepte bulunur. Bu
talebin Maliye Bakanlığınca uygun görülmesi hâlinde, ilgili mevzuat uyarınca
Maliye Bakanlığı ile dağıtım lisansı sahibi özel hukuk tüzel kişileri arasında,
TEDAŞ Genel Müdürlüğü lehine daimi irtifak hakkı tesisi, lisans süresi ile
sınırlı olmak üzere kullanma izni veya kiralama sözleşmesi düzenlenir. Bu
şekilde tesis edilen ve 2942 sayılı Kamulaştırma Kanununun 11 inci maddesine
göre belirlenecek daimi irtifak hakkı bedeli ile kullanma izni veya kiralama bedelini
ödeme yükümlülüğü dağıtım lisansı sahibi özel hukuk tüzel kişisine aittir.
Dağıtım lisansı sahibi özel hukuk tüzel kişileri tarafından ödenen söz konusu
daimi irtifak hakkı, kullanma izni veya kiralama bedelleri tarifeler yoluyla
geri alınır.
Piyasada
kamu tüzel kişiliğini haiz önlisans veya lisans
sahibi tüzel kişilerce yürütülen üretim, dağıtım veya iletim faaliyetleri için
gerekli olan Hazinenin özel mülkiyetindeki veya Devletin hüküm ve tasarrufu
altındaki taşınmazlarla ilgili olarak irtifak hakkı tesisinin veya kullanma
izni verilmesinin talep edilmesi hâlinde, Maliye Bakanlığı tarafından ilgili
kamu tüzel kişileri lehine lisans süresince bedelsiz irtifak hakkı tesis edilir
veya kullanma izni verilir.
(9) Kurum
veya TEDAŞ Genel Müdürlüğü tarafından ya da kamu tüzel kişiliğini haiz önlisans veya lisans sahibi tüzel kişilerce, elektrik,
doğal gaz ve petrol piyasası faaliyetleri için gerekli olan taşınmazlar, 2942
sayılı Kamulaştırma Kanununun 27 nci maddesi
hükümlerine göre acele kamulaştırılabilir.
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ M.
MÜCAHİT FINDIKLI (Malatya) – Katılmıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Sayın Şandır, gerekçeyi mi okutuyorum?
MEHMET
ŞANDIR (Mersin) – Sayın Emin Haluk Ayhan...
BAŞKAN –
Önerge üzerinde söz isteyen Emin Haluk Ayhan, Denizli Milletvekili. (MHP
sıralarından alkışlar)
EMİN
HALUK AYHAN (Denizli) – Teşekkür ediyorum Sayın Başkan.
Sayın
Başkan, sayın milletvekilleri; görüşülmekte olan 426 sıra sayılı Elektrik
Piyasası Kanunu Tasarısı’nın 19’uncu maddesinde değişiklikler ile fıkra
eklenmesine ilişkin önerge üzerinde söz aldım. Yüce heyetinizi saygıyla
selamlıyorum. Yüce heyetinizden de önergemize destek talep ediyorum.
Şimdi,
kanun yapımına gerçekten Hükûmetin ve komisyonların -AKP’li üyeler özelikle-
bakış açısı açısından, tasarıların hazırlanması ve görüşülmesinde seviye
açısından önemli irtifa kaybedildiğini ifade etmek istiyorum. Bunu söylememin
sebebi şu: 10 madde, 13 madde şeklinde düzenlenecek bir hükmü 1 maddeye
sığdırıyorsunuz. Bir değişiklik de yapmak istersek bunun nasıl olduğunu size
anlatmak için biz bu önergeyi verdik, gerekçemizde de diğer nedenleri belli.
Şimdi,
gerekçemiz ise bilindiği üzere 4628 sayılı Elektrik Piyasası Kanunu’nun
yürürlüğe girdiği 2001 yılından itibaren, EPDK üretim ve dağıtım tesislerinin
yapılabilmesi için gerekli olan özel mülkiyetteki taşınmaz malların
kamulaştırılma işlemleri yürütülüyor. Hâlen 800 dolayında enerji yatırımıyla
ilgili taşınmaz malların temini işlemleri yürütülüyor. Görüşülmekte olan bu
tasarının 19’uncu maddesinin bu hâliyle yasalaşması halinde enerji
yatırımlarının yapılmasının aksayacağı, yetki karmaşasına sebep olunacağı,
Enerji Piyasası Düzenleme Kurumunca yürütülen işlemlerin akamete uğrayacağı, bu
nedenlerle de enerji yatırımlarının bir an önce gerçekleştirilebilmesi için
önergemizde yer alan düzenlemelerin yapılması gerektiği düşünülmektedir. Bu
nedenle desteğinizi istiyoruz. 
Gecenin
bu saatinde fazla bir şey söylemek istemiyorum, önerge de yeterince açık. Ancak
tasarı görüşmelerinin gerek Komisyonda gerekse Genel Kurul görüşmeleri
esnasında sıkıntıların yaşandığı açık. Burada bunu hep birlikte yaşıyoruz ve
görüyoruz. Ama bunun temel nedeni, hem kanun tasarısına ilişkin Hükûmetin çok
hazırlıksız bir tasarı getirmesi hem de Komisyonda görüşmeler esnasında AKP’li
yönetici ve Komisyon üyelerinin çok anlamlı davranmamasından kaynaklanan bir
olay. Bunu şöyle ifade etmek istiyorum: Yetersiz geçiyor görüşmeler. Neden bu…
Dün de ifade ettim, bugün bizim diğer arkadaşlarımız da ifade ettiler; şayet,
geçici maddeleriyle yürütme ve yürürlüğü de çıkardığınız takdirde 31 maddelik
bir tasarı bu. 31 maddelik tasarıda iktidar partisi 54’ten fazla önerge veriyor
ve gerçekten hepsini değiştiriyor. Bunu şöyle yorumlamak mümkündür
diyebilirsiniz: İktidar partisi, gerçekten, burada katkı sağlıyor, Türkiye
Büyük Millet Meclisinde tasarı olgunlaşıyor, fevkalade iyi hâle geliyor. Bunu böyle
düşünmek mümkün ama bunun o zaman yolu, alt komisyon kurup, bunu iki üç gün
içinde çözüp gerek üst komisyonda gerekse Genel Kurulda hem vakit almaması hem
de daha mükemmelleştirilmesi açısından uygun olacağını düşünüyoruz. Ama bunu
iktidar partisi gerek tasarıyı getirme açısından gerekse Komisyon yöneticileri
bir haysiyet meselesi yapıyorlar, gereksiz yere de ortalığı gererek buradaki
tatsız durumun ortaya çıkmasının nedeni oluyorlar. Bu, hakikaten “yönetimde
beceriksizlik” demek istemiyorum ama idareyi bilmemekten kaynaklanan bir olay
olarak düşünüyorum. Böyle olmaması lazımdı. Ben çok daha ağır sözlerle bunu
ifade edebilirdim ama gecenin bu saatinde ifade etmek istemiyorum. 
Yalnız,
gerçekten, burada ne olup ne olmadığının çok iyi izah edilmesi lazım. Sayın
Bakan dışarıda yaptığı geziler kadar şayet Komisyonda ve burada, bu işe önem
verdiğini hissettirseydi bu daha kolay geçebilirdi. Gerçi, hakkını inkâr etmem,
alt komisyon kurulması için Sayın Bakan gerçekten istedi, Komisyon reddetti,
onu da açıklıkla ifade ediyorum. 
Yalnız,
hâlen, bu, Erbil’e giderken Kayseri’ye iniş meselenizi bir stratejik devlet
meselesi olarak görüyorum ve açıklamanızı talep ediyorum Sayın Bakanım. 
Şimdilik
söyleyeceklerim bu kadar.
Teşekkür
ediyor, saygılarımı arz ediyorum. Önergemize destek bekliyorum. (MHP
sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 19. Maddesinin 3. Fıkrasındaki “tarifeler
yoluyla” ibaresinin “Bakanlık bütçesince” şeklinde değiştirilmesini arz ve
teklif ederiz. 
 Kazım
Kurt (Eskişehir) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Kazım Kurt, Eskişehir Milletvekili. (CHP
sıralarından alkışlar) 
KAZIM
KURT (Eskişehir) – Teşekkür ederim Sayın
Başkan.
Sayın
milletvekilleri, 426 sıra sayılı Yasa Tasarısı’nın 19’uncu maddesinde
vermiş olduğumuz önerge üzerinde söz
aldım. Hepinizi saygıyla selamlıyorum. 
Yarın 8
Mart Dünya Emekçi Kadınlar Günü. Tüm kadınlarımızın bu gününü kutluyorum. 
Elektrik
Piyasası Kanunu 2001 yılında çıkmış ve 2001 yılından bu yana on yıllık sizin
iktidarınız döneminde 3 kez değişikliğe uğramış; şimdi, 4’üncü değişiklik ve bu
sefer köklü bir değişiklik. 
Eski
kanunun 15’inci maddesinin içinde bir bölüm olarak alınan bu kamulaştırma ile
ilgili bölüm, şimdi neredeyse dört beş madde hâline dönüştürülebilecek
nitelikte, büyüklükte tek bir madde altında toplanmış. 
Burada
esas olan çelişki şu: “Tüm işleri özel sektör mantığıyla işleteceğiz ve hareket
imkânını genişleteceğiz.” diyerek özelleştirme kapsamına alıyoruz ama özelleşen
işlerde şirketlerin uygulamak durumunda kaldıkları bazı özel ticari ilişkileri
de devletin gücüyle kamulaştırma yapmak suretiyle ya da imtiyazlar yaratmak
suretiyle onlara ayrı bir hak ve yetki vermeye çalışıyoruz. Eğer gerçekten
mantık özelleştirme ve bu özelleştirme sonucunda insanların eşit haklar
içerisinde bir ilişki sağlaması ise bu olayda da kamulaştırma yapmak yerine
özel şirketlerin vatandaşla uzlaşmasını sağlayarak parasıyla satın almayı
sağlamak gerekir. Devletin hakkını ve yetkisini kullanan şirket, vatandaşla
ilgili uygulamaya geldiği zaman yanlış uygulamalarla haksız rekabet
gerçekleştirmekte ve bu haksız rekabet sonucunda da kötüye kullanmalar söz
konusu olmakta. Şimdiye kadar yapılan kamulaştırmalarda özel şirketlerin hiçbir
zaman büyük arazilerde ya da uygun olmayan yerlerde işlem yaptığı görülmemiş.
Nerede boş arazi, nerede yol kenarı, nerede vatandaşla sürtüşme sağlanmayacak
ilişki, orada bu işlemi yapmış ama şehir merkezlerinde, kent rantının olduğu
yerlerde bu haklarını kötüye kullanarak pek çok konuda yanlış kamulaştırmalar
yapmış. Vatandaşın bu kamulaştırma davalarıyla uğraşması ve işi çözdürme, iptal
ettirme şansı da çok ender olduğu için haksız rekabet suretiyle bir haksız mal
edinme sağlanmış. Bu sayede tekelleşen firmalar tekel uygulamalarını kötüye
kullanmak suretiyle de vatandaşı zarara uğratmıştır. 
Şimdi
vermiş olduğumuz önergeyle, hiç olmazsa bazı noktalarda, vatandaşla
uzlaşılamasa bile bu işin bedelinin bir kısmına sosyal devlet mantığı
içerisinde yaklaşılması gerektiğini düşünüyoruz. 
Özelleşen
işlerde firmalar çok büyük paralar kazandıkları hâlde çok küçük yatırımlarla bu
işleri geçiştirmekte ve hiçbir zaman kalıcı, büyük yatırımlara yönelmemektedir.
Bu da işin işleyişi açısından sakıncalı sonuçlar doğurmaktadır.
Önümüzdeki
süreçte, bu işi tekelleşmeden kurtarmadığınız sürece hem kötüye kullanılacak
bir kanun hem kötüye kullanılacak bir madde olarak bu madde geçecektir. Biz
bunun doğru olmadığını düşünüyoruz. 
Önergemize
destek vermenizi ve bu konuda… Hatta mümkünse bu yasayı geri çekmenizi talep
ediyoruz çünkü işleyişi gerçekleştirirken hak, adalet ve ekonomik çıkarlar
açısından sosyal devlet mantığı ortadan kalkmıştır. Bu şirketler tamamıyla
devlet imtiyazını kullanan tekeller olarak sömürüye ve vatandaşın sırtından
para kazanmaya devam etmektedir. Bu yanlıştan bir an önce dönülmesinde yarar olduğunu
düşünüyoruz. 
Hepinize
iyi akşamlar diliyorum. 
Saygılar
sunuyorum. (CHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum… 
ÖZGÜR
ÖZEL (Manisa) – Karar yeter sayısı… 
BAŞKAN –
Arayacağım. 
Kabul
edenler… Kabul etmeyenler… Karar yeter sayısı arayacağım. 
Kâtip
üyeler arasında anlaşmazlık olduğu için elektronik cihazla oylama yapacağız. 
Bir
dakika süre veriyorum. 
(Elektronik
cihazla oylama yapıldı) 
BAŞKAN –
Sayın milletvekilleri, önerge reddedilmiştir, karar yeter sayısı vardır. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
20’nci
madde üzerinde iki adet önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 20. Maddesinin 1. Fıkrasının birinci cümlesinden
sonra aşağıdaki cümlenin eklenmesini arz ve teklif ederiz. 
 Osman Aydın  Haydar Akar  Vahap Seçer 
 Aydın  Kocaeli  Mersin 
 Durdu Özbolat
 Candan Yüceer  Mehmet Ali Susam 
 Kahramanmaraş Tekirdağ  İzmir

 Ümit Özgümüş  Kemal
Değirmendereli 
 Adana  Edirne 
“Arz
güvenliğini tesis ederken yerli yenilenebilir kaynaklara ağırlık verilir. “
Türkiye
Büyük Millet Meclisi Başkanlığına
426 Sıra
Sayılı Kanun Tasarısının 20. maddesinin (1). Fıkrasının (a) bendinin 3.
cümlesinde geçen “sistem işletim fiyatına yansıtılmak suretiyle, enerji bedeli
ise” ibaresinden “ile enerji bedeli” olarak değiştirilmesini, (b) bendinin 2.
cümlesinde geçen “kurum tarafından” ibaresinden sonra gelmek üzere
“çıkartılacak” ibaresinin eklenmesini arz ve teklif ederiz. 
 Oktay Vural Alim Işık D. Ali Torlak
 İzmir Kütahya İstanbul
 Emin Haluk Ayhan Celal Adan
 Denizli İstanbul
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) - Katılmıyoruz efendim.
BAŞKAN -
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) - Katılmıyoruz Sayın Başkan.
BAŞKAN –
Önerge üzerinde söz isteyen Necati Özensoy, Bursa Milletvekili. (MHP
sıralarından alkışlar)
NECATİ
ÖZENSOY (Bursa) – Sayın Başkan, değerli milletvekilleri; verdiğimiz önerge
üzerine söz aldım. Hepinizi saygıyla selamlıyorum.
Tabii, 20
nci madde aslında bu kanunun bütününün özü yani arz
güvenliği. Bütün bu maddeler, bütün bu elektrik piyasası kanunu arz güvenliğini
sağlamak üzere yapılıyor. Dolayısıyla, diğer bütün maddeler de bu arz
güvenliğini desteklemesi gereken maddeler. Burada sadece işte, projeksiyon
hazırlamakla, vesaireyle falan arz güvenliği zaten sağlanmaz ama bizim daha
önceki maddelerde bazı uyarılarımız oldu. Mesela, ön lisans uygulamasına
geçiliyor. Ön lisans uygulamasındaki süre muğlak kaldı yani “En fazla yirmi
dört ay verilir.” diyor, minimum ne kadar verildiği belli değil. Bakın, orada
görüştüğüm sayın bürokratlar işte, “Bazı RES’lerde
filan çok fazla uzun süre gerekmiyor.” gibi birtakım gerekçeler öne sürdüler
ama bakın, TEİAŞ’ın –yine ben her zaman olduğu gibi belgelerden konuşacağım-
sorunlarını bahsettiği sayfada, okuyorum: “İletim tesisleri ihale ve tesisleşme
sürecinde yaşanan sorunlar aşağıda sıralanmıştır. ÇED sürecinin uzun yani üç
yüz yetmiş beş güne varan süre olmasının yanında, kamulaştırma işlemleri ve
akabinde gelen dava süreci; orman ve tarım dışı arazi, kadastro, mera, maliye
hazinesi, sit alanı izinlerinin alınmasında ve orman kesiminde yaşanan
sıkıntılar tesis sürecini olumsuz yönde etkilemektedir.” diyor. Bunu söyleyen
kim? TEİAŞ, devletin kurumu. Yani devletin kurumu bu anlamda yatırım yaparken
bu kadar uzun sürelerde sıkıntılar yaşıyorsa, tabii ki özel sektör bu anlamda
hem teminatlarını yatırıp ondan sonra da verilen o süreyi iyi kullanamaz, o
belgeleri oraya veremezse yatıracağı teminat da dolayısıyla orada yanmış
olacak. Onun için bilhassa hadi bu konular, bu maddelerde muğlak kaldı ama hiç
olmazsa yönetmelikler çıkartılırken yönetmeliklerde bu hassasiyetler
gözetilerek yatırımcının iştahını kapatmamak adına bu tür konularda biraz daha
dikkatli olmak lazım. Sayın Başbakanın ortaya koyduğu projeksiyon çerçevesinde
2023 yılı için 100 bin megavatlık güce ulaşmak için yine 100 milyar dolarlık
yatırım gerekiyor bu önümüzdeki süreçte yani on yılda Türkiye… Tabii ki büyük
çoğunluğunu, bu gösteriyor ki özel sektör yapacak yani 100 milyarlık yatırımı
yapacak, insanların da cesaretlendirilmesi gerekmektedir. 
Başka,
buradaki elektrik piyasasının bazı maddelerine baktığımızda da yine iştah
kırıcı veya caydırıcı birtakım maddelerin de olduğunu görüyoruz.
Bunun
dışında, arz güvenliğini sağlamak için tabii birçok metot da var. Mesela
aslında arz güvenliği dediğimiz, puant saati gücünü
önemli ölçüde yukarıya çıkarmaktır. Puant saati
gücünü eğer biz yukarıya çıkaramazsak yani elektriğin en fazla kullanıldığı
saatlerdeki gücümüzü yukarıya çıkarmazsak, geçmişte yapılan yatırımlar atıl
hâle gelirse, emre amadelikler düşerse vesaire, bütün
bunlar arz güvenliğini sıkıntıya sokacak konular.
Yine,
bakın, bu sayaçların değiştirilmesi konusunda birtakım sıkıntılar var,
vatandaşa iki defa üst üste fatura ediliyor. Aslında bakın, Bakanlık bu
sayaçları yani akıllı sayaçları bedava değiştirse, bunu buradaki bahsedilen
sübvansiyonlardan sağlasa; puant saatlerindeki
harcamaları düşürerek, bunu iyi anlatarak vatandaşa, puant
gücümüzü aşağı düşürerek de elektrik fiyatının hem daha aşağı çekilmesini,
vatandaşın daha az fatura ödemesini hem de yatırımlarımızın daha az olmasının
önünü açar diye düşünüyorum.
Ben, bu
sözlerle hepinize saygılar sunuyorum. (MHP ve CHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 20. Maddesinin 1. Fıkrasının birinci cümlesinden
sonra aşağıdaki cümlenin eklenmesini arz ve teklif ederiz. 
 Osman
Aydın (Aydın) ve arkadaşları
“Arz
güvenliğini tesis ederken yerli ve yenilenebilir kaynaklara ağırlık verilir.”
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HALİL
MAZICIOĞLU (Gaziantep) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkanım.
BAŞKAN –
Önerge üzerinde söz isteyen Durdu Özbolat,
Kahramanmaraş Milletvekili. (CHP sıralarından alkışlar) 
DURDU
ÖZBOLAT (Kahramanmaraş) – Sayın Başkan, değerli milletvekilleri; 426 sıra
sayılı kanunun 20’nci maddesi üzerine söz aldım, Genel Kurulu saygılarımla
selamlıyorum.
Dünyadaki
ülkeler enerjideki arz güvenliğini sağlamak için türlü türlü çözümler üretmeye
çalışmaktadırlar. Enerjinin arz güvenliği bir ülkenin temel stratejisi olmak
zorundadır. Arz güvenliği ülkelerin dış politikalarını belirleyen en önemli
değer olmuştur. Türkiye son on beş yıldaki kötü enerji stratejileri nedeniyle
sürekli ihmal ettiği arz güvenliğinin acısını halkımıza yaşatmıştır.
Değerli
arkadaşlar, TEİAŞ’ın yapmış olduğu strateji raporları Türkiye'nin
gerçekliğinden uzaktır. Ülkenin enerji kaynaklarının planlanması, devletin
yatırımlardan çekilmesi nedeniyle özel sektörün vicdanına bırakılmıştır. Özel
sektör, zaten ağır bürokrasi ve finansman sıkıntısı nedeniyle yatırımlarını sürekli
ertelemektedir. TEİAŞ, şu an elektrik piyasasındaki arz sıkıntısını yüksek
fiyatlardan elektrik alarak çözmeye çalışmaktadır. 
Değerli
arkadaşlar, TEİAŞ, EPDK’nın bağlantı görüşü verilen projelerinin realize koşullarını görmeden, on yıllık, yirmi yıllık
planlar yapıp Hükûmeti rahatlatmayı bir kenara bırakıp üzerinde iyi tahlil
edilmiş ve devletin kendi kaynaklarını kullanarak stratejik yerlere yatırım
yapmasını sağlamalıdır. 
Hükûmetimiz,
Özelleştirme İdaresine sevk ettiği ve verimsiz çalışmakta olan santralleri, bir
an önce, tekrar, revize ve iyileştirmelerini yapıp TEİAŞ’ın emrine vermelidir. 
Bakanlığımız,
doğal gaz santralleriyle arz güvenliği planlamasını bırakıp, bir an önce,
kaynak çeşitliliği ve yerli kaynaklara dayalı enerji santrallerini destekleyecek
gerçekçi teşvikler üretmelidir. 
Bakınız,
bu üzerinde görüşmekte olduğumuz madde, fiyat terbiyesiyle günü kurtarmak için
TEİAŞ’ın eline vereceğimiz imtiyazlardan ibaret düzenlemeler içermektedir.
Oysaki, Hükûmetimizin, biran önce, bu geçici çözümler yerine, yerli kömürleri
ihale edip fakir fukara fonlarına kaynak üretmekten ibaret olan şartnameleri
değiştirmesi gerekmektedir. Yerli kömüre dayalı santrallerin kurulması için MTA
vasıtasıyla mühendislik hizmetleri sunacak düzenlemeler yapılmalı ve en
önemlisi de, yerli kömüre dayalı santral yatırımcıları için alım garantisi
verilmelidir. 
Doğal
gazdan elektrik üreten mevcut santraller, özellikle soğuk kış günlerinde tam
kapasite çalıştıkları için şu an 180 milyon metreküp -günlük- transfer değerini
sıkıntıya sokmaktadır. BOTAŞ, kış aylarında çok pahalı olan spot enerjiyi
alarak basıncı dengede tutmaya çalışmaktadır. Bu, çok tehlikeli bir durumdur.
LPG, kış aylarında hem tedariki zor hem de boru gazından yüzde 50 pahalıdır.
Bir iki sene içerisinde 5-10 milyar metreküplük bir hat devreye girmezse çok
soğuk günlerde sanayi ve halkımız soğuktan donma tehlikesi yaşayabilir. 
Değerli
arkadaşlarım, TEİAŞ, planlamasını sadece mevcut şart ve koşullarda yapabilir.
Ancak, Hükûmet yatırımların planlamasını yapmakla sorumlu olduğu için öncelikle
arz güvenliği sorunu tüm ilgili kamu kurum, kuruluşlarıyla yapılmalıdır.
Hazırlanan raporların realize olmadığını hazırlanan
daha önceki strateji belgesinde gördük. Rüzgâr da 2013’te 5 bin megavat olması
gerekiyordu, ne oldu? 2007 1 Kasım başvuruları daha yeni lisans aldı ve biz,
daha yeni, rüzgârda 2 bin megavatı geçtik. Üç beş kanal tipi hidro ile arz güvenliği sağlanamayacağı için Bakanlığımız
bu konuyu hem bizler hem de sektör temsilcilerinin taleplerini dinleyerek
yapmalıdır. 
Güneş
daha piyasada yok. Komisyon ve Meclis çoğunluğuna dayalı olan düzenlemeler bir
dayatma şeklinde buraya gelmiştir. Bizler, bu ülkenin insanlarının çıkarları ve
menfaatleri için ortak akılda anlaşmak zorundayız. Ömür boyu iktidarda kalmanız
mümkün değil. Düzenlemeleri öyle hazırlamanızın size ancak bir yıl, iki yıl
avantajı olur. Onun için, bir devlet stratejisini enerjide acilen kurmak
zorundayız. Arz güvenliği bunun temel dayanağıdır. O yüzden önerimizi
desteklemenizi diler, saygılar sunarım. (CHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
21’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
22’nci
madde üzerinde aynı mahiyette iki önerge vardır, okutup birlikte işleme
alacağım ve talepleri hâlinde önerge sahiplerine söz vereceğim. 
Okutuyorum:

TBMM
Başkanlığına
426 sıra
sayılı Kanun Tasarısının 22. maddesinin Tasarı metninden çıkartılmasını arz ve
teklif ederiz. 
 Alim Işık D. Ali Torlak  Emin Haluk Ayhan
 Kütahya  İstanbul  Denizli 
 Celal Adan  Oktay Vural 
 İstanbul  İzmir 
Aynı
mahiyetteki diğer önergenin imza sahipleri: 

 Mehmet Ali Susam Haydar Akar Osman
Aydın
 İzmir Kocaeli Aydın
 Haluk Eyidoğan Musa Çam Ümit Özgümüş
 İstanbul İzmir Adana
 Namık
Havutça
 Balıkesir
BAŞKAN –
Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) - Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN –
Önerge üzerinde söz isteyen Alim Işık, Kütahya Milletvekili.
Buyurun.
(MHP sıralarından alkışlar) 
ALİM IŞIK
(Kütahya) – Sayın Başkan, değerli milletvekilleri; 426 sıra sayılı Tasarı’nın
22’nci maddesinin tasarı metninden çıkartılması için vermiş olduğumuz önerge
hakkında söz aldım. Bu vesileyle bir kez daha yüce heyetinizi saygıyla
selamlıyorum. 
Neden
buna ihtiyaç duyduğumuzu sadece Hükûmetten gelen orijinal tasarıdaki hâlini ve
Komisyonda değiştirilmiş hâlini karşılaştırarak sizlerin vicdanlarına havale
ediyorum. 
Hükûmetten
gelen orijinal tasarıda bu hizmet alımıyla ilgili 22’nci maddeyi sizlerle
paylaşmak istiyorum bir kez daha: “Elektrik enerjisi üretim, iletim ve dağıtım
faaliyeti gösteren tüzel kişiler, gerekli hallerde üretim, iletim ve dağıtım
tesislerinin işletilmesi ve bakım-onarım işlerini hizmet alımı yoluyla
yaptırabilirler. Hangi faaliyetlerin hizmet alımı yoluyla yaptırılabileceği
Kurul tarafından belirlenir.” diyordu. Komisyonda Hükûmetten gelen değişiklik
talebi ve Komisyon üyelerinin, iktidar partisinin Komisyon üyelerinin
önergesiyle bu madde “Lisans sahibi tüzel kişiler, lisansları kapsamındaki
faaliyetlerle ilgili olarak hizmet alımı yapabilirler.” denildi. Dolayısıyla
Hükûmetin biraz daha insaflı olarak bazı faaliyetlerle sınırlandırmış olduğu
taşeronluk sistemini şu anda görüştüğümüz tasarı metninde her alana yaydık.
Dolayısıyla çaycılığı da, oradaki temizlik işini de diğer sektörlerde yaşanan
dramların benzeri bir örnekle bu sektöre getirmiş oluyoruz. 
Devam ediyorum:
“Ancak bu durum ilgili lisans sahibi tüzel kişinin lisanstan kaynaklanan
yükümlülüklerinin devri anlamına gelmez.” Ne anlama geliyor? Hiçbir anlam ifade
etmez. Yani “Lisans dışında her şeyi hizmet alımı yoluyla yaptırabilirsiniz.”
diyen ucu açık bir madde hâline geldi.
Değerli
milletvekilleri, hepiniz çok iyi biliyorsunuz, hepinizin seçim bölgesinde şu
anda işleyen taşeron sistemi bir facia. Bir yıllık sürenin sonunda şirket
değişiyor. Dolayısıyla, kıdem tazminatı olarak ödeyeceği parayı garantiye alma
adına kişiden 2 bin, 3 bin, 8 bin, 9 bin, 10 bin TL’lik senet alınıyor. Size
belgelerini gösterebilirim, gecenin bu vaktinde ortamı germek istemiyorum. Ama
bu parayı, senedi alan firma çalışan taşeron işçinin hesabına yatırdığı asgari
ücreti işçiye çektiriyor, istediği kadar miktarı ertesi gün geri teslim etmezse
ya işine son veriyor ya da senedi önüne dayıyor, haczi götürüyor, elinden
parasını alıyor.
Değerli
milletvekilleri, buna hiçbirinizin vicdanı razı olamaz. Gelin, hiç olmazsa, bu
sektöre bu dramı yaşatmayalım. Bu madde önümüzdeki dönemde hepimizi vebal
altında bırakacak önemli olayların yaşanacağı bir maddedir. Onun için bu
maddenin tasarı metninden çıkması gerekiyor. Aksi takdirde dramlara siz de
ortak olmuş olacaksınız, vebale hepimiz ortak olmuş olacağız. Biz, bu maddenin
çıkartılmasının çok yerinde olacağına inanıyoruz çünkü bu taşeron sistemi
bugünkü hâliyle her geçen gün daha da büyük sorunları yaşatmaya devam ediyor,
bu sektörde bari bu sorunların yaşanmaması lazım. Hiç olmazsa çalışan insanlar
alın terinin karşılığı emeğini… 
Yüklenici
adı altında taşeronun taşeronu var -bir de alt yükleniciler- onların
yaşattıkları artık apayrı bir dram. Malzemeyi alıyor, işçiyi çalıştırıyor; bir
bakıyorsunuz hesap zamanı gelmiş, ortalıkta firma yok, kaçmış, kaybolmuş,
peşine düşün ki bulasınız. Arıyorsunuz ilgili yeri, diyor ki: “Biz ana
sözleşmeyi yaptığımız ana yükleniciye parayı ödedik. Onun çalıştırdığı alt
taşeronlarla bağlantımız yok. Bizi ilgilendirmez.” Olan memleketin evladına
oluyor, olan memleketin esnafına oluyor. Bu sektörde de bunları yaşayacağız. 
Özellikle
bu maddenin tüm vicdanlarda tartılarak oylanmasını talep ediyorum. Hepinize
saygılar sunuyor, önergemize desteğinizi istiyorum. (MHP ve CHP sıralarından
alkışlar)
BAŞKAN –
Teşekkür ediyorum. 
Aynı
mahiyetteki önergeleri üzerinde söz isteyen Musa Çam, İzmir Milletvekili. 
Buyurun.
(CHP sıralarından alkışlar) 
MUSA ÇAM
(İzmir) – Sayın Başkan, Türkiye Büyük Millet Meclisinin saygıdeğer üyeleri;
hepinizi saygıyla selamlıyorum. 
Yarın 8
Mart Dünya Kadınlar Günü. Tüm kadınlarımızın da 8 Martını kutluyorum, sağlık,
esenlikler diliyorum, barış diliyorum, kardeşlik diliyorum.
426 sıra
sayılı Kanun Tasarısı’nın 22’nci maddesiyle ilgili söz almış bulunuyorum.
Değerli arkadaşlar, son yirmi beş yılda enerji piyasasını adım adım
özelleştirmeye açan Türkiye, 1990 yılından itibaren başladığı fiilî işletme
haklarını devir süreçlerinde 2010 yılından itibaren tüm elektrik dağıtımını
bütünüyle özelleştirmeye başlamış ve bitme noktasına gelmiştir. Üretimde kamunun
giderek azalan payının da özelleştirilmesi planlanmakta, bugünkü ana
yönelimleri hidroelektrik santral ve termik santral inşası olan özel enerji
şirketleri teşvik edilmektedir. Neoliberal
politikalar enerji alanındaki herhangi bir gelişmeyi emek ile sermaye, halk ile
emperyalizm arasındaki çatışmanın doğrudan bir parçası olarak karşımıza
çıkarmaktadır. Bu durum, bir emekçi ailesinin evini aydınlatma kaygısı ile
emperyalist savaşları, bir enerji işçisinin iş yerindeki mücadelesi ile doğayı
savunma mücadelesini birbirine bağlayan yeni bir toplumsal çatışma ve
politikleşme sürecine işaret etmektedir. 
1993
yılında Irak’ta yaşanan, basitçe, Amerika Birleşik Devletleri’nin ülkeyi işgal
etmesi değildir; oradaki enerji, elektrik, petrol ve doğal gaz rezervleri olduğunu
hepimizin bilmesi gerekiyor. Savaşı tetikleyen unsurlardan birinin de Saddam
Hüseyin’in, petrolü ABD doları yerine euroyla satma
önerisini gündeme getirmesi olduğu bilinmektedir. Aynı şekilde, ABD’nin işgal
için Birleşmiş Milletlerden onay istediği, Avrupa ülkelerinden itiraz gördüğü
hatırlanmalıdır. AKP iktidarı, her şeye rağmen, Irak’ın işgalinde ABD’ye
yardımcı olmuş, onun taşeronu olmuş; Türkiye hava sahası, limanları ve üsleri
komşu ülkenin işgalinde kullandırılmıştır. 
Yine,
bugün Suriye’de iki yıldır devam eden savaşın önemli nedenlerinden bir
tanesinin enerji, petrol ve maden yatakları olduğunu unutmamamız gerekiyor. 
Şimdi,
sıra elektrik üretimi alanına geldi. Enerji, bir kamusal hak olmaktan
çıkarılarak sadece kâr ettiği ölçüde üretilen ve parası ödendiği ölçüde
tüketilen bir metaya dönüştürülmektedir. 76 milyonluk
ülke nüfusunun tamamı açısından fahiş fatura, elektriksiz ve doğal gazsız
kalma, parası ödendiği hâlde dahi karanlıkta kalma tehlikesi, 230 bin enerji
işçisi için de güvencesiz çalışma ve işsizlik tehdidi anlamına geliyor. 
Daha önce
kamu tekelinde bulunan ancak özelleştirmeye hazır hâle getirilmek için üretim,
iletim, dağıtım ve ticaret birimlerine bölünen ve şirketleştirilen elektrik
sektörü bu şirketleri de kendi içinde coğrafi olarak parçalamıştır. Bunun
sonucunda da 18 dağıtım şirketi açığa çıkmış ve bunların tamamına yakını
özelleştirilmiştir. 
Değerli
arkadaşlar, İstanbul Anadolu Yakası elektrik dağıtım hizmetleri 1990 yılında
özelleştirilerek AKTAŞ’a satıldı. AKTAŞ, bu süreçte
elektriği kamudan aldığı fiyatın 2 katından daha fazlasına sattı; faturalara
bakım ve yatırım bedelleri ekletti ancak bakım ve onarım çalışmalarını
neredeyse sıfıra indirdi. Bu süreç kayıpları artırdı ve hizmet kalitesini
düşürerek sık sık kesintilere yol açtı. Fahiş fiyattan satılan elektriğe rağmen
AKTAŞ kamudan aldığı elektriğin parasını ödemedi. Elektrik Mühendisleri
Odasının açtığı davalar sonucunda AKTAŞ tabelası indirildi. 
Şimdi
getirilen bu maddeyle, değerli arkadaşlar, üretim, iletim, dağıtımın
işletilmesi, bakım, onarım işleri hizmet alımı yöntemiyle alınmak
istenmektedir. Kısacası, tamamen, artık elektrik enerjisinde çalışanların
tamamı, hizmet alımı taşeronlaşmaya dönüşmektedir. 
Değerli
arkadaşlar, yılda 11 bin insan iş kazalarından, iş cinayetlerinden dolayı
hayatını kaybetmektedirler. Bunların önemli bir bölümü taşeronlaşmadan
kaynaklanmaktadır. 
Şimdi,
siz bu sektörü tamamen taşeronlaşmaya dönüştürdüğünüz takdirde Türkiye’de iş
cinayetlerinin, iş kazalarının her geçen gün daha da fazla olacağını
unutmamamız gerekiyor. Bu nedenle, 1992 yılında hayatını kaybeden 262 maden
işçisini unutmamamız gerekiyor. Geçtiğimiz günlerde Kozlu’da hayatını kaybeden
maden işçilerini unutmamamız gerekiyor. Bunların önemli nedenlerinden bir
tanesi taşeronlaşma ve hizmet alımının dışarıdan yapılmış olmasından
kaynaklanmaktadır. Bunlara fırsat vermeyin. Bu nedenle biz önergemizi verdik ve
sizlerden rica ediyoruz, diyoruz ki: “İş kazalarına ve iş cinayetlerine imkân
vermeyin.” Ve bu önergeye destek vermenizi istiyoruz. Türkiye, Türkiye olalı on
bir yıldır…
(Mikrofon
otomatik cihaz tarafından kapatıldı) 
MUSA ÇAM
(Devamla) -… böyle bir eza görmedi, böyle bir ceza görmedi arkadaşlar.
Hepinizi
saygıyla selamlıyorum. (CHP sıralarından alkışlar) 
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz. 
BAŞKAN –
Aynı mahiyetteki önergeleri oylarınıza sunacağım ancak yoklama talebi var,
yerine getireceğim.
Sayın
Hamzaçebi, Sayın Susam, Sayın Değirmendereli, Sayın Özdemir, Sayın Özkan, Sayın
Gümüş, Sayın Demirçalı, Sayın Özel, Sayın Kuşoğlu,
Sayın Kurt, Sayın Sarı, Sayın Çam, Sayın Demiröz, Sayın Kaleli, Sayın Erdoğdu,
Sayın Danışoğlu, Sayın Aslanoğlu, Sayın Akar, Sayın
Öztürk, Sayın Havutça.
Bir
dakika süre veriyorum, efendim. 
(Elektronik
cihazla yoklama yapıldı) 
BAŞKAN –
Sayın milletvekilleri, toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN –
Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
Metiner, söz talebiniz var, buyurun.
VI.- AÇIKLAMALAR (Devam)
17.- Adıyaman Milletvekili Mehmet Metiner’in,
Meclis kulisinde CHP’li bir milletvekili tarafından fiilî saldırıya uğradığına
ve bu durumu kınadığına ilişkin açıklaması
MEHMET
METİNER (Adıyaman) – Teşekkür ederim Sayın Başkan.
Değerli
milletvekilleri, dün bu Mecliste çok üzücü, çok tatsız bir olay yaşandı. Kendi
adıma, bugün yapmış olduğum basın toplantısında, sarf etmiş olduğum hakaret
sözcüklerinden dolayı Türkiye kamuoyundan özür diledim. Dün grup başkan
vekillerimiz de karşılıklı olarak birbirlerinden gruplar adına özür dilediler. 
Özür
dilemek bir erdemliliktir, olgunluktur; korkaklık, acziyet
değildir. Burası Türkiye Büyük Millet Meclisidir. Her türlü siyasal tartışmalarımızı
medeni bir biçimde yapabiliriz. Hakaret sözcüklerine gerek yok.
Dün iki
grup başkan vekilimizin açıklamasından sonra bu olayın kapanmış olduğunu
varsaydım. Bundan takriben bir saat önce Genel Kuruldan mescide doğru gittim.
Yaşadığım bir olayı aktarmak istiyorum. Olayın şahitleri de Cumhuriyet Halk
Partili milletvekilleridirler; Sevgili Sinan Aygün, Durdu Özbolat
Bey. Her ikisine de çok teşekkür ediyorum. Oradan geçerken, dün tatsız bir
biçimde tartıştığımız CHP’li vekil telefonda konuşuyor gibi yaparak “Bu
Mecliste soytarılarla, bu Mecliste manyaklarla, sapıklarla uğraşıyorum.” diye
arkamdan hakaretler savurdu. Cevap vermem hâlinde nasıl siyasal sonuçlar
doğurabileceğini öngördüğüm için duymazlıktan geldim. Sağ olsunlar, Durdu Özbolat Bey geldiler, tebrik ettiler. “Herkes kendine
yakışanı yapar. Siz de kendinize yakışanı yaptınız.” dediler. Kendilerine bir
kez daha teşekkür ederim. 
Mescit
çıkışında da tekrar Durdu Bey’le ayaküstü konuştum. Hatta, “Sayın Hamzaçebi’ye
birlikte gidelim, bu gerginlik Meclise yakışmıyor, konuşalım. Siz de olaya
tanık oldunuz…” Tam böyle konuşurken ayaküstü, gene aynı milletvekili ayaklandı
-kuliste oturuyormuş meğer, ben görmedim- hakaretler savurdu. “Çık karşıma.”
dedi, fiilî saldırıda bulundu. Tabii, ben üzüntülü bir şekilde sadece kendisine
“Yazık.“ demekle yetindim. Yani milletvekillerine vuruşmak, dövüşmek yakışmaz.
Kendisine cevap vermem hâlinde bugün burada çok farklı bir tablo ortaya
çıkabilirdi, bunun siyasal sonuçları hepimizi üzebilirdi. Ben tekrar içeriye geldim.

Böyle bir
olayın yaşanmış olması, Meclis çatısı altında yaşanmış olması şahsen beni çok
üzmüştür. Benim bildiğim, bizim geleneklerimizde düşmana bile kendi evinde
saldırılmaz. Meclis kulisleri bizim evimiz sayılır. Ben buna rağmen,
Türkiye’deki siyasal sonuçlarını düşünerek olgunlukla karşıladım. Bu
gerginliklerin Türkiye’ye, Meclise yakışmadığına inanıyorum. Bu olayı, fiilî
saldırıları, hakaretleri her iki vekilimizin bulunduğu yerde yaptılar. Başka
vekil arkadaşlar da şahittirler. Araya giren CHP’li vekil arkadaşlarımız daha
da tatsız bir olayı önlemiş oldular. Şiddetle ve hiddetle kınıyorum, teessüfle
kınıyorum. Eğer, grup başkan vekillerimiz gruplarına hâkim olamazlarsa bundan
sonra çok daha başka tatsız olaylar yaşanabilir. Hiçbirimiz bunu temenni etmeyiz.

Bunun
burada kapanmasını temenni ediyorum. Medeni bir şekilde birbirimizden özür
dilemesini öğrenmeliyiz. Bunun, korkaklık, zayıflık biçiminde, birileri
tarafından anlaşılmamasını rica ediyorum ama lütfen bu müessif olayı Genel
Kurul olarak kınayalım. Genel Kurulun bilgisine arz ediyorum. Teessüfle
kınıyorum, şiddetle ve hiddetle kınıyorum. Bir daha yaşanmaması dileğiyle…
Sorumlulukla hareket ettim, olgunlukla hareket ettim. Umarım, başka
arkadaşlarımız da bu sağduyuyu gösterirler.
Teşekkür
ediyorum.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Sadık
Yakut’un, Adıyaman Milletvekili Mehmet Metiner’e geçmiş olsun dileğinde
bulunduğuna ve olayı kınadığına ilişkin konuşması
BAŞKAN –
Teşekkür ediyorum Sayın Metiner. Geçmiş olsun diliyoruz. Aynı zamanda olayı da
kınıyoruz.
Buyurun
Sayın Hamzaçebi.
VI.- AÇIKLAMALAR (Devam)
18.- İstanbul Milletvekili Mehmet Akif
Hamzaçebi’nin, 6/3/2013 tarihinde Genel Kurulda yaşanan olayların bugüne
taşınmış olmasını doğru bulmadığına ve üzüntülerini ifade ettiğine ilişkin
açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Dün akşam
Genel Kurulda gergin anlar yaşamamıza neden olan bazı olaylar oldu. Bunların
sonrasında, hem Adalet ve Kalkınma Partisinin Sayın Grup Başkan Vekili hem de
Cumhuriyet Halk Partisi Grup Başkan Vekili olarak ben açıklamalar yaptık. Ben,
üzüntülerimi ifade ettim. 
Böyle
olayların Türkiye Büyük Millet Meclisinde yaşanmaması gerekir. Parlamentoda
elbette olayın, tasarıların, tekliflerin görüşülmesinin bir doğal sonucu olarak
zaman zaman gerginlikler yaşanabiliyor ancak bu gerginlikleri birbirimizi
üzecek noktaya getirmeden sonlandırmasını da bilmeliyiz. Dün akşam, maalesef,
bu anlamda, Parlamento, iki siyasi parti grubu iyi bir sınav veremedi. Ben
üzüntülerimi dün ifade ettim.
Dünkü
olayın dünde kalması gerekir tabii ki, o bugüne hiçbir şekilde taşınmamalı.
Bugüne taşınmış olmasını hiçbir şekilde doğru bulmadığımı ve hiçbir şekilde bu
olayı tasvip etmediğimi Cumhuriyet Halk Partisi Grup Başkan Vekili olarak ifade
ediyorum. Ben de üzüntülerimi ifade ediyorum. 
Teşekkür
ederim. (CHP ve AK PARTİ sıralarından alkışlar)
BAŞKAN –
Sayın Şandır söz isteyecek misiniz?
MEHMET
ŞANDIR (Mersin) – Hayır efendim.
BAŞKAN –
Peki, teşekkür ederim.
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN –
23’üncü madde üzerinde iki adet önerge vardır, okutuyorum:
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanun Tasarısı’nın 23. Maddesinde yer alan “.her yıl,”
ifadesinin çıkarılarak “,altı ayda bir” ifadesinin eklenmesini arz ve teklif
ederiz.
 İbrahim Binici Hüsamettin Zenderlioğlu İdris Baluken
 Şanlıurfa Bitlis Bingöl
 Hasip Kaplan Adil
Kurt
 Şırnak Hakkâri
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 23. Maddesine aşağıdaki Fıkranın eklenmesini arz
ve teklif ederiz.
 Mehmet Ali Susam Haydar Akar Osman
Aydın
 İzmir Kocaeli Aydın
 Ümit Özgümüş Haluk
Eyidoğan
 Adana İstanbul
“(2) Önlisans başvurusu için gerekli şartları sağlayan rüzgar ve
güneş enerjisine dayalı elektrik üretim tesisi başvuruları Kurum tarafından
sürekli alınarak bağlanabilir kapasite çalışmaları için TEİAŞ veya ilgili
dağıtım şirketine gönderilir. TEİAŞ veya ilgili dağıtım şirketi tarafından,
kullanılacak teknolojinin şebeke bakımından etkileri de dikkate alınarak uygun
bağlantı görüşü verilen başvurular değerlendirmeye alınır.”
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Sayın Hamzaçebi…
MEHMET
ALİ SUSAM (İzmir) – Gerekçe…
BAŞKAN –
Gerekçeyi okutuyorum:
Gerekçe:
Ülkemizde
önemli bir potansiyeli olan rüzgar ve güneş enerjisinin potansiyelinin
arttırılması amacıyla sürekli başvuru ve bağlantı imkanı tanınmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
426 sıra
sayılı Elektrik Piyasası Kanun Tasarısı’nın 23. Maddesinde yer alan “.her yıl,”
ifadesinin çıkarılarak “,altı ayda bir” ifadesinin eklenmesini arz ve teklif
ederiz.
 Adil
Kurt (Hakkâri) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Her yıl
yapılacak açıklamalardan ziyade, altı ayda bir yapılacak olan açıklamalar, var
olan hataların bütün bir yıl boyunca devam etmesinin önüne geçebilecektir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
24’üncü
madde üzerinde iki adet önerge vardır, okutuyorum:
TBMM
Başkanlığına
426 Sıra
Sayılı Kanun Tasarısının 24. Maddesinde geçen “demiryolu” ve “demiryolunun” ibarelerinden
önce gelmek üzere “karayolu veya” ibaresinin eklenmesini arz ve teklif ederiz.
 Oktay Vural Alim Işık D. Ali Torlak
 İzmir Kütahya İstanbul
 Emin Haluk Ayhan Celal Adan
 Denizli İstanbul
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 24. Maddesinin kenar başlığının “Altyapının
yerinin değiştirilmesi”, 1. Fıkrası birinci cümlesinde bulunan “hidroelektrik
santral projeleri” ibaresinin “projeler” şeklinde değiştirilmesini arz ve
teklif ederiz. 
 Mehmet Ali Susam Haydar Akar Osman
Aydın
 İzmir Kocaeli Aydın
 Ümit Özgümüş Haluk Eyidoğan Namık Havutça
 Adana İstanbul Balıkesir
 Sena
Kaleli
 Bursa
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Sena Kaleli, Bursa Milletvekili. (CHP sıralarından
alkışlar)
SENA
KALELİ (Bursa) – Sayın Başkan, değerli milletvekilleri; 426 sıra sayılı
Elektrik Piyasası Kanunu Tasarısı’nın 24’üncü maddesi üzerinde vermiş olduğumuz
önergemiz üzerine söz almış bulunuyorum. Yüce Meclisi saygıyla selamlıyorum. 
Bu
vesileyle Mecliste hâlen çalışmakta olan, görev yapan ilgili arkadaşlarımızı,
kadın milletvekillerimizi ve tüm kadınları 8 Mart Dünya Emekçi Kadınlar Günü
nedeniyle kutluyorum. (CHP, AK PARTİ ve MHP sıralarından alkışlar)
Keşke
ülkemizde stratejik ürün ve hizmetlerin konularıyla ilgili sorumlu mevkilerde
hep kadınlar olsa, geleceğimizle ilgili kararları hep kadınlar verse çok daha
barışçıl, duyarlı, sorumlu, ilkeli bir gelecek planlardık diye düşünüyorum. 
Değerli
arkadaşlar, stratejik ürünlerin içinde en çok ilgilenilen konu enerji
politikalarıdır. AKP hükûmetleri döneminde değişen enerji, strateji ve
politikaları diğer stratejik ürünler olan temiz su ve gıda konularını sıkıntıya
soktuğu gibi çözüm de getirememektedir. Tüm konularda tıkanıklığın temel sebebi
politik yaklaşımlardır. Bu düzenleme enerji sektöründeki pastanın dağılımının
günümüz koşullarına uyarlanması ve piyasalaştırılmasıdır. Bu tasarı, daha önce
çıkartılmış olan elektrik, doğal gaz, kömür, petrol ve LPG yasalarıyla EPDK
gibi düzenlemelerin yetersizliğinin de bir çeşit itirafıdır.
Değerli
milletvekilleri, ülkemiz, enerji tasarrufu ve yenilenebilir enerji kaynakları
bakımından büyük bir potansiyele sahiptir. Çağdaş küresel enerji politikalarına
uygun olarak, kalan hidroelektrik potansiyelinin iyi değerlendirilmesi ve doğru
adımların atılması gerekir. Yenilenebilir enerji kaynakları, 2000 yılı
rakamlarıyla küresel enerji talebinin yalnızca yüzde 1’ini karşılarken bu
rakamın 2025 yılında yüzde 6’ya, 2050’de yüzde 12’ye ulaşacağı öngörülmektedir.

Bu
çerçevede, önergemize konu olan 24’üncü madde, inşa edilecek hidroelektrik
santrallerinin su tutma alanında kalan demiryollarının güzergâhlarının,
kamulaştırma bedeli karşılığında değiştirilmesini içermektedir. Ancak, bu tek
başına hiçbir anlam taşımamaktadır. Enerji politikaları, sadece ekonomiye
hizmet etmekle kalmamalı, çevreye ve gelecek kuşakların haklarına da sahip
çıkmalı, Allah’ın bahşettiği doğa korunmalı, sosyoekonomik ve demografik yapı
etkileri de değerlendirilmelidir. 
Kamu
varlıklarının yanı sıra tarım ve orman arazileri ile tarihî ve kültürel
zenginlikleri ve yaşam biçimi üzerindeki etki, yerel ve bölgesel ölçekte
gözetilmelidir. Demiryolu güzergâhı gibi tarihî ve kültürel varlıkların, kara
yollarının taşınabilirliği alternatifi de değerlendirilmelidir. Bu
hassasiyetlere yalnız hidroelektrik santralleri için değil, rüzgâr, güneş,
jeotermal ve kömüre dayalı termik santraller konusunda da ihtiyaç
duyulmaktadır. Aksi hâlde, doğanın dengesi bozulacak, stratejik ürünlerde temiz
su ve gıda sıkıntıları yaşanacaktır. Bunun için de en başta doğaya ve insana
saygı duyan bir zihniyete ve hükûmete ihtiyaç duyulmaktadır. Böyle bir
düzenleme, telafisi mümkün olmayan her türlü doğa ve çevre tahribatının yasal
güvence altına alınması demektir. Ne yazık ki mesele kalkınma olunca, gerisi
teferruat oluyor. 
Dağıtım
kanallarının iyileştirilmesi ve tasarruf bilincinin geliştirilmesi olmazsa
olmazdır. TRT payı hariç… TRT payı, sanayicinin yükü; kayıp kaçak da
tüketicinin yükü olmaya devam etmektedir. Bu işin külfeti doğaya ve insana,
nimeti ise rantçılara ve yandaşlara düşecektir. 
Bu
duygularla, önergemizin kabulünü diliyor, doğaya ve insana saygıya davet
ediyorum. (CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
TBMM
Başkanlığına
426 Sıra
Sayılı Kanun Tasarısının 24. Maddesinde geçen “demiryolu” ve “demiryolunun”
ibarelerinden önce gelmek üzere “karayolu veya” ibaresinin eklenmesini arz ve
teklif ederiz.
  Necati
Özensoy (Bursa) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Necati Özensoy, Bursa Milletvekili, buyurun. (MHP sıralarından alkışlar)
NECATİ
ÖZENSOY (Bursa) – Sayın Başkan, değerli milletvekilleri; verdiğimiz önerge
üzerinde söz aldım. Hepinizi saygıyla selamlıyorum.
Evet,
saat itibarıyla, artık, 8 Mart oldu. Ben, Dünya Kadınlar Günü vesilesiyle bütün
kadınların gününü kutluyorum. Tabii, bu arada “emekçi kadınlar” diye bir ayrım
yapılıyor, belki Türkiye'nin dışındaki yerlerde bu ayrım yapılabilir ama
Türkiye'de yaşayan kadınlarımızın içerisinde emekçi olmayan yok, evinde oturan
dahi büyük emeklerle hayatını sürdürüyor. Dolayısıyla, Türkiye'deki bütün
kadınların, ben, bu anlamdaki günlerini kutluyorum.
24’üncü
madde, rölekasyon maddesi. Tabii, bu, yine biraz önce
ifade ettiğim gibi, arz güvenliğine destek olsun, hatta, yenilenebilir yerli
kaynakların, projelerin bir an önce hayata geçirilmesi, onların işini
kolaylaştırmak adına konulmuş bir madde gibi gözüküyor. Bundan sonrasıyla
alakalı doğru bir madde ama bunun içerisine daha önce su kullanım hakkını,
anlaşmalarını tamamlamış, bundan önce projeye başlamış olanlar da dâhil
edildiğinde şimdi bunu sormak gerekiyor: Kaç kişi bu durumda? Yine bir haksız
rekabete söz konusu olur mu olmaz mı? Çünkü su kullanım anlaşmaları yapılırken,
hidroelektrik santrallerinde elbette o yapılacak projenin maliyeti de söz
konusu bu projeye girenler, bu projeyi yapmak isteyenler için. Dolayısıyla,
eğer böyle bir madde o anlaşmalar yapılırken olmuş olsaydı, belki bu rekabetin
içerisine girip o fiyatları değişik şekillerde ortaya koyacak yatırımcılar da
olabilirdi. Dolayısıyla, proje başlayıp anlaşmalar yapıldıktan sonra, bu
maddeyle, geçmişe yönelik bu projelerin de içerisine dâhil edilmesi bir anlamda
haksız rekabete yol açacak diye düşünüyorum. 
Ama her
şeye rağmen yine ifade ediyorum: Bundan sonraki projelerle alakalı YPK
öngörmüş, öyle planlamış, yüzde 70 yerli kaynaklarla elektrik üretimini yapmak
üzere bir öngörüde bulunmuş; bu çok zor bir hedef. Yani yapılan başvurulara
bakıyorsunuz, lisans almış projelere bakıyorsunuz, bunların içerisinde oranlara
bakıyorsunuz, maalesef bu oranlar hiç de öyle yüzde 70, yüzde 30 gibi değil,
tam tersi şeklinde, yani şu andaki mevcut durumdan yani yüzde 72’lik yabancı
kaynakları daha da belki de yukarıya çıkartacak şekilde hâlâ doğalgaz termik
santralleri, hâlâ taş kömürü, ithal taş kömürüyle yapılacak santraller hayata
geçecek bu oranlamaya baktığımızda. 
Yenilenebilir
enerjilerle ilgili bir kanun çıkardık. Bakın, bunlar da güzel; teşvik var onun
içerisinde, yenilenebilir enerjilerin hem alım garantileriyle ilgili. Alım
garantilerinin fiyatlarını gerçi biz doğru bulmadık; daha doğrusu, daha önce
çıkanı, sadece eurodan dolara çevirerek burada
rakamları belirledik. Orada ilave olarak şu vardı: Yerli teçhizatlarla,
yerli malzemelerle bu santraller yapılırsa, ilave işte 2 sent, 2,3 sent gibi
rakamlar geliyor o kanunda.
Şimdi, TEMSAN’ın denetiminde, ifade ettim, dedim ki: “TEMSAN bu
avantajı kullanmalı. Dolayısıyla, siz yerli üretim yapıyorsunuz; projelerini
yapanlara siz bu yaptığınız işi tanıtın, bu avantajı da kullanın, hem de yerli
üretime de yerli kaynaklara da destek olun.” Bana gelen cevap şu Sayın Bakanım,
bu konuyu da lütfen takibe alın: “Türkiye’de bir ürünün yerli olup olmadığını
tescil edecek akredite olmuş bir kurum yok.” Değerli milletvekilleri, yani o
kanun, şu anda öyle bir kurum olmadığı için atıl vaziyette. Bunu da
bilgilerinize sunarım.
Hepinize
saygılar sunuyorum. (MHP ve CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
25’inci
madde üzerinde iki adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı Kanun Tasarısının 25 inci maddesinin birinci fıkrasındaki
“yapılmış olan” ibaresinin “yapılan” şeklinde değiştirilmesini arz ve teklif
ederiz.
 Mahir Ünal Mehmet Doğan Kubat İdris Şahin
 Kahramanmaraş İstanbul Çankırı
 Nihat Zeybekci Osman Kahveci Şuay
Alpay
 Denizli Karabük Elâzığ 
 Ahmet Tevfik Uzun Mustafa Ataş Hakan
Şükür
 Mersin İstanbul İstanbul
 Alpaslan
Kavaklıoğlu
 Niğde
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 25. Maddesinde bulunan “ve yapılan işlemler”
ibaresinden sonra “her türlü” ibaresi eklenmesini arz ve teklif ederiz.
 Mehmet Ali Susam Haydar Akar Osman
Aydın
 İzmir Kocaeli Aydın
 Ümit Özgümüş Haluk Eyidoğan Namık Havutça
 Adana İstanbul Balıkesir
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Namık Havutça, Balıkesir Milletvekili. (CHP
sıralarından alkışlar)
NAMIK
HAVUTÇA (Balıkesir) – Sayın Başkan, değerli milletvekilleri; ben de 8 Mart
Dünya Emekçi Kadınlar Günü’nü yürekten kutluyorum ve burada Anadolu’nun yiğit
kadınlarına, emekçi kadınlarına saygılarımı, sevgilerimi sunuyorum. 
Değerli
milletvekilleri, tasarının 25’inci maddesi üzerinde verilen önerge üzerinde söz
aldım. 
Şimdi,
Türkiye’nin enerji politikalarının, AKP iktidarı döneminde ne kadar dışa
bağımlı hâle geldiğini, esasında rakamlar gösteriyor. 
Sayın
Bakan, bizde doğal gaz çıkmıyor ama Bandırma Körfezi’ne durmadan doğal gaz
çevrim santralleri yapılıyor. Bandırma Körfezi’ni zaten değişik, yanlış enerji
politikalarıyla, yatırımlarla yok ettik, kirlettik. Şimdi, Erdek Körfezi’ne de
benzer şekilde sanki doğal gaz o topraklarda çıkıyor gibi durmadan çevrim
santrali yapıyoruz. Tabii, “Bunlar yapılmasın.” demiyoruz ama Türkiye’nin
enerji politikasının kendi kaynaklarına, yeşil enerjiye, güneş enerjisine…
Rüzgâr enerjisi potansiyeli çok fazla olan bölgemizde bunlar değerlendirilmek
yerine, bakıyoruz, bizde olmayan ve Türkiye’nin ana kaynaklarının birçoğunu
dışa bağımlı hâle getiren bir siyasi çizgi izleniyor. 
Değerli
milletvekilleri, bakın, rakamları da veriyorum. Türkiye’de enerji talebinin
yerli üretimle karşılanma oranı giderek azalıyor. 1990 yılında yüzde 48,1; 2009
yılında yüzde 29,5’a düşüyor; 2010 yılında bu, yüzde 28,5’e düşüyor ve 2011
yılında yüzde 27,6’ya düşüyor. Yani, iktidarınız döneminde Türkiye, yerli
enerji kaynaklarında giderek ciddi bir düşüşle dışa bağımlı hâle geliyor.
Türkiye’de elektrik üretiminin yüzde 43,5’i doğal gazdan, yüzde 12,2’si ithal
kömürden gerçekleşiyor. Fuel oil
gibi diğer ithal kaynakları da sayarsak tüm elektrik üretimimizin yaklaşık
yüzde 60’ı ithal girdilerle gerçekleşiyor. Bu kaynakların ülkeye maliyeti 36
milyar doları buluyor. 
Şimdi,
bakıldığında, Balıkesir’de rüzgâr enerjisiyle ilgili birçok yatırımlar yapıldı
ve burada ciddi anlamda kaynakların ve yeni projelerin gerçekleşmesi için
zeminler de mevcut.
Değerli
milletvekilleri, enerji politikasının temel stratejisi olarak çağdaş dünyada
kullanılan tüm enerji kaynaklarını kullanmalıyız. İşsizliği önleyecek bir oran
olarak yılda ortalama yüzde 7’lik bir büyümeyi, sürdürülebilir kalkınmayı
gerçekleştirecek bir enerji politikasını hayata geçirmek için ayrımsız tüm
kaynakları kullanmak zorundayız. 
Türkiye’nin
yerli enerji kaynaklarının yetersiz olduğunu iddia eden AKP Hükûmetinin bu
yaklaşımları asılsız ve yanlıştır. Türkiye’nin değerlendirilmeyi bekleyen ve
başlanmış yatırımları, büyümeyi rahatlıkla karşılayacak yeterliktedir.
Türkiye’nin henüz devreye alınmamış linyit ve hidroelektrik potansiyeli, hiç de
devreye alınmamış güneş ve rüzgâr potansiyeli, biyoyakıt
ve jeotermal potansiyeli vardır. Bunlar devreye alındığında, 2011 yılında
tükettiğimiz elektrik enerjisinin, yani yaklaşık 229 milyar kilovatsaatin
yaklaşık 3 katından fazlasını üretebiliriz. 
Türkiye’nin
potansiyeli bununla da sınırlı değildir. Enerji verimliliğinden elde edilecek
kazanımlar ve mevcut santrallerin rehabilitasyonu, kayıp kaçakların kabul
edilebilir seviyeye çekilmesi gibi unsurların bu potansiyele eklenmesi
durumunda yaklaşık 800 milyar kilovatsaatlik bir atıl potansiyelin devreye
girmesi demektir.
Bütün
bunlar göstermektedir ki, AKP’nin enerji politikaları doğru değildir,
Türkiye’yi dışa bağımlı hâle getirmiştir. İşte, doğal gazla ilgili son zamlar
ve halkımızın sırtına yüklenen faturalar bunun en somut göstergesidir. Bu
nedenle, bu politikalardan bir an önce vazgeçilerek, ulusal enerji politikaları,
yerli kaynaklarımızdan az önce saydığımız güneş enerjisine, rüzgâr enerjisine
ve bu kaynakların verimli kullanılması, kayıp kaçakların önlenmesi ve
yatırımlarımızın bu alana çekilmesi gerekmektedir. 
Bu
nedenle, biz bu enerji politikalarının, Türk halkının çıkarlarına uygun
politikalar olmadığını düşünüyoruz ve yüce heyetinizi saygıyla selamlıyorum.
(CHP sıralarından alkışlar)
BAŞKAN –
Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz.
BAŞKAN –
Yoklama talebi var. 
Önergeyi
oylarınıza sunacağım. Yoklama talebi var, onu yerine getireceğim. 
Sayın
Hamzaçebi, Sayın Susam, Sayın Aydın, Sayın Demiröz, Sayın Özel, Sayın Gümüş,
Sayın Demirçalı, Sayın Özkan, Sayın Çam, Sayın Sarı,
Sayın Kurt, Sayın Kuşoğlu, Sayın Havutça, Sayın Özdemir, Sayın Aygün, Sayın
Erdoğdu, Sayın Kaleli, Sayın Danışoğlu, Sayın Öztürk,
Sayın Akar. 
Bir
dakika süre veriyorum.
(Elektronik
cihazla yoklama yapıldı)
BAŞKAN –
Sayın milletvekilleri, toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 426 sıra sayılı Kanun Tasarısının 25 inci maddesinin birinci fıkrasındaki
“yapılmış olan” ibaresinin “yapılan” şeklinde değiştirilmesini arz ve teklif
ederiz. 
 Mahir
Ünal (Kahramanmaraş) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Takdire bırakıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılıyoruz Sayın Başkan.
BAŞKAN –
Sayın Aydın, gerekçeyi mi okutuyorum efendim?
AHMET
AYDIN (Adıyaman) – Gerekçe…
MEHMET
AKİF HAMZAÇEBİ (İstanbul) – Sayın Başkanım, oylamadan önce veya şimdi bir
açıklama yapmak istiyorum maddeyle ilgili. 
BAŞKAN –
Buyurun.
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Değerli
milletvekilleri, bu madde, Elektrik Piyasası Kanunu kapsamındaki bazı
işlemlerin ve bu kapsamda düzenlenecek olan kâğıtların damga vergisi ve
harçlardan istisna edilmesini öngörmektedir. Vergi kanunlarına istisna getiren
bütün düzenlemelerin, ilgili vergi kanunlarında yapılacak değişiklikle
gerçekleştirilmesi bir genel kuraldır. Bu kanun kapsamında düzenlenecek
kâğıtların damga vergisinden istisna edilmesine ilişkin hükmün Damga Vergisi
Kanunu’na, harçlardan istisna edilmesine ilişkin hükmün de Harçlar Kanunu’na
konulması gerekir. Vergi kanunlarının bu çok temel bir kuralıdır. Böyle olduğu
hâlde hem yatırımcılar açısından hem idare açısından zorluk yaratacak şekilde
“Bu kâğıtlar veya işlemler damga vergisinden istisna mı, harçlardan istisna
mı?” diye bir soru gündeme geldiğinde herkes, ilgili vergi kanununa
bakacağından son derece sorun yaratacak bu düzenlemeyi, düzenleme yeri
itibarıyla doğru bulmadığımızı, düzenleme yerinin Damga Vergisi Kanunu ve
Harçlar Kanunu olduğunu Genel Kurulun dikkatine sunmak istedim, o nedenle söz
aldım.
Teşekkür
ediyorum.
BAŞKAN –
Teşekkür ediyorum.
Gerekçeyi
okutuyorum.
Gerekçe:
Yerli
kaynaklara dayalı elektrik üretim maksadıyla Devlet Su İşleri Genel Müdürlüğü
tarafından yapılmış ve yapılacak olan ve hidroelektrik kaynak katkı payı
ödenmesine ilişkin hüküm bulunanlar da dâhil olmak üzere Su Kullanım Hakkı ve
İşletme Esaslarına İlişkin Anlaşmalardan, 6200 sayılı Kanunun 24 üncü maddesi
kapsamında ortak tesis yatırım bedeli geri ödemesi olanlar hariç olmak üzere
damga vergisinden istisna edilen kâğıtlar arasında yer alması ve harç istisnası
amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
Birinci
bölümde yer alan maddelerin oylamaları tamamlanmıştır.
Şimdi,
ikinci bölümün görüşmelerine başlıyoruz.
İkinci
bölüm, 30’uncu maddeye bağlı (1), (2), (3), (4), (5)’inci fıkralar ile geçici 1
ila 16’ncı maddeler dâhil, 26 ila 33’üncü maddeleri kapsamaktadır. 
İkinci
bölüm üzerinde Cumhuriyet Halk Partisi Grubu adına söz isteyen Osman Aydın,
Aydın Milletvekili. (CHP sıralarından alkışlar)
CHP GRUBU
ADINA OSMAN AYDIN (Aydın) – Sayın Başkan, değerli milletvekilleri; hepinizi
saygıyla selamlıyorum. İkinci bölümün geneli üzerinde grubum adına söz aldım.
Bu
kanunun amacı, elektrik piyasasının düzenlenmesi ve ülkemizin önümüzdeki süreç
içindeki enerji politikalarını, Yüksek Planlama Kurulu tarafından belirlenen
enerji politikalarını ve hedeflerini gerçekleştirmek. Bu konuda Yüksek Planlama
Kurulu tarafından hedeflenen, alınan kararlar çerçevesinde hedeflenen yüzde 30
ithal, yüzde 70 yerli kaynaklardan üretim. Hakikaten ekonomimiz açısından,
ekonomimizin dengesizliklerinin ortadan kaldırılması açısından, özellikle
ekonomimizin en temel sorunlarından olan dış ticaret açığının çözümü açısından
bu Yüksek Planlama Kurulunun almış olduğu, koymuş olduğu hedef hakikaten çok
önemli fakat burada, ters olan bir şey var. Yüksek Planlama Kurulunun koymuş
olduğu hedef maalesef mevcut durumda ve önümüzdeki süreç içinde hiçbir şekilde
göz önüne alınmamış, gerçekleştirilmesi doğrultusunda da herhangi bir eğilim
dahi gözlenmiyor. 
2012 yılı
mevcut 240 milyar kilovatsaatlik üretim içindeki yüzde 56’nın üzerindeki ithal
payı göz önüne alındığında, zaten mevcut durumun, Yüksek Planlama Kurulunun
ortaya koymuş olduğu hedeflerden çok uzakta olduğu açık bir şekilde görülmekte
iken, önümüzdeki süreçte, inşasına başlanmış ve inşası devam eden ve inşası
başlanacak olan lisans almış olan yatırımlardaki dağılımı da gördüğümüzde, bu
hedeften biraz daha uzaklaşıldığı, enerji, elektrik üretiminde ithal kaynak
oranının yüzde 65’lere doğru tırmandığı görülmektedir. 
Neden? Şu
anda inşası devam eden, lisansa bağlanmış 22.600 megavatlık ithal kömür ve
doğal gaz santrali, 20 bin megavatlık hidroelektrik ve rüzgâr enerjisi
santrali, 3.800 megavatlık linyit, taş kömürü ve asfaltit santrali ve diğerleri
olmak üzere, 47 bin megavatlık ilave edilecek olan yeni tesis içindeki ithal
kaynaklardan enerji üretecek olan kesimin payının yüzde 65’lerde olması,
bugünkü mevcut ithal payını daha da yukarılara, yüzde 65’lere, yüzde 60’ın
üzerlerine taşıyacağı ayan beyan ortadadır. Bunun yanında, Hükûmetimizin
açıklamış olduğu 15 bin megavatlık nükleer santral inşasının hedeflenmesi,
nükleer santralde kullanılacak olan yakıt ve inşasına kadar diğer bütün
malzemelerin ithal kaynaklardan oluşması, bu ithal oranını daha da yukarılara
çekecektir. 
Bunun
dışında, inceleme aşamasında olan 33 bin megavatlık doğal gaz ve 16 bin
megavatlık ithal kömüre dayalı santraller de devreye girdiğinde, Yüksek
Planlama Kurulunun koymuş olduğu hedefe bırakın yaklaşmayı, daha da
uzaklaşılacağı açık bir şekilde görülmektedir.
Yüksek
Planlama Kurulunun koymuş olduğu hedef doğru mudur, yanlış mıdır, hakikaten,
bu, gerçekleştirilmesi mümkün olmayan bir hedef midir veyahut da bugün
yapılmakta olan yatırımlar mecburen mi yapılmak zorundadır; bunu da
incelediğimizde, hakikaten, Yüksek Planlama Kurulunun koymuş olduğu yüzde 30
ithal, yüzde 70 yerli kaynaklardan elektrik üretilmesi hedefinin hiç de uzak
olmadığı görülmekte. Bugün, mevcut 57 bin megavat ve kurulmakta olan 47 bin
megavatlık enerji santrali göz önüne alındığında, 104 bin megavatlık kurulu
güce önümüzdeki süreç içinde ülkemiz ulaşmakta ve 104 bin megavatlık kurulu
güçten üretilecek olan 530 milyar kilovatsaat gibi bir üretim de 2023
hedeflerini, 2023 öngörülerini karşılamaktadır. 
Bunun
yanında, bundan sonraki yatırımlarda özellikle yerli linyit rezervlerimizin
devreye sokulması konusunda kaynakları o yöne doğru yönlendirdiğimizde,
hakikaten, linyit rezervlerimizin kapasitesinden yılda 100 milyar kilovatlık
enerji üretebileceğimiz açıkça görülmekte ve linyit rezervlerimizin değerlendirilmesi
için yapılması gereken yerli santral inşasının, yerli santral imalatının ve
yerli kömür üretimindeki problemlerin çözümü için geliştirilecek olan AR-GE
çalışmalarında hem istihdam yönüyle hem de teknoloji yönüyle ülkemizin
hakikaten birçok sorununa ve bu geliştirilen teknolojilerin diğer sektörlerde
de kullanılması neticesinde birçok katkısı olacağı açık bir şekilde
görülmektedir. 
Hidroelektrik
kaynaklarının devreye sokulmasından, hidroelektrik potansiyelimizin tamamının
devreye alınmasının neticesinde, bunların desteklenmesi neticesinde
hidroelektrik potansiyelimizden 170 milyar kilovatsaat yıllık üretim elde
edileceği açık bir şekilde görülmektedir. Rüzgâr enerjisi potansiyelimizin, 50
bin megavat civarında olan rüzgâr enerjisi potansiyelimizin devreye
sokulmasıyla yaklaşık 130 milyar kilovatsaatlik yıllık üretimin gerçekleşeceği…

Güneş
enerjisi potansiyelimizle ilgili, hakikaten, bizim yarı randımanımızda olan
Avrupa ülkelerinde binlerce megavatlık enerji yatırımı yapılırken, nedense bizdeki
güneş enerjisi yatırımlarının daha hâlâ emekleyerek yürümesi, hakikaten bu
kaynağımızın da, 400 milyar kilovatsatlik yıllık
üretim potansiyeline sahip olan bu kaynağımızın da hakikaten hızlı bir şekilde,
devreye sokulduğu takdirde bu hedefe, Yüksek Planlama Kurulunun hedefine ne
kadar hızlı bir şekilde ulaşılacağı ortaya çıkmaktadır. 
Bizim
elimizdeki en önemli enerji kaynaklarından bir tanesi bordur. Bugün dünyanın
birçok ülkesinde borun enerji olarak kullanılması için AR-GE çalışmaları hızla
devam etmekte ve hakikaten bugün, bor, enerjide fiilen kullanılır hâle
gelmiştir. Özellikle füzelerin enerjisinde bor direkt olarak kullanılmaktadır
ve araba yakıtı olarak kullanılması için büyük çapta araştırmalar, AR-GE
çalışmaları devam etmektedir. Başbakanımızın ortaya atmış olduğu yerli araba
üretimi konusundaki konunun hakikaten bugün normal olarak bindiğimiz arabaların
yerli olarak üretilmesinin bir espri sağlamayacağı ama boru yakıt olarak
kullanabilen bir yerli otomobilin dünya çapında ülkemize hakikaten hem çok
büyük bir kaynak sağlayacağı hem de büyük bir yenilik geliştirilmesinde
ülkemizin büyük bir öncülük yapacağı ortadadır. Önümüzdeki süreç içinde yeterli
AR-GE çalışmaları yapıldığı takdirde, önümüzdeki süreçte, bizim dışımızda,
bordan enerji üreten santral kurabilme şansına sahip olan başka ülke olduğunu
zannetmiyorum. Eğer ki başka bir ülke bordan elektrik üretmek için santral
kurmaya kalktığı takdirde ülkemize milyarlarca dolarlık bor bedeli ödemek
zorunda kalacağını hepimiz bilmeliyiz. 
Bunun
dışında, dünyanın önemli toryum rezervlerine sahip olduğumuzu her ortamda dile
getiriyoruz. Toryumun enerjide kullanılabilmesi için ülkeler büyük çapta,
milyonlarca dolarlık AR-GE çalışmalarını bugünden yapmaktadırlar ve bu AR-GE
çalışmaları hızla devam etmektedir ama dünyanın önemli toryum rezervlerine
sahip olan ülkemizde toryumdan enerji üretilmesi konusunda maalesef yeterli
çalışma yapılamamaktadır.
(Mikrofon
otomatik cihaz tarafından kapatıldı) 
OSMAN
AYDIN (Devamla) - Bu hedeflere ulaşılması için yerel kaynaklarımız yeterlidir.
Bunun desteklenmesi ve teşvik edilmesi çok önemlidir. Bu konuda AR-GE
çalışmalarının yapılması çok önemlidir. 
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum.
Şimdi,
Milliyetçi Hareket Partisi Grubu adına, aynı zamanda şahsı adına söz isteyen
Emin Haluk Ayhan, Denizli Milletvekili.
Dolayısıyla
süreniz on beş dakika. (MHP sıralarından alkışlar)
MHP GRUBU
ADINA EMİN HALUK AYHAN (Denizli) – Teşekkür ediyorum Sayın Başkan.
Sayın
Başkan, sayın milletvekilleri; görüşülmekte olan Elektrik Piyasası Kanunu
Tasarısı’nın ikinci bölümü üzerine Milliyetçi Hareket Partisinin görüşlerini
arz etmek üzere söz almış bulunuyorum. Yüce heyetinizi bu vesileyle tekrar
saygıyla selamlıyorum. 
Kanun
tasarısının genel gerekçesinde, 4628 sayılı Kanun’un mevcut hâliyle ve içerdiği
düzenlemeler ile piyasa aktörlerinin ve düzenleyici kurumların 2001 yılından
beri katettiği bazı gelişmeleri kapsamadığının
görüldüğünü söylüyorsunuz. Bu ne zamandan itibaren oldu? Siz on senedir iktidardasınız
ama, temel amaca baktığımızda, elektrik piyasası reformunun 2001 yılında
gerçekleştirildiği, ancak rekabetin önünde engellerin kalkması gerektiği
söyleniyor. Siz daha bu piyasada ne kadar işlem yapılabileceğini bile tahmin
etmekte acz içindesiniz. Onu ifade etmek istiyorum.
Bilmiyorsunuz burada ne olacak, ne olabilecek. Düşük maliyetle nihai amaç ve
arz güvenliğini sağlayacak yatırım ortamı… Ne kadar alışveriş yapacağınızı
bilmiyorsunuz, arz güvenliğini, ne istediğinizi bilmiyorsunuz; ne kadar yatırım
yapılacağını, ne kadar büyüme sağlayacağınızı, ne kadar büyüme varsayımınız
var, bunları söylemiyorsunuz. Gerekçede böyle bir şey yok zaten. Bu çakma
tasarıdan çıkardığınız çıkma tasarıda nereden bakarsanız bakın sıkıntı var.
Onun gerekçesi bundan uzun. İşin ne kadar gayriciddi tutulduğunu göstermesi
açısından… Orada “Enerji Bakanlığının talimatları” diyor. Serbest piyasada
talimat mı olur canım? Böyle bir şey olabilir mi?
Şimdi,
Avrupa Birliği -yaptığınız işi düzgün yapmanız lazım- yönerge çıkardıkça siz
kanun yapacaksınız. Buna uygun bir düzenleme yapalım da siz de sıkıntıya
girmeyin. Bu Parlamento düzgün bir iş çıkarsın, o anlamda söylemek istiyorum. 
Şimdi,
biz ne istedik? Bir alt komisyon kurulsun, bütün siyasi partilerden hukukun
öngördüğü ölçüde üyeler bu işte iyice uzmanlaşsın, hem Komisyonun önüne hem de
Genel Kurulun önüne ciddi, görüşlerini arz edecek, ittifak hâlinde olunan
-olunmayabilecek maddeler de vardır, onlar Komisyonda ve burada tartışılabilir-
bir hususu getirelim dedik. Ya, bundan kaçmanın, körü körüne inat etmenin,
sadece bir üyenin “Ben başkan vekiliyim, daha önce yaptık da olmadı.” gibi
söylemleriyle bunu bu hâle getirmenin hiçbir anlamı yoktu. 
Bakın,
Elektronik Ticaret Kanun Tasarısı’nda Gaziantep Milletvekili Mehmet Bey’e
defalarca bu kürsüden teşekkür ettim alt komisyonda yaptığı çalışmalar için,
gittim yanına, gene teşekkür ettim. İnsanlık bunu gerektirir. Ama illa “Ben
bunu farklı bir şekilde yapacağım, inat muhalefetle, istediğimi çıkarırım,
muhtevasında ne olduğunu bilmesem de önemli değil.” derseniz bu böyle olur. 
Sayın
Başkan -tutanaklarda var, fazla gitmek istemiyorum; Sayın Başkanın şahsına da
saygım var- şaşırttılar, açmadı oturumu, tekrar açtırdılar. Ya, tutanaklarda
var. Çok üzülüyorum ben bunları konuşurken. Esas muhatabına söylemek istiyorum
da buralarda göremiyorum. Ama onun yüzünden Sayın Başkan burada hırpalanıyor.
Şimdi,
burada nezih bir ortamda o işi götürmek varken gruplar arasında gerginlik… İşi
götürmek, güzel bir şekilde neticelendirmek varken işi zıvanadan çıkarıyoruz,
işin ciddiyeti kaçıyor. Geçen anlattım, aynı komisyonda TUSKON’u
koyuyorsunuz, MÜSİAD’ı koymuyorsunuz, MÜSİAD üyesi
arkadaşlarınız bizim arkadaşlara söylüyorlar “Haluk Bey söylesin, TUSKON da
çıksın da ben de rahat edeyim.” diye. Bunlar bizim yalan söylediğimiz şeyler
değil, vaka olan şeyler. Biz, iş ciddi olsun diyoruz. Bir Odalar Birliğini
koyduğunuz zaman, bir Barolar Birliğini koyduğunuz zaman bir şey söyledik mi?
Ama işi olmadık mecraya sürüklediğiniz zaman bu neyi gösterir? Sizin bu
konuları ciddiye almadığınızı veya bu konuları bilmediğinizi gösterir.
Şimdi,
bunu defalarca söyledik. Hakikaten, gerekçeye baktığımız zaman, gerek
komisyonlarda gerekse Genel Kurulda iktidar partisinin kanun yapım süreciyle
ilgili çalışmalarında seviye itibarıyla son derece irtifa kaybettiğini
görüyorum. Bu beni üzüyor. Bu, neticede, Türkiye Cumhuriyeti’nin kanunu,
Türkiye Büyük Millet Meclisinden geçmiş bir kanun olacak. O zaman, biz bunun
düzgün olmasını istiyoruz.
Bakın,
Sayın Bakan biz orada söylediğimizde, görüşürken, bize, alt komisyon için
Komisyonun takdir edeceğini söyledi, katılabileceğini ima eden işaretle de
başını salladı; onu burada teşekkür ederek de ifade ediyorum. Sayın Bakanı
tenkit ettiğim, fikirlerinde uzlaşmadığım birçok alan var ama doğru söylenileni
de takdir etmemenin bizce bir anlamı yok, takdir de edeceğiz. Ama görüyorum ki
ısrarla bu söyleniyor, ısrarla böyle bir
şey yapılmak isteniyor. Niye kötü şeyleri AKP Grubu algılıyor da, komisyonlarda
yapılan iyi şeyleri söylemiyor? İyi şeyleri de söyleyin. 
Şimdi,
sektörde kayıt dışılık var mı? Sayın Bakan tutturuyor Van’la Dicle’yi… Hangi
ildi Sayın Bakanım, bir tane daha söylüyordunuz? Onları kapsam dışı bırakırsan,
değerlendirme dışı bırakırsan… Onlar, Türkiye Cumhuriyeti’nin dışında, ayrı bir
yer mi canım? Nasıl böyle bir şey konuşabilir? Afyon’da aynı şeyi
konuşuyorsunuz, başka yerde aynı şeyi konuşuyorsunuz. Niye yanlış anlaşılacak
ifadelerle bu işin üstüne gidiyorsunuz? Komisyonun bunların üzerine ciddi
şekilde ne yapması lazım? Eğilmesi lazım. 
Şimdi “Kanun Yapım Süreci Sempozyumu” diye burada
bir sempozyum yapıldı; Sayın Hamzaçebi oradaydı, sizin grubunuzdan Başbakan
Yardımcısı Sayın Bozdağ o zaman oradaydı. Burada 3 bin maddeye varan kanunlar
geçti, uzlaşarak geçti. Ne var bu kanun da böyle geçse? Ne sıkıntınız var, bunu
gerçekten anlamakta zorluk çektiğimi ifade etmek istiyorum.
Türkiye’de
enerji talebi hızla artıyor, yatırım gerekli. Bakın, 100 milyar kilovatsaat
ilave, yaklaşık… Aşağı yukarı olabilir. Sizin bunu karşıladığınızı ben takdirle
ifade ettiğimi söyledim Sayın Bakan ama bunun maliyetinin ne olduğunu size
sorduğumda cevap alamıyorum. Sizin dört beş sene, iktidara geldiğinizde kasıtlı
olarak yapmadığınız zammın bedeli 10 milyar dolar; nereden bakarsanız bakın, bu
açık. Bunları falan bizim tartışmamız lazım, net bir şekilde söylememiz lazım.
Yatırım
ortamının sağlanması için piyasaların rekabetçi olma arzusu yaygın. Doğaldır da
ama bu regülasyona özellikle enerjide baktığınız zaman gerçekten önemli bir
olay var. Sadece piyasaya bırakmak bu işi çözmüyor. Nitekim, nükleere
gidiyorsunuz, başkalarıyla başka şekilde anlaşıyorsunuz. Kötü anlamda da
söylemedim. Buradan kanun olarak riskleri üstünüzden başka yere, Meclisin
üstüne götürerek ne yaptınız? Bu işi yapmaya çalıştınız. Kendi açınızdan haklı
da olabilirsiniz. Ama enerji talebinin karşılanmasında yüksek oranda dışa
bağımlılık var. Bu iş stratejik bir alan, kamuyu da bu alandan soyutlamak
mümkün değil. Yerli ve yenilenebilir enerji kaynaklarının değerlendirilmesinin
önemi, kaynak ve menşe çeşitlendirilmesi gerekli, enerji verimliliğinin
artırılması da gerekir. Enerji kaynaklarına yakınlık ve enerji köprüsü
olabilmek önemlidir. Geçmiş on yılda 100 milyar kilovatsaat artan enerji
ihtiyacını temin etmenizi takdir ettiğimi biraz önce de söyledim ama bunun
topluma maliyetinin ne olduğunu ne yaptım? Soruyorum, cevap alamıyorum. 
Sizin,
dış politikada bu kadar bağımlılığı düşündüğünüz zaman, bu Erbil’e gidişinizi
önemsiyorum, inemediğinizi önemsiyorum. Bir Türkiye Cumhuriyeti vatandaşı
olarak, bir Türkiye Büyük Millet Meclisi milletvekili olarak burada ne olduğunu
öğrenmek istiyorum. Açık değilsiniz, kaçıncı keredir burada soruyorum, bunu
öğrenmek istiyorum. 
Biraz
önce ifade ettiğimiz gibi, burada 49 madde var. 49 maddenin 16’sını düştüğünüz
zaman, 2 de yürürlük ve yürütmeyi, 31 madde. 31 maddede 54’ten fazla -Allah’tan
korkun- önerge vermişsiniz ve kabul etmişsiniz. Bu, zaten sizin ciddi bir
şekilde tasarıyı hazırlamadığınızı, Komisyonda da yani ciddi bir şekilde ele
alınmadığını çok açık ve net bir şekilde gösterir. 92 tane önergenin
reddedildiğini dikkate aldığınızda, o zaman muhalefete de hiç değer
vermediğiniz ortaya çıkar. Burada anlaşmamazlık doğal
o zaman. Yani bu kadar şeyde gayet doğal muhalefetin önerge vermesi ve orada,
benim gördüğüm kadarıyla da Sayın Başkanı baskı altında tuttular, gerçekten
baskı altında tuttular. Çok üzüldüm. Ben, başka türlü de davranış biçimi
sergileyebilirdim. İçinde bulunduğu hâletiruhiyeyi anlayarak üzerine de fazla
gitmedik, açık söylüyorum. Tutanakların hepsini aldım. Orada, okusak hakikaten
sıkıntıya girersiniz Sayın Başkanım. Yani gayet açık, net söylüyorum. 
Bunun
dışında, bakın, yüzde 40-45 devletin payı var, yüzde 20-25 yap-işlet-devret,
yüzde 15-20 yap-işlet. Şimdi, nükleeri de dikkate aldığınızda ne yapmak lazım?
Bu piyasanın buradaki alanını bilmemiz lazım. Bize hâlâ söylemediniz ısrarla,
burada ne kadar -ne olacağını- alışveriş olacağını. Bu piyasa işlemlerinde ne
olacağını bilmek istiyoruz. Bunu ben size söyledim. Sayın Müsteşar benim oda
arkadaşım, bunu hesaplar. Özellikle mi vermek istemiyorsunuz? Onu da anlamakta
zorluk çektiğimi bir kez daha ifade etmek istiyorum. Tutanaklara da geçsin. 
Sayın
Bakanım, siz mi merak etmiyorsunuz hiç ya da bize mi vermek istemiyorsunuz? Onu
da anlamakta ne yapıyorum? Zorluk çektiğimi ifade etmek istiyorum. 
Şimdi, bu
yürütmeyle yürürlüğü de kaldırdığınız zaman 31 maddeden 16 geçicinin ne kadarı
bu kanunla ilgili? Siz alan temizliyorsunuz, alan. Problem kalmasın, alan
temizliyorsunuz. Yani buraya baktığınız zaman, bu maddelerde ne olması
gerektiği, neden buraya konulduğu, bu gerekçeler falan bunları karşılamıyor.
Özel sektör geldi, diyor ki: “Biz Bakanlıkla iş birliği içinde çalıştık, bu
tasarı böyle hazırlandı.” Özel sektörün hangi kesimiyle birlikte çalıştığınızı
ben anlamıyorum. Bu kadar önerge, hem de iktidar kanadından, mutlaka özel
sektörün de baskısıyla geldi. Demek ki siz özel sektörün işinize gelen
kanadıyla çalıştınız, işinize gelmeyen kanadıyla çalışmadınız; onu ifade etmek
istiyorum. Yoksa, bu kadar önerge nereden gelecek? CHP’li arkadaşlara da,
bizlere de gelen talepleri biz de önerge olarak buraya yansıttık ama siz
kendinize gelen önergeleri ne yaptınız? Buraya dercetmeye
çalıştınız. Ya getirdiğiniz kanun sakattı, tasarı sakattı yahut da size gelen
önergeler sonradan baskıyla yaptırıldı. O zaman, bunun anlamı bu. Burada
bunları açıkça konuşmak lazım. Ama bu kanun yapım sürecinde AKP’nin izlediği bu
tutumu gayriciddi buluyorum. Bu, Türkiye Büyük Millet Meclisi açısından övünç
vesilesi olacak bir durum değildir. Utanılacak bir durum demek istemiyorum.
Burası neticede Türkiye Büyük Millet Meclisi, hepimiz bu Meclisin üyeleriyiz,
millet seçti getirdi.
Ben yüce
heyeti tekrar saygıyla selamlıyorum ama bu Erbil meselesinde ısrarlıyım Sayın
Bakanım. 
Yüce
heyeti saygıyla selamlıyorum. (MHP ve CHP sıralarından alkışlar)
BAŞKAN –
Teşekkür ediyorum.
Hükûmet
adına, Enerji ve Tabii Kaynaklar Bakanı Sayın Taner Yıldız. 
Buyurun.
(AK PARTİ sıralarından alkışlar)
ENERJİ VE
TABİİ KAYNAKLAR BAKANI TANER YILDIZ (Kayseri) – Sayın Başkan, değerli
arkadaşlar; ikinci bölümün başındayız ve tabii ki maddelerimiz var, geçici
maddelerimiz var. Şu ana kadar yapılan eleştirilere sürem içerisinde cevap vermek
isterim.
Şimdi
“TEİAŞ’ın iletim hatları pahalı mıdır, ucuz mudur?” dendi ve “25 milyonluk bir
iş 85 milyon liraya yaptırıldı.” şeklinde bir açıklama yaptı arkadaşımız ve
bunun da bir rapora dayandığını söyledi. Bu raporu baştan almak isterim, bir. O
rapor gerçi benim söyleyeceklerimi değiştirmeyecek, yani sonucunu
değiştirmeyecek ama...
NECATİ
ÖZENSOY (Bursa) – Soruşturma raporu var.
ENERJİ VE
TABİİ KAYNAKLAR BAKANI TANER YILDIZ (Devamla) – İkincisi: İki tane temel nokta var. 
AYKUT
ERDOĞDU (İstanbul) - Raporu hemen vereceğim size.
ENERJİ VE
TABİİ KAYNAKLAR BAKANI TANER YILDIZ (Devamla) – TEİAŞ iletim hatlarını ya 4734
sayılı -normalde- Kamu İhale Kanunu kapsamında yapar, kendi programında, kendi
ihale kapsamında yapar veya gelen bir yatırımcı, özellikle son yedi, sekiz
yıldan bu tarafa, çok aşırı talepleri, güç taleplerini enterkonnekte sisteme
bağlamak için talepte bulunur. Biz onun ödeneği o anda yoksa veya programımızda
yoksa kendisine deriz ki: “Sen, bunu yapabilirsin.” O, kendisi yapar. 
AYKUT
ERDOĞDU (İstanbul) - Hangi yetkiyle?
ENERJİ VE
TABİİ KAYNAKLAR BAKANI TANER YILDIZ (Devamla) – İhale Kanunu’na tabi değildir.
Kendisi yapar ve 4628 sayılı Kanun’un geçici 14’üncü maddesi çerçevesinde
santral sahibi tarafından da bu yapılır. TEİAŞ… Şimdi, bu kısmı önemli
arkadaşlar. Şimdi, bakın, bir şey söylüyorsunuz, en azından onun cevabını doğru
bilmek zorundasınız. Bir milletvekili, iktidarda veya muhalefette, herhangi bir
sektörde hepsini bilmeyebilir. Bunu sormak hakkıdır ve Genel Kurulda bunların
da cevaplanması lazımdır ama o cevaplandıktan sonra tekrar ısrar ederseniz ben
onda bir başka maksat ararım. Şu anda bunu tekrar söylüyorum, bir başka zaman
gündeme getirdiğinizde farklı bir üslupla söyleyeceğim bunun cevabını. Bu
tesisin… Kendisi yaptı ya, çok pahalıya da yaptı, 85 milyona yaptı ya bunu.
Hani diyorsunuz: “85 milyona yaptı, 25 milyonluk…”
AYKUT
ERDOĞDU (İstanbul) – Ben demiyorum, rapor diyor.
ENERJİ VE
TABİİ KAYNAKLAR BAKANI TANER YILDIZ (Devamla) – Ama bakın, onun statüsünün ne
olduğunu devam etmiyorsunuz. Aynen geçenlerde mahkeme kararı olduğu hâlde onu
söylemediğiniz gibi. Diyorsunuz ki: “Bunun mahkeme kararının olması lazım.” Ben
diyorum ki: Mahkeme kararı burada. Sayısını, tarihini veriyorum, siz kaldığınız
yerden devam ediyorsunuz. O zaman mesafe katedemeyiz
arkadaşlar.
AYKUT
ERDOĞDU (İstanbul) – Ama Sayın Bakan, siz de doğruyu söylemiyorsunuz, rica
ederim!
ENERJİ VE
TABİİ KAYNAKLAR BAKANI TANER YILDIZ (Devamla) – Siz belge istiyorsunuz, belge
getiriyorum. Biraz sonra bir daha getireceğim. Bakın, burada bu fotokopileri
size vereceğim.
Şimdi,
diyoruz ki, bizim kuralımız şu: Tesis kaç liraya mal edilirse edilsin, o yıl
içerisindeki -uygulamadan bahsediyorum- TEİAŞ’ın kamu ihale kapsamında yaptığı
ihalelerde gerçekleşen en düşük birim fiyattan ödenmektedir. İsterse 3 katına
mal etsin. Sen benim ödediğim rakama baksana kardeşim kamu olarak.
Şimdi,
ben bunu söylüyorum ve diyorum ki -yalnız, ortalaması da değil- en düşük
rakamdan. Yatırımcı ne diyor? Kamunun, aslında yatırımcının hakkı biraz kamuya
geçiyor ama diyor ki: “Ben şuraya 200 milyon dolarlık yatırım yapıyorum. Bunun
iletim hattı ne kadar? 2,5 milyon dolar. Ha ben bunu 2,2 milyon dolara mal
etmişim, ha da 2,5 milyon dolara mal etmişim, ben işimin bittiğine bakayım.”
Yatırımcı bunu söylüyor.
AYKUT
ERDOĞDU (İstanbul) – Aptal işte!
ENERJİ VE
TABİİ KAYNAKLAR BAKANI TANER YILDIZ (Devamla) – Kamu, bütün bürokrasisiyle
beraber kendini garanti altına alacak ve 4734 sayılı Kamu İhale Kanunu
yapılmışçasına o fiyattan alıyor, madde bir.
AYKUT
ERDOĞDU (İstanbul) – O zaman hiçbir kurum ihale yapmasın, hepsi böyle yapsın.
ENERJİ VE
TABİİ KAYNAKLAR BAKANI TANER YILDIZ (Devamla) – Bu da bir usuldür, bunu
denemekte fayda olabilir. Evet, işlerin hızlandırılması açısından böyle bir şey
faydalı olabilir.
Gelelim
müstakil hatların… Ha, “Bunlarla alakalı soruşturma” dedik. TEİAŞ’ın -şimdi,
lütfen bu tarihi not edin- 2009/57998 soruşturma no
-bu dediğiniz konularla alakalı- karar no:
2012/58111. Bunun fotokopisini size göndereceğim, kovuşturmaya yer olmadığına
dair işlemden kaldırma kararı. TEİAŞ’ın yetkilileri… Suç=Görevi kötüye kullanma,
ihaleye fesat karıştırma. Aynen dediğiniz tarzda. Suç, tarihi ve yeri: 2009,
2010; Ankara. En son noktasını okuyorum, 4 sayfadır bunun mülahazası:
“Kovuşturmaya yer olmadığına ve kararın bir örneğinin Enerji ve Tabii Kaynaklar
Bakanlığına gönderilmesine…” Bütün detaylarıyla alakalı konu.
AYKUT
ERDOĞDU (İstanbul) - İşte o bahsettiğimiz kanunu çıkarttığınız için bu karar
çıktı.
ENERJİ VE
TABİİ KAYNAKLAR BAKANI TANER YILDIZ (Devamla) – Arkadaşım, ben şimdi sana… Ben
senin ne söylediğini biliyorum, ben ne anlattığımı biliyorum. 
İki:
Bununla bitmedi. Şimdi, bu “kömürlerle alakalı” dediniz. Bunu ben size önceden
de gönderdim. Asıl benim bozulduğum nokta şu: Siz bu bilgiye sahip olduğunuz
hâlde bunu tekrar kullanıyorsunuz, asıl sıkıntılı olan budur. 
Bir
işlemden kaldırma kararı daha: Selahaddin Anaç TKİ Genel Müdürü. Suç: Görevi
kötüye kullanma. 2003, 2004, 2007, 2008; bütün fakir kömürleriyle alakalı,
fukara kömürleriyle alakalı. Suç yeri: Ankara. 
Silopi’deki
ve Şırnak Valiliğindeki, sizin daha önce gensoruda da gündeme getirdiğiniz, bir
başka konu vesilesiyle gündeme getirdiğiniz konuyla alakalı, işlemden
kaldırılmasına, kararın Enerji ve Tabii Kaynaklar Bakanlığı Teftiş Kurulu
Başkanlığına gönderilmesine… Ankara Cumhuriyet Savcısı, 27/05/2010.
AYKUT
ERDOĞDU (İstanbul) –İşte bu yasayı, af yasasını çıkarmasaydınız… 
ENERJİ VE
TABİİ KAYNAKLAR BAKANI TANER YILDIZ (Devamla) –Bu da bitmedi, sizin, yalnızca
bu Genel Kurulda değil, yine mahkemelerde takip ettiğiz
bir konu var ki bir milletvekili, bir vatandaş… Biraz önce de dedim, “Lütfen,
Cumhuriyet Başsavcılığına suç duyurusunda bulunun.” dedim. 
AYKUT
ERDOĞDU (İstanbul) – Deniz Fenerinde de…
ENERJİ VE
TABİİ KAYNAKLAR BAKANI TANER YILDIZ (Devamla) – O ihaleyle alakalı konuda da
diğerinde de. Ha, sen “Hukuka güvenmiyorum.” diyorsan, o ayrı bir konu tabii. 
Şimdi,
gelelim, sizin verdiğinizle alakalı ferdî olarak Ankara Cumhuriyet Savcılığına
başvurdunuz -2003 ve 2010 yıllarıyla alakalı- 6 tane CHP milletvekilimiz de
aynı şekilde suç duyusunda bulundu. 6 Aralık 2012’de Ankara Cumhuriyet
Başsavcılığı takipsizlik kararı verdi. Şimdi, ben, bunun üzerine hukuki
kararları açıklıyorum, tarih sayısını veriyorum ama buna rağmen, “Bu yetmez.”
diyorsunuz… 
AYKUT
ERDOĞDU (İstanbul) – 2011’de af kanununu çıkarmasaydınız bunlar olmayacaktı. 
ENERJİ VE
TABİİ KAYNAKLAR BAKANI TANER YILDIZ (Devamla) – “Ben buraya mahkeme kurarım, bu
Genel Kurulda bunları çözerim.” diyorsunuz. Ben de diyorum ki: “Kusura
bakmayın, yani burası da lâyüsel bir yer değil.” Siz,
bir konuyu gündeme getiriyorsunuz, ben cevabını veriyorum ve üslubu içerisinde
cevap veriyorum. 
Aynı
şekilde -bunun da fotokopisini size göndereceğim- 2012 yılında -bu fakir fukara kömürleriyle alakalı-
Soma’dan -şu anda TKİ’nin kendi tesislerinden- siz bu kömürün verilmesini
istiyorsunuz. Hemen maliyetlerini çıkartayım: Soma’dan Güneydoğu Anadolu
Bölgesi’ne, 1.600 kilometreye 2011 yılında 550 TL olacakken biz 270 TL’ye
Şırnak’tan kömür elde ettik.
AYKUT
ERDOĞDU (İstanbul) – Ya bu hesap… Yazık size Sayın Bakan, kim o genel müdür ya?
ENERJİ VE
TABİİ KAYNAKLAR BAKANI TANER YILDIZ (Devamla) – 2010 yılında 462 TL’yken 233
TL’ye…
AYKUT
ERDOĞDU (İstanbul) – Ah ah! Çok yazık. 
ENERJİ VE
TABİİ KAYNAKLAR BAKANI TANER YILDIZ (Devamla) – Şimdi, Şırnak’la alakalı, üç
tane valiliğimiz ve diğer bölgelerden elde edilen kömürlerin spektlerini beğenmediler. Beğenmeyebilirler çünkü biz bu
-bu niye yanlış demiyorum- arkadaşlarımıza şunu söyledik: “Arkadaşlar, 2 milyon
ton kömür dağıtıyorsunuz, içindeki 40-50 bin tondan dolayı adınızı kötüye
çıkarmayın.” Ben valilerimizi aradım telefonla, “Arkadaşlar, o kömürleri geri
gönderin.” dedim. Ben, ister il merkezlerinde isterse ilçelerde -şu anda bir
tanesi de CHP milletvekilidir ve CHP milletvekilimiz de valiyken o işi doğru
yapmıştır- spektlerine uymadığı için “O kömürü kullanmayın.” dedim.
Tek tek söylüyorum.
AYKUT
ERDOĞDU (İstanbul) – Hangi kömür? Nerede üretilmiş o kömür? 
ENERJİ VE
TABİİ KAYNAKLAR BAKANI TANER YILDIZ (Devamla) –
Şimdi, 2008 yılındaki değerleriyle beraber… 
Değerli
arkadaşlar, siz diyorsunuz ki 8’inci maddeyle alakalı: “Buna ne gerek var?
Sizin bu enterkonnekte sistemin dışında
böyle bir şeye gerek var mı?” Şimdi, PETKİM’de ve diğer kuruluşlarda kendi
ihtiyaçları için yapılacak iletim hatlarıyla alakalı hususlarda biz diyoruz ki:
“Kendin bunu yapabilirsin. Bunu yaparken de
standartlara uyacaksın.” Hat tesisinin işletilmesinde ve yapılmasında,
bunlarla alakalı herhangi bir problem yok. Üreticisi kendi müşterisine bir
iletim hattı çekebilir ve bunları da bilabedel olarak
enterkonnekte sisteme devreder. Şimdi, bunun neresinde kötülük var? Arkadaşlar,
Türkiye'de 1 milyon kilometre iletim ve dağıtım hattı var, bunun yaklaşık 60
bin kilometresi iletim hattı. Türkiye'deki
büyüme bir kısım Avrupa Birliği üyesi ülkelerin büyümesi kadar oluyor,
yedi tane ülkenin büyümesi kadar oluyor ve onu söyledim, her yıl bir Slovakya
ekleniyor Türkiye'ye, bir buçuk yılda bir Türkmenistan kadar enerji ekleniyor.
Yani, bu bir değişimdir, bu bir dönüşümdür. 
Konularıma
devam ediyorum. Enerji alımıyla alakalı konuştunuz. Değerli arkadaşlar, enerji
tasarrufunun konu edilebileceği birçok alan var, çocuktan yaşlıya varıncaya
kadar. Bunlardan bir tanesi de “Enerji Hanım”dır.
Hanımlarımıza hitap edebileceğimiz bir yön vardır. Bu, ne küçültücüdür ne eve
hapsetmektir; bütün hanımlara hitap eden kısım. Erkeklere de hitap eden kısım
var, yaşlıya da hitap eden kısım var, çocuklara da hitap eden kısım var. 
(Mikrofon
otomatik cihaz tarafından kapatıldı)
ENERJİ VE
TABİİ KAYNAKLAR BAKANI TANER YILDIZ (Devamla) - Yani biz enerji tasarrufuyla
alakalı, enerji verimliliğiyle alakalı konuşurken niye bunu bir başka noktaya
çekelim? 
Erbil
uçağı, elektrik faturaları pahalı mıdır, Nabucco,
Güney Akım, “al ya da öde” ne oldu Azeri fiyatı, Mersin’deki nükleer turizme
mâni midir, bütün bunları da bir diğer konuşmada arz edeceğim.
Saygılarımla
selamlıyorum. (AK PARTİ sıralarından alkışlar) 
BAŞKAN –
Teşekkür ediyorum Sayın Yıldız.
Şimdi,
şahsı adına söz isteyen Özgür Özel, Manisa Milletvekili. 
Buyurun.
(CHP sıralarından alkışlar)
ÖZGÜR
ÖZEL (Manisa) – Teşekkür ederim Sayın Başkan.
Değerli
milletvekilleri, ikinci bölüm üzerinde şahsım adına söz almış bulunuyorum.
Hepinizi saygıyla selamlıyorum. 
8 Mart
Dünya Kadınlar Günü’nü, öncelikle emekçi bir kadın olan annemin ve değerli
eşimin ve Türkiye’deki, dünyadaki bütün emekçi kadınların gününü kutluyorum,
saygılar sunuyorum. 
Bugün
burada elektrikle ilgili, enerjiyle ilgili konuşuyoruz. Türkiye’de elektrik
fiyatları pahalı. Neden pahalı diye baktığımızda, aslında, elektriğin üretim
aşamasından gelen yani girdilerin pahalı olmasından kaynaklanan bir ana sorun
var. Biz elektriği yaygın olarak doğal gazdan, petrolden, kömürden, rüzgârdan
ya da hidroelektrik santralleriyle yani suyla karşılayarak üretiyoruz. Üretimde
bu girdilerin temininde eğer bir yükseklik varsa elektrik fiyatları da bu
yüzden yüksek oluyor.
Şimdi,
kömür meselesi konuşuluyor. Kömürde, TKİ’nin bütün eleştirilere, bütün
raporlara, bütün suç duyurularına rağmen kömürü ihalesiz olarak ve fahiş
fiyattan temin ettiği burada konuşuluyor, bu konuda çıkıp kimse açıklama
yapmıyor. Sonra, Mehmet Amca ay sonunda elektrik faturası gelince bakıyor, “Ya
bu fatura nasıl bu kadar geldi?” diyor. Mehmet Amca bu vakitte bizi
izleyebiliyor olsa ona şöyle söylemek lazım: Mehmet Amca, bu kömür ihalesinde
birilerin yediği hurmalar ay sonunda geliyor, senin faturanı tırmalıyor. Bu
kömürdeki ihalesiz alım sırf Mehmet amcayı vurmuyor, hepimizi sıkıntıya
sokuyor. Kömürü sadece elektrik üretiminde kullanmıyoruz. Sayın Bakanın
deyimiyle “Fakir fukara kömürü olarak da dağıtılıyor.” Kömürü kim dağıtıyor?
Sosyal Yardımlaşma ve Dayanışma Fonu. Ne beklersiniz? Bu Sosyal Yardımlaşma ve
Dayanışma Fonu’nun bir kömür ihalesi açması lazım, Türkiye’nin en büyük kömür
alıcısı olarak kıran kırana, kamunun da özel sektörün de olduğu bir kömür
temini ihalesi yapması lazım ama bunu yapmıyorlar. Ne yapıyorlar? O kömürü
TKİ’den alıyorlar. TKİ’den alınması demek, ihalesiz ve burada eleştirilip bir
kelimeyle bile cevap verilmeyen bu yöntemle Sosyal Yardımlaşma ve Dayanışma
Fonu’na belli yerlerden kömür temin etmek demek.
Bakın,
Ali Babacan bir ara çıktı ne dedi: “Sosyal Yardımlaşma ve Dayanışma Fonu
doğrudan kömür alım ihalesi açsın.” Ortalık karıştı, ortalık. Hükûmetin Başbakandan sonra en güçlü
bakanlarından bir tanesi bunu söyledi, bir anda ortalık karıştı. Sosyal Yardımlaşma
ve Dayanışma Fonu bir kömür ihalesi açsın da görelim bakalım, TKİ girsin, bu
fiyatlarla o ihaleyi alsın. Ondan sonra da burada Sayın Bakan gerine gerine otursun. 
Doğal gaz
ile elektrik üretimine geldiğimiz zaman: Rusya’dan, İran’dan, Azerbaycan’dan doğalgaz
alıyoruz. Bir tane formül var, kocaman, kitapta gördüm, Plan Bütçede sordum,
aklım almadı, sonra dediler ki: Bu formül, o formül. Rusya’ya gitti birileri,
bu formülde bir çarpan değişti, Türkiye’yi 2 milyar dolar çarptı Ruslar. Ya
olur mu böyle bir şey, sorun hesabını. Bakana sorduk “devlet sırrı” dedi. Sonra
Gazprom diye bir şirket var; ukala adam, çıktı, övüne
övüne, dünyadaki en pahalı doğal gazı Türkiye’ye kasnakladığını, onu da o formül dairesinde yaptığını
söyledi. Bizde devlet sırrı, Gazprom’un o Rus iş
adamları övünüyorlar bizi nasıl çarptıklarıyla ilgili. 
Benim
bildiğim elektrik depolanamaz, yani bugün konuştuğumuz anlamdaki elektrik
depolanamaz. “Enterkonnekte sistem” diye bir sistem var, oraya verilecek,
arz-talep dengesi olacak. Birinden biri farklı olursa ortalık karışır. Şimdi,
siz, öyle bir iş yapıyorsunuz ki özel sektörün doğal gaz ve kömür ile
çalıştırdığı santrallerden 18 kuruşa kilovatı taahhüt ediyorsunuz, o anda onu
alacaksınız, kullanınca da alıyorsunuz ama arz-talep dengesi bozuluyor, arz
fazlası var ama adama ödeyeceğiz. Ne yapıyoruz? Keban’ın şalterini yarıya indir
veya Çan’ı kapat, Kangal’ı kapat, Elbistan Termik Santrali indirsin. Peki, kaç
paradan alıyorsun? 18 kuruştan alıyorsun. Kapattığın Çan kaç paraya üretiyor? 6
kuruşa üretiyor. Böyle bir yaklaşım olabilir mi? Bu hangi vicdana sığar?
Doğal
gazda “al ya da öde” anlaşması: Sıkıntı neden? Depolayamıyoruz diye. Sayın
Bakan sormak isterim: Tuz Gölü’nün altına -bir çılgın proje vardı- doğal gaz
deposu yapıyordunuz. Ne oldu? Şimdi, aynı faka elektrikle basacaksınız. Konya
Ovası’nın altında aküler hazır herhâlde! Bir tek o durumda bu iş işler, onun
dışında doğal gazda başımıza ne getirdiyseniz, Şimdi de öyle getirirsiniz.
Konya Ovası’nın altını akümülatörle döşemeden bu işi yaparsanız, yetimin
hakkını orada Gazprom’a yedirdiğiniz gibi, burada da
elektrik üreten özel şirketlere yedirirsiniz. 
Saygılar
sunuyorum. (CHP sıralarından alkışlar) 
BAŞKAN –
Teşekkür ediyorum. 
Şimdi
soru-cevap işlemi yapılacaktır. 
Sayın
Şandır, buyurun.
MEHMET
ŞANDIR (Mersin) – Çok teşekkür ederim. 
Sayın
Bakanım, gecenin bu saatlerinde tüketicilere ve Mersinlilere bir müjde
vereceğiniz umuduyla soruyorum, öncelikle Mersinliler adına soruyorum: Silifke
Yeşilovacık ve Akdere beldelerinde ithal kömüre dayalı termik santral
yapılmasına müsaade edecek misiniz? Etmemenizi temenni ediyorum. 
İkinci
sorum da, konuşmamda da ifade ettim, aktif elektrik bedeline ilave edilen ve
tüketicinin gerçekten belini kıran, gerçekten de doğru olmayan, hak olmayan,
dolaylı vergi düzeyindeki 9 kalem ek bedelin hiç olmazsa bir kısmını
tüketicinin üzerinden almayı düşünür müsünüz? 
Bu iki
konuda bir müjde verirseniz gecenin bu saatindeki zahmete değer diye düşünüyor,
teşekkür ediyorum.
BAŞKAN –
Teşekkür ediyorum. 
Sayın Halaman…
ALİ
HALAMAN (Adana) – Sayın Başkanım, teşekkür ederim. 
Sayın
Bakanım, bu kanun görüşülürken, bizim vermiş olduğumuz bir kanun teklifi var
enerjide denetimin kamusal bir görev olduğuna dair. Ama, bu kanunun içerisinde
“Bu denetim vazifesini firmalar yapsın, yapan firmaya da kim yaptırıyorsa
parasını ödesin.” diyorsunuz. Bunu Danıştay bozmuş. Şimdi, Danıştayın
bozmasına rağmen, ısrar noktasında bu özelleştirmeyi getiriyorsunuz. Bakanlık
olarak siz kamu adına görev yapıyorsunuz. Bu görev devrini uygun buluyor
musunuz? 
Teşekkür
ederim. 
BAŞKAN –
Teşekkür ediyorum.
Sayın
Erdoğan...
MEHMET
ERDOĞAN (Muğla) – Teşekkür ediyorum Sayın Başkan.
Sayın
Bakan, seracıların kullandığı elektriği tarımsal tarife üzerinden
ücretlendirmeyi düşünüyor musunuz? 
Yine
mahkeme kararıyla durdurulan Muğla Köyceğiz Beyobası’ndaki
Yuvarlakçay HES inşaatı bu kanun yürürlüğe girdikten
sonra yeniden gündeme gelecek mi? 
Teşekkür
ediyorum. 
BAŞKAN –
Teşekkür ediyorum. 
Sayın
Ayhan...
EMİN
HALUK AYHAN (Denizli) – Teşekkür ediyorum Sayın Başkanım. 
Bu tasarı
kanunlaştığı takdirde, bu kapsamda piyasadaki işlem hacmi ne olacak? Onu Sayın
Bakandan sormak istiyorum, bir.
İkincisi
de başkalarının kayıp kaçağını Denizlili vatandaşların, sanayicilerin
ödemesinden siz, Bakan olarak rahatsızlık duymuyor musunuz? Denizlili sanayici
ne kadar başkalarının ödemediğini ödemeye devam edecek?
BAŞKAN –
Teşekkür ediyorum.
Sayın
Kuşoğlu...
BÜLENT
KUŞOĞLU (Ankara) – Teşekkür ederim Sayın Başkan.
Sayın
Bakanım, geçenlerde Alman Şansölyesi Merkel Türkiye’yi ziyaret etti,
biliyorsunuz. Bunu yorumlayan BBC’nin şöyle bir yorumu var, diyor ki: “Almanya’da
nükleer santral dönemi kapandı tümüyle. Alman nükleer santral yapımcısı
firmalar da Türkiye’ye yöneldiler.” Türkiye’de 2 nükleer santral yapımıyla
ilgili ihale tamamlandı ama yine de görüşmeler yapıldı. Onlarla ilgili bir
gelişme oldu mu? Sizinle görüşüldü mü acaba? Şimdiye kadar bir ilerleme,
gelişme var mı acaba?
Teşekkür
ederim.
BAŞKAN –
Teşekkür ediyorum.
Sayın
Gümüş...
HALUK
AHMET GÜMÜŞ (Balıkesir) – Balıkesir’de Alibey
Adası’nda rüzgâr enerji santralleriyle ilgili bir izin alındığı söyleniyor.
Bununla ilgili daha önce size sormuştuk ama net bir cevap alamıyoruz. Cunda
Adası diye de, Cunda diye de bilinir burası, turizmin çok önemli ve aktif
olduğu bir yerdir. Bu bölgede rüzgâr enerji santralleri kurmak çok garip ve
anormal bir şeydir. Bu konuda, bu izinler konusunda –belki de- bizim, bu
izinlerin altında imarla ilgili birtakım şüphelerimiz de var. Bu izinler
konusunda bunlar gerçekleşecek midir? Yani turizmin göbeğine ve tarihin
tepesine rüzgâr santrali pervaneleri mi takacağız? 
Teşekkür
ederim. 
Rüzgâr
enerjilerine de karşı değiliz. 
BAŞKAN –
Teşekkür ederim. 
Sayın
Özkan…
RAMAZAN
KERİM ÖZKAN (Burdur) – Sayın Başkan,
teşekkür ederim. 
Sayın
Bakan, hayvansal üretimde kullanılan enerjilerde KDV’yi yüzde 18’den yüzde
1’lere çekmeyi düşünüyor musunuz? Yine, tarımsal amaçlı sulamada kullanılan
elektrikte KDV yüzde 18, yine onu yüzde 1’lere çekmeyi düşüyor musunuz? 
Yine,
kültür mantarı devamlı elektrik kullanıyor hem yaz hem kış. Bunda da sanayide
kullanılan elektrikteki indirimden yararlanmak istiyorlar. Bu konudaki
düşüncenizi almak istiyorum. 
Teşekkür
ederim.
BAŞKAN –
Teşekkür ederim. 
Sayın
Aydın…
OSMAN
AYDIN (Aydın) – Teşekkür ederim Sayın Başkan.
Özellikle
ülkemizin toryum rezervleri yönünden çok önemli kaynaklara sahip olduğu
hepimizce bilinmekte. Bu toryum yataklarının hem cevher olarak üretilmesi hem
de enerji alanında kullanılması için dünya ülkelerinin birçoğu, dünyada birçok
ülke milyonlarca dolarlık AR-GE yatırımlarının çalışmalarını şimdiden başlatmış
durumda. Bu konuda ülkemizin hakikaten bu şansını önümüzdeki süreç içinde
kullanabilmesi için, bugünden AR-GE çalışmalarına önemli kaynaklar ayırması
lazım ki yarın bu toryum yataklarımızdan, toryum rezervlerimizden
yararlanabilelim. Bu konuda bir çalışmamız var mı? Bu konuda AR-GE’ye bütçe ayırdık mı? 
Teşekkür
ederim. 
BAŞKAN –
Teşekkür ediyorum. 
Sayın
Kurt…
KAZIM
KURT (Eskişehir) – Teşekkür ederim Sayın Başkan. 
Sayın
Bakan, yukarıda Plan Bütçe Komisyonu toplantısında Türk Hava Yollarının
ödemekte olduğu TRT payları kaldırıldı. Şimdi, sizin Bakanlığınızın
sorumluluğunda, tüketici elektriğindeki elektrik ücretinde, kayıp kaçakta,
açma, kapamada TRT payı var. Bunu kaldırma konusunda neden bir adım atmazsınız?

Teşekkür
ederim.
BAŞKAN –
Teşekkür ediyorum.
Sayın
Demiröz…
İLHAN
DEMİRÖZ (Bursa) – Teşekkür ediyorum Sayın Başkanım.
On beş
gün önce Niğde’ye yapmış olduğumuz ziyarette çiftçiler şöyle bir sıkıntılarını
dile getirdiler: Daha önce sulama birliklerinin icralık borçlarında, elektrik
borçlarında trafoların sökülerek alındığını ama son günlerde bu özelleştirilen
veya oradaki şirketler tarafından -bu defa trafo olarak değil- demir direklerin
kesilerek tüm hattın alındığını ifade ettiler. Bu konuda size gelen şikâyetler
mutlaka vardır. Ne gibi önlem almayı düşünüyorsunuz? 
Teşekkür
ederim.
BAŞKAN –
Teşekkür ediyorum.
Sayın
Özel, son söz…
ÖZGÜR
ÖZEL (Manisa) – Teşekkür ederim Sayın Başkan.
Sayın
Bakan, eğri oturalım doğru konuşalım. Ben milletvekiliyim. Aykut Erdoğdu da
burada bir şey söyledi, dedi ki: “Başbakanın damadının şirketi camiye iki tane
sayaç takmış.” Yani camileri dolandırmış. “Sizin elinizde bu konuda bir tane
teftiş kurulu raporu var.” diyor. Siz çıkıyorsunuz, yirmi dakika orada
konuşuyorsunuz, bu konunun etrafından dolanıyorsunuz. Hatta ilk söylediğinde
ben “Yok artık.” dedim, siz gözünüzü kaçırdınız. 
Bana
deyin ki: “Böyle bir şey yok kardeşim. Böyle bir rapor yok. Bu iki tane şey
yok. Böyle bir şey yok.” İçimiz rahat etsin ama cevap verin. Böyle bir teftiş
kurulu raporu var mı, yoksa bu konuyu ilk kez mi duyuyorsunuz?
Teşekkür
ederim. 
BAŞKAN –
Teşekkür ediyorum.
Sayın
Bakan, buyurun.
ENERJİ VE
TABİİ KAYNAKLAR BAKANI TANER YILDIZ (Kayseri) – Camiye mi dediniz?
AYKUT
ERDOĞDU (İstanbul) – Sokak aydınlatması demek istiyor. 
Bu cami
aydınlatmasında nitelikli dolandırıcılıktan yargılama var mı, yok mu? 
BAŞKAN –
Sayın Bakan, buyurun.
ENERJİ VE
TABİİ KAYNAKLAR BAKANI TANER YILDIZ (Kayseri) – Sayın Başkan, değerli
arkadaşlar; öncelikle, tabii, problem üzerine…
HAYDAR
AKAR (Kocaeli) – Son sorudan başlayın.
ENERJİ VE
TABİİ KAYNAKLAR BAKANI TANER YILDIZ (Kayseri) – Arkadaşlar, 998 tane soru
önergesine süresinde cevap vermiş bir Bakanlığa soruyu cevaplamadı ithamında
bulunmayın lütfen ya. Şimdi onların hepsini tek tek saymayayım size. Burada
bütün, istisnasız, hepsini cevaplamışız biz. Herhangi bir sorudan falan
kaçtığımız yok. 
Ben şimdi
dakikaya bakıyorum. Dokuz dakikada soru sorulan konunun altı buçuk dakikada
cevabı olur mu? İnsaf edin ya! Verin bana şimdi yirmi beş dakika, ben hepsini
cevaplayayım.
HAYDAR
AKAR (Kocaeli) – Tamam verelim Başkan, verelim…
ENERJİ VE
TABİİ KAYNAKLAR BAKANI TANER YILDIZ (Kayseri) –Arkadaşlar, Enerji ve Tabii
Kaynaklar Bakanlığında bilgiden yana bir sıkıntı yok, şeffaflıktan yana da bir
sıkıntı yok. Kusura bakmayın, ben de otuz yıllık mühendisim, bu işlerin
içerisinde bulunuyorum. Bizim herhangi bir sıkıntımız yok. Sizin şunu
söyleyebilmeniz lazım… 
Arkadaşlar,
bakın, “Eğri oturup doğru konuşalım.” diyorsunuz. Ben size ısrarla, her yıl
Türkiye’ye bir ülke eklendiğinden, enerjinin büyümesi açısından, bahsediyorum.
Ya, 2012 yılında bir Slovakya eklendi Türkiye’ye. 
AYKUT
ERDOĞDU (İstanbul) – E, tamam. 
ENERJİ VE
TABİİ KAYNAKLAR BAKANI TANER YILDIZ (Kayseri) – Ama bir dakika… “Tamam.”
diyorsunuz da, 35 milyon adet abone var. Bizim elimize ulaşan 3.600 tane, 3.200
tane… 
ÖZGÜR
ÖZEL (Manisa) – Slovakya demiyorum, Çalık diyorum Çalık! 
ENERJİ VE
TABİİ KAYNAKLAR BAKANI TANER YILDIZ (Kayseri) – Ya, bir dakika kardeşim, sıranı
bekle! 11’inci sırada sordun sen. Sıranı bekle, bir dakika. 
RECEP
ÖZEL (Isparta) – Bekleyemez o!
ENERJİ VE
TABİİ KAYNAKLAR BAKANI TANER YILDIZ (Kayseri) – Arkadaşlar, bir milletvekili
arkadaşımızın burada soru sorma hakkı vardır ve onu öğrenme hakkı vardır, bu en
tabii haktır. E, müsaade edin de bunu cevaplayayım diyorum ben. 
Şimdi,
arkadaşlar, büyük resim şunu söylüyor: 35 milyon adet abonesi olan, 29 milyon
adet de mesken abonesi olan bir ülkede yaşıyoruz. Şikâyetleri öyle bir ön plana
çıkartıyorsunuz ki… Bunların bir kısmının giderilmesi için bizzat illerinde
toplantı yapıyoruz. Kimlerle? Valilerin, belediye başkanlarının,
milletvekillerinin bulunduğu ortamda. Bu cuma günü saat dokuzda Konya’da bu
toplantıyı yaptık. Katılan arkadaşlarımız burada, bilirler. Enine boyuna,
Niğde’de -dediğiniz- Nevşehir’de, Aksaray’da, Karaman’da, Kırşehir’de ve
Konya’nın bulunduğu altı ilde ne var ne yok hepsini masanın üzerine döküyoruz.
Her türlü eleştiri serbest, her türlü yorum serbest. Bizim amacımız üzüm yemek,
bağcı dövmek değil. Ve biz orada, son üç yılda 315 milyon TL yatırım yapmışız,
bu altı ilde. Bir arkadaş diyor ki: “Buraya taş üstüne taş konmadı.” Ya, böyle
bir şey gerçek olmaz ki. Ben tek tek takip ediyorum. Son iki yılın yatırımları
bu illerde 2,5 katına çıkartıldı. 
Şimdi,
değerli arkadaşlar, büyük resim şunu söylüyor: 35 milyon adet abonenin bize
gelen şikâyet oranı on binde 1’den küçük. Ha, biz buna bakmayalım mı bu on
binde 1’den küçük diye? Hayır, bakacağız. Elektrik kesintisi olmuş, bakacağız.
Atmosfere açık bir işletme. Nasıl oluyor lodos çıktığında Marmara’da gemi
seferleri durduruluyor da kar yağdığında elektrik devam ediyor? Dünyanın her
tarafında böyledir bu. Ben size açıkça söylüyorum. Atmosfere açık işletmelerde
işletmeye dayalı sürekli sıkıntılar olabilir. 1900 tarihinde değil, 2012’de New
York’da 6 milyon kişi elektriksiz kaldı. 2012’nin
Kasım ayında 12 milyon kişi elektriksiz kaldı Moskova’da. Herhangi bir dağ
başından falan da bahsetmiyorum. 
Şimdi,
arkadaşlar, bu yalnızca Türkiye’de olan bir şey değil. Bunların giderilmesi
için uğraşmak, bunların altında ezilmek anlamına gelmez. Türkiye 229 milyar
kilovatsaatten 242 milyar kilovatsaate çıktı 2012 yılında. Bu elektriğin
hepsini ben kullanmıyorum ki; vatandaşlarımız, sanayicimiz kullanıyorlar ve
Türkiye’de elektrikteki, enerji sektöründeki büyüme ekonomik büyümenin 2 katı
civarındadır. Kurulu güçteki büyüme 4.100 megavat, 2,5-3 katıdır. Şimdi, biz,
bir yandan büyüyoruz, bir yandan değişiyoruz. Siz, şimdi öyle bir şey
anlatıyorsunuz ki, öyle bir tablo çiziyorsunuz ki, kusura bakmayın, büyük resmi
tamamen ezen ve sanki Türkiye’de
elektrik kullanılmıyormuşçasına bahsediyorsunuz. Bu, doğru değil.
Şimdi,
arkadaşlar, soruş sırasına göre geliyorum. Sayın Şandır’ın
Mersin’deki nükleer santrallerle alakalı…
MEHMET
ŞANDIR (Mersin) – Sayın Bakan, bakın, termik santralleri soruyoruz.
ENERJİ VE
TABİİ KAYNAKLAR BAKANI TANER YILDIZ (Kayseri) – Bakın, önceki konuşmanızda,
Sayın Başbakanın turizmle alakalı konularını ve nükleer santrali söylediniz,
tek tek not aldım.
MEHMET
ŞANDIR (Mersin) – Termik santrali de söyledim.
ENERJİ VE
TABİİ KAYNAKLAR BAKANI TANER YILDIZ (Kayseri) – Termik santrali şu anda
sordunuz. Bir önceki sorunuzda da Sayın Başbakanın turizmle alakalı, turizm
alanı ilan etmiş olmasına rağmen nasıl nükleere izin verdiğinden bahsettiniz.
Cevaplıyorum.
Değerli
arkadaşlar, elin turisti, Paris’te 40 kilometre ileride 4 tane nükleer santral
varken 55 milyon insan Paris’i ziyaret ediyor ve tekrar söylüyorum: 1.100
kilometrelik Loire Nehri üzerinde 6-7 tane nükleer santral var ve burası dünya
koruma alanı içerisine alınmış bir yerdir. Balık tutanlar var, sandalla
gezenler var, pikniğini yapanlar var. Niye oradaki turiste bir şey olmuyor da
bizim Mersin’deki turistimize bir şey oluyor? Ben bunu anlamıyorum. Nasıl
oluyor da -oradaki tarım alanlarından en fazla ihracat yapan 10 ülkenin nükleer
santrali var- dünyadaki en büyük ihracat yapan ülkelere bir şey olmuyor da
bizim tarımımıza bir şey oluyor? 
AYKUT
ERDOĞDU (İstanbul) – 5’inci jenerasyon…
ENERJİ VE
TABİİ KAYNAKLAR BAKANI TANER YILDIZ (Kayseri) – Bu oyunlara lütfen gelmeyelim.
En gelişmiş ülkeler, dünyada 3 tanesi nükleer güç santrallerinin yarısına
sahipler. Amerika Birleşik Devletleri, Fransa ve Japonya’da dünyadaki toplam
442 tane santralin yarısı var arkadaşlar. O yüzden, biz gelişmemize bakalım,
biz sanayileşmemize bakalım. Bunun iktidarı, muhalefeti olmaz. İlerleyen
Türkiye hepimizin Türkiye’si. Yarın bir gün senin çocuklarına da lazım olacak,
benim çocuklarıma da lazım olacak. Bırakın, Türkiye'nin önünde durmayalım
arkadaşlar. 
HAYDAR
AKAR (Kocaeli) – Biz “İlerlemesin.” demiyoruz Sayın Bakan, “İlerlemesin.”
demiyoruz.
ENERJİ VE
TABİİ KAYNAKLAR BAKANI TANER YILDIZ (Kayseri) – 515 bin tane parça var bir
nükleer santralde. Bizim yerli sanayicimiz ne kadarını yapabilecek? Ne kadarını
yapabilecekse o kadarını yapabilecek. Bunun yüzde 30’unu mu yapacak, yüzde 70’ini
mi yapacak, hep beraber göreceğiz. Bu yıl yüzde 30’unu yapar, üç yıl sonra
yüzde 40’ını yapar. 
Arkadaşlar,
değişim, ilerleme sosyal bir olaydır. Her değişimin riski büyüktür ama AK PARTİ
hükûmetlerimizle beraber biz bu riskleri aştık. O yüzden, bu konuda endişe
etmeyelim, korkmayalım. 
Azeri
fiyatla alakalı “al ya da öde”yle alakalı…
HAYDAR
AKAR (Kocaeli) – Sayın Başkan, Bakan hiçbir soruya cevap vermediği için on
dakika daha verin.
ENERJİ VE
TABİİ KAYNAKLAR BAKANI TANER YILDIZ (Kayseri) - Sayın Başkanım, ben talep
ediyorum, bütün soruları cevaplayıncaya kadar süre talep ediyorum. 
HAYDAR
AKAR (Kocaeli) – Hiçbir soruya cevap vermediği için on dakika daha süre verin.
ENERJİ VE
TABİİ KAYNAKLAR BAKANI TANER YILDIZ (Kayseri) – Hiçbir sorudan kaçmıyorum, kaçıyormuş
imajını vermiş olmaktan da… Açıkça söylüyorum… Kusura bakmayın…
BAŞKAN –
Sayın Akar, siz sordunuz, Sayın Bakan da cevap veriyor ama cevap vermiyorsa
bilemem. Benim sorunum değil, Sayın Bakan burada. 
ENERJİ VE
TABİİ KAYNAKLAR BAKANI TANER YILDIZ (Kayseri) – Siz soruyu sorarken özgürsünüz
de ben cevap verirken nasıl cevap vereceğimi size mi soracağım? Kusura
bakmayın!
HAYDAR
AKAR (Kocaeli) – Hayır ama sorulara cevap vermediniz ki Sayın Bakan.
ENERJİ VE
TABİİ KAYNAKLAR BAKANI TANER YILDIZ (Kayseri) - Evet, devam ediyorum. 
“Azeri
fiyatını niçin yükselttiniz?” dediler. Ben kendi kafama göre 1,1 milyar dolara
yükseltebilir miyim arkadaşlar? “Neyse ya, bugün canım istedi, Azeri
kardeşlerimize de biraz yardımım olsun.” diye 1,1 milyar dolar verilir mi? Sözleşme
var, kontrat var. Okumadıysanız, lütfen, göndereyim, okuyun kontratı. Her üç
yılda bir taraflara revizyon hakkı verir o sözleşmeler; yüksek olan fiyatları
düşürmek, düşük olan fiyatları da yükseltmek üzerine. İran’da şu anda biz ne
yapıyoruz, niçin tahkime verdik arkadaşlar? Sözleşmemizde yazıyor, dedik ki:
“Üç yılda bir revizyon hakkı var, fiyatlarınız yüksek.” O “Yüksek değil.” dedi.
“O zaman biz anlaşamıyorsak ben İsviçre mahkemelerine veriyorum anlaşmak için.”
2007 yılında bu oldu, 705 milyon dolar biz para aldık. Değerli arkadaşlar bu
benim uydurduğum, benim ortaya çıkarttığım bir şey değil ki, sözleşme ne
diyorsa onu yapacağız. “Al ya da öde”yle alakalı
dediniz. Ben, size yazılı ve görsel basının önünde bahsetmiştim.
BAŞKAN –
Sayın Bakan, lütfen sözlerinizi toparlayınız.
ENERJİ VE
TABİİ KAYNAKLAR BAKANI TANER YILDIZ (Kayseri) – O zaman bu kısmını diyeyim,
geriye 13 tane soru kalıyor Başkanım.
BAŞKAN –
Yazılı cevaplayabilirsiniz.
ENERJİ VE
TABİİ KAYNAKLAR BAKANI TANER YILDIZ (Kayseri) – “Al ya da öde”yle
alakalı, Türkiye’nin parasını verip de… Arkadaşlar, önemli bir şey söylüyorum,
sorduğunuz için söylüyorum, bunu belki on beşinci kez tekrar ediyorum.
Türkiye’nin Rusya Federasyonu’ndan 2012 yılının sonunda doğal gazı almayıp da 1
dolar alacağı olan hiçbir kalem yoktur.
AYKUT
ERDOĞDU (İstanbul) - Sayıştay yalancı…
ENERJİ VE
TABİİ KAYNAKLAR BAKANI TANER YILDIZ (Kayseri) – Bakın, Rusya Federasyonu’nda…
Ben şimdi, size bir cümleyi tekrar ediyorum: Rusya Federasyonu’yla “al ya da öde”lerle alakalı konuda 2012’nin sonunda bunu bitirmiştir,
Azerbaycan ve İran’da da 2014’ün sonuna kadar bitireceğiz. Bu şu demektir:
Türkiye’nin 1 dolar ödeyip de alamadığı gaz kalmayacak anlamında söylüyorum
bunu. Rusya Federasyonu’nda kalmadı 3,6 milyar metreküp “al ya da öde”den kaynaklanan doğal gazı. Ben şimdi çok açık ve
yanlış anlamaya müsait olmayan bir cümle sarf ettim, tutanaklara geçti. Ben
bunu televizyonda söylüyorum, gazetede yazdırıyorum. Tekrar tekrar söylüyorum,
Rusya Federasyonu’nda bizim “al ya da öde”den dolayı
herhangi bir alacağımız kalmamıştır. İran ve boru hatlarındadır bu, orada da
kalmayacaktır.
AYKUT
ERDOĞDU (İstanbul) - Ne kadar İran’da? 
ENERJİ VE
TABİİ KAYNAKLAR BAKANI TANER YILDIZ (Kayseri) – Nabucco
ve Güney Akım’la alakalı bahsediyorum. Güney Akım, münhasır ekonomik sahada,
Karadeniz’de yapılan Rusya Federasyonu’nun gerçekleştirmek istediği bir
projedir, yapabilirler veya yapamazlar. Bize dediler ki: “Siz ortak olur
musunuz?” Biz bu projeye ortak olmak istemediğimizi belirttik. Nabucco’da ne oldu? Şimdi, bir projeyi tercih etmek
diğerinden vazgeçmek anlamına gelmez. 2035 yılına kadar, Avrupa Birliği üyesi
ülkelerin doğal gazdaki probleminin çözümünün bir parçası olmak adına 4 tane
proje geliştiriliyor arkadaşlar. Bu 4 projenin de gerçekleşmesine rağmen,
Avrupa Birliğinin öngördüğü büyüme rakamları hâlâ karşılanamıyor. Bu ne
demektir? Kısa ve orta vadede bunlar birbirine rakip projeler gibi görünse de
uzun vadede bunlar birbirine rakip değildir.
Teşekkür
ediyorum.
ÖZGÜR
ÖZEL (Manisa) – Ne oldu Çalık? Ne oldu nitelikli dolandırıcılık?
BAŞKAN –
Sayın Bakanım teşekkür ediyorum.
İkinci
bölüm üzerindeki görüşmeler tamamlanmıştır. 
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Birleşime
yarım saat ara veriyorum.

Kapanma Saati: 01.23


DOKUZUNCU OTURUM
Açılma Saati: 02.02
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul),
Muhammet Rıza YALÇINKAYA (Bartın) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Dokuzuncu Oturumunu açıyorum. 
426 sıra
sayılı Kanun Tasarısı’nın görüşmelerine devam edeceğiz.
Komisyon
ve Hükûmet yerinde.
26’ncı
madde üzerinde üç adet önerge vardır, okutup işleme alıyorum:
Türkiye
Büyük Millet Meclisi Başkanlığına
Görüşülmekte
olan 426 Sıra sayılı Elektrik Piyasası Kanunu Tasarısının 26 ıncı maddenin sonuna aşağıdaki fıkranın eklenmesini arz ve
teklif ederiz.
“(6)
Üretim lisansı kapsamında 7 inci maddenin ikinci fıkrasında belirtilen
faaliyetleri yapar.”
 Nurettin Canikli Mehmet Doğan Kubat İsmail Kaşdemir
 Giresun İstanbul Çanakkale
 Şirin Ünal Hüseyin Bürge Bülent Turan
 İstanbul İstanbul İstanbul
 Mehmet Muş  Hacı Bayram Türkoğlu
 İstanbul Hatay
“(6)
Üretim lisansı kapsamında 7 inci maddenin ikinci fıkrasında belirtilen
faaliyetleri yapar.”
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 26. Maddesinin 4. Fıkrası madde metninden
çıkartılmıştır.
 Mehmet Ali Susam Haydar Akar Osman
Aydın
 İzmir Kocaeli Aydın
 Ümit Özgümüş Haluk Eyidoğan Turgay Develi
 Adana İstanbul Adana
Türkiye
Büyük Millet Meclisi Başkanlığına
Görüşülmekte
olan 426 sıra sayılı Elektrik Piyasası Kanunu Tasarısı ile İstanbul
Milletvekili Mustafa Sezgin Tanrıkulu ve İzmir Milletvekili Alaattin Yüksel'in;
Elektrik Piyasası Kanunu ve Türkiye Radyo-Televizyon Kurumu Gelirleri Kanununda
Değişiklik Yapılması Hakkında Kanun Teklifi, Antalya Milletvekili Osman Kaptan'ın;
Türkiye Radyo Televizyon Kurumu Gelirler Kanunu ve Elektrik Piyasası Kanununda
Değişiklik Yapılması Hakkında Kanun Teklifi, Adana Milletvekili Ali Halaman'ın; Elektrik Piyasası Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu'nun; Elektrik Piyasası Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve 2 Milletvekilinin; Elektrik
Piyasası Kanununda Değişiklik Yapılması Hakkında Kanun Teklifiyle Avrupa
Birliği Uyum Komisyonu ve Sanayi, Ticaret, Enerji, Tabii Kaynaklar ve Bilgi ve
Teknoloji Komisyonu Raporlarının 26. maddesinin tasarı metninden çıkarılmasını
arz ve teklif ederiz.
 Alim Işık Emin Haluk Ayhan Mustafa Kalaycı
 Kütahya Denizli Konya
 Mehmet Erdoğan Yusuf Halaçoğlu Ali
Halaman
 Muğla Kayseri Adana
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz efendim. 
BAŞKAN –
Hükûmet katılıyor mu? 
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Evet, önerge üzerinde söz isteyen Sayın Şandır…
MEHMET
ŞANDIR (Mersin) – Gerekçe efendim…
BAŞKAN –
Gerekçeyi okutuyorum:
Gerekçe:
Tasarı
bugün enerji sektörünün ve elektrik piyasasının içinde bulunduğu sorunları
çözmekten uzaktır. Tasarı, esas komisyonunun dışında AB Uyum Komisyonuna ve
Plan ve Bütçe Komisyonuna tali komisyon olarak gönderilmiş ancak Plan ve Bütçe
Komisyonu görüş bildirmemiştir. AB Uyum Komisyonunun tali komisyon olarak
gönderdiği rapor ise tasarının bu hâliyle AB direktifleriyle çelişen, çatışan
bir tasarı olduğunu, dolayısıyla çevre düzenlemelerine yönelik tedbirlerin
yeterince alınmadığını belirten ifadeler içermektedir.
Tasarı
özünde, 20 Şubat 2001 tarihli ve 4628 sayılı Elektrik Piyasası Kanunu'nun
güncellenmesinden ibarettir.
Diğer
taraftan, bu tasarının orijinal hâlindeki bazı maddeler tasarının içerisinden
çıkartılıp bir teklif hâline getirilerek 22 Ocak 2013 tarihli ve 6408 sayılı
Kanunla yasalaşmıştır. Bu kanunda, 31 Aralık 2012 tarihi itibarıyla süresi
dolan ulusal tarifenin 2015 yılına kadar uzatılması sağlanarak Bakanlar
Kuruluna bu süreyi beş yıl daha uzatma yetkisi verilmiştir. Bu düzenlemeyle,
Türkiye'nin 21 elektrik dağıtım bölgesinin tamamında meydana gelen kayıp kaçak
ve benzeri gibi haksız tüketimlerin 76 milyon Türk insanına eşit olarak
paylaştırılacak şekilde ulusal tarifenin devamına karar verilmiştir. Böylece
dürüst vatandaşlarımız adeta cezalandırılmıştır. Tasarının başlığında, TRT
payı, sayaç okuma bedeli vb. gibi ek ödemelerin kaldırılmasına yönelik Kanun Teklifleri
yer almasına rağmen, bu kanun tekliflerinin hiçbir maddesi bu tasarıya
eklenmemiştir.
Tasarı,
elektrik enerjisi üretimini artıracak ve arz güvenliğini sağlayacak teşvikler
içermemektedir. Tasarı, Tüketicilerin; aktif
elektrik bedeline ek olarak dağıtım sistemi kullanım bedeli, kayıp kaçak
bedeli, Perakende hizmet bedeli, İletim bedeli, sayaç okuma bedeli, belediye
tüketim vergisi, enerji fonu, TRT payı gibi ek yükleri ödemesine yol açan bir
tasarıdır. Tasarıyla, lisans sahibi tüzel
kişilerin, lisansları
kapsamındaki faaliyetlerini yürütebilmelerinde, dışarıdan hizmet alımının önü
açılmaktadır. Yani, lisans sahibi üreticiler veya dağıtıcı firmalar, artık,
Türkiye'nin kangreni hâline gelmiş taşeron sistemine bu sektörde de girmiş
olacaklardır. Şimdiye kadar birçok çalışanın mağdur edildiği, birçok işçinin
hayatını kaybettiği taşeron sistemi, elektrik piyasasında da yeni canların
yanmasına yol açacaktır. 
Üretim
tesislerinin çevre mevzuatıyla uyumlu hâle getirilmesine yönelik düzenlemeler
için, 2018 yılına kadar süre tanınarak çevrenin 5 yıl daha tahrip edilmesine
adeta göz yumulmuştur. Tasarı bazı firmalara ilişkin özel düzenlemeler
içermektedir. Tasarı, elektrik paralarını ödeyemeyen çiftçilerimiz başta olmak
üzere birçok vatandaşımızın aynı sorunları yaşamaya devam etmesine yol
açacaktır. Mahkemelere düşmüş, parası veya işi olmadığı için borcunu ödeyemeyen
vatandaşlarımızın sorunları çözülememiştir. Türkiye ithal ettiği petrolün
toplam yüzde 63'ünü İran ve Rusya'dan, doğal gazın yüzde 77'sini sadece İran ve
Rusya'dan ithal etmektedir. Hükümetin uyguladığı ithal politikasını
değiştirecek ve ülkemizi dışa bağımlılıktan kurtaracak yeni düzenlemeler
getirilmemiştir. Hükümetin doğalgaz ithalatına dayalı enerji ve elektrik
piyasası politikasını değiştirecek önlemler tasarıda yer almamıştır. Tasarı ile
abonelerin mülkiyetindeki sayaçların dağıtım şirketlerine devredilerek bir çok
yeri sayaç üreticisinin mağdur edileceği düzenleme getirilerek yeni sorunların
yaşanmasına yo açılmaktadır. Enerji arz güvenliğimizin sağlanması için doğalgaz
ve petrolde yaşanacak krizlere karşı gerekli düzenlemelerin yapılması
gerekirken bu düzenlemeler yapılmamıştır. Yenilenebilir kaynaklara dayalı
rüzgar, güneş, jeotermal, biyokütle vb. gibi enerji
kaynaklarına yönelik düzenlemelerin ve AR-GE teşviklerinin artırılması
gerekmektedir. Tasarı ile öngörülen son kaynak tedarikinde zor durumda kalmış
tüketiciye pahalı fiyattan ürün satmanın önü açılmıştır. Tasarı ile Kuruma ve
Kurula, lisans iptalini gerçekleştirecek yetkiler verilmekte, reel sektörün
sürekli lisans iptali tehdidi ile karşı karşıya bırakılmasına yol açılmaktadır.
Belirtilen nedenlerle ilgili maddenin Tasarı metninden çıkartılması gerekir.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan.
BAŞKAN –
Evet, önergeyi oylarınıza sunacağım ancak yoklama talebi var, onu yerine
getireceğim.
Sayın
Hamzaçebi, Sayın Aydın, Sayın Demiröz, Sayın Kuşoğlu, Sayın Aygün, Sayın Akar,
Sayın Demirçalı, Sayın Aksünger,
Sayın Kurt, Sayın Sarı, Sayın Çam, Sayın Gümüş, Sayın Özkan, Sayın Özdemir,
Sayın Öztrak, Sayın Öztürk, Sayın Erdoğdu, Sayın
Kaptan, Sayın Özel, Sayın Havutça.
Bir
dakika süre veriyorum.
(Elektronik
cihazla yoklama yapıldı)
BAŞKAN –
Sayın Selçuk Özdağ? Burada. 
Sayın
Edip Uğur, Balıkesir Milletvekili? Burada.
Sayın
milletvekilleri, toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı tasarının 26. Maddesinin 4. Fıkrası madde metninden
çıkartılmıştır.
 Mehmet
Ali Susam (İzmir) ve arkadaşları
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Katılmıyoruz.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan.
BAŞKAN –
Önerge üzerinde söz isteyen Turgay Develi, Adana Milletvekili.
TURGAY
DEVELİ (Adana) – Sayın Başkan, değerli milletvekilleri; burada görüştüğümüz 426
sıra sayılı Kanun Tasarısı, aslında küresel finansın tüm dünyada enerji
pazarlarını ve üretimini yeniden gözden geçirmesine tekabül eden bir kanuna
tekabül ediyor. Türkiye’de de bu konuda küresel finansın taleplerine uygun
olarak iç piyasa düzenlemesini sağlayan bir yasal düzenleme yapılıyor. Tabii,
bunu yaparken içeride bu işin taşeronluğunu alan Hükûmet, kendi payına düşeni
de enerji özelleştirmeleri sırasında yandaşlarına dağıtıyor. Bu bölümü Adalet
ve Kalkınma Partili sayın milletvekillerinin çok iyi dinlemelerini istirham
ediyorum çünkü birçoğunun bu yaşanan yolsuzluklardan, suistimallerden,
görevi kötüye kullanmalardan haberi olduğunu zannetmiyorum. 
Arkadaşlar,
elektrik dağıtım şirketlerinden Meram Elektrik’in özelleştirilmesi sırasında,
TEDAŞ’ın Genel Müdürlüğünün, Sayıştay bürokratlarının, TEDAŞ Teftiş Kurulu
müfettişlerinin tespitlerine ve bütün uyarılarına rağmen, kasada 30 milyon lira
para bırakılarak dağıtımı özelleştirilen şirkete sermaye aktarılmıştır. Bu,
teftiş kurulu raporlarıyla Sayıştay denetçilerinin raporlarına girmiştir.
Ayrıca, özelleştirme işlemi yapılmadan önce, devir işleminden beş ay önceye
tekabül eden bir sürede, elektrik sayaçları okunmayarak, okunanlar tahsil
edilmeyerek yaklaşık 50 milyon lira para Meram’ı alan şirketin tahsilatına
bırakılmıştır. Toplam 80 milyon lira para… Ayrıca, bu şirketlerde
özelleştirmeden önce yöneticilik yapan, bu işlemlere kaynaklık eden yöneticiler
de devredilen şirkette yönetici olmaya devam etmişlerdir. 
Şimdi,
kes-kopyala-yapıştır usulsüzlükleri, suistimalleri
gibi aynı yöntem Fırat Elektrik’in özelleştirilmesi sırasında da yaşanmıştır.
Fırat Elektrik özelleştirilmeden önce, TEDAŞ Genel Müdürlüğünün “Kasanızdaki
paraları borçlarınıza yatırın ve kasa hesabını bize gönderin.” talimatına
rağmen, kasadaki para eksik bildirilmiş ve 15 milyon lira para özelleştirilen
şirketin kasasında bırakılmıştır. Bununla beraber, KİT Komisyonunda yaptığımız
araştırmalarda, özelleştirmesi yapılan 11 şirketin tamamında aynı tür
“kes-kopyala-yapıştır” usulsüzlükler tespit edilmiştir. Bunlar, teftiş kurulu
raporlarıyla sabittir, Sayıştayın raporlarına
girmiştir. Özelleştirme İdaresi Başkanlığı, bu yıl görüşmemiz gereken bu
raporları bir üst yazıyla teftiş kurulundan almış, Sayıştaydan
almış ve Enerji Bakanlığının denetim kuruluna göndertmiştir yani ortaya çıkan
usulsüzlükleri, yolsuzlukları zamana yayarak, başka formüller bularak kapatmaya
çalışacaklar. 
Bu
konuyla ilgili Özelleştirme İdaresinin ve Enerji Bakanlığının hangi yöntemleri
kullandığını da bir sonraki gündemde söz aldığımız zaman anlatacağım.
Saygılarımı
sunuyorum. (CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 426 sıra sayılı Elektrik Piyasası Kanunu Tasarısının 26 ıncı maddenin sonuna aşağıdaki fıkranın eklenmesini arz ve
teklif ederiz.
 Nurettin
Canikli (Giresun) ve arkadaşları
“(6)
Üretim lisansı kapsamında 7 inci maddenin ikinci fıkrasında belirtilen
faaliyetleri yapar.”
BAŞKAN –
Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI M.
MÜCAHİT FINDIKLI (Malatya) – Takdire bırakıyoruz efendim.
BAŞKAN –
Hükûmet katılıyor mu?
ENERJİ VE
TABİİ KAYNAKLAR BAKANI TANER YILDIZ (Kayseri) – Katılıyoruz Sayın Başkan.
AHMET
AYDIN (Adıyaman) – Gerekçe…
BAŞKAN –
Gerekçeyi okutuyorum.
Gerekçe:
Üretim
lisansı sahibi olan EÜAŞ’ın hak ve yükümlülüklerinin
sayıldığı bu madde de 7 nci maddenin ikinci
fıkrasında belirtilen faaliyetlerin yer almaması nedeniyle bu faaliyetleri
yapamayacağı yönünde oluşabilecek tereddütlerin giderilmesi amaçlanmaktadır. 
BAŞKAN –
Önergeyi oylarınıza sunuyorum…
III.- Y O K L A M A
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz. 
BAŞKAN –
Peki, yoklama talebi var, yerine getireceğim.
Sayın
Hamzaçebi, Sayın Aydın, Sayın Demiröz, Sayın Aygün, Sayın Kuşoğlu, Sayın Gümüş,
Sayın Akar, Sayın Develi, Sayın Çam, Sayın Sarı, Sayın Kurt, Sayın Aksünger, Sayın Erdoğdu, Sayın Özkan, Sayın Özdemir, Sayın Öztrak, Sayın Öztürk, Sayın Susam, Sayın Kaplan, Sayın
Özel.
BAŞKAN –
Bir dakika süre veriyorum.
(Elektronik
cihazla yoklama yapıldı)
BAŞKAN –
Sayın milletvekilleri, toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN –
Önergeyi oylarınıza sunuyorum. Kabul edenler… Kabul etmeyenler… Kabul
edilmiştir.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Tekrar, maddede yoklama istiyoruz Sayın Başkan.
BAŞKAN –
Yoklama talebiniz var, yerine getireceğim.
Sayın
Hamzaçebi, Sayın Susam, Sayın Aydın, Sayın Demiröz, Sayın Çam, Sayın Kuşoğlu,
Sayın Gümüş, Sayın Akar, Sayın Develi, Sayın Aygün, Sayın Sarı, Sayın Kurt,
Sayın Aksünger, Sayın Erdoğdu, Sayın Özkan, Sayın
Özdemir, Sayın Öztrak, Sayın Öztürk, Sayın Özel,
Sayın Kaptan.
Bir
dakika süre veriyorum. 
(Elektronik
cihazla yoklama yapıldı) 
BAŞKAN –
Sayın milletvekilleri, toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Elektrik Piyasası Kanunu Tasarısı ile
İstanbul Milletvekili Mustafa Sezgin Tanrıkulu ve İzmir Milletvekili Alaattin
Yüksel’in; Elektrik Piyasası Kanunu ve Türkiye Radyo-Televizyon Kurumu
Gelirleri Kanununda Değişiklik Yapılması Hakkında Kanun Teklifi, Antalya
Milletvekili Osman Kaptan’ın; Türkiye Radyo Televizyon Kurumu Gelirler Kanunu
ve Elektrik Piyasası Kanununda Değişiklik Yapılması Hakkında Kanun Teklifi,
Adana Milletvekili Ali Halaman’ın; Elektrik Piyasası
Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu’nun; Elektrik Piyasası Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve 2
Milletvekilinin; Elektrik Piyasası Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/724, 2/246, 2/427,
2/448, 2/815, 2/829) (S. Sayısı: 426) (Devam)
BAŞKAN –
Maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Kabul edilmiştir.
Birleşime
beş dakika ara veriyorum. 

Kapanma Saati: 02.22

ONUNCU OTURUM
Açılma Saati: 02.34
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul),
Muhammet Rıza YALÇINKAYA (Bartın) 
BAŞKAN –
Sayın milletvekilleri, Türkiye Büyük Millet Meclisinin 75’inci Birleşiminin
Onuncu Oturumunu açıyorum. 
426 sıra
sayılı Kanun Tasarısı’nın görüşmelerine devam edeceğiz.
Komisyon?
Yok.
Ertelenmiştir.
4’üncü
sırada yer alan, Yabancılar ve Uluslararası Koruma Kanunu Tasarısı ile İnsan
Haklarını İnceleme Komisyonu, Avrupa Birliği Uyum Komisyonu ve İçişleri
Komisyonu raporlarının görüşmelerine başlayacağız.
4.- Yabancılar ve Uluslararası Koruma Kanunu
Tasarısı ile İnsan Haklarını İnceleme Komisyonu, Avrupa Birliği Uyum Komisyonu
ve İçişleri Komisyonu Raporları (1/619) (S. Sayısı: 310)
BAŞKAN –
Komisyon? Yok.
Ertelenmiştir.
5’inci
sırada yer alan, Türkiye Cumhuriyeti Hükümeti ve Amerika Birleşik Devletleri
Hükümeti Arasında Bilimsel ve Teknolojik İşbirliği Anlaşması ile Anlaşmaya
İlişkin Mektupların ve Anlaşmada Değişiklik Yapılmasına Dair Notaların
Onaylanmasının Uygun Bulunduğu Hakkında Kanun Tasarısı ile Dışişleri Komisyonu
Raporu’nun görüşmelerine başlayacağız.
5.- Türkiye Cumhuriyeti Hükümeti ve Amerika
Birleşik Devletleri Hükümeti Arasında Bilimsel ve Teknolojik İşbirliği
Anlaşması ile Anlaşmaya İlişkin Mektupların ve Anlaşmada Değişiklik Yapılmasına
Dair Notaların Onaylanmasının Uygun Bulunduğu Hakkında Kanun Tasarısı ile
Dışişleri Komisyonu Raporu (1/695) (S. Sayısı: 348)
BAŞKAN –
Komisyon? Yok.
Ertelenmiştir.
6’ncı
sırada yer alan, Stratejik Deniz
Taşımacılığı Taahhütlerine İlişkin Çok Uluslu Uygulama Düzenlemesine
Katılmamızın Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
6.- Stratejik Deniz Taşımacılığı Taahhütlerine
İlişkin Çok Uluslu Uygulama Düzenlemesine Katılmamızın Uygun Bulunduğuna Dair
Kanun Tasarısı ve Dışişleri Komisyonu Raporu (1/602) (S. Sayısı: 325)
BAŞKAN –
Komisyon? Yok.
Ertelenmiştir.
Danışma
Kurulunun bir önerisi vardır, okutup oylarınıza sunacağım.
VIII.- ÖNERİLER (Devam)
B) Danışma Kurulu
Önerileri
1.- Danışma Kurulunun, Genel Kurulun 8/3/2013
Cuma günü toplanmamasına ilişkin önerisi 
Danışma
Kurulu Önerisi
 Tarih:
8/3/2013
Danışma
Kurulunun 7/3/2013 Perşembe günü yaptığı toplantıda, Genel Kurulun 8/03/2013
Cuma günü toplanmaması hususunun onaya sunulması uygun görülmüştür.
 Cemil
Çiçek
 Türkiye
Büyük Millet Meclisi Başkanı
 Ahmet Aydın Mehmet Akif Hamzaçebi Mehmet Şandır
 Adalet ve Kalkınma Partisi Cumhuriyet Halk Partisi Milliyetçi Hareket Partisi
 Grubu Başkan Vekili Grubu Başkan Vekili Grubu Başkan Vekili
 Pervin
Buldan
 Barış
ve Demokrasi Partisi
 Grubu
Başkan Vekili
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için, 12 Mart 2013 Salı günü saat 15.00’te toplanmak
üzere birleşimi kapatıyorum. 

Kapanma Saati: 02.37





