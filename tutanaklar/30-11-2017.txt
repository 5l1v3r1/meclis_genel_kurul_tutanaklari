



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 31’inci
Birleşim
 30
Kasım 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili
Ziya Pir’in, Diyarbakır’ın Sur ilçesinin durumuna ilişkin gündem dışı konuşması
2.- Adana Milletvekili Necdet
Ünüvar’ın, bilgisayar oyunlarının dünü, bugünü ve yarınına ilişkin gündem dışı
konuşması
3.- Adana Milletvekili Elif
Doğan Türkmen’in, 5 Aralık Türk kadınına seçme ve seçilme hakkının verilmesinin
83’üncü yıl dönümüne ilişkin gündem dışı konuşması

V.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Diyarbakır Milletvekili Ziya Pir’in yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
2.- Manisa Milletvekili Özgür
Özel’in, Adana Milletvekili Necdet Ünüvar’ın yaptığı gündem dışı konuşması
sırasında Cumhuriyet Halk Partisine sataşması nedeniyle konuşması
3.- İstanbul Milletvekili Halis
Dalkılıç’ın, Manisa Milletvekili Özgür Özel’in yaptığı açıklaması sırasında
şahsına sataşması nedeniyle konuşması
4.- Manisa Milletvekili Özgür Özel’in,
İstanbul Milletvekili Halis Dalkılıç’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
5.- Amasya Milletvekili Mehmet Naci
Bostancı’nın, Manisa Milletvekili Özgür Özel’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
6.- Malatya Milletvekili Veli Ağbaba’nın,
Adıyaman Milletvekili Adnan Boynukara’nın HDP grup önerisi üzerinde AK PARTİ
Grubu adına yaptığı konuşması sırasında Cumhuriyet Halk Partisine sataşması
nedeniyle konuşması
7.- Adıyaman Milletvekili Ahmet Aydın’ın,
Malatya Milletvekili Veli Ağbaba’nın sataşma nedeniyle yaptığı konuşması
sırasında şahsına sataşması nedeniyle konuşması
8.- Manisa Milletvekili Özgür Özel’in,
Amasya Milletvekili Mehmet Naci Bostancı’nın CHP grup önerisi üzerinde AK PARTİ
Grubu adına yaptığı konuşması sırasında Cumhuriyet Halk Partisine sataşması
nedeniyle konuşması

VI.- AÇIKLAMALAR 
1.- Diyarbakır Milletvekili
Ziya Pir’in, İstanbul Milletvekili Mehmet Muş’un sataşma nedeniyle yaptığı konuşmasındaki
bazı ifadelerine ilişkin açıklaması
2.- Adana Milletvekili Necdet
Ünüvar’ın, Manisa Milletvekili Özgür Özel’in sataşma nedeniyle yaptığı konuşmasındaki
bazı ifadelerine ilişkin açıklaması
3.- Bursa Milletvekili Bennur
Karaburun’un, Cumhuriyet Halk Partisi Genel Başkanı Kemal Kılıçdaroğlu’nun,
Cumhurbaşkanı Recep Tayyip Erdoğan ve yakınlarının yurt dışına para kaçırdığı
iddialarıyla ilgili belgeleri kimlerden aldığını açıklamasını beklediğine ve
hiç kimsenin Cumhurbaşkanına iftira atamayacağına ilişkin açıklaması
4.- Kocaeli Milletvekili Fatma Kaplan
Hürriyet’in, Kocaeli’nin Darıca ilçesindeki Farabi Devlet Hastanesinin ne zaman
eğitim ve araştırma hastanesine dönüştürüleceğini öğrenmek istediğine ilişkin
açıklaması
5.- Kayseri Milletvekili Sami Dedeoğlu’nun,
Mısır’da Ravda Camisi’ni hedef alan terör saldırısında hayatını kaybedenlere
Allah'tan rahmet dilediğine ilişkin açıklaması
6.- İzmir Milletvekili Mustafa Ali
Balbay’ın, İstanbul Milletvekili Enis Berberoğlu hakkındaki davayla ilgili
müjdeli bir haber beklediğine ilişkin açıklaması
7.- İzmir Milletvekili Necip Kalkan’ın,
Cumhurbaşkanı Recep Tayyip Erdoğan ve Başbakan Binali Yıldırım tarafından
açılışı yapılan Orman ve Su İşleri Bakanlığınca hayata geçirilen 375 projeye
ilişkin açıklaması
8.- Adana Milletvekili Zülfikar İnönü
Tümer’in, Adana Şakirpaşa Havalimanı’nda yaşanan sorunların çözümü için
herhangi bir çalışma yapılıp yapılmayacağını öğrenmek istediğine ilişkin
açıklaması
9.- Niğde Milletvekili Ömer Fethi Gürer’in,
Niğde’nin Çamardı ilçesi Celaller köyünün kırsal kalkınma kooperatifi için
Hükûmetten destek beklediğine, mevsimsel sorunlar yaşayan üreticilere yapılan
ödemelerin geri alınmasının mağduriyetlere neden olduğuna ve Niğde’de yapılan
açılışlar hakkında bilgi almak istediğine ilişkin açıklaması
10.- Kocaeli Milletvekili İlyas Şeker’in,
Cumhuriyet Halk Partisi Genel Başkanı Kemal Kılıçdaroğlu’nun kadınlarla ilgili
bazı ifadelerine ilişkin açıklaması
11.- Balıkesir Milletvekili Ahmet Akın’ın,
Balıkesir’de yaşanan hastane sorununa ve devletin sağlık hakkının gerçekleşmesi
için her türlü tedbiri almakla yükümlü olduğuna ilişkin açıklaması
12.- Kahramanmaraş Milletvekili İmran
Kılıç’ın, 3 Aralık Dünya Engelliler Günü’ne ilişkin açıklaması
13.- Adana Milletvekili İbrahim Özdiş’in,
özgür, aydınlık Türkiye'nin mücadelesini yapanlara ilişkin açıklaması
14.- İstanbul Milletvekili Halis
Dalkılıç’ın, Cumhuriyet Halk Partisi Genel Başkanı Kemal Kılıçdaroğlu’nun,
Cumhurbaşkanı ve yakınlarını hedef alan iftiralarına bir yenisini daha
eklediğine ilişkin açıklaması
15.- Kahramanmaraş Milletvekili Fahrettin
Oğuz Tor’un, Kahramanmaraş Afşin-Elbistan A ve B termik santralleri çevresinde
yaşayan vatandaşların uğramış oldukları zararlar nedeniyle açtıkları davalarda
yüksek yargılama gideri talep edilmesinin hak aramanın önünde büyük bir engel
olduğuna ilişkin açıklaması
16.- Iğdır Milletvekili Mehmet Emin
Adıyaman’ın, Cumhurbaşkanından Başbakana kadar pek çok yöneticiyi ilgilendiren
rüşvet, vergi kaçakçılığı, görevi kötüye kullanma gibi iddialarla ilgili
cumhuriyet savcılarını harekete geçmeye davet ettiğine ilişkin açıklaması
17.- Denizli Milletvekili Kazım Arslan’ın,
yeni Başkanlık Divanı seçimleri sonrası Anıtkabir’in ziyaret edilmediğine
ilişkin açıklaması
18.- Ankara Milletvekili Ali Haydar
Hakverdi’nin, Adalet Bakanlığının tüm mahkemelere gönderdiği 10 Kasım 2017
tarihli evrakın yargıya müdahale demek olduğuna ve Adalet Bakanının bu hakkı ve
yetkiyi nereden bulduğunu öğrenmek istediğine ilişkin açıklaması
19.- Kahramanmaraş Milletvekili Mehmet Uğur
Dilipak’ın, Cumhuriyet Halk Partisinin yine asılsız ve mesnetsiz bir şekilde
iftiralarına devam ettiğine ilişkin açıklaması
20.- Kütahya Milletvekili Mustafa Şükrü
Nazlı’nın, Kütahyalı yönetmen Ahmet Uluçay’ın vefatının 8’inci yıl dönümüne
ilişkin açıklaması
21.- Balıkesir Milletvekili Mehmet Tüm’ün,
Halkbank Genel Müdür Yardımcısı Hakan Atilla ve Reza Zarrab’la ilgili davada kendilerine
kamu tarafından avukat tutulup tutulmadığını ve Halkbank’ın uğradığı hisse
kaybını öğrenmek istediğine ilişkin açıklaması
22.- Hatay Milletvekili Hilmi Yarayıcı’nın,
tüm dünyanın Zarrab aracılığıyla Türkiye’deki siyasi çürümeyi izlediğine
ilişkin açıklaması
23.- İzmir Milletvekili Kerem Ali
Sürekli’nin, Cumhuriyet Halk Partisi Genel Başkanı Kemal Kılıçdaroğlu’nun,
asılsız ve çirkin ifadeleri ve sunduğu sahte belgelerle kamuoyunu
şaşırtmadığına ilişkin açıklaması
24.- Samsun
Milletvekili Erhan Usta’nın, 30 Kasım-1 Aralık 1950 Kunuri zaferinin yıl
dönümüne ve Kore Savaşı şehitleri ile Siirt’in Şirvan ilçesine bağlı Soğanlı
köyünde bir evde meydana gelen göçükte hayatını kaybedenlere Allah’tan rahmet
dilediğine ve TÜİK tarafından açıklanan dış ticaret istatistikleri Ekim 2017
rakamlarına ilişkin açıklaması
25.- İstanbul Milletvekili Filiz
Kerestecioğlu Demir’in, Reza Zarrab davasında telaffuz edilen rakama, tutuklu
HDP milletvekillerinin yargılama süreçlerine ve 17-25 Aralıktan sonra Yüce
Divan yargılama yapabilmiş olsa Türkiye'nin itibarının zedelenmemiş olacağına
ilişkin açıklaması
26.- Manisa Milletvekili Özgür Özel’in, tüm
şehitleri ve hayatını kaybeden gazileri rahmetle andığına, İstanbul
Milletvekili Halis Dalkılıç, Kocaeli Milletvekili İlyas
Şeker ile İzmir Milletvekili Kerem Ali Sürekli’nin yaptıkları açıklamalarındaki
bazı ifadelerine ve Türkiye’nin rezil edilmesinin esas sorumlusunun Adalet ve
Kalkınma Partisi iktidarı olduğuna ilişkin açıklaması
27.- Amasya Milletvekili Mehmet Naci
Bostancı’nın, Mısır’da El Ravda Camisi’ne düzenlenen saldırıda ölenlere
Allah’tan rahmet dilediğine, Amerika’da devam eden davaya ve Rıza Sarraf’ın
ifadelerine, yaşanan bu mahkeme olayının millet vicdanında bir kumpas olarak
değerlendirildiğine ilişkin açıklaması
28.- Adana Milletvekili Mevlüt
Karakaya’nın, MHP grup önerisi üzerinde MHP Grubu adına yaptığı konuşmasındaki
bazı ifadelerine ilişkin açıklaması
29.- Manisa Milletvekili Özgür Özel’in, yapılan
İç Tüzük değişikliğiyle getirilen bazı uygulamalara ilişkin açıklaması
30.- Erzurum Milletvekili Mustafa
Ilıcalı’nın, 30 Kasım Dünya Şoförler Günü’ne ilişkin açıklaması
31.- Bursa Milletvekili Orhan Sarıbal’ın,
Çankırı Milletvekili Hüseyin Filiz’in MHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
32.- Bitlis Milletvekili Mizgin Irgat’ın,
Adıyaman Milletvekili Adnan Boynukara’nın HDP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
33.- Malatya Milletvekili Veli Ağbaba’nın,
Adıyaman Milletvekili Adnan Boynukara’nın yerinden sarf ettiği bazı ifadelerine
ilişkin açıklaması
34.- İstanbul Milletvekili
Filiz Kerestecioğlu Demir’in, HDP Eş Genel Başkanı Selahattin Demirtaş’ın
hiçbir baskıcı ve zorlayıcı uygulama olmadan 7 Aralıkta yapılacak duruşmasına
getirilmesini istediklerine ve fikirlerin değil yolsuzlukların yargılanması
gerektiğine ilişkin açıklaması 

VII.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, Sağlık,
Aile, Çalışma ve Sosyal İşler Komisyonunun başkan, başkan vekili, sözcü ve kâtibini
seçmek üzere toplanacağı gün, yer ve saate ilişkin duyuru

B) Tezkereler
1.- Avrupa Birliği Uyum Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin
tezkeresi (3/1359)
2.- Güvenlik ve İstihbarat Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin
tezkeresi (3/1360)
3.- İçişleri Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin tezkeresi
(3/1361)
4.- Kadın Erkek Fırsat Eşitliği Komisyonu
Geçici Başkanlığının, başkan, başkan vekili, sözcü ve kâtip üye seçimine
ilişkin tezkeresi (3/1362)
5.- Plan ve Bütçe Komisyonu Geçici Başkanlığının,
başkan, başkan vekili, sözcü ve kâtip üye seçimine ilişkin tezkeresi (3/1363)

VIII.- ÖNERİLER
A) Siyasi Parti Grubu Önerileri
1.- MHP Grubunun, Adana Milletvekili Mevlüt
Karakaya ve arkadaşları tarafından, küçükbaş hayvancılık sektöründeki olumsuz
gelişmeler nedeniyle bu sektörün tüm alanlardaki sorunların tespit edilerek
kalıcı çözüm yollarının bulunması amacıyla 28/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi



2.- HDP Grubunun, Adıyaman Milletvekili
Behçet Yıldırım ve arkadaşları tarafından, mevcut torba yasada geçen maddelerin
uygulanmasıyla tütün üreticilerinin ve tütün ticareti yapan küçük esnafın yaşayacağı
sorunların belirlenmesi amacıyla 29/11/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi
3.- CHP Grubunun, Grup Başkan Vekili
İstanbul Milletvekili Engin Altay, Grup Başkan Vekili Sakarya Milletvekili
Engin Özkoç ile Grup Başkan Vekili Manisa Milletvekili Özgür Özel tarafından,
AKP Genel Başkanı Recep Tayyip Erdoğan’ın çocuklarının, dünürünün, eniştesinin,
kardeşinin, eski özel kalem müdürünün ve oğlunun yurt dışındaki şirketlerle
olan para hareketlerinin incelenmesi amacıyla 29/11/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
ön görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Yüksek Seçim Kurulunun Teşkilat ve Görevleri Hakkında Kanun Teklifi (2/1929) ve
Anayasa Komisyonu Raporu (S. Sayısı: 505) 
2.- AB-EFTA Ortak Transit
Ortak Komitesinin 20 Mayıs 1987 Tarihli Ortak Transit Rejimine İlişkin Sözleşmeyi
Değiştiren 28/04/2016 Tarihli ve 1/2016 Sayılı Kararının Onaylanmasının Uygun
Bulunduğuna Dair Kanun Tasarısı (1/745) ve Dışişleri Komisyonu Raporu
(S.Sayısı:457)
3.- Geçici İthalat Sözleşmesinde Yapılan
Değişikliklere İlişkin Belgelerin Onaylanmasının Uygun Bulunduğuna Dair Kanun
Tasarısı (1/712) ve Dışişleri Komisyonu Raporu (S. Sayısı: 385)

X.- YAZILI SORULAR VE CEVAPLARI
1.- İstanbul
Milletvekili Eren Erdem'in, erişimin engellenmesi kararı verilen bir gazete
haberine ilişkin Başbakandan sorusu ve Başbakan Yardımcısı Bekir Bozdağ’ın
cevabı (7/17293)
2.- Niğde Milletvekili Ömer Fethi Gürer'in,
Türkiye'deki otomobil istatistiklerine ilişkin Başbakandan sorusu ve Kalkınma
Bakanı Lütfi Elvan’ın cevabı (7/17303)
3.- İstanbul Milletvekili Mustafa Sezgin Tanrıkulu'nun,
Başbakanlığa bağlı kurum ve kuruluşlardaki makam araçlarına ilişkin Başbakandan
sorusu ve Başbakan Yardımcısı Bekir Bozdağ’ın cevabı (7/17873)
4.- İstanbul Milletvekili Mustafa Sezgin Tanrıkulu'nun,
Bakanlığa bağlı kurum ve kuruluşlardaki makam araçlarına ilişkin sorusu ve Maliye
Bakanı Naci Ağbal’ın cevabı (7/18015)
5.- Niğde Milletvekili Ömer Fethi Gürer'in, 2017
yılında kredi kullanan esnaf ve sanatkârlara ilişkin Başbakandan sorusu ve Gümrük
ve Ticaret Bakanı Bülent Tüfenkci’nin cevabı (7/18084)
30 Kasım 2017 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Yaşar TÜZÜN
KÂTİP
ÜYELER: Bayram ÖZÇELİK (Burdur), Barış KARADENİZ (Sinop) 
-----0-----
BAŞKAN – Türkiye
Büyük Millet Meclisinin 31’inci Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için beş dakika süre vereceğim. Sayın milletvekillerinin oy düğmelerine basarak
salonda bulunduklarını bildirmelerini, bu süre içerisinde elektronik sisteme
giremeyen milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin yoklama pusulalarını
görevli personel aracılığıyla verilen beş dakika süre içerisinde Başkanlığa
ulaştırmalarını ve salondan ayrılmamalarını rica ediyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur. 
Birleşime
yirmi dakika ara veriyorum. 
Kapanma Saati: 14.08
İKİNCİ OTURUM
Açılma Saati: 14.30
BAŞKAN: Başkan Vekili Yaşar TÜZÜN
KÂTİP
ÜYELER: Bayram ÖZÇELİK (Burdur), Barış KARADENİZ (Sinop) 
-----0-----
BAŞKAN – Türkiye
Büyük Millet Meclisinin 31’inci Birleşiminin İkinci Oturumunu açıyorum.
Ill.- YOKLAMA
BAŞKAN
– Açılışta yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağız. 
Yoklama
için üç dakika süre veriyorum. 
(Elektronik
cihazla yoklamaya yapıldı)
BAŞKAN
– Sayın milletvekilleri, toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Diyarbakır’ın Sur ilçesinin durumu hakkında söz isteyen
Diyarbakır Milletvekili Sayın Ziya Pir’e aittir.
Sayın
Milletvekilimiz, buyurun. (HDP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili
Ziya Pir’in, Diyarbakır’ın Sur ilçesinin durumuna ilişkin gündem dışı konuşması
ZİYA
PİR (Diyarbakır) – Sayın Başkan, değerli milletvekilleri; binlerce yıldır
Kürtlerin yaşadığı kürdistanın yukarı Mezopotamya bölgesinin… (Gürültüler)
BAŞKAN
– Sayın Pir, bir dakika…
Sayın
milletvekilleri, hatip arkadaşımız kürsüye çıktı, lütfen sessizliğe davet
ediyorum.
Buyurun
Sayın Pir.
ZİYA
PİR (Devamla) – Teşekkür ederim Sayın Başkan.
Binlerce
yıldır Kürtlerin yaşadığı kürdistanın yukarı Mezopotamya bölgesinin… 
MEHMET
MUŞ (İstanbul) – Bir dakika… Sayın Başkan, Sayın Başkan…
İLKNUR
İNCEÖZ (Aksaray) – Ne dediğini duydunuz mu Sayın Başkan?
ZİYA
PİR (Devamla) – …en önemli kentlerinden biri olan Diyarbakır’ın tarihini,
kültürünü…
MEHMET
MUŞ (İstanbul) – Sayın Başkan, hangi ifadeleri kullandı, İç Tüzük’e uygun mu?
Hangi kürdistanmış, bir sorar mısınız?
İLKNUR
İNCEÖZ (Aksaray) – “Binlerce yıldır Kürtlerin yaşadığı kürdistan.” öyle mi
Başkanım? 
ZİYA
PİR (Devamla) – …ticaretini ve doğal yaşamını buluşturan en eski yerleşim alanı
Suriçi’dir.
2
Aralık 2015 tarihinde bölgedeki çatışmalar…
MEHMET
MUŞ (İstanbul) – Lütfen İç Tüzük’e uygun hareket etmeye davet edin.
İLKNUR
İNCEÖZ (Aksaray) – “Kürdistan” diye bir yer mi var Türkiye Cumhuriyeti’nde;
Diyarbakır diye bir yer var.
MEHMET
MUŞ (İstanbul) – Neresi Sayın Başkan?
BAŞKAN
– Sayın milletvekilleri, tutanakları inceleyeceğim, acele etmeyin, gürültüden
duyamıyorum ama. 
İLKNUR
İNCEÖZ (Aksaray) – Hayret bir şey ya!
MEHMET
MUŞ (İstanbul) – Sayın Başkan, bu nasıl laf? Bu ifade kullanıldı. Biz burada İç
Tüzük değişikliği yaptık. 
BAŞKAN
– Sayın milletvekilleri, gürültüden ben duyamıyorum, Divan olarak duyamıyoruz,
lütfen…
İLKNUR
İNCEÖZ (Aksaray) – Süreyi bir daha başlatın da biz söyleyelim.
MEHMET
MUŞ (İstanbul) – Sayın Başkan, biz burada İç Tüzük değişikliği yaptık.
ZİYA
PİR (Devamla) – Sayın Başkanım…
SİBEL
YİĞİTALP (Diyarbakır) – Ne alakası var? Tarihsel bir isim, sen tarihi mi
değiştireceksin?
MEHMET
EMİN ADIYAMAN (Iğdır) – Ne alakası var, onunla ne alakası var?
İLKNUR
İNCEÖZ (Aksaray) – Ne demek “Ne alakası var?”
MEHMET
MUŞ (İstanbul) – Sayın Başkan, İç Tüzük’e uygun hareket edin lütfen. 
MAHMUT
TOĞRUL (Gaziantep) – Sayın Başkan, kendileri İç Tüzük’e uysun.
ZİYA
PİR (Devamla) – Sayın Başkanım, lütfen zamanımı başlatın.
BAŞKAN
– Sayın Pir… 
MEHMET
MUŞ (İstanbul) – Burada neyi kullanacağına dair İç Tüzük değişikliği yapıldı.
BAŞKAN
– Sayın milletvekilleri, tutanaklara bakıp inceleyeceğim, gereken işlemler
varsa yapılması gereken yaparız, merak etmeyin.
FİLİZ
KERESTECİOĞLU DEMİR (İstanbul) – Tarihî bir şeyden bahsediyor.
İLKNUR
İNCEÖZ (Aksaray) – Diyarbakır’a “kürdistan” diyor, “kürdistan.”
BAŞKAN
– Ama gürültüden gerçekten duyamıyoruz, lütfen.
ZİYA
PİR (Devamla) – Sayın Başkan, lütfen başlatın.
BAŞKAN
– İlave süre vereceğim Sayın Pir, merak etmeyin.
ZİYA
PİR (Devamla) – Değerli arkadaşlar, ben kürdistan kelimesini kullanırken hiçbir
zaman Türkiye’nin idari yapısını kastetmiyorum. Ben kültürel, coğrafi…
Dinleseydiniz cümleyi, o kasıtta olmadığımı anlardınız. 
İLKNUR
İNCEÖZ (Aksaray) – Burası Türkiye, Türkiye.
MEHMET
MUŞ (İstanbul) – Sayın Başkan, burada değişiklik yapıldı. Anayasa, yasalarla
belirtilen tanımlamalar kullanılır, kafanıza göre idari tanımlama yapamazsınız.
BAŞBAKAN
YARDIMCISI RECEP AKDAĞ (Erzurum) – İstanbul’da da Kürt kardeşlerimiz var,
İzmir’de de var; ne olacak, ne diyeceğiz oralara?
FİLİZ
KERESTECİOĞLU DEMİR (İstanbul) – Sayın Başkan, buna müdahale edemezler.
MEHMET
EMİN ADIYAMAN (Iğdır) – Zarrab’ı bir konuş, Zarrab’ı, gündemi değiştirmeyin.
İLKNUR
İNCEÖZ (Aksaray) – Ne söylediğini net olarak duyduk oradan. 
BAŞKAN
– Sayın milletvekilleri…
MEHMET
MUŞ (İstanbul) – Burada lütfen müdahale edin Sayın Başkan.
BAŞKAN
– Sayın Pir, sözlerinizi baştan alın…
Süreyi
tekrar alın arkadaşlar.
İLKNUR
İNCEÖZ (Aksaray) – Aynı ifadeleri kullanmasın.
BAŞKAN
– Buyurun.
ZİYA
PİR (Devamla) – 2 Aralık tarihinde bölgedeki çatışmalar gerekçe gösterilerek
Diyarbakır Sur ilçesinde yeniden sokağa çıkma yasağı ilan edildi. Bu tarihten
günümüze kadar ise 6 mahallede sokağa çıkma yasağı hâlen devam etmektedir. Bu
mahallelerde binlerce ev ve iş yeri yıkılmış durumdadır. Sur ilçesini yerle bir
edenler, eski yapısını koruyacağını iddia etse de yapılan ve planlanan yeni
evlerin Suriçi’ndeki eski yapılar ile herhangi bir benzerlik taşımadığı
görülmektedir. Mimarlar Odası başta olmak üzere birçok STK ve meslek odasının
mahallelere girme isteği mahallelerde herhangi bir çatışma olmamasına rağmen
valilik tarafından reddedilmiştir. Sadece güvenlik güçleri, müteahhitler ve
elbette sizin görevlendirdiğiniz, bu ihaleyi verdiğiniz bir eski
milletvekiliniz oralara girebiliyor. 
Bakın,
Suriçi için koruma amaçlı imar planı KAİP vardır ve buna göre yapılması gereken
nedir ve siz ne yapıyorsunuz? KAİP’i ve Kürtlerin kültürünü göz ardı ederek
onların tarihine, kültürüne ve geleneklerine âdeta hakaret ediliyor. Sayıyorum:
KAİP, tescilli yapıları ve tescile değer yapıları korumayı öneriyor ama yıkılan
binlerce yapı içerisinde tescilli olanların da büyük bir kısmı bulunmaktadır. KAİP,
6 karakol önermiyordu ama sosyal tesis, park alanı, konut alanları, okul
alanlarını karakollara çeviriyorsunuz. KAİP, sokak dokusunun korunmasını
öneriyor ama bazı sokaklar 15-20 metrelik yollara dönüştürüldü. KAİP’e göre
geçmişe ilişkin doku izlerinin korunması ve geleceğe taşınması gerekiyor ancak
şu an yapılan yapılarda bu ilke tamamen göz ardı edilmiştir. KAİP’e göre
özellikle yapılan, sokak cephelerinde var olan geleneksel özelliklerin
korunması gerekmektedir. Sokakların kültürel değerlerini öne çıkaran özgün
sokak döşemesinin bulunduğu alanlar korunmalı ve yeni yapılar avlu duvarlarının
özgün malzeme ve örme tekniğine uygun biçimde yapılması gerekirken bunların
hiçbirinin dikkate alınmadığını, insanların ve oradaki esnafın gözünü boyamak
için ucuz, kesme bazalt kaplama oradaki duvarlara yine uygun olmayan
kimyasallarla yapıştırılmıştır ve şu anda onlar dökülmeye başlamıştır. KAİP,
parselde var olan avlular, avlu duvarları, zemin kaplamaları, merdivenler,
kapılar, havuzlar ve kuyuların da korunmasını öngörmektedir ancak bunlar
dikkate alınmıyor. KAİP’e göre her parselde bir adet cumba olmalıyken yeni
yapılan evlerde çok sayıda cumba vardır. KAİP’e göre pencereler kemerli ve
kemerlerin de üst noktasında kenet taşı olmalıyken şu anda onları yapmıyorlar.
KAİP’e göre, avlu sınırı korunmalıyken yeni evlerde avlular küçültülmektedir.
KAİP’e göre, avlulardaki ağaç, havuz ve kuyunun korunması gerekirken yeni
yapılarda dokunun önemli öğeleri ortadan kaldırılmıştır. Eski Diyarbakır evinde
avlu girişi kapısı üstünde markiz varken yeni evlerde bunlar yapılmamıştır. 
(Mikrofon
otomatik cihaz tarafından kapatıldı)
BAŞKAN
– Sayın Pir, sözlerinizi tamamlayın efendim. 
Ek
bir dakika süre veriyorum. 
Buyurun.

ZİYA
PİR (Devamla) - Eski evlerde parapet yok ancak yenilerinde var. Böyle bunları
sayabiliriz. Daha çok şey sayabilirim ama sağ olsunlar arkadaşlar sözlerimi
kestiler, kısaltmak istiyorum. 
AHMET
SAMİ CEYLAN (Çorum) – Baştan yeniden başladın ya, hayret bir şey!
ZİYA
PİR (Devamla) - Eski evlerde dam döşemesi kirli topraktır, yenilerde bunları
yapmıyorsunuz, betonarme yapıyorsunuz. 
Ve
siyasi ahlaka göre, yerli ve millîlik ilkelerine göre verginin bu ülkede
ödenmesi gerekirken bazılarınız bu ülkede vergi ödemekten kaçarak vergileri
başka ülkelerde, adalarda ödüyor. Bu durum da sadece Kürtlere değil, Türkiye’de
yaşayan 80 milyon insana hakarettir. 
İnsanlarımıza
hakaret etmeyenleri saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Pir. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – İki konu var, bir tanesi bizim Sur’u yıktığımız, yaktığımız,
tahrif ettiğimiz; bununla alakalı bize çok ve çok ağır bir sataşma vardır. 
ZİYA
PİR (Diyarbakır) – Üstünüze alınıyorsan var ama yok öyle bir şey, yok öyle bir
suçlama. 
MEHMET
MUŞ (İstanbul) – Bu, bize dönük milletvekillimizin buraları istediği şekilde
dizayn ettiği noktasına kadar varacak… 
ZİYA
PİR (Diyarbakır) – O da yok, yok. 
MEHMET
MUŞ (İstanbul) – …ağır ithamlarla karşı karşıya kaldık; bununla alakalı söz
talep ediyoruz Sayın Başkan. 
MAHMUT
TOĞRUL (Gaziantep) – Öyle bir ifade yok Sayın Başkan. Öyle ifadeler yok. 
BAŞKAN
– Sayın Başkan, tutanağı inceleyeceğim, merak etmeyin. 
İLKNUR
İNCEÖZ (Aksaray) – Hayır, açık, açık, açık… Söz talep ediyoruz. 
MEHMET
MUŞ (İstanbul) – Sayın Başkan, açık bir sataşma söz konusu burada. 
MAHMUT
TOĞRUL (Gaziantep) – Hiç de açık değil. 
MEHMET
MUŞ (İstanbul) – Eleştiriler ayrı, konuşmasının son kısımlarına ben bir şey
söylemedim, oradaki tanımlamaları yaptı ama öncesinde yaptıkları bizim
grubumuza olan açık bir sataşmadır. Ben İç Tüzük 69’a göre sataşmadan söz talep
ediyorum. 
SİBEL
YİĞİTALP (Diyarbakır) – Ne dedi?
ZİYA
PİR (Diyarbakır) – Sayın Başkan, böyle ifadeler kullanmadım, yok öyle ifadeler.

BAŞKAN
– Sayın Muş, bakınız, bugün birlikte çalışacağız; nöbetçi grup başkan
vekilisiniz. 
MEHMET
MUŞ (İstanbul) – Doğru. 
İLKNUR
İNCEÖZ (Aksaray) – Beraber.
BAŞKAN
– Birlikte çalışmanın mutluluğunu yaşayacağız.
İLKNUR
İNCEÖZ (Aksaray) – Susmamızı gerekli kılmaz ama. 
BAŞKAN
– Gündeme daha yeni başladık, bu noktada tabii ki size söz vereceğim ama
gerçekten söylemlerini Divan olarak duyamadık. Tutanakları inceleyeceğim, ilk
birleşimde söz vereceğim.
İLKNUR
İNCEÖZ (Aksaray) – Açıkça, açıkça belli. 
MEHMET
MUŞ (İstanbul) – Sayın Başkan, bir şey söylüyorum, ben hatibin kullandığı
ifadeleri size söylüyorum, ben söylüyorum.
ERTUĞRUL
KÜRKCÜ (İzmir) – Senin söylemen yetmez.
MEHMET
MUŞ (İstanbul) – Oranın yakılıp yıkıldığını, tahrif edildiğini bize söylüyor.
Biz orayı yakıp yıkmadık, tahrif etmedik.
FİLİZ
KERESTECİOĞLU DEMİR (İstanbul) – Geçen aynı şeyi bana yaptınız, tutanağı
incelemeden söz vermediniz. 
MEHMET
MUŞ (İstanbul) – İktidarda biz varız arkadaşlar, bu bize açık bir sataşmadır. 
İLKNUR
İNCEÖZ (Aksaray) – Bizi bununla itham etti, açıkça itham etti.
ZİYA
PİR (Diyarbakır) – Üzerinize alınıyorsanız, buyurun. 
MEHMET
MUŞ (İstanbul) – Ben size sözleri söylüyorum Sayın Başkan.
SİBEL
YİĞİTALP (Diyarbakır) – Üzerinize niye alınıyorsunuz, kendiniz mi yaptınız?
Herhâlde yapmış ki, üzerine alınıyor. 
BAŞKAN
– Buyurun Sayın Muş. (AK PARTİ sıralarından alkışlar, HDP sıralarından
gürültüler) 
MEHMET
MUŞ (İstanbul) – Teşekkür ederim.
ZİYA
PİR (Diyarbakır) – New York’tan da resimler getirin! 
SİBEL
YİĞİTALP (Diyarbakır) – Aa, Zarrab, Zarrab… Zarrab’da sıkışınca böyle yaptınız.
V.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Diyarbakır Milletvekili Ziya Pir’in yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Sur meselesiyle
alakalı, orada yapılan çalışmalarla alakalı Genel Kurulu birkaç konuda uyarmak
istiyorum, bilgilendirmek istiyorum. 
Bakın,
burada terör örgütünün çukur kazmasından dolayı, burada bir başkaldırıya
girişmesinden dolayı tahrif olan bölgeler var, Sur’un tamamı değil. Burada arsa
bedeli, ev bedeli bir oran belirleniyor, bu vatandaşa verilebiliyor. Vatandaş
eğer bunu kabul etmezse bedel artırma davası açabiliyor; bu bir. İki, şu anda
yapılmış, Çölgüzeli ve Üçkuyular mevkisinde yerler var; 2 artı 1, 3 artı 1,
dört artı 1. Bunlardan isteyen vatandaşlarımıza anında verilebiliyor.
SİBEL
YİĞİTALP (Diyarbakır) – Nerede olduğunu biliyor musunuz Çölgüzeli’nin?
MEHMET
MUŞ (Devamla) – Üç, eğer vatandaş kendi evini yapmak istiyorsa, arsası
üstündeki yıkıntı ve eşya bedeli kendisine veriliyor ve 2012 yılında o zamanki
HDP’li belediyenin kabul etmiş olduğu imar planına uygun şekilde evini yine
yapabiliyor.
ZİYA
PİR (Diyarbakır) – Uygulamıyorsunuz, uygulamıyorsunuz onları. 
MEHMET
MUŞ (Devamla) – Dört, evler yapılmaya başlandı. İsterse bu evlerden vatandaş
alabiliyor. Ev bedeli üzerinden terör mağduriyeti olmasından dolayı yüzde 30
indirim yapılıyor. Yıkıntı bedeli ve eşyalarının da değeri düşüldükten sonraki
rakam faizsiz uzun vadeli şekilde vatandaşa bir finansman olarak sunulmak
suretiyle veriliyor. 
Şimdi,
bakın, Sur’da ne yapılıyor: Burası değerli milletvekilleri, Üçkuyular
mevkisindeki evler, isteyen vatandaşlara buradaki evlerden veriliyor, isteyen
vatandaş…
FİLİZ
KERESTECİOĞLU DEMİR (İstanbul) – Bu Sur mu şimdi, bu Sur mu yani?
ZİYA
PİR (Diyarbakır) – Sur’da mı bu, Sur’da mı? 
MEHMET
MUŞ (Devamla) – Bakın, isteyen vatandaşlara buradan veriliyor. (AK PARTİ
sıralarından alkışlar) 
ZİYA
PİR (Diyarbakır) – Sur mu, Sur mu orası? 
MEHMET
MUŞ (Devamla) – Bakın, Sur içinde yaptığımız konutlar.
ZİYA
PİR (Diyarbakır) – Orası Sur mu?
MEHMET
MUŞ (Devamla) – Sur içinde yaptığımız konutlar... (HDP sıralarından gürültüler)

SİBEL
YİĞİTALP (Diyarbakır) – Başkan, sataşma mı şimdi bu? 
BAŞKAN
– Sayın milletvekilleri… 
MEHMET
MUŞ (Devamla) – Bakın, değerli milletvekilleri; hâl buydu, şu an yeni hâli. (AK
PARTİ sıralarından alkışlar) Bakın, hâl bu, yeni hâli bu.
SİBEL
YİĞİTALP (Diyarbakır) – Başkan, sataşmayla ne alakası var bunun? 
MEHMET
MUŞ (Devamla) – Bunları herkes görsün. Başkanlık Divanına da göstereyim. 
İLKNUR
İNCEÖZ (Aksaray) – Görmeyen gözler görsün! 
SİBEL
YİĞİTALP (Diyarbakır) – Hani sataşmaydı, hani sataşmaydı Başkan?
MEHMET
MUŞ (Devamla) – Bakın yine Melik Ahmet Caddesi ve Gazi Caddesi’ndeki yeni
düzenlemeye. (AK PARTİ sıralarından alkışlar)
SİBEL
YİĞİTALP (Diyarbakır) – Başkan, sataşma mı bu?
MEHMET
MUŞ (Devamla) – Eski hâli, yeni hâli…
(Mikrofon
otomatik cihaz tarafından kapatıldı) 
MEHMET
MUŞ (Devamla) – Bakın Hazreti Süleyman Camisi’nden bu bölgeye, buraya bakın, şu
hâldeydi… (AK PARTİ sıralarından alkışlar) 
SİBEL
YİĞİTALP (Diyarbakır) – Zarrab’ı kapatmak için yapıyorsunuz!
MEHMET
MUŞ (Devamla) – …şu hâldeki süreci şu hâle getirildi. (AK PARTİ sıralarından
alkışlar) 
SİBEL
YİĞİTALP (Diyarbakır) – Başkan, sataşma mı bu şimdi? 
MEHMET
EMİN ADIYAMAN (Iğdır) – Zarrab’ın verdiği parayla mı yapıldı? 50 milyon avro…
MEHMET
MUŞ (Devamla) – Eski hâli, yeni hâli... 
MEHMET
EMİN ADIYAMAN (Iğdır) – Man Adası’ndan gelen parayla yapılmış! 
MEHMET
MUŞ (Devamla) – Genel Kurulu saygıyla selamlıyorum. (AK PARTİ sıralarından
alkışlar)
MEHMET
EMİN ADIYAMAN (Iğdır) – Anlat, 50 milyon avroyu anlat! Zarrab, Zarrab… 
BAŞKAN
– Teşekkür ediyorum Sayın Muş.
MAHMUT
TOĞRUL (Gaziantep) – Kapatamayacaksınız Zarrab’ı! 
SİBEL
YİĞİTALP (Diyarbakır) – Sataşma nerede var efendim? 
FİLİZ
KERESTECİOĞLU DEMİR (İstanbul) – Sayın Başkan… 
BAŞKAN
– Arkadaşlar… 
MEHMET
EMİN ADIYAMAN (Iğdır) – Çok belge var. 
SİBEL
YİĞİTALP (Diyarbakır) – Ayıp ya! Sataşma mı şimdi bu?
FİLİZ
KERESTECİOĞLU DEMİR (İstanbul) - Ortada bir sataşma olmadığı ve aslında çok
hazırlıklı gelindiği… 
İSMAİL
TAMER (Kayseri) – Tabii ki hazırlık yapacağız. 
İLKNUR
İNCEÖZ (Aksaray) – Yapacağız tabii ki.
FİLİZ
KERESTECİOĞLU DEMİR (İstanbul) - …ve bununla ilgili konuşma hazırlandığı, bunun
için bir reklam yapılmak istendiği ve olmayan şeylerin çarpıtıldığı ortadadır.
Bu nedenle, özellikle bu yapılan şeyler doğru değildir. Sanki yanlış şeyler
söylemiş vekilimiz ve yanlış açıklamalar yapmış gibi bir ithamda bulundu. Bu
nedenle söz verilmesini...
BAŞKAN
– O zaman yerinden söz vereceğim efendim. 
Bakın,
ben, Sayın Muş’un…
SİBEL
YİĞİTALP (Diyarbakır) – Hayır, niye? 
BAŞKAN
– Lütfen… 
ERTUĞRUL
KÜRKCÜ (İzmir) – Sataştı efendim. 
FİLİZ
KERESTECİOĞLU DEMİR (İstanbul) – Efendim, sataşma diye söz aldı…
ZİYA
PİR (Diyarbakır) – Sayın Başkan… 
BAŞKAN
– Sayın Pir, Sayın Grup Başkan Vekilimiz… 
FİLİZ
KERESTECİOĞLU DEMİR (İstanbul) - …ve aslında sataşmıştır yani bu durumda. 
MEHMET
EMİN ADIYAMAN (Iğdır) – Yalancılıkla suçladı! 
BAŞKAN
– Bakınız, ben, sayın hatibin konuşmasını dikkatlice dinledim “Terör örgütünün
yıktığı…” diye cümle kullandı, asla grubunuzu kastedecek bir cümle kullanmadı. 
FİLİZ
KERESTECİOĞLU DEMİR (İstanbul) – Ondan bahsetmiyorum.
BAŞKAN
– Dolayısıyla yerinizden bir dakika bir açıklama yapın, konuyu da uzatmayalım. 
Buyurun
Sayın Pir. 
FİLİZ
KERESTECİOĞLU DEMİR (İstanbul) – Sayın Başkan, arkadaşımızın…
BAŞKAN
– Sayın Başkanım, daha çok konuşacağız bugün, buradayız nasıl olsa. Lütfen,
rica ediyorum… 
FİLİZ
KERESTECİOĞLU DEMİR (İstanbul) – Hayır ama… 
ZİYA
PİR (Diyarbakır) – Siz söz verin, ben iki dakika kullanmam. 
BAŞKAN
– Hayır, bir sataşma yok. 
Yerinizden
bir dakika kısa açıklama veriyorum.
Sayın
Pir, buyurun. 
FİLİZ
KERESTECİOĞLU DEMİR (İstanbul) – Şimdi şunu ifade etmek istiyorum aynı zamanda:
Tamam, yerinden verebilirsiniz belki ama tamamen insicamı bozularak orada ne
konuştuğu dahi vekilimizin, o kadar hazırlanmış olduğu hâlde -siz de
duyamadığınızı söylediniz- anlaşılmadı. En azından iki dakika -gerçekten sakin
bir şekilde kalkıp bu kadar fotoğraflarla, hazırlıkla konuşulduğu belliyken-
bir açıklama fırsatı vermeniz gerekir.
BAŞKAN
– Sayın Kerestecioglu, gün boyu buradayız, daha çok konuşacağız. Sayın Pir
cevabını verecek. 
Sayın
Pir, buyurun…
MAHMUT
TOĞRUL (Gaziantep) - Gün boyu buradayız da ne demek ya!
FİLİZ
KERESTECİOĞLU DEMİR (İstanbul) – Sur’la ilgili konuşuyoruz, resmen istismar var
yani.
BAŞKAN
– Sayın Milletvekilim, bakın bir sataşma söz konusu değil.
MAHMUT
TOĞRUL (Gaziantep) - Biraz önce sataşma mı vardı Başkan? 
SİBEL
YİĞİTALP (Diyarbakır) - Sataşma var mıydı? 
MAHMUT
TOĞRUL (Gaziantep) - Bravo vallahi!
BAŞKAN
– Sayın Muş grup adına bir açıklama yaptı, size de sataşma değil, yerinizden
bir dakika kısa açıklama veriyorum. Uzatmayalım konuyu.
MAHMUT
TOĞRUL (Gaziantep) - Niye onlar yerinden konuşmadı Sayın Başkan? Niye konuştu?
Neye karşı konuştu?
ZİYA
PİR (Diyarbakır) – Açıklamayı oradan yaptı, izin verin biz de yapalım.
Sataşmayacağım.
SİBEL
YİĞİTALP (Diyarbakır) - Adil davranın lütfen.
BAŞKAN
– Grup Başkan Vekilimiz Sayın Kerestecioğlu ilerleyen saatlerde bunu
yapacaktır.
Siz
buyurun, yerinizden bir dakikalık açıklama yapınız. Konuyu uzatmayın lütfen.
MAHMUT
TOĞRUL (Gaziantep) - Her şey geçtikten sonra niye yapsın Başkan?
SİBEL
YİĞİTALP (Diyarbakır) - Adil davranmıyorsunuz, onu söyleyelim size.
VI.- AÇIKLAMALAR 
1.- Diyarbakır Milletvekili
Ziya Pir’in, İstanbul Milletvekili Mehmet Muş’un sataşma nedeniyle yaptığı
konuşmasındaki bazı ifadelerine ilişkin açıklaması
ZİYA
PİR (Diyarbakır) – Sayın Başkan, şimdi, sataşmadan söz alıp da bu kadar yanlış
bilgileri oraya iki dakikaya sıkıştırmak gerçekten büyük bir başarıdır. Oradaki
vatandaşlara, evi olanlara 40 bin lira veriliyor. 400-500 bin arasında evler
satılıyor orada, oralardan ev alın deniyor. Bu, nasıl bir ahlaktır? Bir. Bu,
mahalleyi fakirden zenginin eline geçirmektir, sizin yaptıklarınız bunlardır.
İnsana TOKİ evleri veriyorsunuz 15 kilometre uzakta, hamallık yapıyor insanlar
3 çocuğu var okutacak, gelip Sur içinde çalışamıyor. Kazandığı para yol
parasına bile yetmiyor. Bir de “BDP’nin imar planı var eskiden.” diyor. Var,
doğru. Niye uymuyorsunuz bu planlara? Bizim isteğimiz budur. BDP “Biz bu evleri
burada yıkacağız, yeniden yapacağız ama mahallenizde oturabileceksiniz.” dedi.
Niye oturamıyor insanlar mahallesinde? Bir de Gazi Caddesi’nden bahsediyor,
sanki gitmiş oraya. Benim konuşmamı biraz dinleseydiniz o bazalt kapılarını
yapıştırıyorsunuz kimyasallarla, bunlar şu anda düşüyor. 
(Mikrofon
otomatik cihaz tarafından kapatıldı)
İSMAİL
TAMER (Kayseri) – Sur’u o hâle getiren kim? Hendekleri açan kim?
MEHMET
MUŞ (İstanbul) – Sayın Başkan, sunduğum bilgilerin tamamı gerçektir, doğrudur.
Teşekkür
ederim. (AK PARTİ sıralarından alkışlar)
İSMAİL
TAMER (Kayseri) - Sur’u o hâle getiren kim, onu söyle bakalım. Önce
yıkıyorsunuz, ondan sonra konuşuyorsunuz! 
BAŞKAN
– Teşekkür ederim Sayın Pir.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Adana Milletvekili Necdet
Ünüvar’ın, bilgisayar oyunlarının dünü, bugünü ve yarınına ilişkin gündem dışı
konuşması
BAŞKAN
- Sayın milletvekilleri, gündem dışı ikinci söz, bilgisayar oyunlarının dünü,
bugünü ve yarını hakkında söz isteyen Adana Milletvekilimiz Necdet Ünüvar’a
aittir.
Buyurun
Sayın Ünüvar. (AK PARTİ sıralarından alkışlar) 
MAHMUT
TOĞRUL (Gaziantep) – Sen adalara bak, adalara! 
NECDET
ÜNÜVAR (Adana) – Sayın Başkan, değerli milletvekilleri; hepinizi saygıyla
selamlıyorum. 
MAHMUT
TOĞRUL (Gaziantep) – Man Adası’na git, yürü!
BAŞKAN
– Lütfen sayın milletvekilleri… 
NECDET
ÜNÜVAR (Adana) – Öncelikle, Meclis Başkan Vekili Sayın Yaşar Tüzün, Divan
Kâtipleri Sayın Bayram Özçelik ve Sayın Barış Karadeniz’i gönülden kutluyorum,
başarılar diliyorum.
Değerli
arkadaşlar, farklı bir çağda yaşıyoruz. Teknolojiyle irtibatımız giderek
artıyor; teknolojinin fırsatlarından istifade ediyor, mutlu oluyoruz,
risklerden ürküyoruz hatta mağdur oluyoruz. Bu ifadelerim aslında 80 milyonu
ilgilendiriyor. Oyun çok büyük. 80 milyonluk nüfusumuzda 77 milyon cep
telefonunun olduğunu biliyoruz. Yani telefonlar da giderek akıllanıyor ve
aklımızı da başımızdan alıyor. Bir şeyin yaygınlığını ifade için “Yediden
yetmişe kadar” diye veya “doğumdan ölüme” deyimlerini kullanırız. 
Akıllı
cihazların kullanımı 7 yaşından 3 yaşına kadar indi. Doğumdan önce sosyal medya
kullanıp mesaj atanı görmedim ama ölmeden hemen önce mesaj atıp daha sonra
hayatına son verenleri biliyoruz. Dolayısıyla olay çok boyutlu; olayın ekonomik
boyutu var, siber güvenlik boyutu var, medya boyutu var ve oyun dünyası var ve
internet yaygınlaştıkça, teknoloji geliştikçe bu oyun daha da meşgul ediyor. 
Oyun
pazarı çok büyük; dünyada 2 milyar, Türkiye’de 30 milyon insanın oyun oynadığı
bilgisi var ve ekonomik anlamda da 80 milyarlık bir boyutu var. Türkiye’de de
400 milyon dolarlık bir boyutunun olduğunu biliyoruz.
Oyun
deyip geçmemek lazım. Sadece ekonomik boyutu değil, meşguliyeti var ki
bağımlılığı var -Hükûmetimiz, bağımlılıkla ilgili gerçekten çok önemli
çalışmalar yapıyor- gelecek nesli tehdit eden yönleri var. Son dönemlerdeki
bazı bilgisayar oyunlarının intihara sürüklediğini hepimiz çok yakından
biliyoruz. 
Olay
aslında sadece bugünümüzü değil yarınımızı da yakından ilgilendiriyor. Ne
yapmamız lazım? Öncelikli olarak nitelikli insan gücünü geliştirmemiz lazım,
tüketen değil üreten bir nesli oluşturmamız lazım. İnancımızla, dilimizle,
kültürümüzle uyumlu oyunlar geliştirmek durumundayız. Tabii, sadece devlete
değil, ailelere de görev düşüyor. Ailelerin, öncelikle, olayın farkına varması,
bilinçlenmesi, dijital okuryazarlık seviyesini artırması gerekiyor. Eskiden
çocuklarımız akranla oynardı ama şimdi artık daha çok ekranla oynuyor. Ekranla
olan ilişkilerimizi de bizim düzeltmemiz lazım. Tabii, ailelerin belirli ve net
kurallar koyması ve kendilerini de bağlaması gerekiyor. Yani, bir yandan çocuğa
“Al, bu tabletle oyna.” deyip kendisi de eline bilgisayar veyahut da kumandayı
alırsa o zaman çözüm olmaz.
Tabii,
hayatın gerçeklerini de çocuklarımıza anlatmamız lazım; bu, hakikaten çok
önemli. Geçenlerde Sayın Cumhurbaşkanımız da ifade etti, Hazreti Ali
Efendimiz’in çok güzel bir sözü var: “Çocuklarınızı kendi yaşadığınız çağa göre
değil, onların yaşayacağı çağa göre yetiştirin.” buyuruyor. Anlamı şu:
Çocukları anlayın. Tabii, çocukları anlamak için de onları gerçek hayatla
birlikte değerlendirmek gerekiyor.
Değerli
arkadaşlar, oyundan bu kadar çok bahsetmişken, son günlerde ülkemiz aleyhine
oynanan, kurgulanan oyunlardan da bahsetmeden geçmek olmaz. Ben özellikle
sağduyu sahibi CHP’li arkadaşlara seslenmek istiyorum: En kolay üretilen
belgelerin dijital ortamda üretildiğini asla unutmayalım. Aslında CHP’nin sayın
yöneticileri de, Türkiye aleyhine üretilmiş belgelerin peşinde koşmak yerine, o
enerjilerini milletin peşinde harcasa eminim ki millet de onların peşine
düşecektir; tecrübeyle sabit. Biz hep öyle yapıyoruz, koşuyoruz.
Çıktığı
günden bu yana tek bir kelime Türkçe yazmamış önemli Amerikan gazetesinin son
günlerde Türkçesi çok düzgün ama mantığı çok sakat “tweet”ler atması da aslında
oyunun ne kadar büyük olduğunu da gösteriyor. O yüzden, oyunun farkına varmamız
lazım. Sadece dijital oyunların değil, kurgulanan oyunların da farkına varırsak
ülkemiz için çok daha güzel bir gelecek olur diyor, hepinizi saygıyla
selamlıyorum.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Ünüvar.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Ünüvar konuşmasının aslında önemli bir kısmına
katılabileceğimiz bir konuşma yaptı. Hatta şeyi de düşünmüştüm: “Bu konuda
Mecliste bir çalışma yapılması doğru olur.” diye bir şey söyleyecektim ama
sonda hiç kendisinin de bence kendine yakıştırmayacağı bir şekilde bu kadar
pozitif bir konuşmayı Cumhuriyet Halk Partisine sataşarak bitirdi. “Türkiye
aleyhinde üretilmiş belgelerin peşine düşmek” diye bir ifade kullandı partimiz
için. Buna cevap vermem lazım.
BAŞKAN
– Buyurun Sayın Özel. (CHP sıralarından alkışlar)
V.- SATAŞMALARA İLİŞKİN KONUŞMALAR (Devam)
2.- Manisa Milletvekili Özgür
Özel’in, Adana Milletvekili Necdet Ünüvar’ın yaptığı gündem dışı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkanım, değerli milletvekilleri; hepinizi saygıyla
selamlıyorum. Başarılı bir çalışma günü diliyoruz.
Biraz
önce Sayın Ünüvar’ı dinledik. Ünüvar’ı gerek bürokrasi dönemindeki
görevlerinden gerek Sağlık Komisyonunda birlikte görev yaptığımız süreçten ama
en çok anıyı da o gece 15 Temmuz darbe girişimine karşı burada birlikte
direndiğimiz geceyi tüm partilerin bilgilerine başvurarak ve her birimizin
ağzından derlediği ve hepimizin kendisine teşekkürlerimizi sunduğu bir kitapla
tanıyoruz. Gerçekten de tarihe not düşecek bir çalışma yapmıştı, biz de
destekledik CHP Grubunun tüm grup başkan vekilleri, yöneticileri olarak. Sayın
Ünüvar’ın down sendromlu çocuklarla ilgili, öğrenme güçlüğü olan çocuklarla
ilgili çalışmalarına her zaman olumlu katkı verdik. 
Biraz
önce konuşmayı dinledim. Baktım, akranla değil ekranla oynamak gerçekten çağın
bir sorunu ve bu anlamda yerimden söz alıp almamada tereddüt yaşıyordum. “Bu
konuda Sayın Ünüvar bir çalışma yapsın, belki bir komisyon kurulur. Bütün
partiler bu teknoloji bağımlılığı ve birilerinin ürettiği teknolojiyi tüketen
bir ülke olmak yerine hem teknoloji üretecek bir ülke hem de bu bağımlılığa
karşı ne yapabiliriz, hep beraber çalışalım.” diye bir katkı söyleyecektim. Bu
vesileyle bunu da buradan ifade etmiş olayım. 
Ama
sonra Sayın Ünüvar tuttu, döndü ve dedi ki: “Cumhuriyet Halk Partisi iktidar
aleyhine üretilen belgelerin peşinde koşuyor.” Bu tamamen bühtan. Cumhuriyet
Halk Partisinin elindeki belgeler birileri tarafından üretilmiş belgeler değil.
Eğer birazdan yapılacak oylamada bu belgelerin gerçek olup olmamasının, sahte
olup olmamasının, kumpas olup olmamasının araştırılması yönünde oy
kullanırsanız, gelecek o komisyona vereceğimiz belgelerde bu sahte mi gerçek mi
görürsünüz. Ha, onu gördüğünüzde neyi göreceksiniz? Bugüne kadar çok saygı
duyduğunuz bazı isimlerin nasıl Türkiye aleyhine vergi kaçırdığını, Türkiye
aleyhine vergi cennetlerinden buraya, mesela o…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Başkanım, müsaade eder misiniz? 
BAŞKAN
– Tamamlayın lütfen.
ÖZGÜR
ÖZEL (Devamla) – Tabii, hemen kısaca tamamlayayım, tüm süreyi kullanmayayım.
Hatta
şunu göreceksiniz: O hain darbe girişiminde bu Meclis yara almışken, yaralarını
sarmaya çalışıyorken daha bir hafta sonrasında varlık barışını buraya nasıl
birilerinin getirdiğini, o varlık barışı sayesinde bu paraların tamamen
vergisiz olduğunu, vergi olmadığı için bildirim zorunluluğu olmadığını, beyan
olmadığını, olmadığı için ne kadar kara paranın aklanmadığını ve bunların
hepsinin… Biz Meclisin daha yaralarını sarıyorken, birbirimize sarılmış
“Demokrasiye sahip çıkalım, bu hain FETÖ girişimine karşı birlikte duralım.”
derken birilerinin nasıl vergi cennetinden buraya para getirmek için geriye de
işleyecek vergi barışı yaptığını görürsünüz. Ama komisyona “hayır” derseniz bu
işler örtülür sanmayın, kurtuluşunuz yok, o belgeler aleniyet kazanacak,
halkımız görecek, milletimiz kimin ne yaptığını anlayacak.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Özel.
NECDET
ÜNÜVAR (Adana) – Sayın Başkanım…
BAŞKAN
– Sayın Ünüvar…
NECDET
ÜNÜVAR (Adana) – Sayın Özel ismimden bahsederek sataştı. Sataşmadan söz istiyorum.

BAŞKAN
– Bence isminizden bahsettiğinde sizi övdü Sayın Ünüvar.
NECDET
ÜNÜVAR (Adana) – Ama sataştı en sonunda efendim. En sonunda sataştı ama yani o
belgelerle ilgili sataştı.
ÖZGÜR
ÖZEL (Manisa) – Yok, hayır, hiç sataşmadım.
ALİ
ŞEKER (İstanbul) – Sataşma yok.
NECDET
ÜNÜVAR (Adana) – Kısa konuşacağım.
BAŞKAN
– Yerinizden efendim, kısa bir açıklama için veriyorum. 
Buyurun.

VI.- AÇIKLAMALAR (Devam)
2.- Adana Milletvekili Necdet
Ünüvar’ın, Manisa Milletvekili Özgür Özel’in sataşma nedeniyle yaptığı konuşmasındaki
bazı ifadelerine ilişkin açıklaması
NECDET
ÜNÜVAR (Adana) – Sayın Başkanım, çok teşekkür ediyorum. 
Sayın
Özel 15 Temmuzdan bahsetti, gerçekten 15 Temmuzda biz buradaydık, aynen orada
oturuyordu. İlknur Hanım buradaydı. Biz buradaydık. Erkan Bey oradaydı. Hem
CHP’den hem MHP’den AK PARTİ’den arkadaşlar buradaydı. Hatta o gece sabaha
kadar da aynı masanın etrafında bir aradaydık. Çok demokrat bir şekilde de
kitap yazdığımı biliyor. Ne konuşmuşsa onu ifade ettim.
ÖZGÜR
ÖZEL (Manisa) – Tabii, hakkı teslim ettim zaten yani.
NECDET
ÜNÜVAR (Adana) – Sayın Gök, Sayın Özel, Sayın Akçay ve tabii ki bizim
arkadaşlar ne anlatmışsa onları yazdığımızı biliyor. Bu, objektiflik anlamında
bize düşen bir vazifeydi. Biz her şeyden önce tarihe karşı sorumluyuz. Yani
bugün yaptığımız, konuştuğumuz her şey aslında tarihe not düştüğümüz hususlar.
Tarihe de doğru not düşmek lazım.
Belgelerden
bahsediyorsunuz salı gününden itibaren. Biz de diyoruz ki: Belgeyi bize verin…
ÖZGÜR
ÖZEL (Manisa) – Vereceğiz.
NECDET
ÜNÜVAR (Adana) - …görelim ve ona göre yorumumuzu yapalım ama açıkçası
görmediğimiz bir belgeyle ilgili nasıl bir yorum yapabiliriz Sayın Özel?
ALİ
ŞEKER (İstanbul) – Araştırılmasını isteyin.
ÖZGÜR
ÖZEL (Manisa) – Bugün mü göreceksiniz yarın mı, ona da bugün siz karar
vereceksiniz. Bugün de görebilirsiniz, yarına da bırakabilirsiniz.
İLKNUR
İNCEÖZ (Aksaray) – Böyle bir tavrın altında Meclis çalışmaları yürütülemez
Sayın Başkan. Şunu şöyle yaparsanız, böyle yaparsanız yolunu açmamanız lazım.
NECDET
ÜNÜVAR (Adana) - Ama yine Parlamento mahkeme değil. Yani o belgeleri mahkemeye
vermeniz lazım.
BAŞKAN
– Teşekkür ederim Sayın Ünüvar, sağ olun.
NECDET
ÜNÜVAR (Adana) – Sayın Başkan, bir de Parlamento mahkeme değil. Yani o belgeler
mahkeme önünde…
MEHMET
MUŞ (İstanbul) – Kâğıtlarıyla baş başa bırakıyoruz kendilerini.
İLKNUR
İNCEÖZ (Aksaray) – Siz elinizde kâğıt sallamaya devam edin.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Adana Milletvekili Elif
Doğan Türkmen’in, 5 Aralık Türk kadınına seçme ve seçilme hakkının verilmesinin
83’üncü yıl dönümüne ilişkin gündem dışı konuşması
BAŞKAN
– Gündem dışı üçüncü söz, 5 Aralık Türk kadınına seçme ve seçilme hakkının
verilmesinin yıl dönümü münasebetiyle söz isteyen Adana Milletvekilimiz Elif
Doğan Türkmen’e aittir.
Buyurun
Sayın Türkmen. (CHP sıralarından alkışlar) 
Süreniz
beş dakika.
ELİF
DOĞAN TÜRKMEN (Adana) – Teşekkür ederim.
Tabii,
böyle yoğun bir gündemde kadınları konuşmak zor ama yine de konuşacağız.
Türkiye Büyük Millet Meclisi Anayasa ve seçim kanununda 5 Aralık 1934 tarihinde
değişiklik yaparak kadınlara milletvekilli seçme ve seçilme hakkını verdi, daha
doğrusu kadınlar mücadeleyle kazandı. Bu tarihten önce, yıl 1923 genç Türkiye
Cumhuriyeti’nde hiçbir parti yokken kadınlar Halk Fıkrasını kurdular ama
yasalar cevaz vermediği için bu parti kapatıldı. Ona rağmen 1923 yılında
yapılan seçimde Konya, Malatya, İstanbul, Diyarbakır gibi illerde kadın aday
olmamasına rağmen de kadınlara oy verdi halk. Bugün bu coğrafyada, Türkiye’mizin
de olduğu bu coğrafyada hâlen kadınların şoförlük yapıp yapmayacağı
konuşulurken 1934 yılında kazanılan bu haklar elbette çok kıymetli ama 2017’ye
geldiğimizde kadın milletvekili oranı yüzde 14,5 dünyada yüzde 22. Türkiye'de
81 ilden 43’ünde kadın milletvekili yok. Belediyelerde 81 ilden 4’ünde kadın
belediye başkanı seçilmiş, 919 ilçe belediyesinin 33’ünde kadın belediye
başkanı seçilmiş, oran yüzde 2,93. Siyaset bu kadar kötü durumda kadın
açısından. Hâlbuki dünyada genelgeçer bir laf var, kadın hakları ile
demokrasinin birlikte ve paralel yürüdüğüne dair. 
Peki,
siyasette durum bu, istihdamda ne? Kadın istihdamı yüzde 28, OECD ülkelerinde
yüzde 58. Hükûmet ne yapıyor? Kadın istihdamı artsın diye 2010 yılında
çıkardıkları genelgedeki “eşit işe, eşit ücret” hükmünü kaldırıyor ve yine
kadın istihdamı artsın diye kreş ve benzeri çalışmalarla ilgili denetim
hükmünden vazgeçiyor. Kadın istihdamının artmasına dönük bu politikalardan
vazgeçen Hükûmet, Türkiye’de aynı zamanda istihdamın artmasıyla ilgili politikalardan
da vazgeçiyor ve şu anda Türkiye inşaat sektörünün atına binmiş, böyle bir
büyümenin peşinde. Hükûmete sesleniyorum: İnşaat sektörü hiçbir ülkenin
yarınını kurtarmaz, sadece bugününü kurtarır. Bugünü kurtarmaktan vazgeçelim.
Bu
iktidar döneminde fuhuş yüzde 790 artmış, çocuk ve kadın istismarı yüzde 434
artmış, kadın cinayeti yüzde 1.400 artmış. Adalet ve Kalkınma Partisinin Meclis
Grubu, çocuk istismarına meşruiyet kazandırmak adına bu Meclise yasa teklifi
getiriyor ve tecavüzde rızanın kalkması için, haksız tahriklerin kalkması için
diğer parti gruplarının Meclise getirdikleri kanun tekliflerinin ise önünde
engel oluyor. 
Peki,
bütün bunların yaşandığı Türkiye’den size bir fotoğraf göstereceğim. Bu
fotoğraf Adana’dan çekilmiş. Sıvası olmayan, boyası olmayan, kapı ve penceresi
olmayan bir evde çocuklarıyla yaşamaya çalışan Adanalı bir kardeşimiz. İşte,
böyle bir Türkiye’de, yaşamaya çalışan bu kadının olduğu bir Türkiye’de biz
neyi konuşuyoruz? İktidara gelirken “Yoksulluğu ve yolsuzluğu bitireceğiz.”
demişken 2017 30 Kasımının Türkiye Büyük Millet Meclisinde konuştuğumuz konu
nedir? Rüşvet, yolsuzluklar ve kaynağı meşru olmayan kazançlar.
İLKNUR
İNCEÖZ (Aksaray) – İsterseniz sizin telefon faturalarınızı da konuşalım. Burada
kürsüye çıkıp da onları konuşmana gerek yok yani. 
ELİF
DOĞAN TÜRKMEN (Devamla) – Sevgili milletvekilleri, koca on beş yılda
konuştuğumuz konu rüşvet ve kaynağı meşru olmayan yolsuzluklarsa, bu iktidarın
gemisi artık batmıştır. 
Ben
buradan Türkiye Cumhuriyeti savcılarına seslenmek istiyorum: Amerika’da bir
mahkemede Türkiye Cumhuriyeti vatandaşı Rıza Sarraf “Ben bu ülkedeki Türkiye
Cumhuriyeti’nin vatandaşlarına -ki bunlar o dönem bakan- rüşvet verdim.”
diyorsa, bu ülkenin cumhuriyet savcıları bunları çağırıp bu rüşvetin alınıp alınmadığını
sormak zorundadır. İşte şimdi, Türkiye Cumhuriyeti’nin ama Türkiye
Cumhuriyeti’nin vatandaşlarının görev zamanıdır diyor, hepinize saygılar
sunuyorum. (CHP sıralarından alkışlar) 
İLYAS
ŞEKER (Kocaeli) – Kalkıp fakirlik edebiyatı yapıyorsun burada be!
BAŞKAN
– Teşekkür ediyorum Sayın Türkmen. 
İLYAS
ŞEKER (Kocaeli) – Ondan sonra fakirlik edebiyatı yapıyorsunuz.
MEHMET
MUŞ (İstanbul) – Siz 1 milyon 900 bini bir ödeyin de o sıvalı fotoğrafları
ondan sonra gösterin. 
İLKNUR
İNCEÖZ (Aksaray) – Tabii, tabii, yazık kürsüde bunları ağzına almak çok acınası
bir durum yani, telefon faturalarının hesabını veremeyenler. 
MEHMET
MUŞ (İstanbul) – Sayın Başkan, herkes iletişim faturasına dikkat etsin. 1
milyon 900 bin lirayı bu Meclisin sırtına yükleyenler fotoğrafları
göstermesinler. 
İLKNUR
İNCEÖZ (Aksaray) – Bir de bunları konuşup da yolsuzluk dersi vermenin kimseye
inandırıcılığı olamaz yani. 
ALİ
ŞEKER (İstanbul) – Ya, siz 50 milyon eurodan bahsedin, 50 milyon eurodan. 
İLKNUR
İNCEÖZ (Aksaray) – Haklı mı kılıyorsun o harcamaları? 
BAŞKAN
– Sayın milletvekilleri, şimdi, söz talep eden milletvekillerimize…
ÖZGÜR
ÖZEL (Manisa) – Sayın Başkan, tutanağa geçmesi açısından bir cümle… Çünkü,
tutanaklara birçok olumsuz şey geçti. Elif Hanım bir cümle söylesin. 
İLKNUR
İNCEÖZ (Aksaray) – Yok, yanlışsa “yanlış” deyin. 
ELİF
DOĞAN TÜRKMEN (Adana) – Sayın Başkanım…
BAŞKAN
– Buyurun. 
ELİF
DOĞAN TÜRKMEN (Adana) – Divan üyelerine iletişimle ilgili hakları veren Adalet
ve Kalkınma Partisinin Meclis Grubudur, bir. 
MEHMET
MUŞ (İstanbul) – Suistimal edin diye mi verdi? 
ELİF
DOĞAN TÜRKMEN (Adana) – Divan üyelerinin…
MEHMET
MUŞ (İstanbul) – Size suistimal edin diye mi verdi? 
BAŞKAN
– Sayın Muş, lütfen efendim. 
İLKNUR
İNCEÖZ (Aksaray) – O haklar hepimizin hakları, hiçbirimiz kullanmıyoruz. 
BAŞKAN
– Sayın grup başkan vekilleri, rica ediyorum bakın…
İLYAS
ŞEKER (Kocaeli) – Demek ki Hükûmet olsalar devleti yiyip bitirecek bunlar ya!
ELİF
DOĞAN TÜRKMEN (Adana) – Sayın Başkanım, Divan üyelerine bu hak verilirken bu
hakkı kullanan Divan üyelerine hakkın sınırlı olmadığı konusunda bilgilendirme
yapmayan Meclis bürokratlarıdır, iki. Ve asla hiçbir zaman Divan üyelerine
aylık fatura bildirimi yapmayan yine bu Meclisi yönetenlerdir, üç.
İLYAS
ŞEKER (Kocaeli) – Onun için iktidar olamıyorsunuz. Siz iktidar olsanız devleti
yiyip bitireceksiniz demek ki. 
ELİF
DOĞAN TÜRKMEN (Adana) – Ve ama en önemlisi, bir milletvekili vatandaşını
bilgilendirmek için bir para harcamıştır, cebine para koymamıştır, oğluna gemi
almamıştır, bu milletvekilinin yaptıklarını bu Meclis savunmak zorundadır.
Ben
şunu çok merak ediyorum…
MEHMET
MUŞ (İstanbul) – Vallahi billahi insanın yüzü kızarır ya.
ELİF
DOĞAN TÜRKMEN (Adana) – Ben Adana’daki vatandaşlarımı bilgilendirmek, “teröre
hayır” demek için ve demokrasi ve cumhuriyet için mektup gönderdim. Peki, ben
çok merak ediyorum, Almanya’daki seçmenlere Davutoğlu 3 milyon küsur mektubu
kimin parasıyla gönderdi? 
ÖZGÜR
ÖZEL (Manisa) – Başbakanlık bütçesi.
ELİF
DOĞAN TÜRKMEN (Adana) – 2014 yerel seçiminde Sayın Cumhurbaşkanı doğu ve
güneydoğudaki seçmenlere “Bu benim kardeşimdir, ona oy verin." diye mektup
gönderirken kimin parasıyla gönderdi? 
İLYAS
ŞEKER (Kocaeli) – Sabaha kadar konuşacak mı Sayın Başkan? Böyle bir usul var
mı?
YUSUF
BAŞER (Yozgat) – Böyle bir uygulama var mı Başkan ya? Böyle bir usul yok. Ne
oldu da bu kadar konuşturuyorsun?
ÖZGÜR
ÖZEL (Manisa) – Canım arandınız ama arandınız. 
ELİF
DOĞAN TÜRKMEN (Adana) – Adalet ve Kalkınma Partisi bu halkın verdiği vergilerin
hakkını arayacaksa önce kendileri hesap verecek, sonra bize hesap soracak. (CHP
sıralarından alkışlar) 
BAŞKAN
– Tutanaklara geçmiştir Sayın Türkmen.
İLKNUR
İNCEÖZ (Aksaray) – Ya kendini Başbakanın yerine koymuş…
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Partimizin ismi geçtiği için söylüyorum.
Mecliste
pek çok düzenleme yapılmıştır, bunlar suistimal edilmek için verilmemiştir. Pek
çok siyasi parti, bakın, pek çok siyasi parti seçim dönemlerinde “siyasi parti”
diyorum ama “Divan üyesi” demiyorum, gönderirler mektup. Onların ne şekilde
gönderileceği, harcamaları Anayasa Mahkemesinin denetimine tabidir. Bunlar
denetlenir, Anayasa Mahkemesi bunlarla alakalı raporunu hazırlar. Burada
verilen bir hakkın suistimalinden bahsediyoruz, 1 milyon 910 bin liralık fatura
Meclis tarihinde görülmemiş bir şeydir, biraz insafa davet ediyorum. Hiçbir
grup başkan vekili, kâtip üye, Divanda görev yapmış, gelmiş geçmiş hiçbir isim
böyle bir fatura Meclisin sırtına yüklememiştir. Önce o faturanın hesabını
vereceksiniz, ondan sonra kalkıp bizi kürsüden eleştireceksiniz. (AK PARTİ
sıralarından alkışlar) 
MAHMUT
TANAL (İstanbul) – Rüşveti korumanın gerekçesi bu olamaz, kalkanı bu olamaz.
Rüşvetin kalkanı bu mu olmalı!
ÖZGÜR
ÖZEL (Manisa) – Sayın Başkanım…
BAŞKAN
– Arkadaşlar, bakın, hatip arkadaşlar bir sunum yapıyor. Hem sunumu dinlemekte,
duymakta zorlanıyoruz hem de eleştirisine cevap verme hakkını Divana
tanımıyorsunuz. Sayın Türkmen kayıtlara geçecek şekilde, tutanaklara geçecek
şekilde konuyu tarif etti, duyarlılığınız için teşekkür ederim. Sayın Muş da
bunu tarif etti. Şimdi, ilave edilecek ne var? 
ÖZGÜR
ÖZEL (Manisa) – Müsaade ederseniz…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Başkan, tabii, sayın hatip konuşmasını yaparken sistemli
bir şekilde ve önceden hazırlandığı ve planlandığı belli olacak bir şekilde
kendisine haksızca ithamlarda bulunulup, daha sonra söz alınıp burada bu konu
gündeme getiriliyor. 
Buradaki
amacı görmek lazım, bir tek onun altını çizeyim, buna da hakkımız var diye
düşünüyorum. Buradaki amaç şu: Bir önceki Başbakan “Yolsuzluk yapan, kardeşim
olsa kolunu keserim.” demişken, buradaki Yüce Divan oylamasını son anda bir
hafta erteletip 4 bakanı Yüce Divandan aldılar ya, o bakanlardan 2’si hakkında,
dün, avukatını devletin tuttuğu -devletin tuttuğu bir avukat- Halk Bankası
Genel Müdür Yardımcısı, o dönemin Genel Müdürü için “Utanmazca ve vahşice
rüşvet yiyordu, ben bile utanıyordum.” dedi. O avukatın parasını Türkiye
Cumhuriyeti Hükûmeti ödüyor şu anda. 45 milyonluk, kendilerinin aklamaya çalıştığı
bakan rezaletini -gizlemek için- bilmem kaç paralık haberleşme gideriyle
örtmeye çalışmasınlar. Gündem, Reza Zarrab’dır, Zafer Çağlayan’dır. (CHP
sıralarından alkışlar) 
MEHMET
MUŞ (İstanbul) – Sayın Başkan, benim niyetimi okumak… Bir dakika, Sayın Başkan…

BAŞKAN
– Sayın Muş, dinleyeceğim ama bu kadar sabırsızlık olmaz, mikrofonu açayım,
biraz zaman tanıyın. 
MEHMET
MUŞ (İstanbul) – Hayır, gerek yok, kayıtlara girsin yeterli.
BAŞKAN
– Tamam, buyurun.
MEHMET
MUŞ (İstanbul) – Benim niyetimi okumak, neyi neden söylediğimi yorumlamak
buradaki grup başkan vekiline düşmez; ben fikirlerimi özgürce ifade ederim.
Kendisini Rıza Zarrab’la baş başa bırakıyorum.
Teşekkür
ederim.
ÖZGÜR
ÖZEL (Manisa) – Ben de seni Zafer Çağlayan’la baş başa bırakıyorum. 
BAŞKAN
– Sayın milletvekilleri, şimdi, söz talep eden milletvekillerimize birer dakika
yerlerinden söz vereceğim. Ancak, hepinizin malumu olduğu üzere, bugünkü
pozitif ayrımcılığımız gereği Bursa Milletvekilimiz Bennur Karaburun’dan
başlayacağım.
Sayın
Karaburun, buyurun efendim. 
VI.- AÇIKLAMALAR (Devam)
3.- Bursa Milletvekili Bennur
Karaburun’un, Cumhuriyet Halk Partisi Genel Başkanı Kemal Kılıçdaroğlu’nun,
Cumhurbaşkanı Recep Tayyip Erdoğan ve yakınlarının yurt dışına para kaçırdığı
iddialarıyla ilgili belgeleri kimlerden aldığını açıklamasını beklediğine ve
hiç kimsenin Cumhurbaşkanına iftira atamayacağına ilişkin açıklaması
BENNUR
KARABURUN (Bursa) – Çok teşekkür ediyorum Sayın Başkanım.
Cumhuriyet
Halk Partisi Genel Başkanı Kemal Kılıçdaroğlu salı günü partisinin grup
toplantısında Sayın Cumhurbaşkanımız ve yakınlarının, ailelerinin yurt dışına
para kaçırdığı gibi aslı astarı olmayan açıklamalar yapmış, bunların kaynağını
ve sözde belgeleri savcılıklarla veya basınla paylaşmamıştır. Kılıçdaroğlu
“Çamur at, izi kalsın.” politikası üretmeye devam etmektedir, bunu da en iyi
şekilde gören milletimize havale ediyoruz. Genel Başkan Kılıçdaroğlu,
Amerika’da devam eden süreçle eş zamanlı olarak yapmış olduğu bu iftiralar
sebebiyle âdeta FETÖ’cülerin değirmenine su taşımaktadır. 15 Temmuz ihanet
girişimini dahi sulandırma girişimi içinde olan Kemal Kılıçdaroğlu’na
milletimiz gereken cevabı her zaman olduğu gibi yine sandıkta verecektir. 
Kılıçdaroğlu’na
belgeleri aldığı kişileri açıklamasını ve eğer bu belgelere çok güveniyorsa
mahkemelere başvurmasını bekliyoruz.
ALİ
ŞEKER (İstanbul) – “Bürokratlardan” dedi, bürokratlardan, namuslu bürokratlar.
ÖZGÜR
ÖZEL (Manisa) – Bizi izlemeye devam edin, geliyor, geliyor.
BENNUR
KARABURUN (Bursa) – Hiç kimse bu milletin göz bebeği olan Sayın
Cumhurbaşkanımıza iftira atamaz. Erdoğan milletimizin doğrudan oyları
tarafından seçilen ilk Cumhurbaşkanıdır. Buna gölge düşürmeye kimsenin hakkı ve
haddi yoktur.
BAŞKAN
– Teşekkür ediyorum Sayın Karaburun.
Sayın
Hürriyet…
4.- Kocaeli Milletvekili Fatma Kaplan
Hürriyet’in, Kocaeli’nin Darıca ilçesindeki Farabi Devlet Hastanesinin ne zaman
eğitim ve araştırma hastanesine dönüştürüleceğini öğrenmek istediğine ilişkin
açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Başbakan
Yardımcısı Fikri Işık Millî Savunma Bakanlığı döneminde Darıca ilçemizde
bulunan Farabi Devlet Hastanesinin eğitim ve araştırma hastanesine
dönüştürüleceği sözünü vermişti. Hatta o dönemde Sağlık Bakanıyla görüştüğünü
dile getirerek “Darıca artık üniversite hastanesine sahip olacak.” demişti.
Kalp merkezi açılması Bakanlık tarafından da onaylanmıştı ancak geçen süre
içinde ne eğitim ve araştırma oldu ne de verilen sözler tutuldu. Üstüne üstlük
kardiyoloji servisi kapatıldı ve insanlar mağdur oldu.
200
bine yakın nüfusu olan Darıca ilçemizdeki Farabi Devlet Hastanesinin ne zaman
eğitim ve araştırma hastanesine dönüştürüleceğini, Sayın Başkanım, sizin
aracılığınızla Sağlık Bakanlığına ve Başbakan Yardımcısına yanıtlaması
talebiyle sormak istiyorum. 
Teşekkür
ederim. 
BAŞKAN
– Teşekkür ediyorum Sayın Hürriyet.
Sayın
Dedeoğlu…
5.- Kayseri Milletvekili Sami Dedeoğlu’nun,
Mısır’da Ravda Camisi’ni hedef alan terör saldırısında hayatını kaybedenlere
Allah'tan rahmet dilediğine ilişkin açıklaması
SAMİ
DEDEOĞLU (Kayseri) – Sayın Başkan, değerli milletvekilleri; Mısır’da Ravza
Camisi’ni hedef alan terör saldırısı aşağılık ve korkakça bir terör
saldırısıdır. Bu insanlık cellatları utanmadan, sıkılmadan çirkin eylemlerini
ulvi dinimize mal etme terbiyesizliğini de göstermeye kalkmışlardır. Tüm
Müslümanları derinden etkileyen ve cuma günü ibadet yerlerimize göz diken,
ciddi bir tehdit hâline gelen bu teröristler için kınama yetmez. Sadece ibadet
yapmak amacıyla cuma namazında bir araya gelen insanlara bu kadar acımasız ve zalimane
saldırarak 300’ün üzerinde masum insanın şehit edilmesi insanlığın yüz
karasıdır. Dahası da vahim, Batı dünyasının birkaç cılız ses dışında duyarsız
kalmasıdır. Bütün dünyanın dil, din, ırk tanımayan bu terör örgütlerine karşı
ciddi bir iş birliği içinde ortak hareket etmesi dışında, bütün demeç ve
kınamaların hiçbir anlamı yoktur. 
Ülkemiz
olarak millî yas ilan ettiğimiz günde hayatını kaybeden şehitlerimize Allah'tan
rahmet diliyorum, yüce Meclisi saygıyla selamlıyorum.
BAŞKAN
– Teşekkür ediyorum Sayın Dedeoğlu.
Sayın
Balbay...
6.- İzmir Milletvekili Mustafa Ali
Balbay’ın, İstanbul Milletvekili Enis Berberoğlu hakkındaki davayla ilgili
müjdeli bir haber beklediğine ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
Başkan, sayın milletvekilleri; yarın İstanbul Bölge İdare Mahkemesinde önemli
bir dava görülecek. Arkadaşımız Enis Berberoğlu’yla ilgili, nihayet kırk gün
sonra bir mahkeme bulundu. Enis Berberoğlu arkadaşımız hukuksuz yere hapis
yatıyordu, 10 Ekimden sonra artık hukukun da olmadığı, hiçbir gerekçenin
olmadığı bir ortamda âdeta esir tutulmaktaydı. Eğer Türkiye dünyaya karşı “Bu
ülkede birazcık demokrasi var, birazcık hukuk var.” demek istiyorsa yarın Enis
Berberoğlu arkadaşımız özgürlüğüne kavuşmalıdır. Devamında, bütün
milletvekilleri özgürlüğüne kavuşmalı, gazeteciler özgürce yazabilmeli ve
onların yeri cezaevlerinin demir parmaklıklarının ardı değil, gazete sütunları
olmalıdır. 
Enis
Berberoğlu’yla ilgili ilk kararda direnen yerel mahkemenin gerçekten “Ben
hukuku da tanımıyorum.” demesi içler acısı bir durumdur. 
Yarın
böyle bir müjdeli haber bekliyoruz. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Balbay.
Sayın
Kalkan...
7.- İzmir Milletvekili Necip Kalkan’ın, Cumhurbaşkanı
Recep Tayyip Erdoğan ve Başbakan Binali Yıldırım tarafından açılışı yapılan
Orman ve Su İşleri Bakanlığınca hayata geçirilen 375 projeye ilişkin açıklaması
NECİP
KALKAN (İzmir) – Teşekkürler Sayın Başkan.
Kıymetli
milletvekilleri, dün itibarıyla, Orman ve Su İşleri Bakanlığınca hayata
geçirilen tam 375 eserin açılışı Cumhurbaşkanımız Sayın Recep Tayyip Erdoğan ve
Başbakanımız Binali Yıldırım’la beraber yapıldı. Toplamda 7,7 milyar lira
değerindeki 375 eserin arasında İzmir’i şaha kaldıracak birçok proje bulunuyor.
Gerçi bu projelerden hem Uşak hem Manisa da nasibini aldı ama bakın -ibret için
okuyorum- İzmir’e neler yapılmış: Karaburun Karareis Barajı, Ödemiş Aktaş
Barajı, Bergama Karalar Barajı, Karaburun Salman Barajı, Bergama Çamtepe Barajı,
Kemalpaşa Yukarıkızılca Göleti, Bergama Bayramcılar Göleti, Ödemiş Aktaş Barajı
ve Sulaması, Bergama Karalar Barajı Sulaması, Bergama Bayramcılar Göleti
Sulaması, Bayındır Yusuflu Arpacılar Taşkın Koruma Projesi ve devamı var.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Kalkan. 
Sayın
Tümer…
8.- Adana Milletvekili Zülfikar İnönü
Tümer’in, Adana Şakirpaşa Havalimanı’nda yaşanan sorunların çözümü için
herhangi bir çalışma yapılıp yapılmayacağını öğrenmek istediğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, Türkiye’nin en kullanışlı havalimanlarının
başında gelen Adana Şakirpaşa Havalimanı bölge halkı için büyük bir öneme
sahiptir. Havalimanında yaşanan yoğunluk nedeniyle kapasite artırımı yapılması
acilen planlanmalıdır. Bir havayolu şirketinin yer sıkıntısından dolayı
uçuşları dış hatlar terminaline yönlendirilmiştir. Yolcuların uçağa binerken
yakınları tarafından yolcu edilmesine ya da yakınlarını karşılarken araçlarıyla
kısa süreli de olsa beklemelerine izin verilmediği bilinmektedir. Bu tür kısa
süreli beklemelerde vatandaşlara kesilen trafik cezalarının önüne geçilmelidir.

Öte
yandan, sarı basın kartı sahibi gazetecilerin araçlarına Adana Şakirpaşa
Havaalimanı’nda önceki yıllar park imkânı tanınırken bu hak neden iptal
edilmiştir?
Tüm
bu sorunların çözümü ve vatandaşların daha rahat seyahat edebilmeleri için
herhangi bir çalışma yapılacak mıdır?
BAŞKAN
– Teşekkür ederim Sayın Tümer.
Sayın
Gürer…
9.- Niğde Milletvekili Ömer Fethi Gürer’in,
Niğde’nin Çamardı ilçesi Celaller köyünün kırsal kalkınma kooperatifi için
Hükûmetten destek beklediğine, mevsimsel sorunlar yaşayan üreticilere yapılan
ödemelerin geri alınmasının mağduriyetlere neden olduğuna ve Niğde’de yapılan
açılışlar hakkında bilgi almak istediğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
ili Çamardı ilçemiz Celaller köyüne gittim. Köyde besicilik yapmak amacıyla
kırsal kalkınma kooperatifi kurmak için girişimde bulunmuşlar ancak istenilen
teminat tutarını karşılamakta sorun yaşadıkları için girişimi
tamamlayamamışlar. Kooperatifi faaliyete geçirebilmek için Hükûmetten destek
bekliyorlar.
Yine,
Niğde’de Tarım Kredi Kooperatifi, TARSİM aracılığıyla mevsimlik sorun yaşayan
elma üreticilerine eksper tespitiyle hasar oranında ödeme yapılmıştı ancak
bunlarla ilgili TARSİM’in değerlendirmesi sonucu ödeme yaptıkları çiftçilerden
geri para almaya başladılar. Bu, mağduriyet yaratıyor. Geçmiş yıllarda da
benzer durum olmuştu. Mevsimsel sorun yaşayan, özellikle donla ilgili ürün
kaybına uğrayanların aldıkları ödemeler daha sonra geri alınmakta ve
mağduriyetlere neden olmaktadır. Bu nedenle, Niğde ilinde buna benzer
uygulamaların sonlanmasını diliyorum. 
Bir
de sizin vasıtanızla bir çağrıda bulunuyorum, ilgili bakanlara iletmenizi
diliyorum: Niğde’de sürekli açılış yapılıyor, Başbakan, bakan, Cumhurbaşkanı…
Nereyi açıyorlar, ne yapıyorlar? Şunların bir dökümünü bana da gönderirlerse…
Aynı yeri hem bakan hem Başbakan hem Cumhurbaşkanı mı açıyor? Onu merak
ediyorum, ortada bir şey yok çünkü.
Teşekkür
ediyorum. 
BAŞKAN
– Teşekkür ederim Sayın Gürer.
Sayın
Şeker…
10.- Kocaeli Milletvekili İlyas Şeker’in,
Cumhuriyet Halk Partisi Genel Başkanı Kemal Kılıçdaroğlu’nun kadınlarla ilgili
bazı ifadelerine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Önümüzdeki
hafta kadınlarımızın seçme ve seçilme hakkının yıl dönümü. Cumhuriyet Halk
Partisi lideri Kemal Kılıçdaroğlu kadınlarla ilgili skandal bir açıklamada
bulunarak dedi ki: “Erkek işsizse, eve yeteri kadar para gelmiyorsa, akşam
tencere kaynamıyorsa bu erkek de gelir hıncını karısından alır.” Sayın
Kılıçdaroğlu’na soruyorum: Sizin mahallenizde, sizin örf ve âdetlerinizde,
erkeğin işi yoksa kadına şiddet mi uyguluyor? Sizin anlayışınızda,
başarısızlığını örtmek isteyen, seçimleri kazanamayan, evdeki kadınlara şiddet
mi uyguluyor?
FATMA
KAPLAN HÜRRİYET (Kocaeli) – Ne alakası var ya, ne alakası var!
İLYAS
ŞEKER (Kocaeli) – Sayın Kılıçdaroğlu, bu açıklamanızla kadınlara şiddet
uygulamaya ve erkekleri de şiddete teşvik ettiğinizin farkında mısınız?
FATMA
KAPLAN HÜRRİYET (Kocaeli) – “Bir kereden bir şey olmaz.” diyen sizdiniz, siz!
İLYAS
ŞEKER (Kocaeli) – Bu söyleminizle erkeklere hakaret ettiğinizin, iftira
attığınızın farkında mısınız?
FATMA
KAPLAN HÜRRİYET (Kocaeli) – Önergede senin imzan var İlyas Şeker!
İLYAS
ŞEKER (Kocaeli) – İnsanlara iftira atmayı meslek mi edindiniz?
FATMA
KAPLAN HÜRRİYET (Kocaeli) – Tecavüz önergesinde senin de imzan var İlyas Şeker!
İLYAS
ŞEKER (Kocaeli) – Bu tavrınızdan dolayı sizleri şiddetle kınıyorum.
Teşekkür
ediyorum. 
BAŞKAN
– Teşekkür ediyorum Sayın Şeker.
Sayın
Akın…
11.- Balıkesir Milletvekili Ahmet Akın’ın,
Balıkesir’de yaşanan hastane sorununa ve devletin sağlık hakkının gerçekleşmesi
için her türlü tedbiri almakla yükümlü olduğuna ilişkin açıklaması
AHMET
AKIN (Balıkesir) – Sayın Başkanım, teşekkürler. 
Balıkesir’de
yapımı tamamlanan şehir hastanesi lüks bir bina olmaktan öteye geçmiyor. İnşaat
sektörünü şahlandırmak için uygulanan şehir hastaneleri projelerinin sorunları
da bitmek bilmiyor. Kimlerin ceplerinin doldurulduğu belli olmayan şehir
hastanelerinde doktor yok. Ayrıca, ne üniversite hastanesinde ne de yapımı
tamamlanan şehir hastanesinde çocuk nöroşirurji bölümü bulunmuyor.
Vatandaşlarımız Manisa Celal Bayar Üniversitesi Hastanesine gitmek zorunda
kalıyor. “Kamu-özel ortaklığı” denilerek yüzde 70 hasta doluluk oranı taahhüdü
verilmesi vatandaşın Hükûmet tarafından kâr etmek için kullanılan birer meta
olarak görüldüğünün açık belgesidir. Sağlık bir haktır. Devlet, sağlık hakkının
gerçekleşmesi için her türlü tedbiri almakla yükümlüdür. Hükûmetin yandaşa
değil sağlığa yatırım yapmasını bekliyoruz.
BAŞKAN
– Teşekkür ederim Sayın Akın. 
Sayın
Kılıç… 
12.- Kahramanmaraş Milletvekili İmran
Kılıç’ın, 3 Aralık Dünya Engelliler Günü’ne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan. 
3
Aralık Pazar Dünya Engelliler Günü’dür. İnsan, şaheser bir varlıktır, ruh,
beden, akıl üçlüsünden müteşekkildir. Bu özel ve özgün varlık, bazen doğuştan
bazen de daha sonradan engelli gelebilir, engelli kalabilir. Engellilik, ruh,
beden ve aklı arız olup, bu organların ve değerlerin az veya çok
fonksiyonlarını icra edemez duruma gelmeleridir. Engelli olmak veya engelli
kalmak kendi kusurlarımızdan kaynaklanabileceği gibi, irademiz dışında da
gerçekleşebilir. Bu anlamda, her bir sağlıklı kişi de -Allah korusun- bir
engelli adayıdır. Engellileri dışlamamalı, devlet, millet olarak hepimiz onlara
her türlü desteği vermeli, yardımcı olmalı ve hayatlarını daha rahat sürdürebilmelerinde
elimizden gelen her şeyi yapmalıyız. Tüm engellilerimize ve onlara yardımcı
olan herkese saygı ve sevgilerimi sunuyorum. 
BAŞKAN
– Teşekkür ederim Sayın Kılıç. 
Sayın
Özdiş… 
13.- Adana Milletvekili İbrahim Özdiş’in,
özgür, aydınlık Türkiye'nin mücadelesini yapanlara ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
Bizler,
özgür, aydınlık Türkiye'nin mücadelesini yapanlar, evine bir günde
sıfırlanmayacak kadar para yığınlarla, Reza’nın önüne yatanlarla, koluna
milyonlarca liralık saat takanlarla, ayakkabı kutularından dolar fışkıranlarla
aynı gemide değiliz. Hiç konuyu millileştirmeye çalışmayın. Rüşvet sizin, iş
adamı sizin, bakan sizin, suç sizin. Bahşişi peşin alıp Rıza Sarraf’a TV’lerde
bayrağımızın önünde “Cari açığın yüzde 15’ini ben kapattım.” dedirten AKP’ye
yanıtı tutsak gazeteci Ahmet Şık savunmasını “Benim bayrağın arkasına
gizleyecek bir suçum yok, dinin arkasına gizleyecek bir günahım yok.” diyerek
vermişti. Nasıl da doğru söylemiş! 
Buradan
tüm Ahmet Şıklara selam olsun diyorum. (CHP sıralarından alkışlar) 
BAŞKAN
– Teşekkür ederim Sayın Özdiş. 
Sayın
Dalkılıç… 
14.- İstanbul Milletvekili Halis
Dalkılıç’ın, Cumhuriyet Halk Partisi Genel Başkanı Kemal Kılıçdaroğlu’nun,
Cumhurbaşkanı ve yakınlarını hedef alan iftiralarına bir yenisini daha
eklediğine ilişkin açıklaması
HALİS
DALKILIÇ (İstanbul) – Teşekkür ederim Sayın Başkan. 
Maalesef
iki gün önce, CHP Genel Başkanı eline tutuşturulan bir tomar kâğıdı sallayarak
klasik sallamalarına, Cumhurbaşkanımızı ve yakınlarını hedef alan iftiralarına
bir yenisini daha eklemiştir. Elinde salladığı kâğıtların dekont olduğunu iddia
etmiştir ancak bu dekontları maalesef gören olmamıştır ne de basına sunmuştur.
ALİ
ŞEKER (İstanbul) – Yarın görürsün yarın. Gelip de gör. 
HALİS
DALKILIÇ (İstanbul) – Dolayısıyla o iddianın karşılığında da, o kâğıtların CHP
Genel Merkezinin elektrik faturası olduğunu iddia edenler de var. Doğrusu bunu
milletimiz merak etmektedir.
ALİ
ŞEKER (İstanbul) – Yok, telefon faturası.
HALİS
DALKILIÇ (İstanbul) – Son dönemlerde Türkiye'yi topyekûn hedefe koyan küresel
bir komployu hepimiz görüyoruz, netleşiyor. Bununla ilgili de, maalesef
Türkiye'de bir parçası gibi hareket etmesini CHP'ye yakıştıramıyoruz.
Cumhuriyet Halk Partisinin böyle hareket etmesi bizi ve milletimizi üzüyor.
Cumhuriyeti kuran bir partinin, köklü bir partinin daha sorumlu davranmasını
bekliyoruz. Dolayısıyla milletimizin vicdanına havale ediyoruz bu iftiraları,
yalanları. Bu yalanlara –maalesef- bu manada milletin karnı toktur.
Milletimizde de bu zihniyetin karşılığı yoktur.
Genel
Kurulu saygıyla selamlıyorum.
BAŞKAN
– Teşekkür ederim Sayın Dalkılıç.
Sayın
Tor…
15.- Kahramanmaraş Milletvekili Fahrettin
Oğuz Tor’un, Kahramanmaraş Afşin-Elbistan A ve B termik santralleri çevresinde
yaşayan vatandaşların uğramış oldukları zararlar nedeniyle açtıkları davalarda
yüksek yargılama gideri talep edilmesinin hak aramanın önünde büyük bir engel
olduğuna ilişkin açıklaması
FAHRETTİN
OĞUZ TOR (Kahramanmaraş) – Sayın Başkan, teşekkür ediyorum.
Aracılığınızla
Sayın Adalet Bakanına soruyorum: Kahramanmaraş Afşin-Elbistan A ve B termik
santralleri salmış oldukları küller sebebiyle santral çevresinde yaşayan ve
çiftçilik yapan vatandaşlarımızın arazilerine ekmiş oldukları ürünlere zarar
vermekte ve verimi düşürmektedir. Bu sebeple, vatandaşlarımız uğramış oldukları
zararlar nedeniyle zararı tazmin amacıyla ilçelerde davalar açmaktadırlar.
Vatandaşın uğradığı zarar karşılığı 500 ila 1.000 TL arasında dava açtığı
durumda dahi mahkemeler yargılama gideri, harç, gider avansı, bilirkişi ücreti,
keşif ücreti adı altında çiftçilerimizden 6 bin ile 8 bin lira arasında mahkeme
masrafı talep etmeye başlamıştır. Söz konusu meblağlar vatandaşın hak arama ve
mahkemelere başvurmalarının önünde en büyük engeldir. Bu masrafın düşürülmesini
bekliyoruz.
Teşekkür
ediyorum.
BAŞKAN
– Teşekkür ederim Sayın Tor.
Sayın
Adıyaman…
16.- Iğdır Milletvekili Mehmet Emin
Adıyaman’ın, Cumhurbaşkanından Başbakana kadar pek çok yöneticiyi ilgilendiren
rüşvet, vergi kaçakçılığı, görevi kötüye kullanma gibi iddialarla ilgili
cumhuriyet savcılarını harekete geçmeye davet ettiğine ilişkin açıklaması
MEHMET
EMİN ADIYAMAN (Iğdır) – Teşekkür ederim Sayın Başkan.
Sayın
Başkanım, bu ülkenin en tepesinde bulunan Cumhurbaşkanından Başbakanına kadar
pek çok yönetici ve bürokratı ilgilendiren Malta Man Adası, Reza Zarrab
itirafları, ortaya dökülen rüşvet, vergi kaçakçılığı, görevi kötüye kullanma
gibi iddialara dair defalarca Meclise araştırma önergesi verdik, maalesef
AKP’nin çoğunluk oylarıyla reddedildi.
Her
konuşmamızı fezleke konusu yapan cumhuriyet savcılarını, eğer varsa biraz hukuk
onuru ve vicdanı ortaya dökülen bu iddialar karşısında harekete geçmeye davet
ediyorum. 
Genel
Kurulu saygıyla selamlıyorum. 
BAŞKAN
– Teşekkür ederim Sayın Adıyaman.
Sayın
Arslan…
17.- Denizli Milletvekili Kazım Arslan’ın,
yeni Başkanlık Divanı seçimleri sonrası Anıtkabir’in ziyaret edilmediğine
ilişkin açıklaması
KAZIM
ARSLAN (Denizli) – Türkiye Büyük Millet Meclisi Başkanı İsmail Kahraman’a
soruyorum: Türkiye Büyük Millet Meclisinin yeni Başkanlık Divanı seçimleri
yapılmış, birçok yeni arkadaşımız görev almıştır. Her seçim sonrası Başkanlık
Divanı Ata’mızın kabrini ziyaret ettiği hâlde arkadaşlarımızın istemesine
rağmen bu ziyaret neden gerçekleştirilmemiştir? “Anıtkabir’i daha önce ziyaret
ettik, şimdi ziyarete ne gerek var?” diyerek Atatürkçü olmadığınızı mı
göstermek istiyorsunuz? 
Ata’mızın
koltuğunda oturduğunuzu, onun kurduğu cumhuriyet ile İsmet İnönü’nün getirdiği
demokrasi sayesinde Başkan olduğunuzu unuttunuz mu? Türkiye Büyük Millet
Meclisine Başkanlık yapmak Büyük Önderimiz Mustafa Kemal Atatürk’ün laik
cumhuriyetine, demokrasisine, parlamenter rejimine sahip çıkmakla olur. Geçmişi
yok sayarak, Büyük Önderimize saygı duymayarak yaptığınız Başkanlık her zaman
tartışma konusu olacak, durumunuza hep şüpheyle bakılacaktır.
Teşekkür
ederim. 
BAŞKAN
– Teşekkür ederim Sayın Arslan.
Sayın
Hakverdi…
18.- Ankara Milletvekili Ali Haydar
Hakverdi’nin, Adalet Bakanlığının tüm mahkemelere gönderdiği 10 Kasım 2017
tarihli evrakın yargıya müdahale demek olduğuna ve Adalet Bakanının bu hakkı ve
yetkiyi nereden bulduğunu öğrenmek istediğine ilişkin açıklaması
ALİ
HAYDAR HAKVERDİ (Ankara) – Sayın Başkan, sizin aracılığınızla Adalet Bakanımıza
soru sormak istiyorum: Elimde Adalet Bakanlığı imzalı bir evrak var, 10 Kasım
2017 tarihli ve bütün mahkemelere gönderilmiş ve bütün mahkemelere gönderdiği
yazıda aynen şunu söylemiş: “Terör örgütünün memur olan yapılanması içerisinde
faaliyetlerinden dolayı KHK’yle görevlerinden ihraç edilen, geri dönmek
amacıyla açlık grevi yaparken tutuklanan ve cezaevinde de açlık grevine devam
eden Nuriye Gülmen ile Semih Özakça isimli örgüt mensuplarının…” Şimdi,
yargılama devam ediyor, Adalet Bakanlığı bütün mahkemelere böyle bir yazı
gönderiyor, diyor ki: “Nuriye ve Semih örgüt mensubudur.” Bu hakkı, bu yetkiyi
nereden buluyor Adalet Bakanı? Ve bu yazıyı alan mahkemeler Nuriye ve Semih’in
beraatına nasıl karar verebilir, nasıl hakkıyla, hukukuyla bir yargılama
yapabilir? Bu, yargıya müdahalenin evrakıdır; bu, suçtur. 
BAŞKAN
– Teşekkür ederim Sayın Hakverdi.
Sayın
Dilipak…
19.- Kahramanmaraş Milletvekili Mehmet Uğur
Dilipak’ın, Cumhuriyet Halk Partisinin yine asılsız ve mesnetsiz bir şekilde
iftiralarına devam ettiğine ilişkin açıklaması
MEHMET
UĞUR DİLİPAK (Kahramanmaraş) – Geçtiğimiz aylarda yaşanan Katar mevzusundan
önce CHP grup başkan vekilinin biri Türkiye’nin DEAŞ’a silah yardımı yaptığını
söylemişti. Ardından baktığınızda Katar mevzusu patlak verdi. ABD’de Zarrab
olayının mahkemesi olmadan önce birilerinin gönüllü öncü kuvveti, uydusu olma
özelliğini sürdüren CHP yine asılsız, mesnetsiz bir şekilde iftiralarına devam
etmektedir. Son iftiraları biri tarafından önemli olacak ki bu sefer Genel
Başkanlarına açıklama yaptırmayı ihtiyaç hissettiler. Ortada ne olduğu
bilinmeyen kâğıt paçavralarıyla basına verilmeyen, sadece grup kürsüsünden
sallanan kâğıtlarla vazifelerini ifa etmeye çalışmaktadırlar. Bu kürsüden bir
kez daha CHP’yi şunun bunun öncü kuvveti olmaya değil, yerli ve millî olmaya
davet ediyoruz. Kim ne derse desin Türkiye’nin bu kutlu yürüyüşü 2023
hedeflerine doğru hızla ilerleyecektir, devam edecektir.
BARIŞ
YARKADAŞ (İstanbul) – Yerli ve millî Rıza Sarraf mı Sayın Başkan? 
BAŞKAN
– Teşekkür ederim Sayın Dilipak. 
Sayın
Nazlı…
20.- Kütahya Milletvekili Mustafa Şükrü
Nazlı’nın, Kütahyalı yönetmen Ahmet Uluçay’ın vefatının 8’inci yıl dönümüne
ilişkin açıklaması
MUSTAFA
ŞÜKRÜ NAZLI (Kütahya) – Teşekkür ediyorum Sayın Başkan. 
Ahmet
Uluçay sadece Türk sinemasının ya da sanat dünyasının değil, insanlar arasında
da bir kahraman olarak ilk aklımıza gelen isimlerden biridir. Hayatında hiç
film görmemişti ama resmi çok seviyordu. “Bir de kımıldayıverse şu resimler!”
diyordu ve bir gün kımıldattı o resimleri. Sinemayı düşünmek nefes almak gibi
bir şeydi onun için ve tahtadan yaptığı film makinesiyle hayallerini
gerçekleştiren büyük bir kahramandı artık. Bütün imkânsızlıklara rağmen, “Derdi
olmayan sinema yapamaz.” diyen Uluçay, bir ömrü bu uğurda seve seve harcadı.
Sinemayı imajlar dünyasından gerçekler dünyasına taşımayı başardı. Üzerine
yapışan “köylü yönetmen” yaftasına aldırmadan çektiği dokuz kısa filmin
ardından kendi hayatını anlatan “Karpuz Kabuğundan Gemiler Yapmak” filmiyle
ulusal ve uluslararası festivallerde kırkın üzerinde ödül aldı. “Karpuz
kabuğundan gemi değil, Titanik bile yaparım, para değil, yürek meselesi.”
diyerek hayallerimize ulaşmayı bize öğreten Kütahyalı hemşehrimiz ünlü yönetmen
Ahmet Uluçay’ı vefatının 8’inci yılında rahmet ve özlemle anıyorum. 
BAŞKAN
– Teşekkür ederim Sayın Nazlı. 
Sayın
Tüm…
21.- Balıkesir Milletvekili Mehmet Tüm’ün,
Halkbank Genel Müdür Yardımcısı Hakan Atilla ve Reza Zarrab’la ilgili davada
kendilerine kamu tarafından avukat tutulup tutulmadığını ve Halkbank’ın
uğradığı hisse kaybını öğrenmek istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan. 
Amerika’da
İran’la ilgili yaptırımları ihlal ettiği gerekçesiyle yargılanan ve cezaevinde
tutuklu olan eski Halk Bankası Genel Müdür Yardımcısı Hakan Atilla hakkında
medyada çeşitli söylentiler yer almaktadır. Hükûmete soruyorum: Kamu bankası
olan Halkbank, Amerika’daki dava sonrası ne kadar hisse kaybı yaşamıştır?
Rüşvetle suçlanan Halkbank eski Genel Müdür Yardımcısı Hakan Atilla’nın avukat
paralarının kamu tarafından karşılandığı iddiası doğru mudur? Hakan Attila’nın
kaç avukatı bulunmaktadır ve avukatlar için bütçeden harcanan para miktarı
nedir? Bu davada yargılanan Reza Zarrab için de kamu tarafından avukat tutulmuş
mudur? ABD’deki davada milyonlarca dolarlık rüşvet itiraflarından sonra uluslararası
alanda Halkbankın değer kaybı, itibarı nasıl kurtulacaktır? Şu an bulunduğumuz
Meclisin kürsüsünde “Reza’nın önüne yatarım.” diyenler bir öz eleştiri
yapacaklar mıdır? 
BAŞKAN
– Teşekkür ederim Sayın Tüm.
Sayın
Yarayıcı… 
22.- Hatay Milletvekili Hilmi Yarayıcı’nın,
tüm dünyanın Zarrab aracılığıyla Türkiye’deki siyasi çürümeyi izlediğine
ilişkin açıklaması
HİLMİ
YARAYICI (Hatay) – Teşekkür ederim Sayın Başkanım. 
Tüm
dünya dünden bu yana Zarrab aracılığıyla Türkiye’deki siyasi çürümeyi izliyor.
Verilen rüşvetler, bunun karşılığında sağlanan imtiyazlar namuslu her yurttaşın
midesini bulandırıyor. Ortaya serilen bu kirli ilişkiler karşısında “Biz
Amerika’nın koyduğu ambargoya uymak zorunda değildik, ülkemizin çıkarlarını
koruduk. Türkiye üzerine oyunlar oynanıyor.” yaklaşımı cumhuriyet tarihimizin
en büyük yalanıdır. Emperyalist bir ülkenin ambargosuna uymak zorunda değiliz
elbette ancak bu davanın esası, Türkiye Cumhuriyeti lehine ambargonun delinmesi
değildir. Bu rüşvet trafiğinde devletin hazinesine tek bir kuruş girmemiştir.
Tam tersine, iktidar nüfuzunu kullanan bir azınlığın meşru ticaret kanallarını
kapatarak kişisel menfaat elde etmesidir. Bu nedenle, bu paraları kasalarınıza
doldururken sizinle aynı gemide olmadığımız gibi, hesap verirken de aynı gemide
olmayacağız. Hesap vereceksiniz. 
Teşekkür
ederim. 
BAŞKAN
– Teşekkür ediyorum Sayın Yarayıcı.
Son
söz, Sayın Sürekli… 
23.- İzmir Milletvekili Kerem Ali
Sürekli’nin, Cumhuriyet Halk Partisi Genel Başkanı Kemal Kılıçdaroğlu’nun,
asılsız ve çirkin ifadeleri ve sunduğu sahte belgelerle kamuoyunu
şaşırtmadığına ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan. 
CHP
Genel Başkanı asılsız ve çirkin ifadeleri ve sunduğu sahte belgelerle
kendisinden bekleneni yapmış, bizi ve kamuoyunu şaşırtmamıştır. 17-25 Aralık
kumpasında ve MİT tırları davasında eline tutuşturulan evraklarla kendisine
biçilen rolü oynamış, hain darbe girişimi sonrasında FETÖ’nün ağzından
konuşarak “kontrollü darbe” söylemiyle meydan meydan gezmiştir. ABD’de sahte
deliller ve FETÖ’cülerin bilirkişiliği çerçevesinde yürütülen, tamamen siyasi
ve ülkemizi yıpratmayı amaçlayan davanın hemen öncesinde, yine, eline belge
diye kâğıtlar tutuşturulmuş, o da misyonunu yerine getirmiştir. 
Bu
millet bu kumpasları çok gördü ve yalanlarınıza da maalesef çok alıştı ama siz,
ülkemizin ve milletimizin yüksek çıkarlarına hizmet etmeyi bir türlü
öğrenemediniz. FETÖ’cülerin ve üst akıllarının izinden gitmeye devam
ediyorsunuz ama bilin ki milletimiz de sizi not ediyor.
MAHMUT
TANAL (İstanbul) – Yüksek çıkarlarınız Rıza Sarraf mı?
BAŞKAN
– Teşekkür ederim Sayın Sürekli.
VII.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, Sağlık,
Aile, Çalışma ve Sosyal İşler Komisyonunun başkan, başkan vekili, sözcü ve
kâtibini seçmek üzere toplanacağı gün, yer ve saate ilişkin duyuru
BAŞKAN
– Sayın milletvekilleri, dünkü birleşimde üyelerinin seçimi yapılan Sağlık,
Aile, Çalışma ve Sosyal İşler Komisyonu İç Tüzük’ün 24’üncü maddesine göre,
başkan, başkan vekili, sözcü ve kâtibini seçmek üzere bugün saat 16.00’da Plan
ve Bütçe Komisyonu toplantı salonunda toplanacaktır. 
Bilgilerinize
sunulmuştur.
MAHMUT
TANAL (İstanbul) – Sayın Başkan, ben özür dilerim sizden. Şimdi, Türkiye'nin
yüksek çıkarı, menfaati Rıza Sarraf mı, kim, ben bir milletvekili olarak
öğrenmek istiyorum. Yani Hükûmetten yetkili birisi bize izah eder mi?
OKAN
GAYTANCIOĞLU (Edirne) – Hükûmet yok ki!
BAŞKAN
– Teşekkür ederim Sayın Tanal, kayıtlara girmiştir, mutlaka cevap veren
olacaktır.
BAŞKAN
– Sayın milletvekilleri, şimdi, söz talep eden grup başkan vekillerimize ikişer
dakika söz vereceğim. 
İlk
söz Milliyetçi Hareket Partisi Grup Başkan Vekilimiz ve Samsun Milletvekilimiz
Sayın Erhan Usta’ya aittir.
Buyurun
Sayın Usta. 
VI.- AÇIKLAMALAR (Devam)
24.- Samsun
Milletvekili Erhan Usta’nın, 30 Kasım-1 Aralık 1950 Kunuri zaferinin yıl
dönümüne ve Kore Savaşı şehitleri ile Siirt’in Şirvan ilçesine bağlı Soğanlı
köyünde bir evde meydana gelen göçükte hayatını kaybedenlere Allah’tan rahmet
dilediğine ve TÜİK tarafından açıklanan dış ticaret istatistikleri Ekim 2017
rakamlarına ilişkin açıklaması
ERHAN
USTA (Samsun) – Teşekkür ederim Sayın Başkan.
Sayın
Başkan, bundan tam altmış yedi yıl önce, 30 Kasım-1 Aralık 1950’de Kore
Savaşı’nda, Kunuri’de üç gün süren muharebeler sonunda Türk birliği büyük bir
zafer kazanmıştır. Bu zafer dört yıl süren Kore Savaşı’nın en zorlu anlarından
biri olarak kabul edilmektedir. Kunuri Zaferi’ni İngiliz General Martin şöyle
ifade ediyor: “Türkler 10’a karşı 1’le aslanlar gibi savaştılar. Türkler uzun
süre bu şekilde düşmanla çarpışırken ve ölürken İngiliz ve Amerikalılar geri
çekiliyorlardı. Mermisi kalmayan Türk askeri süngüyle, yumrukla büyük bir zafer
kazandı.” diye anlatmıştır.
Sultan
Alparslan biliyoruz ki 27 bin askerle Bizans topraklarında ilerlerken, huzuruna
gelen keşifçi askerin “300 bin kişilik düşman ordusu bize doğru yaklaşıyor.”
demesi üzerine “Biz de onlara yaklaşıyoruz.” diyerek savaşın sayıyla değil
tecrübe ve yürekle yapılacağını tarihe nakşetmiştir. Kore’de yaşanan mücadele
de bu cesaretin en açık örneğidir. Ben bu vesileyle, Kore Savaşı’nda şehit olan
ve daha sonradan hayatını kaybeden bütün gazilerimize de Cenab-ı Allah’tan
rahmet diliyorum.
Sayın
Başkan, bugün sabaha karşı Siirt’in Şirvan ilçesine bağlı Soğanlı köyünde
toprak damlı evde bir göçük olmuş ve bir baba ile 2 oğlu hayatını kaybetmiştir,
anne ve 4 çocuk da yaralı olarak kurtulmuştur. Bu elim olayda hayatını
kaybedenlere Cenab-ı Allah’tan rahmet diliyorum, yaralılara da acil şifalar
temenni ediyorum.
Sayın
Başkan, bugün önemli bir istatistik açıklandı; dış ticaret istatistikleri Ekim
2017 rakamları açıklandı TÜİK tarafından. Bu istatistiklere göre ihracat son
ayda yüzde 9, ithalat yüzde 25 arttı. Hatta ocak-ekim dönemi için bakacak
olursak, dış ticaret dengesindeki yani ihracat ile ithalatın farkı olan
dengedeki artış ocak-ekim döneminin kümülatifi için yüzde 32,1 oldu, ekim
dönemi için de yüzde 73,9. Yani Türkiye’de ticaret açığı son ayda yüzde 73,9
oranında arttı. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Usta.
ERHAN
USTA (Samsun) – Teşekkür ederim Sayın Başkan.
Bu
çok yüksek bir artıştır. Şimdi, buradan “Yıl sonu ne olacak?” diye bir tahmin
yapacak olursak eğer, kasım-aralık yani on ayda gelen açık 61,2 milyar dolar,
kasım-aralıkta hiçbir artış olmasa, geçen yıl kadar dış ticaret açığı gelmiş
olsa 71 milyar dolara çıkıyor bu yılın ticaret açığı. Tabii, geçen yılın çok
üzerinde şu anda seyrettiğine göre, ocak-ekim dönemindeki artış kadar son iki
ayda da artış olacağını varsayarsak, 74 milyar dolar civarında bir ticaret
açığıyla büyük ihtimal karşılaşacağız. Fakat buna rağmen daha bir buçuk, iki ay
önce orta vadeli programda 2017 yılı ticaret açığı 65,5 milyar dolar olarak
tahmin edildi. Yani bugün en az 74 milyar dolar olacağını tahmin ettiğimiz açık,
bundan bir buçuk, iki ay önce 65,5 milyar dolar olarak tahmin edildi. Tahminde
niye bu kadar sapma var, bu konuda niye siyaset kurumu ve bürokrasi dikkatli
değil, ben bunu buradan sormak istiyorum.
Ayrıca
da finansman açığı şu anda Türkiye'nin karşılaştığı en büyük risk. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Usta.
ERHAN
USTA (Samsun) – Teşekkür ederim Sayın Başkan müsamahanıza.
Bu
finansman açığı, tabii, ekonomik açıdan baktığımızda da aslında bugün ortadaki
siyasi konularla birleştirdiğimiz zaman Türkiye'nin önündeki en büyük risk.
Yani Türkiye, finansman açığını azaltmak zorundadır. Özellikle, eğer bugünkü
yaşadığımız olayları biz Türkiye’ye karşı yapılmış bir siyasi atak olarak
görüyorsak, finansman açığımızı azaltacağız ki Türkiye üzerinde birilerinin
oyunlarına çok fazla alan açmayalım. Bu anlamda ben, Hükûmeti dikkatli olmaya,
hem tahminleri daha doğru yapmaya hem de bu açıktaki, Türkiye’nin dış ticaret
açığındaki bu hızlı artış konusunda daha dikkatli olmaya davet ediyorum. Evet,
büyüme biraz hızlı geliyor ama büyümenin maliyet tarafını da görmek lazım. Yani
büyümedeki artıştan daha ziyade, finansman açığındaki artış, Türkiye ekonomisi
açısından ve Türk siyaseti açısından önümüzdeki günlerde önemli olacaktır diye düşünüyorum.

Genel
kurulu saygıyla selamlarım. 
BAŞKAN
– Teşekkür ederim Sayın Usta.
Sayın
Kerestecioğlu...
25.- İstanbul Milletvekili Filiz
Kerestecioğlu Demir’in, Reza Zarrab davasında telaffuz edilen rakama, tutuklu
HDP milletvekillerinin yargılama süreçlerine ve 17-25 Aralıktan sonra Yüce
Divan yargılama yapabilmiş olsa Türkiye'nin itibarının zedelenmemiş olacağına
ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Ben,
özellikle dün Reza Zarrab davasında telaffuz edilen rakamı Türk lirasına
çevirerek söylemek istiyorum halkımızın daha iyi vâkıf olabilmesi için: 280
trilyon, artı saat, üstelik bu miktar sadece bir kişiye verildiği söylenen
rüşvet. Yani asgari ücrete 100 lira zam yapmamak için binbir takla atılırken,
burada emeklilerin bir iyileştirmesini yaparken sanki çok büyük bir şey
yapmışız gibi oylamalar yaparken, gerçekten bu rakamlar Türkiye açısından
korkunç rakamlar. Ve itiraflarında diyor ki: “45-50 milyon euro.” Yani dün
özellikle herkesin dikkatini bu çekiyordu, tabii daha çok parası olmayan
herkesin dikkatini çekiyordu. O 5 milyon euro yani “45-50...” 5 milyon sanki
önemli bir şey değilmiş gibi ifade edilebiliyor. Bu 5 milyon euro binlerce
kişinin hayatını kurtaracak değerde. 
Şimdi,
bu para işlerinin bir de siyasi ayağı var; evet, ekonomi ayağı bugün iyice
ortaya çıkıyor ama bir de siyasi ayağı var. Yani baktığımızda, biz
vekillerimizin nasıl yargılandığını görüyoruz. Gülser Yıldırım’ın tutuklu
olduğu davanın duruşması var, bir gün öncesinde Anayasa Mahkemesi onun hakkında
karar alıyor. 7 Aralıkta Eş Genel Başkanımız Selahattin Demirtaş’ın tutuklu
olduğu davanın duruşması var, bir gün öncesinde -ne hikmetse, ne tesadüfse- 6
Aralıkta Anayasa Mahkemesi onun hakkında belki bir karar alacak. Bunlar
yargının doğal akışında mı oluyor sizce? Hayır, bunların hiçbiri tesadüf değil.
Evet, bu konuda, aynı zamanda, ortada Türkiye’ye yönelik bir komplo falan yok
ama Türkiye'nin itibarının ciddi şekilde zedelenmesi var. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kerestecioğlu.
FİLİZ
KERESTECİOĞLU DEMİR (İstanbul) – Hani hatırlarsınız, yaşı bizim yaşımıza
erişmiş olanlar da daha iyi hatırlar, Özal derdi ki: “Benim memurum işini
bilir.” Şimdi de “Benim eniştem, dünürüm, akrabalarım işini bilir.” deniyor
maalesef. 
Sarayın
zaten dev bir bütçesi var ve adalara gidenler de ortada ama savaş bütçesi de
bunun cabası, bundan mağdur olanlar ise işçiler ve emekçiler, ortada o
hikâyeden anlatılan antiemperyalizm falan da yok. Burası üslerle dolu bir ülke,
zaten antiemperyalizm hak getire ama parasal açıdan da baktığımızda, vergi
kaçırmalara baktığımızda, halkın cebinden çalınanlara baktığımızda da
antiemperyalizm falan söz konusu değil. 
Evet,
biz sormak istiyoruz: Süleyman Aslan nerede? Zafer Çağlayan nerede?
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlıyorum Sayın Başkan.
BAŞKAN
– Buyurun Sayın Kerestecioğlu. 
Lütfen
sözlerimizi tamamlayalım. 
FİLİZ
KERESTECİOĞLU DEMİR (İstanbul) – Egemen Bağış Kıbrıs’ta mı? Herhâlde ufacık bir
ilçe kongresinden dahi haberdar olan Sayın AKP Genel Başkanının da bunlardan
haberi vardır. 
Sayın
Başkan, eğer bütün bunlarla ilgili bir aklama mekanizması olmasaydı o 17-25
Aralıktan sonra, Yüce Divan gerçekten gerçekleşseydi aslında Türkiye'nin
itibarı da böyle zedelenmiş olmayacaktı. Tıpkı o gün ne yapılıyorsa, Meclis
soruşturma komisyonu 4 bakanla ilgili o zaman çalışmalarını sürdürürken
internete erişim yasağı, iç güvenlik paketi, mülki amirlere tutuklama yetkisi
gibi yasa tasarıları gündeme gelmişti; işte, bugün de OHAL süreciyle aynı
benzerliği gösteriyor. “Dış güçler bizi çekemiyorlar.” falan değil; gerçekten
çekilemeyen bir durum var, halk artık sizi çekemiyor demek istiyorum. 
Teşekkürler.
BAŞKAN
– Teşekkür ederim Sayın Kerestecioğlu.
Sayın
Özel, buyurun.
26.- Manisa Milletvekili Özgür Özel’in, tüm
şehitleri ve hayatını kaybeden gazileri rahmetle andığına, İstanbul
Milletvekili Halis Dalkılıç, Kocaeli Milletvekili İlyas Şeker ile İzmir
Milletvekili Kerem Ali Sürekli’nin yaptıkları açıklamalarındaki bazı
ifadelerine ve Türkiye’nin rezil edilmesinin esas sorumlusunun Adalet ve
Kalkınma Partisi iktidarı olduğuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Hem
tarihteki şehitlerimizi, gazilerimizi, gazilerimizden hayatını kaybedenleri hem
de dünkü vahim kazada hayatını kaybedenleri rahmetle anıyoruz. 
Dün
akşam, daha doğrusu iki gündür, üç gündür Adalet ve Kalkınma Partisinin
Türkiye’ye ne yaşattığı ve kendisinin neler yaşadığı, neler hissettiği ortada,
iki gündür Meclisteki durumları da ortada. Tabii, kendilerinin kullandığı
tabirleri kullandığımı baştan söyleyerek şunu söyleyeyim: Dün akşam, gece
yarısı mesajıyla bu sabah apar topar saraya çağrılan milletvekillerinden Sayın
Şeker, Sayın Dalkılıç ve Sayın Sürekli sarayın ellerine tutuşturduğu kâğıtları
gelip burada okudular ve o kağıtları okurken Sayın Şeker zehir gibi
konuşuyordu, Sayın Dalkılıç’ın elinde ak trollerin internette bizi korkutmak
için koydukları kılıç da değil balta görüntüleri vardı, Sayın Sürekli de
kendisine yakışır bir şekilde sürekli hakaret etti Genel Başkanımıza. 
Ama
şunu söyleyelim: Kadın-erkek meselesini gündeme getirip saptırmak isteyene,
benim “Kadın-erkek eşitliği fıtrata aykırı.” diyen bir genel başkanım yok.
Benim “Börek yapmayı bilmeyenin yuvası dağılır.” diyen bir bakanım da yok.
Benim, koluna taktığı saatin faturası yerine “kanıt” diye peçete sallayan bir
bakanım da yok ve benim yönettiğim ülkede, bizim partimizin yönettiği hükûmette
devletin parasıyla tutulmuş bir avukat Amerika’ya gidip de Amerika’da Hakan
Atilla’yı savunurken “Halkbank Genel Müdürü Süleyman Aslan arsızca rüşvet
alıyordu, biz bile utanıyorduk.” deyip bunun kanıtlarını sunmadı. O avukatın
hazineden ödeniyor maaşı, hazineden ödeniyor o avukatın parası ve…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – …Hakan Atilla’yı savunmak için Türkiye Cumhuriyeti devletinin
parasını verdiği avukat, sizin önce genel müdür yaptığınız, 17-25’te alıp daha
sonra yönetim kuruluna atadığınız adamın arsızca rüşvet aldığını söylüyordu.
Ayrıca, sizin burada akladığınız bir bakana “45-50 milyon euro rüşvet verdik,
kardeşine 2,5 milyon TL.” deyince avukatı gidip dekontu sunuyor mahkemeye ve
bunlar ortada dururken yani daha iki hafta önce verdiğiniz gaflet notasıyla
savunduğunuz adam şimdi bir şeyler söylerken “Kumpas kuruldu.” diyorsunuz.
Evet, Türkiye'nin uluslararası itibarına kumpas kurulmuştur, Türkiye'nin
uluslararası marka değeri düşürülmektedir, Türkiye rezil rüsva edilmektedir. Milletçe
utanıyoruz ama bu işi yapan Reza Zarrab, Hakan Atilla, Süleyman Aslan taşeron,
esas işveren, üst işveren karşımızdadır: Adalet ve Kalkınma Partisi iktidarı.
Bunun hesabı sorulur, yargıda da sorulur, sandıkta da sorulur.
Teşekkür
ederim. (CHP sıralarından alkışlar)
BAŞKAN
– Teşekkür ediyorum Sayın Özel.
HALİS
DALKILIÇ (İstanbul) – Sayın Başkanım, ismimi anarak sataşmıştır sayın grup
başkan vekili.
ÖZGÜR
ÖZEL (Manisa) – Evet, aynen cevap verdim, aynı üslupla. 
HALİS
DALKILIÇ (İstanbul) – Sataşmadan söz istiyorum efendim. 
BAŞKAN
– Sayın Dalkılıç, buyurun. (AK PARTİ sıralarından alkışlar)
V.- SATAŞMALARA İLİŞKİN KONUŞMALAR (Devam)
3.- İstanbul Milletvekili Halis
Dalkılıç’ın, Manisa Milletvekili Özgür Özel’in yaptığı açıklaması sırasında
şahsına sataşması nedeniyle konuşması
HALİS
DALKILIÇ (İstanbul) – Teşekkür ediyorum Sayın Başkanım.
CHP
Grup Başkan Vekilimiz biraz önce hem benim ismimi andı hem Cevdet Bey’in ismini
andı hem Sayın Sürekli’nin ismini andı…
ÖZGÜR
ÖZEL (Manisa) – Hepsini bilerek andım.
HALİS
DALKILIÇ (Devamla) – …dedi ki: “Külliyede saraya davet edildi.” Bu üç
arkadaşımız da hiçbir yere davet edilmedi, Meclis açıldı açılalı buradalar;
bir. İkincisi: Cumhurbaşkanımız milletvekillerimizle rutin olarak toplantılar
yapıyor memleketin geleceğine dair, ülkenin sıkıntılarını, ülkenin açmazlarını
müzakere etmek üzere. Tabii, Cumhuriyet Halk Partisinin gündeminde böyle bir
şey olmadığı için yapılan toplantıların her birinde milletvekilleri, Sayın
Genel Başkanın yaptığı gibi, elinde kâğıt… Benim elimde kâğıt falan yoktu ve
herhangi bir yerden kâğıt tutuşturulmaz, AK PARTİ milletvekilleri kendi özgün
fikirlerini söyler. Elde kâğıt sallamak, sürekli sallamak Cumhuriyet Halk
Partisinin geleneğidir yani onu milletimiz de biliyor, biz de biliyoruz. (AK
PARTİ sıralarından alkışlar) 
BARIŞ
YARKADAŞ (İstanbul) – İktidarınızı sallıyoruz. İktidarınız sallanıyor, evet,
kâğıt değil. İktidarınız sallanıyor. 
HALİS
DALKILIÇ (Devamla) - Dolayısıyla bu sallamaların, bu iftiraların Cumhuriyet
Halk Partisine bir faydası yok. 
Gerçekten,
şu anda, şunu söylüyoruz: Küresel olarak Türkiye’yi, tüm milletimizi hedef alan
bir küresel komployu… Cumhuriyet Halk Partisinin burada da eş zamanlı olarak
onun bir parçası gibi hareket etmesi bizi üzüyor. 
ALİ
ŞEKER (İstanbul) – Avukatlar niye söylüyor öyle?
HALİS
DALKILIÇ (Devamla) - CHP gibi köklü bir partiyi, gerçekten, millî, yerli ve bu
ülkenin menfaatlerini ön planda tutacağı bir muhalefet anlayışına davet
ediyorum. 
ALİ
ŞEKER (İstanbul) – Biz de mi ortak olalım size? Suç ortaklığınıza biz de mi
ortak olalım?
HALİS
DALKILIÇ (Devamla) - Dolayısıyla biraz önce Sayın Özel’in söylediği, bizim
sarayda olduğumuz ve toplantıda olduğumuz tamamen -her iddia gibi- boş bir
iddiadır. Bütün arkadaşlarımızla biz buradaydık.
Genel
Kurulu saygıyla selamlıyor, iyi çalışmalar diliyorum. (AK PARTİ sıralarından
alkışlar)
BARIŞ
YARKADAŞ (İstanbul) – Saraya çağırmıyorlar mı sizi yoksa?
BAŞKAN
– Teşekkür ederim Sayın Dalkılıç.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – “Cumhuriyet Halk Partisinin böyle bir derdi yok.” dedi.
Öncesinde söylediği, memleket meselelerini konuşmak ve ülkenin çıkarlarını
savunmak. CHP’nin böyle bir derdi olmadığını söylemek partiye doğrudan
sataşmadır. Cevap hakkımı kullanmak istiyorum.
MEHMET
NACİ BOSTANCI (Amasya) – Bir eleştiridir Sayın Başkanım yani hiç mi eleştiri
yapmayacak? “Senin bir derdin yoktur…” o da “Vardır.” diyor. Sonuçta halkımız
bütün bunları değerlendirecek Sayın Başkan.
ÖZGÜR
ÖZEL (Manisa) - Ben kürsüden istedim ama sizden istemek gerekiyorsa sizden de
isteyelim.
HALİS
DALKILIÇ (İstanbul) – Hayır, burada “Benim derdim vardır.” diyebilir.
BAŞKAN
– Son olarak, yeni bir sataşmaya mahal vermeden bir açıklama yapın Başkanım.
Saat
16.00 oldu arkadaşlar. 14.00’te Genel Kurulu açtık, iki saat oldu gündeme
geçemedik. Rica ediyorum…
4.- Manisa Milletvekili Özgür Özel’in,
İstanbul Milletvekili Halis Dalkılıç’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkanım, zaten, esas mesele bu. Sayın Elitaş diyordu ki:
“Benim istediğim İç Tüzük değişikliğini yapın. Biliyorsunuz, saat 18.00’i
buluyor, grup önerileri bitmiyor.” “Ne yapalım?” “Yoklamayı kaldıralım.” “Ne
yapalım?” “Grup önerisini kısaltalım.” “Ne yapalım?” “Geçmiş tutanak hakkında
konuşmayalım.” Ne istediyse verdiniz grup olarak Elitaş’a. Sonuç: Aynı saatte
başlıyor. O gün de dedim, hiçbir şey değişmez. Yönetim mantığı değişmedikten
sonra, tek başına “Ben yaptım, oldu.” mantığı değişmedikten sonra siz istediğiniz
kadar uğraşın. Deve o delikten geçmez sanıyorsunuz ama Allah isterse ya deliği
büyütür ya deveyi küçültür. Elitaş’ın da kulağına küpe olsun. (CHP sıralarından
alkışlar)
Şimdi,
gelelim, üç sayın milletvekilinin zehir gibi, elde balta ve sürekli hakaret
etmelerine. Bunu bilerek söyledim. 
HALİS
DALKILIÇ (İstanbul) – Biz hakaret etmeyiz.
ÖZGÜR
ÖZEL (Devamla) - Şunu söylüyorum: Siz, ana muhalefet partisinin liderine “Eline
tutuşturulan kâğıt.” derseniz, sizin sarayın kapıkulu olduğunuz da…
HALİS
DALKILIÇ (İstanbul) – Biz hakaret etmeyiz, biz iftira da etmeyiz.
BAŞKAN
– Sayın Dalkılıç, lütfen ama, lütfen…
ÖZGÜR
ÖZEL (Devamla) - …eline saraydan kâğıt tutuşturulduğunu da, saray size ne
söylerse onları söylemeniz de, düne kadar aklınızda yoktu da şurada, yerinizden,
yahu memlekette ne sorunlar oluyor, ilinizin bir tane sorununu dile
getirmiyorsunuz da bugün mü aklınıza geldi? Hemen gelmişsiniz erkenden, tık
tık, 15 kişinin içine girelim… Hiç mi memleketin sorunu yoktu? Memleketin
sorunlarını konuşuyormuş! Gidip gelip de bir kere söz aldığını görmedik ama
talimatı aldınız, zılgıtı yediniz. 
“Sallıyorsun.”
diyor; sallıyoruz, elimizle adalet ağacını tuttuk, devletin tepesinde iğreti
duranları adalet ağacının dizinin dibine düşürüp hesap vermek için var
gücümüzle sallıyoruz. (CHP sıralarından alkışlar) Sallıyoruz, yıkılacaksınız,
bu iktidar yıkılacak, Türkiye kazanacak. 
AHMET
SAMİ CEYLAN (Çorum) – Yıkamazsınız, yıkamazsınız. 
BARIŞ
YARKADAŞ (İstanbul) – Halk yıkacak, halk, halk.
ÖZGÜR
ÖZEL (Devamla) - Cumhuriyet Halk Partisi vatan, millet mücadelesi veriyor ve bu
hırsızlığı, bu haksızlığı, bu yolsuzluğu bir millî mücadele olarak görüyor.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Özel. 
YILMAZ
TUNÇ (Bartın) – Adalet ağacı değil, FETÖ’nün ağacını...
BAŞKAN
– Sayın milletvekillerimiz…
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Milletvekillerimize, milletin seçtiği
milletvekillerine, tıpkı Cumhuriyet Halk Partili vekiller gibi millet
tarafından seçilmiş olan vekillerimize “kapıkulu” demiştir, açık bir
sataşmadır, bu çerçevede söz talep ediyorum.
YILMAZ
TUNÇ (Bartın) – Özür dilesin, özür.
ÖZGÜR
ÖZEL (Manisa) – Sen ana muhalefete “eline tutuşturuldu” de…
BAŞKAN
– Buyurun Sayın Bostancı. (AK PARTİ sıralarından alkışlar)
Yeni
bir sataşmaya mahal vermeyelim, siz tecrübeli bir siyasetçisiniz.
5.- Amasya Milletvekili Mehmet Naci
Bostancı’nın, Manisa Milletvekili Özgür Özel’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) - Sayın Başkanım, değerli arkadaşlar; aslında buradan
Özgür Bey’e söylenecek, tam da Özgür Bey’in üslubu çerçevesinde bir cümle var
ama bizim kastımız burada Meclis çalışsın, yoksa laf yarıştırmak değil. Emin ol
var, Özgür Bey, aynı üslup, aynı dil çerçevesinde söyleriz.
Kıymetli
arkadaşlar, sabahki toplantıya ben katıldım. Özgür Bey, suizanla
davranıyorsunuz. Bilmediğiniz, katılmadığınız, kimin katıldığını da
bilmediğiniz bir toplantıyla ilgili kendi kafanızdaki vehimler çerçevesinde bir
mantık üretiyorsunuz. Bu doğru değil, bu doğru değil.
ÖZGÜR
ÖZEL (Manisa) – O bir bilgiyle mi söylüyor, Genel Başkanın eline kâğıt
tutuşturulmuş, bilgiyle mi söylüyor?
MEHMET
NACİ BOSTANCI (Devamla) - Bakın, ben o toplantıdaydım, bizim orada konuştuğumuz
konular, her vekilin kendi iline ilişkin problemlerdi, bunlar konuşuldu. 
ÖZGÜR
ÖZEL (Manisa) – Onu söyleseymiş. 
MUSTAFA
KÖSE (Antalya) – Sana mı soracağız ya ne söyleyeceğimizi?
MARKAR
ESEYAN (İstanbul) – Her sabah elinize bir kâğıt tutuşturuluyor her sabah. 
MEHMET
NACİ BOSTANCI (Devamla) - Ayrıca, çok ayıp yani “Vekillerin eline kâğıt
tutuşturuldu da geldi konuştular burada.” Sizin ellerinize kâğıt mı
tutuşturuluyor gelip konuşuyorsunuz?
ÖZGÜR
ÖZEL (Manisa) – Aynı söylediği şeyi söyledim ben, “Genel Başkanınızın eline
kâğıt tutuşturulmuş.” dedi. 
MEHMET
NACİ BOSTANCI (Devamla) - Ama, Özgür Bey, sizin arkadaşlarınız deminden beri
zehir zemberek laflar ediyor, sizin kulaklarınıza onlar müzik notaları gibi
geliyor galiba. 
ÖZGÜR
ÖZEL (Manisa) – Onu sizin kulağınız duyacak, cevap verecek, benim işim
sizinkileri duyup cevap vermek. 
MEHMET
NACİ BOSTANCI (Devamla) - Ben duyuyorum ama bütün onlara karşı cevap vermeye
kalkarsam emin olun karşılıklı cevaplarla birbirimizi germekten öte bir şey
yapmayız. Dolayısıyla, şu Meclisin müzakere mantığına uygun bir tarzda dil
hususunu hatırlarsınız dün akşam da konuşmuştuk o yaşanan vahim olay
çerçevesinde, sonrasında. Buna hepimiz dikkat edelim, lütfen siz de dikkat
edin, arkadaşlar da dikkat etsin, bizim arkadaşlar da dikkat etsin, hepimiz
edelim. 
Burada
milleti temsil eden Meclisin vekilleri lütfen kullandıkları eleştiri
ifadelerinde, eleştiri kelimelerinde şunu unutmasınlar: Söylenen söz ne kadar
geniş çevreye gider, ne kadar rasyonel, akla ve vicdana uygun olursa söyleyen
kişi için o kadar iyidir; bizim yaklaşımımız bu. 
Teşekkür
ediyorum, saygılar sunuyorum. (AK PARTİ sıralarından alkışlar) 
ÖZGÜR
ÖZEL (Manisa) – Kayda geçsin Sayın Başkanım. 
Kullandığım
ifadeleri daha önce hiçbir milletvekili için kullanmadığımı hepsi biliyor. Ne
dedilerse tekrar ettim ve başında, tutanağa bakılırsa üç milletvekilinin
kullandığı ifadeleri kullanarak devam edeceğim dedim, ele tutuşturulan kâğıt ve
sonra diğer şeyleri söyledim. Ben ne duyduysam aynıyla söyledim, benim
üslubumda olan bir şey değil, arkadaşların üslubunun tekrarıdır. 
Teşekkür
ediyorum. 
BAŞKAN
– Önce Bostancı’ya kürsüden ayrılırken bir teşekkür edemedim, teşekkür ediyorum
Sayın Bostancı. 
Teşekkür
ediyorum Sayın Özel. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Bostancı, sizi dinliyorum. 
MEHMET
NACİ BOSTANCI (Amasya) – Sayın Özel mesela “kapıkulu” dedi. Hangi arkadaşımız
“kapıkulu” dedi CHP vekillerine? Demedi. Siz aynı dil üzerinden gitmediniz. 
ÖZGÜR
ÖZEL (Manisa) – Tamam. Hayır canım, “eline tutuşturulmuş kâğıt”taki üslup neyse
o üslubu söylüyorum. 
MEHMET
NACİ BOSTANCI (Amasya) – Ateşli bir dille konuştunuz. 
ÖZGÜR
ÖZEL (Manisa) – Canım açın bakın tutanağa, aynı üslupla cevap vereceğim diyorum.

BAŞKAN
– Sayın Bostancı, grup başkan vekili olarak söz hakkınız devam ediyor. 
Buyurun.

VI.- AÇIKLAMALAR (Devam)
27.- Amasya Milletvekili Mehmet Naci
Bostancı’nın, Mısır’da El Ravda Camisi’ne düzenlenen saldırıda ölenlere
Allah’tan rahmet dilediğine, Amerika’da devam eden davaya ve Rıza Sarraf’ın
ifadelerine, yaşanan bu mahkeme olayının millet vicdanında bir kumpas olarak
değerlendirildiğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Öncelikle,
Mısır Kuzey Sina’da DEAŞ örgütü tarafında El Ravda Camisi’ne düzenlenen
saldırıda ölenlerin sayısı 310 kişiye çıktı, bunların 27’si çocuk; hepsine
Allah’tan rahmet diliyorum. 24 Kasım Cuma günü yaşanmıştı bu hadise. Türkiye de
27 Kasım günü bir günlük millî yas ilan etmişti. Aslında bu coğrafyada peş peşe
canlı bombalarla nasıl kitlesel kıyımlar yapıldığını her gün haberlerde
görüyoruz. Orta Doğu coğrafyasında insanların ölümü kimi ülkelerde, gelişmiş
ülkelerde nasıl bir anlam ifade ediyor? Zannediyorum, buradaki bütün siyasi
partiler o konuda bir kanaat sahibidir. 40 kişi, 50 kişi, 100 kişi ölmüş, bunun
bir değeri yok. İnsanları birer kemiyet olarak görüyorlar, birer keyfiyet
olarak değil. Aslında, şu coğrafyada yaşanan kan, vahşet, dram, bütün bunlar bu
coğrafyadaki insanların aralarındaki her tür tartışmaya, siyasi rekabete,
farklılıklarına rağmen kaderlerinin nasıl ortak olduğunu, nasıl birbiriyle
bağlantılı olduğunu gösteren bir hadisedir. Öncelikle bunun altını çizmek
istedim. 
İkincisi:
Bu Amerika’daki dava konusu. 
Türkiye’de
6’ncı Filo meselesinden bu yana Amerika’nın siyasetini, attığı her adımı… 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bostancı. 
MEHMET
NACİ BOSTANCI (Amasya) – …emperyal bir ülkenin stratejisi ve taktiği olarak
görenler, böyle bir müktesebat oluşturanlar, şimdi Amerikan adaletinin
uluslararası bir davaya ilişkin yaptığı yargılamayı adaletin tahakkuku olarak
değerlendirmiyorlar mı, insan aklını yiyor yani o müktesebat ve bugünkü
yaşananları yan yana koyduğunuzda bana çok tuhaf geliyor, eminim milletimize de
tuhaf geliyordur. 
Rıza
Sarraf denilen adam konuşuyor. Savcı soruyor: “Niçin daha önceki beyanların
yalandı?” diyor. “Çünkü kendimi kurtarmak istiyordum.” diyor. “Peki, şimdi…”
“Şimdi doğruyu söylüyorum.” Niçin? Çünkü yine kendini kurtarmak istiyor. Acaba
doğruyu söylüyor mu? Bırakın her türlü tartışmayı, siyasi pozisyonu, her şeyi,
bu adam orada nasıl bir anlaşmaya vardı, ne söyleyerek kurtuluş ümidini…
(Mikrofon
otomatik cihaz tarafından kapatıldı) 
BAŞKAN
– Sayın Bostancı, sözlerinizi tamamlayın.
MEHMET
NACİ BOSTANCI (Amasya) – …dün yalan söyleyerek elde etmek istediği -ki sonuçta
insani bir şeydir, çıkmak istiyor- bugün savcılıkla iş birliği içerisinde
söylediklerinin doğruluğuna kim ölçü teşkil edecek, ne ölçü teşkil edecek? Daha
ne olup bittiğini bilmeden, söylenen her sözün arkasından adaletin tecelli
ettiği gibi bir izlenim yaratmaya çalışmayı da ayrıca çok yanlış bulurum.
Siyaseten söyleyebilirsiniz ama bütün bunların millet vicdanında bir karşılığı
var. Milletin vicdanında bunun karşılığı, yaşanan bu mahkeme olayının bir
kumpas olduğudur.
Teşekkür
ediyorum. 
BAŞKAN
– Teşekkür ederim Sayın Bostancı.
FİLİZ
KERESTECİOĞLU DEMİR (İstanbul) - Biz burada yargılansınlar diyoruz, Amerika’da
değil. 
MAHMUT
TANAL (İstanbul) – Sayın Başkan, özür dilerim sizden.
BAŞKAN
– Buyurun Sayın Tanal.
MAHMUT
TANAL (İstanbul) – Şimdi, Rıza Sarraf için “Suçsuzdur.” diyen Sayın
Cumhurbaşkanı Recep Tayyip Erdoğan. Rıza Sarraf için “Hayırseverdir.” diyen
Sayın Cumhurbaşkanı Recep Tayyip Erdoğan. Rıza Sarraf için “Cari açığımızı
kapattı.” diyen Sayın Cumhurbaşkanı Recep Tayyip Erdoğan’dır. Türkiye'den, 5
bine yakın tutuklu Türk vatandaşımız var. Bu siyasi iktidar yurt dışında
tutuklu bulunan hiçbir Türk vatandaşıyla ilgilenmiyor, sabah akşam “Rıza
Sarraf”, sabah akşam “Rıza Sarraf” diyor siyasi iktidar. (CHP sıralarından
alkışlar)
BAŞKAN
– Teşekkür ederim Sayın Tanal, tutanaklara geçmiştir.
MEHMET
NACİ BOSTANCI (Amasya) – Bir insan, Sayın Başkanım, hayırseverlik de yapmış
olabilir, önceden düzgündür, sonradan hırsızlık da yapmış olabilir.
FİLİZ
KERESTECİOĞLU DEMİR (İstanbul) – Ama hep böyle! Hep böyle! Herkes mi kumpasçı?
ÖZGÜR
ÖZEL (Manisa) – On beş günde mi değişiyor Hocam ya!
MEHMET
NACİ BOSTANCI (Amasya) – Bir dakika… Bir dakika… Sonuçta bu acele ne? Bu acele
ne? Mahmut Bey, siz de bir hukukçusunuz. Niye acele ediyorsunuz?
BAŞKAN
– Teşekkür ediyorum Sayın Bostancı.
ÖZGÜR
ÖZEL (Manisa) – Sayın Başkanım, tamam acele değil de… Keşke birazcık acele edip
elimizi çabuk tutsaydık da Rıza Sarraf’ı burada yargılasaydık, suçu burada
ortaya çıksaydı. 
FİLİZ
KERESTECİOĞLU DEMİR (İstanbul) – Evet, biz bunu söylüyoruz yani.
ÖZGÜR
ÖZEL (Manisa) – Türkiye'nin de millî menfaatleri dünyanın gözü önünde bu kadar
zedelenmeseydi. (CHP sıralarından alkışlar)
ÖMER
FETHİ GÜRER (Niğde) – O zaman hayırsever görüyorlardı.
MAHMUT
TANAL (İstanbul) – Sayın Başkan, Sayın Naci Bey, AK PARTİ’nin Grup Başkan
Vekili “Mahmut Tanal, acele ne?” diyor. Şimdi, kendilerine… 
MUSTAFA
KÖSE (Antalya) – Ya, Başkanım böyle bir usul mü var ya! Allah aşkınıza ya!
Böyle bir usul mü var?
MAHMUT
TANAL (İstanbul) – Yanındaki Sayın Doğan Bey iyi bir hukukçudur. 
BAŞKAN
– Sayın Tanal…
MAHMUT
TANAL (İstanbul) - Sayın Başkanım, bitiyor. Ceza Muhakemesi Kanunu’nun… 
BAŞKAN
– Sayın Tanal…
MAHMUT
TANAL (İstanbul) - Bitiyor Sayın Başkanım. (AK PARTİ sıralarından gürültüler)
MUSTAFA
KÖSE (Antalya) – Ya, Mahmut Tanal ayrı bir grup mu kurdu bu Mecliste? Ayrı
grubu mu var Mahmut Tanal’ın bu Mecliste? 
BAŞKAN
– Sayın milletvekilleri, lütfen…
MAHMUT
TANAL (İstanbul) – …309’uncu maddesi uyarınca bu söylenilen beyanlarla
yargılamanın iadesi hükümleri doğmuştur. Türkiye’de yeniden yargılansın. O
beyanlarla kim suça katılmışsa… Türkiye bu konuda aklansın. 
Teşekkür
ederim. 
BAŞKAN
– Sayın Tanal, teşekkür ederim. 
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır. 
Komisyonların
başkan, başkan vekili, sözcü ve kâtip seçimine ilişkin tezkereleri vardır,
okutup bilgilerinize sunacağım. 
VII.- BAŞKANLIĞIN GENEL KURULA SUNUŞLARI (Devam)
B) Tezkereler
1.- Avrupa Birliği Uyum Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin
tezkeresi (3/1359)
Sayı: 10737363-130.05-190460  30/11/2017
Türkiye Büyük Millet Meclisi Başkanlığına
Avrupa
Birliği Uyum Komisyonu, başkan, başkan vekilleri, sözcü ve kâtip seçimi için
29/11/2017 Çarşamba günü saat 20.00’de toplanmış ve kullanılan 14 adet oy
pusulasının tasnifi sonucu, aşağıda adları ve soyadları yazılı üyeler
karşılarında gösterilen oyu almışlardır.
Bilgilerinize arz ederim.
Saygılarımla.
 Mustafa
İsen 
 Sakarya
 Komisyon
Geçici Başkanı
 
Başkan:  Mehmet Kasım Gülpınar  (Şanlıurfa)
 14 oy
Başkan Vekili: Cengiz Aydoğdu  (Aksaray)
 14 oy
Başkan Vekili: Selina Doğan  (İstanbul)
 14 oy
Sözcü: Zehra Taşkesenlioğlu  (Erzurum)
 14 oy
Kâtip: Mithat Sancar  (Mardin)
 14 oy

2.- Güvenlik ve İstihbarat Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin
tezkeresi (3/1360)
Sayı:
81296682-130.05-190690 29/11/2017
Türkiye Büyük Millet Meclisi Başkanlığına
Güvenlik ve İstihbarat Komisyonu, başkan, başkan
vekili, sözcü ve kâtip seçimi için 29/11/2017 Çarşamba günü saat 20.00'de
toplanmış ve kullanılan 11 adet oy pusulasının tasnifi sonucu, aşağıda adları
ve soyadları yazılı üyeler karşılarında gösterilen oyu alarak, İç Tüzük'ün
24'üncü maddesi uyarınca başkan, başkan vekili, sözcü ve kâtip seçilmişlerdir. 
Bilgilerinize arz ederim. 
Saygılarımla.
 Mustafa
Hilmi Dülger
 Kilis
 Komisyon
Geçici Başkanı
Başkan:  Alpaslan Kavaklıoğlu  (Niğde)
 10 oy
Başkan Vekili: Murat Alparslan  (Ankara)
 9 oy
Sözcü: Mehmet Altay  (Uşak)
 9 oy
Kâtip: Murat Baybatur  (Manisa)
 9 oy

3.- İçişleri Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin
tezkeresi (3/1361)
Sayı: 65766554-130.05/190600  29/11/2017
Türkiye Büyük Millet Meclisi Başkanlığına
İçişleri Komisyonu, başkan, başkan vekili, sözcü ve
kâtip seçimi için 29/11/2017 Çarşamba günü saat 20.00'de toplanmış ve
kullanılan 16 adet oy pusulasının tasnifi sonucu, aşağıda adları ve soyadları
yazılı üyeler karşılarında gösterilen oyu alarak, İç Tüzük’ün 24’üncü maddesi
uyarınca başkan, başkan vekili, sözcü ve kâtip seçilmişlerdir.
Bilgilerinize arz ederim.
Saygılarımla.
 Hüseyin
Özbakır 
 Zonguldak
 Komisyon
Geçici Başkanı
 
Başkan: Celalettin Güvenç  (Kahramanmaraş) 13
oy
Başkan Vekili: Ayhan Sefer Üstün  (Sakarya)
 12 oy
Sözcü: Mustafa Baloğlu  (Konya)
 12 oy
Kâtip: Ayhan Gider  (Çanakkale)  12 oy

4.- Kadın Erkek Fırsat Eşitliği Komisyonu
Geçici Başkanlığının, başkan, başkan vekili, sözcü ve kâtip üye seçimine
ilişkin tezkeresi (3/1362)

Sayı:90603329-130.02/190662 29/11/2017
Türkiye Büyük Millet Meclisi
Başkanlığına
Kadın
Erkek Fırsat Eşitliği Komisyonu, başkan, 2 başkan vekili, sözcü ve kâtip seçimi
için 29/11/2017 Çarşamba günü saat 20.00'de toplanmış ve kullanılan 16 adet oy
pusulasının tasnifi sonucu, aşağıda adları ve soyadları yazılı üyeler
karşılarında gösterilen oyu alarak, İç Tüzük'ün 24'üncü maddesi uyarınca
başkan, başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 Şenal
Sarıhan
 Ankara

 Komisyon
Geçici Başkanı
Başkan:
Radiye Sezer Katırcıoğlu  (Kocaeli)  14
oy
Başkan
Vekili: Bennur Karaburun  (Bursa)  15
oy
Başkan
Vekilli :Candan Yüceer  (Tekirdağ)  14
oy
Sözcü:
Ali İhsan Yavuz  (Sakarya)  14
oy
Kâtip:
Dirayet Taşdemir  (Ağrı)  13
oy

5.- Plan ve Bütçe Komisyonu Geçici
Başkanlığının, başkan, başkan vekili, sözcü ve kâtip üye seçimine ilişkin
tezkeresi (3/1363)
Sayı:13922241-130-00000190689 30/11/2017
Türkiye Büyük Millet Meclisi
Başkanlığına
Plan ve Bütçe Komisyonu, başkan, başkan vekili, sözcü
ve kâtip seçimi için 29/11/2017 Çarşamba günü saat 20.00'de toplanmış ve
kullanılan 27 adet oy pusulasının tasnifi sonucu, aşağıda adları ve soyadları
yazılı üyeler karşılarında gösterilen oyu alarak, İç Tüzük’ün 24’üncü maddesi
uyarınca başkan, başkan vekili, sözcü ve kâtip seçilmişlerdir. 
 Ertuğrul
Kürkcü 
 İzmir

 Plan
ve Bütçe Komisyonu
 Geçici
Başkanı
Başkan:
Süreyya Sadi Bilgiç  (Isparta)  27
oy
Başkan
Vekili: Mehmet Şükrü Erdinç (Adana) 24 oy
Sözcü:
Abdullah Nejat Koçer  (Gaziantep)  24
oy
Kâtip:
Emine Nur Günay  (Eskişehir)  24
oy
BAŞKAN
– Sayın milletvekilleri, bilgilerinize sunulmuştur.
Komisyon
başkanı, başkan vekili, sözcü ve kâtip üyeliklerine seçilen milletvekillerimize
hayırlı olsun diyor, görevlerinde başarılar diliyorum.
Birleşime
on dakika ara veriyorum.
Kapanma Saati: 16.07
ÜÇÜNCÜ OTURUM
Açılma Saati: 16.28
BAŞKAN: Başkan Vekili Yaşar TÜZÜN
KÂTİP
ÜYELER: Bayram ÖZÇELİK (Burdur), Mehmet Necmettin AHRAZOĞLU (Hatay) 
-----0-----
BAŞKAN – Sayın
milletvekilleri, Türkiye Büyük Millet Meclisinin 31’inci Birleşiminin Üçüncü
Oturumunu açıyorum.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- MHP Grubunun, Adana Milletvekili Mevlüt
Karakaya ve arkadaşları tarafından, küçükbaş hayvancılık sektöründeki olumsuz
gelişmeler nedeniyle bu sektörün tüm alanlardaki sorunların tespit edilerek
kalıcı çözüm yollarının bulunması amacıyla 28/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi
30/11/2017
Türkiye Büyük Millet Meclisi Başkanlığına
Danışma Kurulu
30/11/2017 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erkan Akçay
 Manisa
 MHP
Grup Başkan Vekili
Öneri:

28
Kasım 2017 tarih, 2507 sayıyla TBMM Başkanlığına Adana Milletvekili Mevlüt
Karakaya ve arkadaşlarının verdiği küçükbaş hayvancılık sektöründeki olumsuz
gelişmeler nedeniyle, bu sektörün tüm alanlardaki sorunlarının tespit edilerek
kalıcı çözüm yollarının bulunması amacıyla Meclis araştırması açılmasına dair
önergemizin görüşmelerinin 30/11/2017 Perşembe günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere, öneri sahibi, Milliyetçi Hareket
Partisi Grubu adına Adana Milletvekilimiz Mevlüt Karakaya…
Buyurun
Sayın Karakaya. (MHP sıralarından alkışlar) 
Süreniz
beş dakika. 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
Milliyetçi Hareket Partisi Grubu olarak bugün de, kanayan yaramız tarımsal
üretimin ana damarlarından biri olan hayvancılığın alt dalı küçükbaş hayvan
yetiştiriciliğinin sorunlarını gündeme taşıyoruz. Bu vesileyle hepinizi
saygıyla selamlıyorum. 
Ülkelerin
gelişmişlik düzeyi belirlenirken kullanılan önemli kriterlerden bir tanesi de
kişi başına tüketilen hayvansal besin miktarı. Hayvansal protein tüketimi ile
kalkınma ve gelişmişlik düzeyi arasında sebep-sonuç ilişkisi olduğu bilimsel
bir gerçektir. Ülkemizde günlük hayvansal protein tüketimi 33 gram, Amerika
Birleşik Devletleri’nde 70, Avrupa Birliği ülkelerinde bu oran 60 gram
düzeyinde. Unutmamak gerekir ki bütün canlılar âleminde et yiyenler ot
yiyenlere üstün gelirler ve onları yönetirler.
Değerli
milletvekilleri, şunu baştan çok iyi anlayıp anlatmamız gerekir: Tarım konusu
açıldığında “Tarımsal üretimin katma değeri düşüktür.” karşı duruşunun sebebi
de bu eksikliklerdir. Eğer siz tarımsal faaliyetler içerisinde hayvancılığı
ihmal ederseniz, bitkisel üretimle hayvancılığı entegre etmezseniz elbette
yanlışlara da kananlar olur. Bu memlekette buna kanan Tarım Bakanları da oldu. 
Hayvancılık,
tarımsal üretimin amiral gemisidir. Hayvancılık, üretilen tarımsal katma
değerin lokomotifidir. Ürettiğiniz bitkisel ürünleri yani arpayı, yulafı, fiği,
korungayı, mısırı, sapı, samanı ancak hayvanın boğazından geçirip ete, süte,
yoğurda, peynire, deriye, tüye, yüne dönüştürürseniz o zaman kazanç olur, o
zaman katma değer oluşur. Bunlar, Yüce Yaradan’ın insanoğluna bahşettiği doğal,
canlı gıda ve katma değer fabrikalarıdır. Bugün, maalesef, Türk tarımının
amiral gemisi hayvancılık yaralıdır, pusulası ve rotası yoktur. 
Ülkemizde
hayvancılığın toplam tarımsal gelir içerisindeki payı sadece yüzde 25’tir.
Gelişmiş ülkelerde bu oran yüzde 40’ın altında değildir. Bizim öncelikle bu
yapısal sorunu düzeltmemiz lazım. Bunun yolu da ithalat değil, MHP sloganıyla,
söylemiyle, üretim, inadına üretimdir.
Değerli
milletvekilleri, küçükbaş hayvancılığın sorunlarını da elbette tarımın yapısal
sorunlarından, hayvancılığa ilişkin genel sorunlardan ayrı düşünmek, ele almak
mümkün değil. Küçükbaş hayvan yetiştiriciliğine özgü sorunlar da çok sayıda ve
çok çeşitte. Bu kısıtlı süre içerisinde hepsini buraya taşımamız elbette mümkün
olmuyor.
Değerli
milletvekilleri, hayvan yetiştiriciliğini bir cümleyle anlatmak gerekirse
“Anası olmayanın danası olmaz.” şeklinde özetleyebiliriz. Küçükbaş hayvan
sayısı 2002’de 31 milyon iken 2016’da bu sayı 41 milyona çıkmış. Ancak,
damızlık hayvan üretimi yeterli seviyede değil. Doğuran ve dolayısıyla sağılan
hayvan sayısını artırma zorunluluğumuz var. Sağılan hayvan sayımız 2002’de 21
milyon 600 bin civarında iken 2016 yılında bu sayı 25 milyon civarına çıkmış,
bu artış yeterli değil. Yine, 2002 yılında kesilen koyun sayısı, 2016’ya
baktığımızda değişmemiş. Dolayısıyla, küçükbaş hayvancılığın mera sorunu var,
küçükbaş hayvancılığın damızlık sorunu var, küçükbaş hayvancılığın yem sorunu
var; hepsinden önemlisi, çoban sorunu var, barınak sorunu var, örgütlenme
sorunu var, ürünlere olan talep sorunu var.
Değerli
milletvekilleri, Milliyetçi Hareket Partisi olarak ekonomimiz açısından bu
kadar önemli olan bu sektörün sorunlarının araştırılmasıyla ilgili bu vermiş
olduğumuz Meclis araştırması önergesini desteklemenizi arz ediyoruz ve hepinize
saygılarımı sunuyorum. (MHP sıralarından alkışlar) 
ÖMER
FETHİ GÜRER (Niğde) – Derisini 1 liraya alan yok.
BAŞKAN
– Teşekkür ediyorum Sayın Karakaya.
Öneri
üzerine Halkların Demokratik Partisi Grubu adına Hakkâri Milletvekilimiz Sayın
Nihat Akdoğan…
Sayın
Akdoğan, buyurun. (HDP sıralarından alkışlar) 
HDP
GRUBU ADINA NİHAT AKDOĞAN (Hakkâri) – Sayın Başkan, yeni görevinizde başarılar
diliyorum. 
Küçükbaş
hayvancılığın sorunları üzerine verilen araştırma önergesi üzerine partim ve
grubum adına söz almış bulunuyorum. Siz değerli milletvekillerini ve zindanda
tutulan, her gün bir davadan beraat eden değerli eş genel başkanlarımı ve
değerli vekil arkadaşlarımı saygıyla selamlıyorum. 
Değerli
arkadaşlar, “doğu ve güneydoğu” mu diyelim, “kürdistan” mı diyelim, “bölge” mi
diyelim; daha önce küçükbaş hayvancılık üzerinden yani hayvancılık faaliyetleri
üzerinden geçinen vatandaşlarımız, insanlarımız özellikle 2002’den sonrasına
baktığımızda, hem yaylaya çıkma durumu hem oradaki faaliyetlerini yürütme
açısından da baktığımızda, sizin daha önce “Biz yasaklarla mücadele ediyoruz.”
dediğiniz yerde yaylacılık faaliyetlerinden tamamen uzaklaştı. Yasaklamalar…
İnsanların kendi hayvanlarını otlatabilmeleri için ve kendi geçimlerini
sağlayabilmeleri için yaylaya çıkan, üreten insanların hepsi bugün şehirlerde
başka bir yaşama başlamışlar. Buradan gelenler, bu insanlar artık siz ne kadar
imkân sağlasanız dahi bu yaşamlarından vazgeçip oraya gitmeyecekler. Peki,
gidemedikleri zaman ne oluyor? Biz dışarılardan Angus, dışarıdan et ithal
ediyoruz, bu da yetmezmiş gibi buradan saman ithal etmeye başlıyoruz. 
Değerli
arkadaşlar, sorunu çözmenin ana kaynağında her şeyden önce bu güvenlikçi
anlayıştan vazgeçmemiz gerekiyor, yayla yasakları yüzünden… Sadece şu anda
Hakkâri’de yasaklanan yaylaların, meraların isimlerini saysam on dakikaya
rahatlıkla sığar. Her şeyden önce bu yasakçı mantıktan vazgeçmenizi diliyorum.
Bu konuda elbette birçok sorun var ama bence bugün ülkenin en birinci,
öncelikli sorunu dışarıya para götürenler, vergi kaçıranların sorunu olmalıydı.
Bir ülkede -düşünebiliyor musunuz- devletin bütçesinden bir bakan… 
(Mikrofon
otomatik cihaz tarafından kapatıldı) 
NİHAT
AKDOĞAN (Devamla) – …tek bir çikolata aldığı için, o bakan istifa ediyor. Ama
bu ülkede…
Sayın
Başkan, bir dakika rica edeceğim.
BAŞKAN
– Sözlerinizi tamamlamak üzere bir dakika ek süre veriyorum.
NİHAT
AKDOĞAN (Devamla) – Çok teşekkür ediyorum Sayın Başkan.
BAŞKAN
– Buyurun Sayın Akdoğan.
NİHAT
AKDOĞAN (Devamla) – Bu ülkede 45 milyon dolar ile 50 milyon euro rüşvet alan
bakan vardı, burada bu Hükûmet onların araştırılmasına izin vermedi. 
Bakın,
korktuğunuz, çekindiğiniz eş genel başkanlarımız her davadan bugün beraat
ediyor. Siz niye kaçıyorsunuz? Bence öncelikli sorunumuz: Toplumun önünde
dürüstçe siyaset yapan, dürüst olan, yasakları koymayan, toplumun önünü açan
siyasetçilerin olması gerekirken bugün eş genel başkanlarımız siyaset, rehin
alınıyor. Toplumun gerçek gündemi de, böyle, toplumdan kaçırtılıyor. Her şeyden
önce, ben buradaki, bu sıralarda oturan milletvekillerinin halkın gerçek
gündemiyle, başkanlarını savunmak değil, onları kurtarmak için değil, halkın… 
(Mikrofon
otomatik cihaz tarafından kapatıldı)
NİHAT
AKDOĞAN (Devamla) – …sorunlarıyla ilgilenmeleri gerektiğini düşünüyorum.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Akdoğan.
Şimdi
söz sırası Cumhuriyet Halk Partisi Grubu adına Edirne Milletvekilimiz Okan
Gaytancıoğlu’na aittir.
Sayın
Gaytancıoğlu, buyurun efendim. (CHP sıralarından alkışlar)
Süreniz
üç dakika.
CHP
GRUBU ADINA OKAN GAYTANCIOĞLU (Edirne) – Teşekkür ediyorum Sayın Başkan.
Değerli
milletvekilleri, evet, gerçek gündeme döndük. Gerçekte ne var? Çiftçinin alın
terinin karşılığını alamaması var. Bakın, siz hayvan ithalatına başladığınız
günlerden beri yani son üç dört aydan beri, yoğun başladığınız günlerden beri,
tam, kuzunun, koyunun “baskül” dediğimiz bu ağırlığı 5 lira birden düştü. Bu
kime yaradı? Bu, ithalatçıya yaradı; bu, aracılara yaradı; çiftçiyi yine
görmezden geldiniz. Hâlbuki biz bir dönem bütün dünyaya canlı hayvan ihraç
ederdik, ihraç eden bir ülke konumundaydık, hele 1980 yılında koyun sayısı
insan sayısından fazlaydı. 1990 yılında 45 milyon koyunumuz vardı, şimdi 30
milyona düştü. Keçi sayısı aynı. Nüfusumuz da 1990 yılında ne kadardı? 54
milyondu. Şimdi ne kadar nüfusumuz? 80 milyon. Yani hem istediğimiz şekilde
sağlıklı bir gıdaya kavuşamıyoruz hem de sorunu çözmek için bir çalışma
yapmıyorsunuz. Türkiye bir tarım ülkesi, topraklarının çok önemli bir varlığı
mera varlığı ama meralarımız boş; ot var, hayvan yok. Neden? Çünkü öyle bir
borçlandırdınız ki çiftçiyi başka bir şey düşünmüyorsunuz. Her şeyi ithalatla
çözmeye çalışıyorsunuz, saman ithalatından tutun, buğday ithalatına, mısır
ithalatına, arpa ithalatına; bunların her biri yem kaynağı. Yem pahalı olunca
tabii ki çiftçi ne yapıyor? Köyden kente göç ediyor, alıcısı yok, siz de çözümü
ithalatta buluyorsunuz. 
Bakın,
bugün Bakan bir açıklama yapmış, çok ilginç olduğu için bunu söylemek
istiyorum, Sayın Tarım Bakanı Fakıbaba demiş ki: “İthal et sağlıklı ama arada
kaçan olabilir.” Demek ki kabul ediyorsunuz. Ya, niye kendi çiftçinizi
desteklemeyi düşünmüyorsunuz da başka ülkelerin çiftçilerine kucak kucak para
veriyorsunuz? Sizin bu politikalarınızdan dolayı et üretimi düştü.
İstatistiklere baktınız mı? Yüzde 23 oranında kırmızı et üretiminde düşüş var.
Tam 5 milyar dolar para verdiniz yedi yılda, ne oldu? Kıyma fiyatı düştü mü,
kuşbaşı et fiyatı düştü mü? Çözüm çok kolay. Bakın, biz daha bunun kitabını bir
sene önce yazdık, size de gönderdim: “Türkiye’de Küçükbaş Hayvancılığın
Sorunları ve Cumhuriyet Halk Partisinin Çözümleri” Çözüm tek, üreten bir ülke
istiyorsanız destek vereceksiniz, başka bir çareniz yok, kamunun kaynaklarını
bütçe olarak çiftçiye vereceksiniz. Siz ne veriyorsunuz? Siz, bankaların
kaynaklarını çiftçiye borç olarak yüklüyorsunuz. Sonra bu borcun altında
çiftçilerimiz eziliyorlar, tarlalarını ipotek etmek zorunda kalıyorlar. Bu
çark…
(Mikrofon
otomatik cihaz tarafından kapatıldı)
OKAN
GAYTANCIOĞLU (Devamla) – Sayın Başkan, bir dakika daha alabilir miyim?
BAŞKAN
– Sözlerinizi tamamlamak üzere ek bir dakika süre veriyorum.
Buyurun
Sayın Gaytancıoğlu.
OKAN
GAYTANCIOĞLU (Devamla) – Teşekkür ediyorum.
Bu
borçla, çiftçinin daha fazla üretim yapması mümkün değil. Bakın, siz iktidara
geldiğinizde tam 1 milyar lira borcu vardı çiftçinin; şu an tam 88 milyar lira
borcu var. Yani çiftçiyi desteklemiyorsunuz, alması gerekenin yarısını
veriyorsunuz, üstüne borç bindiriyorsunuz, köyden kente göç ettiriyorsunuz,
çoluğunu çocuğunu işçi etmek zorunda kalıyor çiftçiler, zor durumdalar,
tarlalarını satıyorlar, tarlalarını ipotek ettiriyorlar. Bu böyle çözülmez.
Çözüm nedir? Hep beraber bu öneriye destek verelim, Türkiye hayvancılığının,
küçükbaş hayvancılığının sorunlarını çözelim.
Bakın,
tam 1 milyon ton et üretiyoruz. Bunun 100 bin tonu küçükbaş hayvancılıktan
geliyor, bu miktarı artırabiliriz. Biz bunları konuşmuyoruz, neyi konuşuyoruz?
Başka bir konuyu konuşuyoruz ama bu konuları da konuşmakta haklıyız. Gayrimillî
miyiz, millî miyiz? Eğer siz hâlâ ithalatla çözmeye çalışıyorsanız
gayrimillîsiniz. Bunu da görmek zorundasınız. 
Genel
Kurulu saygıyla selamlıyorum. (CHP sıralarından alkışlar)
ÖMER
FETHİ GÜRER (Niğde) – Sırbistan’dan et getiriyorlar bunlar. 
BAŞKAN
– Teşekkür ederim Sayın Gaytancıoğlu.
Öneri
üzerine, Adalet ve Kalkınma Partisi Grubu adına Çankırı Milletvekilimiz Sayın
Hüseyin Filiz. (AK PARTİ sıralarından alkışlar)
Sayın
Filiz, süreniz üç dakika.
Buyurun.
AK
PARTİ GRUBU ADINA HÜSEYİN FİLİZ (Çankırı) – Sayın Başkan, değerli
milletvekilleri; Milliyetçi Hareket Partisinin grup önerisi üzerine AK PARTİ
Grubu adına söz almış bulunmaktayım, yüce Meclisi saygıyla selamlıyorum.
Küçükbaş
hayvanla ilgili, bakın, 2002’de 31 bin olan hayvan varlığımız 2016’da 42 bine
yükseldi. Burada biraz önce desteklerden bahsedildi, işte size destekler: Anaç
koyun desteği 25 TL, halk elinde ıslah desteği 70 TL, elit sürü için taban
sürüde 40 TL, gen kaynaklı destek için 80 TL, damızlık koç tedariki için 200 TL
ve her yıl 250 baş anaç süt koyunu için 5 bin TL ödeme yapıyoruz Tarım
Bakanlığı olarak.
ÖMER
FETHİ GÜRER (Niğde) – Kaç kişiye vermişsiniz, onu da söyle.
HÜSEYİN
FİLİZ (Devamla) – Şimdi, değerli arkadaşlar, tabii, olumsuz şartlar da var. Bu
olumsuz şartlar nelerdir, buna bakalım:
Şimdi,
bir defa, ülkede Milliyetçi Hareket Partisiyle beraber AK PARTİ Grubu olarak
hassasiyetimizin olduğu en önemli konu terör belası. Yaylalarda, kışlaklarda,
otlaklarda terör yüzünden maalesef küçükbaş hayvancılık yapılmayan bölgeler
var. 
Tabii,
göç var gerek doğu ve güneydoğuda gerek İç Anadolu’da. Seçim bölgem olan
Çankırı’da göçü sanayicilikle durdurabildik. 
Tabii,
tüketim alışkanlığı var yani mutfakta koyun, keçi eti yerine büyükbaş hayvan
eti tercih ediliyorsa burada, tüketim alışkanlığında bir değişim var. 
ÖMER
FETHİ GÜRER (Niğde) – Yok, yok, bulamıyor vatandaş.
HÜSEYİN
FİLİZ (Devamla) – Mera yetersizliği var ya da meraların kötü kullanımı var. Hep
beraber, el birliğiyle Mera Kanunu’nu çıkarmamız lazım, meraları amacına göre
kullanmamız lazım. 
Tabii,
çoban sorunu var. Değerli arkadaşlar, ülkede hangi köye giderseniz gidin her
köyde bir Afgan çoban var. Örneğin, köylü dayımızın kendi oğlu Ankara’da asgari
ücretle çalışıyor, Afganistan’dan çoban getiriyor, 2.500-3.000 civarında maaş
veriyor. Tabii, Hükûmetimiz buna da çare arıyor. Sertifika alan her çobana
Hükûmetimiz destek veriyor.
Bir
de 2007-2008 yılları arasında ciddi bir kuraklık yaşadı ülkemiz. Bakanlık
destek vermeseydi -samimi söylüyorum- hayvan varlığı, küçükbaş hayvan varlığı
sıfıra inerdi ve Bakanlığın… 
(Mikrofon
otomatik cihaz tarafından kapatıldı)
HÜSEYİN
FİLİZ (Devamla) – Bir dakika daha isteyebilir miyim Başkanım. 
BAŞKAN
– Sözlerinizi tamamlamak üzere ek bir dakika söz veriyorum. 
ÖZGÜR
ÖZEL (Manisa) – On dakikaydı, beş dakikaya kendileri indirdi Sayın Başkan.
Hakikaten bunlara vermemek lazım. 
BAŞKAN
– Sayın Filiz, buyurun. 
HÜSEYİN
FİLİZ (Devamla) – Şimdi, 2007-2008 yılları arasında ülkede yaşanan kuraklıktan
dolayı vatandaş ot bulamıyordu, hayvanını kesiyordu. Bakanlığın desteği sayesinde
hayvan varlığı belli bir seviyede tutuldu. 
Şimdi,
değerli arkadaşlar, kişi başına hayvansal ürün, özellikle kırmızı et
tüketiminde söylüyorum, bakın, 2002’de 6,1 kilogrammış yani kişi başına kırmızı
et tüketimi 6 kilo. Hükûmetimiz döneminde, şimdi ne kadar? 14,7 kilo yani 15
kilo. Burada da AK PARTİ iktidarının kişi başına millî geliri 2 bin dolardan
alıp 11 bin dolara getirmesinin payı var arkadaşlar. Et tüketimi artmış…
ÖMER
FETHİ GÜRER (Niğde) – Fakirler kurbandan kurbana et yiyor arkadaş ya. 
HÜSEYİN
FİLİZ (Devamla) – …bu arada ülkede nüfus artmış. Değişim ne burada? Yüzde 30
civarında. “İthalat” diyorsunuz, biz ithalatta küçükbaş hayvanın kasaplık et
ithalatını bugüne kadar yapmadık, damızlık koyun ithalatı yaptık. 
Sözlerime
son verirken hepinizi saygıyla, hürmetle selamlıyorum. (AK PARTİ sıralarından
alkışlar) 
BAŞKAN
– Teşekkür ediyorum Sayın Filiz. 
Sayın
Karakaya, sisteme girmişsiniz. Önce, nedir, gerekçeyi bir dinleyeyim. 
MEVLÜT
KARAKAYA (Adana) – Sayın Başkan, biraz önce kürsüdeki konuşmam sırasında
yaptığım bir karşılaştırmamın bir grup tarafından yanlış anlaşılabileceğini
düşünerek düzeltme yapmak istiyorum. 
BAŞKAN
– Kısa bir açıklama, buyurun. 
VI.- AÇIKLAMALAR (Devam)
28.- Adana Milletvekili Mevlüt
Karakaya’nın, MHP grup önerisi üzerinde MHP Grubu adına yaptığı konuşmasındaki
bazı ifadelerine ilişkin açıklaması
MEVLÜT
KARAKAYA (Adana) – Teşekkür ediyorum. 
Efendim,
biraz önceki konuşmam sırasında, kürsüdeki konuşmam sırasında et yiyen ve ot
yiyen karşılaştırması yapmamın ana gerekçesi, hayvansal proteinin önemini
vurgulamak için bunu bir metafor olarak kullanmaktı, değilse hiçbir grubu ya da
kesimi tahkir görmek anlamında söylenmiş bir söz değildi. Yanlış anlaşılmalara
sebep olmaması açısından söz istedim. 
Saygılarımı
sunuyorum. 
Çok
teşekkür ederim efendim. 
BAŞKAN
– Teşekkür ederim Sayın Karakaya. 
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel… 
ÖZGÜR
ÖZEL (Manisa) – Yerimden bir dakika katkı yapmak isterim.
BAŞKAN
– Buyurun. 
29.- Manisa Milletvekili Özgür Özel’in,
yapılan İç Tüzük değişikliğiyle getirilen bazı uygulamalara ilişkin açıklaması
ÖZGÜR
ÖZEL (Manisa) – Sayın Karakaya’nın önergesini destekliyoruz. Yaptığı düzeltme
de çok yerinde, hakikaten böyle yanlış anlaşılmalara çok uygun. Ama mesela
bununla ilgili İç Tüzük’te bir olanak vardı. Bunu bu akşam fark etse, bir
dahaki oturumda söz alıp düzeltebilirdi. Şimdi onu dilekçeye döndürdü İç Tüzük
değişikliği. Ben geçen gün benzer bir hatayı düzeltmek için verdim ve Tutanak
Dairesi ne yapacağını şaşırdı “E, söylenmiş laf, bunu buraya…” Ama kendin
çıktığında yapıyorsun. Aynı oturumda fark etti, çok da doğru yaptı, iyi yaptı.
Bu, İç Tüzük’ün bir yanı.
Bir
de, ben sizin özgürlükçü tavrınızı çok destekliyorum, iktidar partisi
milletvekilleri de bol bol konuşsun ama hani söz süresi yetmeyince beşinci
dakikada dönüp istiyorlar ya, şunu da bilsinler: On dakikaydı süreniz, kendiniz
beşe indirdiniz. Şimdi dönüp “Başkanım…” 
HALİL
ELDEMİR (Bilecik) – Üçe, üçe.
ÖZGÜR
ÖZEL (Manisa) – Tabii, kendi önergesinde beşe, öbür grupta üçe. On dakika süre
vardı, üçe indirdiniz, sonra dönüp “Bir dakika verir misiniz?” E, sen aldın
yedi dakikayı elinden, kendin kullandın o oyu. Bunu da böyle görmek lazım,
altını çizmek lazım. 
Teşekkürler.
(CHP sıralarından alkışlar) 
BAŞKAN
– Teşekkür ediyorum Sayın Özel. 
Sayın
Ilıcalı, sisteme girmişsiniz efendim. Önce bir gerekçenizi söyleyin. 
MUSTAFA
ILICALI (Erzurum) – Başkanım, bugün 30 Kasım, gün bitti…
BAŞKAN
– Talebinizi önce söyleyin, vereceğim söz. 
Buyurun.

MUSTAFA
ILICALI (Erzurum) – Talebim şu: Bugün 30 Kasım, gün bitiyor, Dünya Şoförler
Günü ve 30 milyon sürücü var. Bir mesaj vermek isterim. 
BAŞKAN
– Buyurun Sayın Ilıcalı, 60’a göre söz veriyorum. 
30.- Erzurum Milletvekili Mustafa
Ilıcalı’nın, 30 Kasım Dünya Şoförler Günü’ne ilişkin açıklaması
MUSTAFA
ILICALI (Erzurum) – Çok teşekkür ediyorum Değerli Başkanım. 
Bugün
30 Kasım Dünya Şoförler Günü, her geçen gün büyümeye devam eden ulaştırma
sektörünün en temel yapı taşlarından olan şoförlerimizin günü. Kimi zaman
canımızı, kimi zaman evlatlarımızı emanet ettiğimiz, günlük hayatın akışında
yerleri çok büyük olan ama çoğu zaman emekleri fark edilmeyen bir meslektir.
Bugün de trafik kazalarına ve sürücülerimizin trafik kazalarına olan etkilerine
dikkat çekmek istedim. 
2010
yılına göre 2016 yılında nüfusumuz yüzde 8 düzeyinde artarak 79 milyon, aynı
dönemde sürücü belgesi sayısı yüzde 33,4 oranında artarak 28 milyona
ulaşmıştır. Ülkemizde sürücü sayımız her geçen gün artmaktadır. İstatistiklere
göre her gün 20 vatandaşımız trafik kazaları nedeniyle yaşamını kaybederken
2016 yılında meydana gelen trafik kazalarında 7.300 vatandaşımız hayatını
kaybetmiş, meydana gelen trafik kazalarında insan faktörü yüzde 98’dir. 
Bu
manada, İçişleri Bakanımızın dediği gibi “Frene değil, kurala güven.”,
Başbakanımızın dediği gibi “Yolların kralı değil, kuralı olur.” Sürücülerimizin
yorumsuz kurallara uymasını buradan öneriyor ve kazasız belasız, güvenli trafik
diliyorum.
Size
de çok çok teşekkür ediyor, saygılar sunuyorum.
BAŞKAN
– Efendim, ben de bir kamyoncu çocuğu olarak size teşekkür ederim, sağ olun
Sayın Ilıcalı.
ÖMER
FETHİ GÜRER (Niğde) – Şoförlere mazot indirimi yapsınlar, köprü geçişlerini
düşürsünler.
BAŞKAN
– Sayın Sarıbal, sisteme girmişsiniz, vaz mı geçtiniz?
ORHAN
SARIBAL (Bursa) – Hayır, vazgeçmedim.
BAŞKAN
– Talebinizi iletin lütfen.
ORHAN
SARIBAL (Bursa) – Bir açıklama oldu, milletvekili arkadaşımız 2002’de kişi
başına 6,1 kilogram et tüketimi olduğunu söyledi, bugün 14,7 yani yüzde 100’ün
üzerinde bir artışın olduğunu söyledi ama burada bir yanılgı var, 2002 yılında
sadece resmî kurumlarda kesilen et kayıtlara geçiyordu. 2010 yılında AKP her
zaman yaptığını yine yaptı, sürekli yöntem ve model değiştirerek…
BAŞKAN
– 60’a göre kısa bir açıklama istiyorsunuz.
ORHAN
SARIBAL (Bursa) – Evet.
BAŞKAN
- Buyurun, yerinizden…
31.- Bursa Milletvekili Orhan Sarıbal’ın,
Çankırı Milletvekili Hüseyin Filiz’in MHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması 
ORHAN
SARIBAL (Bursa) – Teşekkür ederim Sayın Başkan.
Biraz
önce bir milletvekilimiz kürsüden, 2002 yılında kişi başına kırmızı et
tüketiminin 6,2 kilogram olduğunu ama 2016 sonu itibarıyla da 14,5 kilogram
seviyesinde olduğunu ve yüzde 100’ün üzerinde bir artış olduğunu söyledi. Her
zaman olduğu gibi Adalet ve Kalkınma Partisi yine rakamlarla oynamıştı, kendi
kafasına göre hesap kitap yapmakla meşguldü çünkü 2002 yılında sadece kamusal
kurumlarda kesilen et kayıt altındaydı, onun dışında hiçbir yerde kesimle
ilgili bir kayıt yoktu ve o gün halkın büyük bir kısmı kırsalda yaşıyordu. Ben
de kırdan gelen bir insan olarak, en çok et yediğimiz alandır, en çok et
yediğimiz kırdır. O yüzden rakamlar 2002’yle kıyaslanmaz, 2002’yle
kıyasladığınız zaman sadece matematiksel bir hata yaparsınız.
Açıklama
yapma gereği duydum.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Sarıbal. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Adana Milletvekili Mevlüt
Karakaya ve arkadaşları tarafından, küçükbaş hayvancılık sektöründeki olumsuz
gelişmeler nedeniyle bu sektörün tüm alanlardaki sorunların tespit edilerek
kalıcı çözüm yollarının bulunması amacıyla 28/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi (Devam)
BAŞKAN
– Sayın milletvekilleri, şimdi Milliyetçi Hareket Partisi Grubunun önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
2.- HDP Grubunun, Adıyaman Milletvekili
Behçet Yıldırım ve arkadaşları tarafından, mevcut torba yasada geçen maddelerin
uygulanmasıyla tütün üreticilerinin ve tütün ticareti yapan küçük esnafın
yaşayacağı sorunların belirlenmesi amacıyla 29/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi
Türkiye Büyük Millet Meclisi
Başkanlığına
Danışma
Kurulu 30/11/2017 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz Kerestecioğlu Demir
 İstanbul

 Grup
Başkan Vekili 
Öneri:

29
Kasım 2017 tarihinde Adıyaman Milletvekili Sayın Behçet Yıldırım ve arkadaşları
tarafından verilen 6042 sıra numaralı "Mevcut torba yasasında geçen
maddelerin uygulanmasıyla tütün üreticilerinin ve tütün ticareti yapan küçük
esnafın yaşayacağı sorunların belirlenmesi amacıyla " Türkiye Büyük Millet
Meclisine verilmiş olan Meclis Araştırması Önergesi’nin diğer önergelerin önüne
alınarak görüşmelerinin 30/11/2017 Perşembe günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere söz, öneri sahibi, Halkların Demokratik
Partisi Grubu adına Bitlis Milletvekilimiz Mizgin Irgat’a aittir. 
Buyurun.
(HDP sıralarından alkışlar)
Sayın
Irgat, süreniz beş dakika. 
HDP
GRUBU ADINA MİZGİN IRGAT (Bitlis) – Sayın Başkan, değerli milletvekilleri; ben
de hepinizi saygıyla selamlıyorum. Grup önerimiz üzerine söz aldım. 
Evet,
aslında benden önceki grup önerisi de, şu andaki konuşacağımız, tütünle alakalı
yaşadığımız grup önerisi de, gerçekten, şu anda halkımızın, çiftçilerimizin,
üreticilerimizin çok büyük oranda sıkıntı yaşadığı, gerçek anlamda şu anda
bitme noktasına geldiği konuların başındadır. Bu nedenle bu araştırma
önergesinin de oylarınızla kabul edilmesini ve gerçek anlamda çiftçilerimizin,
özellikle tütün üreticilerinin sorunlarının giderilmesini dileyerek başlamak
istiyorum. 
Değerli
milletvekilleri, tütün üreticilerinin yaşadığı sıkıntıların aslında tarihi
bugün değil. TEKEL’in kapanmasından başlayarak -aslında öncesinden- üretim için
getirilen kotalarla başlayıp, sonrasında, TEKEL’in özelleştirilmesiyle,
gerçekten, her yıl 3 milyon dolar vergi veren TEKEL’in onun altında bir fiyatla,
2 milyon dolara satılması sonrası, bu anlamda çiftçilerin, tütün üreticilerinin
yaşadığı sıkıntıların tarihi o süreçten bugüne kadar başlamıştır. En son,
burada, bu Mecliste onaylanan, geçen torba yasadan sonra, bütün itirazlara
rağmen gerçekten, tütünün, çiftçinin önü tamamen kapatılmış ve yeniden
çiftçinin önüne göç gibi bir önlem, göç gibi bir tedbir konulmuştur.
Adıyaman’da
tütün üreticileri valilikle görüşmek isterken, ifade özgürlüğünü kullanmak
isterken maalesef bu ülkede bu hakkını kullanmak isteyen herkes gibi copla,
suyla, gazla karşılaştı. Düşünün ki itiraz eden herkes; KHK nedeniyle işinden
atılanlar, kendi üretimini engelleyen, kısıtlayan, yok eden, çiftçiyi aslında
öldüren yasa tasarılarına “hayır” diyen çiftçilerimiz maalesef gazla, copla
karşılaştı. Aslında, neoliberal partilerin, neoliberal politikaların bir devamı
niteliğinde, 2002’de Hükûmet olduğunuz ülkemizde maalesef TEKEL özelleştiğinde
de burada, Kızılay Meydanı’nda kendisini ifade etmek isteyen, buna “hayır”
diyen binlerce işçinin de maalesef sesi duyulmadı. Bu noktada Adıyaman, Bitlis,
Muş ve özellikle Diyarbakır illerinde olmak üzere tütün üreten tütün
çiftçisinin gerçek anlamda üretim yapmasının önü kısıtlandı. Göç verilerine
göre, göç istatistiklerine göre tam da o tarihlerde göç çok fazla oranda
yapıldı ve bu üretimi yapamayan çiftçilerimiz maalesef büyük bir sıkıntıyla
karşılaştı.
2002
yılında 405 bin olan tütün üretici sayısı yüzde 86 azalıp 56 bine gerilemiştir.
Tütün üretimi 2002 yılında 159 bin ton iken, 2015 yılında 62 bin tona
düşmüştür. TEKEL’in özelleştirilmesinden bu yana tütüncülükte köklü değişimler
ve uygulamalarla -sözde- ilerledik -sözde- biz kendi sorunlarımızı hallettik
dediğiniz ülkemizde maalesef tütün ihracatçısı bir ülkeyken dünyadan tütün
ithal eden bir ülke hâline getirildik. Sadece tütünde değil zengin olduğumuz
bütün üretim alanlarında biz aslında ihracatçıyken ithalatçı durumuna düştük.
Çünkü gerçekten çiftçinin, üreticinin ne istediği, gerçekten bu anlamda neler
istendiği hiçbir zaman dinlenmedi. Meşhur usta şair Ahmet Arif’in de
şiirlerinde bahsettiği, tütün gibi gerçekten nazlı, makrokliması, yetiştiği
toprağı, havası, suyu özel olması gereken ve gerçekten yetiştiği toprakta en
iyi yetişen bir bitkinin maalesef ekiminin yasaklanması, üretiminin önündeki bu
tip engellerin açığa çıkarılması ve bu noktada onun yerine başka bir üretimin,
kiraz gibi, elma gibi bir üretimin sağlanmaya çalışılması da sonuç vermemiştir.
Çünkü gerçekten tütün nazlı, narin bir bitkidir ve doğduğu topraklara sadık, en
iyi verimi doğduğu topraklarda veren bir bitkidir. Bu anlamda “Tütün isçileri
yoksul/Tütün işçileri yorgun/Ama yiğit/Pırıl pırıl, namuslu/Namı gitmiş
deryaların ardına/Vatanımın bir umudu.” diye Ahmet Arif demiş.
Buradan
ben bu araştırma önergesinin kabul edilmesini ve çiftçilerimizin sorunlarının
mutlak surette giderilmesi gerektiğini düşünüyorum.
Saygıyla
selamlıyorum. (HDP sıralarından alkışlar)
BAŞKAN
– Teşekkür ediyorum Sayın Irgat.
Şimdi
öneri üzerine Milliyetçi Hareket Partisi Grubu adına Adana Milletvekilimiz
Sayın Mevlüt Karakaya. 
Buyurun
Sayın Karakaya. (MHP sıralarından alkışlar)
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
heyetinizi saygıyla selamlıyorum. 
Tütün,
1600’lü yıllarda Osmanlı topraklarına girmiş, dört yüz yılı aşkın bir süredir
de Anadolu topraklarında yetiştirilen nadide bir ürünümüz. Tütün üretimi,
tüketimi ve ticareti, ticaret dengesi siyasetin ve ekonominin önemli gündem
kalemlerinden, çok sayıda üreticiyi ilgilendirmesi boyutuyla da sosyoekonomik açıdan
son derece önemli. Bu nedenle, üretimi, alım ve satımı da hep özel kanunlarla
düzenlenmiştir. 
Biz,
Milliyetçi Hareket Partisi olarak tarımın, tarımsal üretimin desteklenmesi
gerektiğini her platformda ifade ediyoruz. Tarımın önemini anlatırken, oluşturduğu
katma değeri anlatırken sadece kendi yörüngesinde maliyet-fiyat dengesi
içerisinde değerlendirilmesinin son derece yanlış olduğunu, yanlış yönlere
götüreceğini ifade ediyoruz. Bu kapsam içerisinde, tütün üreticisinin de
desteklenmesi gerektiğini ifade ediyoruz. 
Türkiye’de
tarım alanlarını 30 üretim havzasına ayırdık. Bu, aslında, destekleme açısından
bakıldığında, son derece doğru bir yaklaşımdı. Aslında, 57’nci Hükûmet
döneminde Tarım Bakanlığının Milliyetçi Hareket Partisinin yönetiminde olduğu
dönemde hazırlanmış, uygulanmaya konmak üzere olan bir destekleme modeliydi.
Geçen dönemde bununla ilgili hazırlıklar yapıldı ve uygulamaya kondu. Tabii ki
eksiklikleri var. Bu 30 havzanın içerisinde 23 havzada tütün var ama tütün,
destekleme kapsamı içerisinde maalesef değil. Tütünle ilgili sadece bir miktar
mazot ve gübre desteği var, onun haricinde yok. 
Tütün
mamullerinden alınan vergiler de yıllar itibarıyla artırıldı. Bugün, tütünün,
daha doğrusu sigaranın üzerindeki vergi yükü yüzde 85 düzeylerinde. Tabii, bu,
özellikle tütün ve tütün mamullerinin verdiği zararı azaltmak için kullanılan
bir araç ve anlaşılabilir bir durum, ancak bunun da bir dengesi olması
gerektiğini bilmemiz gerekiyor. Çünkü çok zorladığınızda “kaçak” denilen olay
devreye giriyor ve şu anda piyasanın yüzde 15’i düzeyinde bir kaçağın olduğu
yine resmî rakamlarla ortaya konulan bir durum. Aynı şekilde, hazinenin buradan
vergi kaybının da 7 milyar TL civarında olduğu ifade ediliyor. Yani bu
düzenlemelerin, kaçağın önlenmesi, buna bağlı olarak ithalatın daha kontrollü
yapılması da önemli hususlardan bir tanesi.
Bir
de dâhilde işleme rejimi kapsamında bir uygulamaya başlandı ki biz bunun birçok
sorununu diğer ürünlerde yaşadık. Burada da inşallah yanlışa ve istismara neden
olabilecek uygulamalarla karşılaşılmaz diyor, yüce heyetinizi tekrar saygıyla
selamlıyorum. (MHP sıralarından alkışlar)
BAŞKAN
– Teşekkür ediyorum Sayın Karakaya.
Şimdi,
öneri üzerinde Cumhuriyet Halk Partisi Grubu adına Bursa Milletvekilimiz Sayın
Orhan Sarıbal.
Buyurun
Sayın Sarıbal. (CHP sıralarından alkışlar)
Süreniz
üç dakika. 
CHP
GRUBU ADINA ORHAN SARIBAL (Bursa) – Sayın Başkan, başarılar diliyoruz yeni
görevinizde. 
Sayın
Başkan, değerli milletvekilleri; tütünü tartışıyoruz. Elbette tütünün sorununu
AKP’nin uyguladığı ekonomik politikaların dışında düşünmek mümkün değildir. Ama
her zaman olduğu gibi, her alanda olduğu gibi susturmayı, bastırmayı,
kıstırmayı kendine vazife edinmiş AKP iktidarı Adıyaman çiftçisinin haklı
direnişini de çok şiddetli polis gücüyle durdurmayı, onları susturmayı kendine
vazife edindi ve bunu yapmaya çalıştı.
Sene
1980, 12 Eylül faşizmi ve hemen onun arkasından gelen yavaş yavaş yaptırımlar.
1984 yılında ilk kez tütünde dışarıya açılıyoruz. 1986’da bu dışarıya açılma
devam ediyor. 1988’de Virginia ve Burley tütünü artık bu ülkeye girmeye
başlıyor yani çok uluslu şirketler bu ülkeye girmeye başlıyorlar. 2001, orada
bir yasa çıkıyor, Tütün Yasası, o günün sahici Cumhurbaşkanı Ahmet Necdet Sezer
“Bu yasa çıkarsa, Tütün Yasası çıkarsa köylüye, ülkeye zarardır.” diyor.
Vicdanlı tabii ki, elbette ve bunu veto ediyor ama IMF diyor ki Hükûmete:
“Hayır, bu yasayı çıkaracaksın.” 2002 yılında veto edilmiş bir yasa çıkıyor ve
o günden sonra artık tütün bu ülkenin, yerli, millî olma olanağını yitiriyor ve
yavaş yavaş yabancı tekellerin eline geçiyor. AKP iktidarı geliyor elbette,
hemen emperyalistlere verdiği sözü yerine getiriyor, 2008 yılında TEKEL’i 1
milyar 820 milyon liraya satıyor. Yetmez, Özelleştirme Yüksek Kurulu -aynı
zaman- 60 tütün sarma fabrikasını hemen arkasından kapatıyor ve 1925 yılında,
Mustafa Kemal Atatürk’ün Osmanlı’dan gelen Reji modelini, yabancı tekelini
kırıp satın aldığı ve TEKEL’i kurduğu kamucu yaklaşım ilk kez AKP tarafından
tekrar yabancı tekellere teslim ediliyor. 1986 yılından devam eden tütün
ithalatının kilo başına 3 dolar ve paket başına 40 sent olan vergisini AKP
2009’dan beri uyguladığı politikalarla ortadan kaldırıyor ve şu anda gümrüksüz
tütün devreye giriyor. 
Ne
olmuş, paylaşalım: 2002 yılında 406 bin çiftçiden 56 bine düşmüşüz, üretim 153
bin tondan 70 bin tona düşmüş, 112 bin ton olan ihracatımız 52 bin tona
gerilemiş, ithalat 70 bin tondan 103 bin tona yükselmiş. AKP yapar, halk bakar.
Yine 2016 yılında tütüne 560 milyon dolar ithalat parası vermişiz ve günümüzde
kullanılan tütünün yüzde 87’si ithal, ne yazık ki yüzde 13’ü yerli.
Değerli
milletvekilleri, AKP diyor ki: “Antiemperyalistim.”, “Kapitalizme karşıyım.”
Değerli milletvekilleri, AKP’nin yabancı şirketlere, emperyalistlere teslim
etmediği ne kaldı? Son kalan Adıyaman çiftçisiydi, son kalan Adıyaman
çiftçisinin tütünüydü…
(Mikrofon
otomatik cihaz tarafından kapatıldı) 
ORHAN
SARIBAL (Devamla) - …ona da göz koydunuz, onun ekmeğine de göz koydunuz. Ona da
yaptığınız bu.
AHMET
AYDIN (Adıyaman) – Adıyaman çiftçisini koruyoruz. Üreticiyi koruyoruz. 
ORHAN
SARIBAL (Devamla) – Kooperatif kuracaksınız Sayın Milletvekili, kooperatifi
kimle kuracaksınız? Kooperatifin işleyişi nasıl olacak? O vergi nasıl düşecek?
Üreticiyi nasıl koruyorsunuz?
Sayın
Başkan, bir dakika ek süre alabilir miyim?
BAŞKAN
– Sayın Sarıbal, sözlerinizi tamamlamak için bir dakika ek süre veriyorum
efendim.
ORHAN
SARIBAL (Devamla) – Teşekkür ediyorum. 
Bakın,
kurdurduğunuz bu kooperatif çalışmayacak çünkü hülle var.
AHMET
AYDIN (Adıyaman) – Nereden biliyorsun çalışmayacağını? Çalışacak, çalışıyor. 
ORHAN
SARIBAL (Devamla) – Siz yeni bir tekel kurmadan, sahici destekleme politikaları
açıklamadan, o kooperatifin ürettiği tütünden nasıl bir vergi aldığınızı
açıklamadan sadece durumu idare edersiniz ve köylüyü ne yazık ki mahkûm
edersiniz yoksulluğa, açlığa, göçe.
AHMET
AYDIN (Adıyaman) – Serbest bırakacağız kooperatif kanalıyla, serbest. 
ORHAN
SARIBAL (Devamla) – Ve son söz: Değerli milletvekilleri, yaptığınız iş şu,
bakın: Diyorsunuz ya “Fetullah Gülen sızdı.” Fetullah Gülen sızmadı, açıkladı:
“Ben yerleştirildim.” Şimdi de “Emperyalistlere karşıyız.” diyorsunuz ya, bütün
yabancı şirketlerin ihtiyacını yerine getiriyorsunuz. Philip Morris’e kâr
lazım, Adıyamanlı çiftçinin tütününü yok ediyorsunuz. 
AHMET
AYDIN (Adıyaman) – Tütünü serbest bırakıyoruz. Kooperatif kurmak suretiyle
serbest bırakıyoruz.
ORHAN
SARIBAL (Devamla) – Hükûmete vergi lazım. Adıyamanlı çiftçinin, köylünün
tütününden vergi almak için ne yazık ki bu kötü politikaları uyguluyorsunuz. 
Elbette
bu düzen bozulacak, elbette mazlumlar bir gün kazanacak. Gün gelecek, bu halk
AKP’den hesap soracak. 
Teşekkür
ediyorum. (CHP sıralarından alkışlar) 
HALİS
DALKILIÇ (İstanbul) – On beş yıldır mazlumlar kazanıyor. 
BAŞKAN
– Teşekkür ederim Sayın Sarıbal. 
Sayın
milletvekilleri, öneri üzerinde son konuşmacı Adalet ve Kalkınma Partisi Grubu
adına Adnan Boynukara, Adıyaman Milletvekilimiz…
MEHMET
NACİ BOSTANCI (Amasya) – Sayın Başkan, çok affedersiniz.
Sayın
Sarıbal cümlelerini “Halk AKP’den hesap soracak.” diye bitirdi. Sarıbal sanırım
Türkiye’de yaşıyor. Biz halka on altı yıldır hesap veriyoruz. Hesap vererek
buralara geldik. Bunu hatırlatıyorum.
BAŞKAN
– Tamam Başkanım, yeterli. Hatip kürsüde.
Buyurun
Sayın Boynukara. 
AK
PARTİ GRUBU ADINA ADNAN BOYNUKARA (Adıyaman) – Teşekkür ederim Sayın Başkan.
Aslında
hamaset içerikli konuşma yapabiliriz fakat şöyle rahat bir değerlendirme
yapalım… 
ALİ
ŞEKER (İstanbul) – Gerçekleri konuşuyoruz. 
ADNAN
BOYNUKARA (Devamla) – Tütünün yasaklanmasını hatırlayalım. 99 yılı, ekonomik
kriz var, IMF’den borç isteniyor, IMF borcu verecek, borca karşılık Kemal
Derviş’in Bakan olarak görevlendirilmesini talep ediyor. O zamanki Hükûmet bu
talebi kabul ediyor. Hatırlarsanız Kemal Derviş 14 Mart 2001 tarihinde “yeni
ekonomik paket” diye bir paket açıkladı. Bu paketi açıklarken “on beş günde on
beş yasa” diye bir sloganı vardı. On beş günde on beş yasanın çıkarılmasının
gerektiğini ifade ediyordu. Türkiye’de tütünün yasaklanmasının tarihi bu
tarihtir, bu yasaların çıkarılmasıdır, bunu hatırlamakta fayda var. O dönemde
kimler vardı, kimler yoktu, ayrı bir tartışma konusu. Herkes kim olduğunu
biliyor.
VELİ
AĞBABA (Malatya) – Sayın Boynukara, Adıyamanlılara niye biber gazı sıktırdın,
niye coplattın, niye tazyikli suyla saldırttın? Yazık değil mi o Abuzer dayıya,
günah değil mi? Elleriniz kırılsaydı.
ADNAN
BOYNUKARA (Devamla) – Bakın, bizde iki ayrı tütün var. Birincisi, Çelikhan’la…
MEVLÜT
KARAKAYA (Adana) – Adama sorarlar “Niye düzeltmedin?” diye.
VELİ
AĞBABA (Malatya) – Çelikhanlılara, Adıyamanlılara, tütün üreticilerine biber
gazı sıktınız, elleriniz kırılsın!
BAŞKAN
– Sayın Ağbaba, lütfen efendim.
ADNAN
BOYNUKARA (Devamla) – Başkanım, kendisi gelsin konuşsun istiyorsa.
BAŞKAN
– Buyurun Sayın Boynukara.
VELİ
AĞBABA (Malatya) – Sayın Başkanım, Adıyamanlı, ellerinde Türk Bayrağı, tütün
olanlara saldırttılar, elleri kırılsın!
BAŞKAN
– Sayın Ağbaba, hoş geldiniz bu arada.
VELİ
AĞBABA (Malatya) – Hoş bulduk Sayın Başkanım.
ADNAN
BOYNUKARA (Devamla) – Başkanım, Adıyaman ile Çelikhan arasında yetişen özel bir
tütün var. Bu tütünün temel özelliği, tek başına kıyılması ve herhangi bir
işleme tabi tutulmadan içilmesidir.
Diğer
bir soru şu: Biz bu yasal düzenlemede ne yaptık?
VELİ
AĞBABA (Malatya) – Biber gazı, tazyikli su, cop, 200 kişiyi gözaltına aldınız.
ADNAN
BOYNUKARA (Devamla) – Bu yasal düzenlemede yapılan şey şudur: Yasal
düzenlemede, çok küçük bir alanda kendi ürettiği tütünle bir yıllık geçimini
sağlayan insanların yasal bir zemine kavuşturulmasının altyapısı oluşturuldu.
VELİ
AĞBABA (Malatya) – Başkanım, Abuzer dayıya kalkan eller kırılsın? Ne istiyor?
Fakir fukara onlar.
ALİ
ŞEKER (İstanbul) – Yara büyük.
ADNAN
BOYNUKARA (Devamla) – Tarım üreticileri tarafından kurulacak kooperatiflerle
çiftçiler kendi ürettikleri tütünleri kendileri veya tütün satma belgesi
alanlar satabilecekler. 
Diğer
bir soru: Biz bunu kiminle yaptık?
VELİ
AĞBABA (Malatya) – Ne kadar vergi verecek? Yüzde 84.
ADNAN
BOYNUKARA (Devamla) – Bakın, biz bunu Adıyaman’daki tüm ziraat odaları
yöneticileriyle, Adıyaman’da var olan Tütün Platformu üyeleriyle, Tütün
Eksperleri Derneğinin yöneticileriyle birlikte yaptık. Tüm görüşmelerde, tüm
tartışmalarda onların fikirlerini aldık. 
VELİ
AĞBABA (Malatya) – Kandırdınız Sayın Boynukara, kandırdınız. “Hapis yok.”
dediniz. Üç ile altı yıl arasında hapis var, 94’üncü maddede.
ADNAN
BOYNUKARA (Devamla) – Sayın Veli Ağbaba, Tütün Platformunda kimin olduğunu
söylersem üzülürsünüz. Bence hiç gerek yok, ona girmeyelim.
Sayın
Başkan…
MEHMET
NACİ BOSTANCI (Amasya) – Veli Bey, sakin, sakin.
VELİ
AĞBABA (Malatya) – O gün Adıyamanlılara yapılanlar yüreğimize dokunuyor. Fakir
fukaranın üzerine biber gazı, cop, tazyikli su…
MAHMUT
TOĞRUL (Gaziantep) – Bu anlattıklarınızı normal de anlatabilirdiniz, niye biber
gazı sıktınız?
BAŞKAN
– Sayın Boynukara, ek süre vereceğim efendim, siz Genel Kurula hitap edin.
ADNAN
BOYNUKARA (Devamla) – Bakın…
AHMET
AYDIN (Adıyaman) – Bana hitap et.
BAŞKAN
– Evet, Sayın Aydın sizi bekliyor, hitap edin ona.
ADNAN
BOYNUKARA (Devamla) – Evet efendim.
Bu
yasal düzenlemede yapılan şey…
(Mikrofon
otomatik cihaz tarafından kapatıldı)
VELİ
AĞBABA (Malatya) – Sayın Boynukara, üç ile altı yıl hapis var mı yok mu?
BAŞKAN
– Buyurun efendim.
ADNAN
BOYNUKARA (Devamla) – ...tütünün yasal bir zemine kavuşmasıdır. Bunu
hazmedemeyenler var, bunu çekemeyenler var. Sayın Başbakanımız, Sayın Maliye
Bakanımız Adıyaman tütün üreticisini mağdur etmeyeceklerini yüksek sesle ifade
etti. 
VELİ
AĞBABA (Malatya) – Hepimizin kursağında tütün parası var. Benim de, sizin de,
Sayın Aydın’ın da. 
ADNAN
BOYNUKARA (Devamla) – Çıkan yasal düzenleme bunun işaretidir. 
VELİ
AĞBABA (Malatya) – Bugün burada milletvekiliysek tütün üreticilerinin, Abuzer
dayının ekmeğinin payı var. 
ADNAN
BOYNUKARA (Devamla) – Biz tüccarlardan, baronlardan değil, Adıyaman
üreticisinden yanayız. Yaptığımız düzenleme budur, bunun dışında herhangi bir
şey söz konusu değildir. İsteyenlere ne yaptığımızı madde madde anlatabiliriz. 
MAHMUT
TOĞRUL (Gaziantep) – Biber gazıyla mı? 
ADNAN
BOYNUKARA (Devamla) – Fakat arkadaşlar bunu duymak istemiyorlar, bunu görmek
istemiyorlar; tütünden, tütüncüler üzerinden bir siyasi alan elde etmek
istiyorlar. 
VELİ
AĞBABA (Malatya) – Ya Allah aşkına, bu tütüncüler terörist miydi, ellerinde
silah mı vardı, sopa mı vardı? Sayın Boynukara, niye sıktınız gazı? Ahmet Aydın’la
beraber niye gaz sıktırdınız? 
ADNAN
BOYNUKARA (Devamla) – Bazıları konuşup duruyor. 
(Mikrofon
otomatik cihaz tarafından kapatıldı) 
BAŞKAN
– Sayın Boynukara, size ek bir dakika daha süre veriyorum. 
ADNAN
BOYNUKARA (Devamla) – Bakın, bir Genel Başkan Yardımcısı, bir Genel Başkan
Yardımcısı… 
BAŞKAN
– Efendim, burada herkes milletvekili. 
ADNAN
BOYNUKARA (Devamla) – Genel Başkan Yardımcısı… Ayıptır ya! 
BAŞKAN
– Genel Başkan Yardımcısı genel merkezde, burada herkes milletvekili efendim. 
AHMET
AYDIN (Adıyaman) – Devam et sen, bize konuş. 
BAŞKAN
– Size ek bir dakika daha süre veriyorum. 
VELİ
AĞBABA (Malatya) – Sayın Boynukara, “Sıktırmadım.” de. 
ADNAN
BOYNUKARA (Devamla) – Bizim yaptığımız, tütüne yasal bir zemin kazandırmaktır. 
VELİ
AĞBABA (Malatya) – Ya, Allah aşkına, yazıktır, günahtır ya! 
BAŞKAN
– Sayın Ağbaba…
ADNAN
BOYNUKARA (Devamla) – Birileri bundan rant elde etmek istedi, bu rant ellerinde
patladı. Topladıkları adamlarla milleti kışkırtmak istediler. (CHP sıralarından
gürültüler) 
ALİ
ŞEKER (İstanbul) – Rant Reza’da. 
ADNAN
BOYNUKARA (Devamla) – Getirdikleri birisi vardı, söylediği sözü söyleyeyim
size: “Benim bir karış toprağım yok, tütün ekmiyorum ama ben ekilen tütünü
toplayıp satıyorum.” Bu adam baron, bu adam üretici değil. 
VELİ
AĞBABA (Malatya) – Kim o? 
ADNAN
BOYNUKARA (Devamla) – Bu yasal düzenlemeyle bu tür adamların musluğu
kesilmiştir. (AK PARTİ sıralarından alkışlar)
ALİ
ŞEKER (İstanbul) – Reza’nın musluğu mu? 
ADNAN
BOYNUKARA (Devamla) – Adıyaman’daki Çelikhanlı üreticiler, Adıyaman’daki
üreticiler kendi tütünlerini kıyarak kendilerinin kurduğu kooperatifler
aracılığıyla satabilecekler. 
ALİ
ŞEKER (İstanbul) – Reza Zarrab’ın musluğu mu kesildi, Reza Zarrab’ın?
ADNAN
BOYNUKARA (Devamla) – Herkesin bunu hazmetmesi lazım. Adıyamanlının bir
rahatsızlığı da yok. 
Teşekkür
ediyorum. (AK PARTİ sıralarından “Bravo” sesleri, alkışlar) 
BAŞKAN
– Teşekkür ederim Sayın Boynukara. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
ÖZGÜR
ÖZEL (Manisa) – Sayın Boynukara yaptığı konuşması sırasında halkı kışkırtmak,
halkı isyana teşvik etmekle bizi suçladı. Ayrıca, Sayın Veli Ağbaba’ya da “Bu
adam Genel Başkan Yardımcısı, yazık!” diyerek sataşmanın ötesinde doğrudan bir
hakarette bulundu. Cevap hakkı istiyoruz. (AK PARTİ sıralarından gürültüler)
AHMET
AYDIN (Adıyaman) – Genel Başkan Yardımcısı değil mi peki?
ADNAN
BOYNUKARA (Adıyaman) – Sayın Başkan, buna söz verecekseniz sizin adil
olmadığınızı söyleyeceğim. (CHP sıralarından gürültüler) Ben konuşma yapıyorum,
sürekli konuşmamı taciz eden birisi var ve siz müdahale etmiyorsunuz. 
BAŞKAN
– Etmez olur muyum? 
ADNAN
BOYNUKARA (Adıyaman) – Yani ben size söyleyeyim efendim. 
BAŞKAN
– Siz kürsüde olduğunuz için farkında olmadınız, defalarca uyardım. 
Sayın
Boynukara…
ADNAN
BOYNUKARA (Adıyaman) – Buyurun efendim.
BAŞKAN
– Takdir edersiniz ki burada 550 milletvekili eş değerdeyiz, şu an Başkanlık
Divanı itibarıyla söylüyorum bunu. Sayın Ağbaba partimizin Genel Başkan
Yardımcısıdır, Cumhuriyet Halk Partisi Genel Merkezinin de Genel Başkan
Yardımcısıdır. O da şu anda burada hepimizden biridir, bir milletvekilidir.
Dolayısıyla, siz sataşmada bulundunuz bulunmadınız, ben cümleyi dinleyeceğim.
Yani “Onu özel bir sataşma yaptı ‘Ağbaba, Genel Başkan Yardımcısısın.’
anlamında...” Cümle için bir açıklamaya gerek olmadığını düşünüyorum. O
nedenle… Sayın milletvekilidir hepsi.
Sayın
Özel, buyurun…
ADNAN
BOYNUKARA (Adıyaman) – Ben o zaman şunu söyleyeyim: Engin Altay’ın çok güzel
bir sözü var…
BAŞKAN
– Bak şimdi…
ADNAN
BOYNUKARA (Adıyaman) – “Sataşmak ayrıdır, taciz ayrıdır.” Takdiri Sayın Engin
Altay’a bırakıyorum.
AYŞE
SULA KÖSEOĞLU (Trabzon) – Bravo Adnan Bey. 
ENGİN
ALTAY (İstanbul) – Sözümün arkasındayım. 
ÖZGÜR
ÖZEL (Manisa) – Şimdi, efendim, Engin Altay’ın sözü doğru. Mesela Cumhuriyet
Halk Partisinde çok laf atan birisini biz bakan yapmayız ama Adalet ve Kalkınma
Partisi yapıyor. AKP’de sataşmayı tacize vardırıp da bakan olan iki arkadaş
var. (AK PARTİ sıralarından gürültüler)
AYŞE
SULA KÖSEOĞLU (Trabzon) – Haklı laf atıyorsa yapıyoruz. 
HALİS
DALKILIÇ (İstanbul) – Bakan yapabilmeniz için iktidar olmanız lazım, nasıl
olacak o?
AYŞE
SULA KÖSEOĞLU (Trabzon) – Keşke bakan yapabilecek durumda olsanız!
ÖZGÜR
ÖZEL (Manisa) – Efendim “halkı isyana teşvik etmek”… Cumhuriyet Halk Partisinin
tütün üreticisinin yanındaki tavrını çarpıtmıştır. Bu sataşmadan dolayı söz
istiyoruz.
BAŞKAN
– “Grubumuza sataşmada bulunmuştur, grup adına konuşma yapacaktır.” diyorsunuz.
ÖZGÜR
ÖZEL (Manisa) – Evet.
BAŞKAN
– Sayın Ağbaba, buyurun. (CHP sıralarından alkışlar)
V.- SATAŞMALARA İLİŞKİN KONUŞMALAR (Devam)
6.- Malatya Milletvekili Veli Ağbaba’nın,
Adıyaman Milletvekili Adnan Boynukara’nın HDP grup önerisi üzerinde AK PARTİ
Grubu adına yaptığı konuşması sırasında Cumhuriyet Halk Partisine sataşması
nedeniyle konuşması
VELİ
AĞBABA (Malatya) – Sayın Başkanım, çok teşekkür ederim, size başarılar
diliyorum.
Şimdi,
değerli arkadaşlar, ben bir sataşmada bulundum, evet, doğrudur. Ancak,
geçtiğimiz pazartesi günü Adıyaman’ın meydanında, ellerinde sadece Türk Bayrağı
ve tütün yaprağı olan üreticiler haklarını, dertlerini yetkililere iletmeye
çalıştılar. Yetkililer ne yaptı? O fakir Abuzer dayılarının, Ahmet
ağabeylerinin üzerine TOMA’larla, biber gazıyla, tazyikli sularla ve coplarla
saldırdı. Benim yüreğim yanıyor. Oradaki insanların, o eylemi yapan insanların
sayesinde ben buradayım, siz de buradasınız Sayın Ahmet Aydın, Sayın Boynukara
da burada. 
Bakın,
onların sayesinde biz buradayız, onların ekmekleri hâlâ bizim kursağımızda.
Onlara yapılan şiddeti, onlara yapılan saldırıyı bir kez daha şiddetle
kınıyorum, bu emri verenleri şiddetle kınıyorum. Abuzer dayının ne günahı var?
(CHP sıralarından alkışlar) Ekmeğini aramaktan başka hiçbir günahı olmayan
insanların üzerine tazyikli sularla, biber gazlarıyla saldırdınız. Bunu bir kez
daha kınadığımı belirtmek istiyorum.
Ben
o bölgenin milletvekiliyim. Adıyaman neyse Malatya da o. Geçtiğimiz hafta
Çelikhan’daydım. Diyorlar ki: “Amerika, Amerika.” Buradan hodri meydan diyorum,
siz bu yasayı Amerikalı şirketler için çıkarıyorsunuz. (CHP sıralarından
“Bravo” sesleri, alkışlar) Eğer yerliyseniz, millîyseniz, hodri meydan, bu
tütün yasasını geri çekersiniz. Bir taraftan “Yasağı kaldırdım.” diyorsunuz,
bir taraftan…
AHMET
AYDIN (Adıyaman) – Öyle değil, öyle değil.
VELİ
AĞBABA (Devamla) – …94’üncü maddeyle tütün satanlara, bulunduranlara üç ile
altı yıl arası hapis geliyor. Eğer yerliyseniz buyurun...
AHMET
AYDIN (Adıyaman) – Yerliyiz, millîyiz.
VELİ
AĞBABA (Devamla) – Bu tütünü, yerli tütünü, millî tütünümüzü yasaklayanlar
kaçaktır, bunu yapan kaçak Hükûmettir, buradan hodri meydan diyorum.
Değerli
arkadaşlar, bakın, Doğanşehir’de geçtiğimiz hafta yapılan eylemde yine
insanların, AKP’ye oy verdiği için “Elim kırılsın.” diyenlerin kollarını
kırdınız polis copuyla, sokağa çıkan insanları taciz ettiniz ve hâlâ gözaltında
olan insanlar var, 200’e yakın insanı gözaltına aldınız. 
AHMET
AYDIN (Adıyaman) – Kim yaptı ya?
VELİ
AĞBABA (Devamla) – Size sataşıyorum, sizin elleriniz kırılsın. (AK PARTİ
sıralarından gürültüler) 
AYŞE
SULA KÖSEOĞLU (Trabzon) – Ayıp ediyorsunuz ama ayıp ediyorsunuz.
VELİ
AĞBABA (Devamla) – O tütün üreticisine, Abuzer dayılara, üretenlere, ekmeğini
çıkarmaya çalışanlara kalkan eller kırılsın. (CHP sıralarından alkışlar) 
AYŞE
SULA KÖSEOĞLU (Trabzon) – Bir milletvekiline “Elin kırılsın.” demek çok ayıp
ya! Yakışıyor mu size Sayın Genel Başkan Yardımcısı! Çok ayıp ediyorsunuz Veli
Bey!
ADNAN
BOYNUKARA (Adıyaman) – Sayın Başkan…
AHMET
AYDIN (Adıyaman) – Sayın Başkan…
AYŞE
SULA KÖSEOĞLU (Trabzon) – İkisine de sataştı, ikisine de sataştı.
MEHMET
NACİ BOSTANCI (Amasya) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan…
MİZGİN
IRGAT (Bitlis) – Sayın Başkan…
BAŞKAN
– Sayın milletvekilleri, bir dakika efendim, sırayla.
Sayın
Bostancı, buyurun efendim önce.
MEHMET
NACİ BOSTANCI (Amasya) – Sayın Başkanım, Sayın Veli Ağbaba “Sizin elleriniz
kırılsın.” diye bir bedduada bulundu.
VELİ
AĞBABA (Malatya) – Emri verenlere, emri verenlere diyorum. 
MEHMET
NACİ BOSTANCI (Amasya) – Ha, emir verenler…
AYŞE
SULA KÖSEOĞLU (Trabzon) – “Emir verenler.” demediniz.
VELİ
AĞBABA (Malatya) – Emri verenlerin eli kırılsın vallahi, vallahi kırılsın.
AYŞE
SULA KÖSEOĞLU (Trabzon) – Öyle demediniz Veli Bey. 
BAŞKAN
– Arkadaşlar, duyamıyorum ama grup başkan vekilinizi.
AYŞE
SULA KÖSEOĞLU (Trabzon) - Hepimizi itham etti Sayın Başkan.
BAŞKAN
– Bir saniye efendim.
VELİ
AĞBABA (Malatya) – Siz niye rahatsız oldunuz?
BAŞKAN
– Sayın milletvekilleri, lütfen…
MEHMET
NACİ BOSTANCI (Amasya) – Sayın Başkan, bakın, burada anlaşılan şekli, bir
silsileyle bizim de bağlantılı olduğumuz, bizim de ellerimizin kırılması
şeklinde bir beddua; anlaşılan şeklini söylüyorum.
VELİ
AĞBABA (Malatya) – Emir verdiyseniz… Emri verenlerin elleri kırılsın.
MEHMET
NACİ BOSTANCI (Amasya) – Bir dakika… Böyle şartlı cümle yok Veli Bey.
AYŞE
SULA KÖSEOĞLU (Trabzon) – Şiddete karşıyız, her türlüsüne karşıyız.
AHMET
AYDIN (Adıyaman) – Benim ismimi zikretti, bana sataştı.
MEHMET
NACİ BOSTANCI (Amasya) – Şimdi, Veli Bey, siz buradaki arkadaşlara mı
diyorsunuz “Elleriniz kırılsın.” diye?
VELİ
AĞBABA (Malatya) – Emri verenlere diyorum.
MEHMET
NACİ BOSTANCI (Amasya) – Ayrıca, beddua bir eleştiri dili olmaz. 
AYŞE
SULA KÖSEOĞLU (Trabzon) – Milletvekillerinden özür dilesin.
MEHMET
NACİ BOSTANCI (Amasya) – Mecliste böyle bir dille de eleştiri yapılmaz. Bunun
uygun olmadığını kayıtlara geçiriyorum.
BAŞKAN
– Söz istiyor musunuz Sayın Başkanım?
MEHMET
NACİ BOSTANCI (Amasya) – Söz istemiyorum, kayıtlara geçiriyorum.
BAŞKAN
– Tamam.
AYŞE
SULA KÖSEOĞLU (Trabzon) – Bizden özür dilesin Sayın Başkan.
BAŞKAN
– Sayın Aydın, buyurun efendim.
AYŞE
SULA KÖSEOĞLU (Trabzon) – Özür dilesin, bizden özür dilesin.
BAŞKAN
– Bir saniye efendim, Meclis Başkan Vekilimiz söz istedi.
Buyurun
Sayın Aydın.
AHMET
AYDIN (Adıyaman) – Sayın Başkanım, Sayın Ağbaba ismimi de zikretmek suretiyle
“Size açıktan sataşıyorum.” dedi, “Amerikan firmalarına peşkeş çekiyorsunuz.”
dedi. Dolayısıyla ben sataşmadan söz talep ediyorum. (AK PARTİ sıralarından
alkışlar)
BAŞKAN
– Buyurun Sayın Aydın.
ENGİN
ALTAY (İstanbul) – Doğru, hakaret ya, sataşma da değil ya(!)
7.- Adıyaman Milletvekili Ahmet Aydın’ın,
Malatya Milletvekili Veli Ağbaba’nın sataşma nedeniyle yaptığı konuşması
sırasında şahsına sataşması nedeniyle konuşması
AHMET
AYDIN (Adıyaman) – Çok teşekkür ediyorum Sayın Başkanım. 
Evet,
ben kürsüyü özlemiştim ama kürsü de herhâlde beni özlemiş olabilir. 
ENGİN
ALTAY (İstanbul) – Özlemişsin, evet, evet.
AHMET
AYDIN (Devamla) – Bu vesileyle teşekkür de ediyorum aynı zamanda. 
Değerli
milletvekilleri, bir şeyi doğru koymamız lazım ortaya: Tütün ne zaman
yasaklandı? Getirilen torbadaki metnin anlamı, amacı neydi? Bunu doğru yere
koymamız lazım. 
Bir
defa şunu ifade edeyim ki geçmişten beri, yıllardan beri sarmalık kıyılmış
tütünün 1 gramını dahi satmak yasaktır -şu anda hâlen yasaktır kanun yürürlüğe
girmediği için- 1 gramını satamazsınız. 
VELİ
AĞBABA (Malatya) – Zaten yasak şu anda. Operasyon yapılıyor.
AHMET
AYDIN (Devamla) – Bizler ilk andan itibaren -2007’de milletvekili seçildim- o
tütünü 50 kilograma kadar bulundurmasını, kendi ihtiyacı için temin etmesini
serbest hâle getirdik, bir. 
ERTUĞRUL
KÜRKCÜ (İzmir) – Hem tütün üreticilerini dövdürün hem buradan konuşun.
AHMET
AYDIN (Devamla) – İkincisi: Cezayı düşürdük ve kademelendirdik. Üçüncüsü: Bu
yetmez dedik, Adıyamanlı küçük üreticileri düşünerek -1 dönümde, 1,5 dönümde
tütün ekiyor ve yıllık geçimini sağlıyor; sadece Adıyaman değil, Bitlis var,
Muş var, Hatay Yayladağı’na kadar bu süreçte üretim yapanlar var- bunu Sayın
Başbakanımıza aktardık milletvekilleri olarak, Sayın Bakanımıza gittik ve giderken
de Adıyaman’daki bütün sivil toplum kuruluşlarının temsilcilerini çağırdık -içinde
Tütün Platformu temsilcileri de var ve bir kısmı da sizin üyeleriniz, hatta
aday adaylarınız, arkadaşlarımız bizim onlar da- hep beraber gittik, Sayın
Bakanla oturduk konuştuk, “Talebiniz ne?” dedi. Dedik ki: Bu tütünü
serbest hâle getirelim ama kayıt altına alalım. Bunun yöntemi ne olabilir? 
VELİ
AĞBABA (Malatya) – Niye saldırdınız? Sayın Aydın, onlar terörist miydi, niye
saldırdınız?
AHMET
AYDIN (Devamla) – Geçmişten beri bu tütün işiyle uğraşan herkesin talebi
“Kooperatif kurulsun, kayıt altına alınsın, biz bu işi rahat bir şekilde
yapalım.” 
VELİ
AĞBABA (Malatya) – Biber gazı, cop, tazyikli su… 200 kişiyi gözaltına aldınız. 
AHMET
AYDIN (Devamla) – Şimdi, biz ne yaptık? 1 gramı dahi yasak olan bir tütünün
satışını serbest hâle getirdik. Bu bir. 
VELİ
AĞBABA (Malatya) – Ya, bu kadar… Doğru değil.
AHMET
AYDIN (Devamla) – Bu, kanunda öyle. Kooperatifler aracılığıyla serbest hâle
getirdik. 
BAŞKAN
– Sayın milletvekilleri, lütfen…
VELİ
AĞBABA (Malatya) – Niye saldırdınız biber gazıyla, niye? Niye copla dövdünüz
adamları? Yazık değil mi?
AHMET
AYDIN (Devamla) – İkincisi: Bunu yaparken de bütün STK’lerin ve tütün
platformlarının talebini dikkate alarak aynı yöntemle yaptık. Aslında yasak
değil, bir yasağı bizler ortadan kaldırdık. 
(Mikrofon
otomatik cihaz tarafından kapatıldı) 
AHMET
AYDIN (Devamla) – Bunun net bir şekilde bilinmesi lazım. 
VELİ
AĞBABA (Malatya) – Ya, vallahi, doğru değil. 
BARIŞ
YARKADAŞ (İstanbul) – Başkan, tütün üreticilerini niye dövdüler o zaman?
AHMET
AYDIN (Devamla) – İkincisi: Ceza kime öngörülüyor?
VELİ
AĞBABA (Malatya) – Sayın Başkan, doğru değil. 
AHMET
AYDIN (Devamla) – Kanun dışı, yasa dışı çalışanlara ilişkin ceza var.
VELİ
AĞBABA (Malatya) – O zaman herkesi kaçakçı yapıyorsunuz.
AHMET
AYDIN (Devamla) – Yasal anlamda, kooperatif aracılığıyla üretip satanlara
hiçbir problem yok. 
VELİ
AĞBABA (Malatya) – Şu resme bak şu resme Sayın Aydın. 
AHMET
AYDIN (Devamla) – Dolayısıyla STK’ler de, Tütün Platformu da “O eylemin içinde
biz yokuz.” diye açıklama yaptı. 
VELİ
AĞBABA (Malatya) – Şu resme bakın ya! Türk Bayrağı. Başka bir şey var mı, bakın
şuraya. Şuraya bakın şuraya. Allah aşkına şuraya bakın ya!
AHMET
AYDIN (Devamla) – Peki, o hâlde “Yasa dışı eylemi kimlerdi?” diye sormak
istiyorum. 
Hepinize
teşekkür ediyorum. (AK PARTİ sıralarından alkışlar)
BAŞKAN
– Teşekkür ederim Sayın Aydın.
VELİ
AĞBABA (Malatya) – Sayın Başkan…
ADNAN
BOYNUKARA (Adıyaman) – Sayın Başkanım, kayıtlara geçmesi için bir şey söylüyorum.

BAŞKAN
– Sayın Boynukara, buyurun efendim. 
ADNAN
BOYNUKARA (Adıyaman) – Elimde bir tutanak var, bu tutanakta Cumhuriyet Halk
Partisinin bu kanun görüşmeleri sırasında verdiği bir önerge var; bu önergede
kooperatif kurulması öngörülüyor. Hükûmetin teklifi ile Cumhuriyet Halk
Partisinin önergesi arasındaki tek şey, biri “Tütün işleme tesisi.” diyor, biri
“Tütün tesisi.” diyor; “Kooperatif.” Burada, hepsi burada; birincisi bu,
bakabilirler kendileri. Yapılan şey budur, bunun dışında herhangi bir şey yok. 
ÖZGÜR
ÖZEL (Manisa) – Kooperatifçiyiz biz zaten, doğru. 
ADNAN
BOYNUKARA (Adıyaman) – Ayrıca, halkın hassas olduğu alanları kaşımaktan her
zaman siyaset çıkmayabilir, buna dikkat etmek lazım. 
Diğer
bir konu, tütünü yasaklayan, on beş günde on beş yasa teklifini getiren Kemal
Derviş’tir. Kemal Derviş’in nerede siyaset yaptığını hepimiz çok iyi biliyoruz.

BAŞKAN
– Teşekkür ederim Sayın Boynukara. 
FİLİZ
KERESTECİOĞLU DEMİR (İstanbul) – Sayın Başkan….
VELİ
AĞBABA (Malatya) – Sayın Başkan, ben de kayıtlara geçsin diye bir şey söylemek
istiyorum.
BAŞKAN
– Sayın Ağbaba, bir dakika, önce, Sayın Kerestecioğlu’nun talebini alayım. 
FİLİZ
KERESTECİOĞLU DEMİR (İstanbul) – Sadece, Mizgin Vekilimiz yerinden bir açıklama
yapmak istiyor. “Adıyaman’da özellikle onlar baronlardı aslında, üreticiler
değil.” sözü üzerine. Gerçek durumu yansıtmıyor. Sataşma değil ama yerinden
kısa bir söz… 
BAŞKAN
– Sayın Irgat’ın kısa bir açıklama talebi var. 
FİLİZ
KERESTECİOĞLU DEMİR (İstanbul) – Evet, ona bir söz…
Ve
özellikle kayıtlara geçsin diye de söylüyorum: Gerçekten o insanların yanında
-hani şu anda burada olması gerekirdi- Adıyaman Vekilimiz Behçet Yıldırım
vardı, başka da vekil düzeyinde bir katılım yoktu. Kendisi elinden gelen her
şeyi yapmaya çalıştı o arkadaşlarla, Adıyamanlı hemşehrileri için; bunu da
burada belirtmek istedim. 
BAŞKAN
– Teşekkür ederim Sayın Kerestecioğlu.
Sayın
Irgat, buyurun.
VI.- AÇIKLAMALAR (Devam)
32.- Bitlis Milletvekili Mizgin Irgat’ın,
Adıyaman Milletvekili Adnan Boynukara’nın HDP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
MİZGİN
IRGAT (Bitlis) – Sayın Başkan, değerli milletvekilleri; gerçekten, aslında
gündem çok farklıyken diğer… Özü itibarıyla sadece tütün değil, tarım alanında,
her alanda aslında biz birçok sıkıntı yaşıyoruz. Ben Adıyamanlı değilim ama
Bitlis tütününün dünyaca ünlü Virginia tütününe eş değer bir tütün olduğu
söylenir, sigara da içmem, bilmiyorum ama öyle söyleniyor. Bu anlamda,
gerçekten, böylesi değerli bir tütünün olduğu bir yerde -sadece bunu sormak
istiyorum- insanlar neden bu kadar yoksul? TEKEL fabrikaları neden kapatıldı? O
kadar işçi, orada çalışan aileler geçimini sağlarken bu insanların geçim
kaynağı neden kısıtlandı? Düşünün, Samsun’daki TEKEL fabrikası kapatılıp bir
AVM’ye dönüştürülmüş, Adana’daki TEKEL fabrikası da hakeza öyle. Bitlis’teki
ise bir dava sonucunda Bitlis Belediyesinin kendi binası hâline dönüştürülmüş
mahkemeden alınan tedbir kararıyla.
(Mikrofon
otomatik cihaz tarafından kapatıldı) 
BAŞKAN
– Devam edin, kayıtlara geçsin efendim son cümlenizse, devam edin, o şekilde
devam edin. 
MİZGİN
IRGAT (Bitlis) – Yani bu anlamda, gerçekten, biz hak talep eden çitçinin bu
şekilde itham edilmesini doğru bulmuyoruz ve bu şekildeki taleplere gazla,
copla karşılık vermenin de bu anlamda yanlış olduğunu buradan bir kez daha
yinelemek istiyoruz. Gerçekten Behçet Vekilimiz bu konuda çok ciddi emekler
harcadı. Biz bu Meclisin yeniden tütün noktasında, bu ülkenin tütün üreten
çiftçilerine yeni bir çözüm üretmesini ve bu anlamda, ne tüketicilerimizin ne
de üreticilerimizin küresel dev sigara tekellerinin insaflarına bırakılmaması
gerektiğini düşünüyoruz.
Teşekkür
ederim. (HDP sıralarından alkışlar)
BAŞKAN
– Teşekkür ederim Sayın Irgat.
VELİ
AĞBABA (Malatya) – Sayın Başkan…
BAŞKAN
– Sayın Ağbaba, talebiniz…
VELİ
AĞBABA (Malatya) – Sayın Boynukara Komisyondaki imzamızla ilgili bir şey
söyledi, ona açıklama getirmek istiyorum.
BAŞKAN
– Yerinizden bir dakikalık açıklama veriyorum.
Buyurun.

33.- Malatya Milletvekili Veli Ağbaba’nın,
Adıyaman Milletvekili Adnan Boynukara’nın yerinden sarf ettiği bazı ifadelerine
ilişkin açıklaması
VELİ
AĞBABA (Malatya) – Sayın Başkan, çok teşekkür ederim. 
Öncelikle,
biz kooperatif kurulmasına karşı değiliz, biz bu tütünün yasaklanmasına, fiilen
yasaklanmasına karşıyız. Çünkü bu tütünü bulunduranlar, satanlar üç yıl ila
altı yıl arasında cezalandırılıyor. Buna karşıyız.
Değerli
arkadaşlar, şimdi, burada, bakın, bir taraftan Adıyaman tütünü yasaklanıyor,
bir taraftan kendileri Man’da vergi kaçakçılığı yapıyor. Adıyamanlı üreticinin
Türkiye’ye -hepsi vergi olsa- katacağı çok bir şey yok; Adıyaman, Malatya, bu
bölgenin. Maalesef, bu yasaklanarak, oradaki insanlar, tekrar Malatya’daki
kayısı üreticisine, fındık üreticisine rençper yapılmak isteniyor. Biz buna
karşıyız.
Ayrıca,
benim gündeme getirdiğim şey şu: Bakın, burada bir saldırı var diyorum. Bakın,
Türk Bayrakları, tütün yaprakları olan insanlara ne zulümler yapılmış, onu
söylemek istiyorum. Bu zulmü yapanları, bu emri verenleri tekrar, bir kez daha
şiddetle kınıyorum. Bu insanların kendi haklarını aramaktan başka yaptıkları
hiçbir şey yok. Adıyaman’ın meydanında, göbeğinde bu insanlara, sanki ellerinde
silah varmış gibi, büyük bir saldırı oldu. Bunu bir kez daha kınadığımı
söylemek istiyorum.
(Mikrofon
otomatik cihaz tarafından kapatıldı) 
VELİ
AĞBABA (Malatya) - Bütçeyi Reza’yla yaraladılar, şimdi tütün basarak o yarayı
tedavi etmeye çalışıyorlar. O yara bu tütün yasasında getirilen vergiyle bitmez
çünkü 100 kilogram tütüne yaklaşık 300 lira vergi getirilecek, 1 pakete
ortalama 7 lira vergi geliyor. Bu, fiilen yasaklanması demek.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Ağbaba.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Adıyaman Milletvekili
Behçet Yıldırım ve arkadaşları tarafından, mevcut torba yasada geçen maddelerin
uygulanmasıyla tütün üreticilerinin ve tütün ticareti yapan küçük esnafın
yaşayacağı sorunların belirlenmesi amacıyla 29/11/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi (Devam)
BAŞKAN
- Sayın milletvekilleri, öneriyi oylarınıza sunuyorum: Kabul edenler…
Sayıyoruz
arkadaşlar, Divan üyelerimiz.
MAHMUT
TANAL (İstanbul) – Şu anda göz kararı farkla öndeyiz Sayın Başkan.
ALİ
ŞEKER (İstanbul) – Tütün üreticisinin yanında kim, Amerika’nın yanında kim,
belli oluyor.
ÖZGÜR
ÖZEL (Manisa) – Bu sefer oldu, bu sefer oldu, vallahi oldu. 
BAŞKAN
– Kabul etmeyenler… 
ALİ
ŞEKER (İstanbul) – Biz daha çoğuz.
ÖZGÜR
ÖZEL (Manisa) – Oldu, oldu. (CHP sıralarından alkışlar)
BAŞKAN
– Öneri kabul edilmemiştir. [CHP sıralarından alkışlar(!)]
VELİ
AĞBABA (Malatya) – Bu eller Adıyaman’a karşı kalktı; Amerika’nın yanındadır,
Amerika’nın.
BAŞKAN
– Sayın milletvekilleri, Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
3.- CHP Grubunun, Grup Başkan Vekili
İstanbul Milletvekili Engin Altay, Grup Başkan Vekili Sakarya Milletvekili
Engin Özkoç ile Grup Başkan Vekili Manisa Milletvekili Özgür Özel tarafından,
AKP Genel Başkanı Recep Tayyip Erdoğan’ın çocuklarının, dünürünün, eniştesinin,
kardeşinin, eski özel kalem müdürünün ve oğlunun yurt dışındaki şirketlerle
olan para hareketlerinin incelenmesi amacıyla 29/11/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
ön görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi
30/11/2017
Türkiye Büyük Millet Meclisi Başkanlığına
Danışma
Kurulu 30/11/2017 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür Özel
 Manisa
 CHP
Grubu Başkan Vekili
Öneri:

Grup
Başkan Vekili İstanbul Milletvekili Engin Altay, Grup Başkan Vekili Sakarya
Milletvekili Engin Özkoç ile Grup Başkan Vekili Manisa Milletvekili Özgür Özel
tarafından “AKP Genel Başkanı Recep Tayyip Erdoğan’ın çocuklarının, dünürünün,
eniştesinin, kardeşinin, eski özel kalem müdürünün ve oğlunun yurt dışındaki
şirketlerle olan para hareketlerinin incelenmesi” amacıyla 29/11/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin (1521 sıra no.lu) diğer önergelerin önüne alınarak görüşmelerinin
30/11/2017 Perşembe günlü birleşimde yapılması önerilmiştir.
BAŞKAN
– Sayın milletvekilleri, önerinin gerekçesini açıklamak üzere, öneri sahibi
Cumhuriyet Halk Partisi Grubu adına Manisa Milletvekilimiz Sayın Özgür Özel.
Buyurun.
(CHP sıralarından alkışlar)
Sayın
Özel, süreniz beş dakikadır.
CHP
GRUBU ADINA ÖZGÜR ÖZEL (Manisa) – Çok teşekkür ederim Sayın Başkanım.
Sayın
Başkanım, biraz önceki bir gelişme de, bugün Mecliste yaptığım bir basın
toplantısında bir çağrı vardı. Cumhuriyet savcıları suç duyurusu beklemeksizin
resen harekete geçebilirler ve soruşturma açabilirler, çok ciddi iddialarımız
var. Bir soruşturma açılması durumunda bütün belgelerin savcılığa da
yollanacağını, bir cumhuriyet savcısı harekete geçmezse Cumhuriyet Halk Partisi
tarafından bu görevi bizim de yerine getirebileceğimizi söylemiştik. Şu anda
Mecliste, birazdan hem siyasi hem hukuki hem ahlaki bir karar vereceğiz. Evet
mi diyeceğiz, hayır mı diyeceğiz, ona bütün milletvekillerinin kendi
vicdanlarıyla karar vermesi lazım. Ama bunu yaparken şunu bir düşünün: 4
bakanla ilgili taşıyamayacağınız bir yük vardı sırtınızda. Devrin Başbakanı
bile “Hırsızlık yapan kardeşim olsa kolunu koparırım.” demişti. Yukarıda 4
bakanın sorular karşısında sıkıntıları, hatta bazı AK PARTİ’li komisyon üyeleri
ile bakanlar arasındaki sert diyaloglar konuşuluyordu ve içlerinden 3’ünün Yüce
Divana gitmesi gibi bir eğilim vardı. Ama Başbakanın iradesi ile o gün tarafsız
olması gereken, partinizin bugünkü Genel Başkanının iradesi çakıştı, oylama
ertelendi ve Yüce Divana göndermediniz bakanları. O gün Yüce Divan kurulsaydı,
dolayısıyla hem Reza Zarrab hem Halk Bankasının Genel Müdürü, hepsi Yüce
Divandaki yargılama kapsamında yargılanacaklardı. Bugün Reza Zarrab Amerika’nın
elinde olmayacaktı. Bugün millî menfaatler, bankalarımız böyle bir tehdit
altında olmayacaktı. Suçu varsa burada ortaya çıkacaktı, cezasını burada çekecekti,
siz de taşıyamayacağınız o yükün altında hem kendinizi hem de ülkeyi ezmemiş
olacaktınız. 
AYŞE
SULA KÖSEOĞLU (Trabzon) – Aynı oyunun oynandığını görmüyor musunuz Özgür Bey?
Aynı oyunu oynuyorsunuz, aynı oyuna alet oluyorsunuz. 
ÖZGÜR
ÖZEL (Devamla) – Şimdi yeniden bir karar var, yeniden bir karar var, yeniden
bir karar. Bugün eğer “hayır” derseniz -biz çok net söyledik- savcılığa da
yollayacağız belgeleri... 
AYŞE
SULA KÖSEOĞLU (Trabzon) – Biz bu filmi çok gördük.
HASAN
BASRİ KURT (Samsun) – Bekliyoruz, bekliyoruz.
BAŞKAN
– Sayın milletvekilleri...
ÖZGÜR
ÖZEL (Devamla) – ...bugün komisyon kurulursa bugün Meclis kapanmadan grubunuza
da teslim edeceğiz. Ve böylece, komisyon kurulduğu takdirde... Hani diyorsunuz
ya “Kumpastır.” Ya bir kumpas varsa bize kumpastır, o belgeler sahte çıksa biz
düşeriz sıkıntıya. Ama o belgelerin gerçekliğini araştırmayı öneriyoruz ve
sadece gerçekliğini araştırmaya bile “evet” diyemiyorsunuz. 
AYŞE
SULA KÖSOĞLU (Trabzon) – Savcılık araştırsın.
ÖZGÜR
ÖZEL (Devamla) – Buna “evet” deyin, bizi utandıracaksanız utandırın, rezil
edecekseniz edin ama hangi kaygı, hangi korku, sizin kalkması gereken
ellerinizi hangi irade indiriyor, o irade hangi aklın ve hangi kaygının
ürünüdür, onu bir düşünmeniz lazım. Yok. 
Peki,
şöyle bir taktik izliyor olabilirsiniz: Biz CHP’nin “Bu belgeler araştırılsın.”
talebine “hayır” dersek CHP bu belgeleri komisyona vermeyip... Hiç onu ummayın.
O belgeleri ilanihaye elimizde tutacak değiliz. Yarından tezi yok, partimizin
sözcüsü bir basın toplantısıyla belgelerin tamamına aleniyet kazandıracak,
kamuoyuyla paylaşacak ve sizi halka şikâyet edeceğiz ama o gün belgelerin
gerçek belgeler olduğu ortaya çıktığında bugün kullandığınız “hayır” oyu artık
daha da taşınamaz bir hâle getirecek bu sürecinizi. O yüzden çok net olarak
bunu ortaya koyalım.
Bakın,
referandumda bunu bir iç politika malzemesi yaptınız. Baş kötü Almanya, bir
sürü eleştirdiniz. Almanya bize, Türkiye Cumhuriyeti’ne aykırı bir şey
yaptığında ilk tepkiyi gösterdim, Bekir Bozdağ’ın toplantısını iptal
ettiklerinde; Ahmet Aydın yönetiyordu söz aldım okur okumaz, dedim ki: “Bir
bakanın toplantısının iptal edilmesi kabul edilemez.” Ama, bakın, o
beğenmediğimiz, eleştirdiğimiz, millî çıkarlarımızın karşısında gördüğümüz
Almanya’nın yönetimi ne yapmış biliyor musunuz? Çok basit bir şey yapmışlar.
Alman polis teşkilatı, Sayın Bostancı, kendisine tahsis edilen harcama
bütçesinin çok önemli bir kısmını, 5 milyon eurosunu Panama belgelerini satın
almak için ödemiş; beklememiş ki Panama belgeleri gayriresmî yerden,
sızıntılarla gelsin, 5 milyon euroyu resmen ödemiş o belgeleri yayınlayan
mecralara, belgeleri temin etmiş; bir büyük komisyon kurmuş, bizim MASAK’a
karşılık gelen uzmanları da getirmiş -mali suçları- ve üç aylık ön çalışmadan
sonra Malta’da, Panama’da inceleme yapmak üzere bir heyet yollamış. Ne
araştırıyorlar biliyor musunuz? Alman Hükûmetinin vergi kaybı var mı,
Almanya’nın millî çıkarları zedelenmiş mi? 
Şimdi
-devlet yönetiyorsunuz ya- adamlar, beğenmediğiniz Almanya bu belgelerden bunu
çıkarmış. 
(Mikrofon
otomatik cihaz tarafından kapatıldı) 
BAŞKAN
– Sayın Özel, sözlerinizi tamamlamak için ek bir dakika süre veriyorum. 
Buyurun.

HASAN
BASRİ KURT (Samsun) – Belgeleri görelim, belgeleri. 
ÖZGÜR
ÖZEL (Devamla) – Bu belgeler, bu söylediğim belgeler, Panama belgeleri ile
Cennet belgeleri. Ama, sizin görmek istediğiniz belgeyi tarihî olarak önünüze
koyuyoruz, “evet” oyu verirseniz şimdi görürsünüz…
YUSUF
BAŞER (Yozgat) – Hadi be!
ÖZGÜR
ÖZEL (Devamla) – …“hayır” oyu verirseniz halkla birlikte görürsünüz. Ama, ne
zaman? Belki yarın, belki yarından da yakın. Korku dağları bekler ama şeffaf
devlet yönetimi yürek ister. 
AYDIN
ÜNAL (Ankara) – Dekont nerede, dekont? Rezil oldunuz, rezil oldunuz. 
ÖZGÜR
ÖZEL (Devamla) – Eğer bir suç yoksa çıkın, burada, üç ay boyunca çalışıp her
toplantısında Cumhuriyet Halk Partisini zora sokabilecek olan o komisyonu
kurun, belgeler sahte çıktıkça biz perişan olalım ama belgeler doğru çıktıkça
ne hâle geleceğinizi bildiğiniz için eğer “hayır” oyu kullanırsanız, bu sizi bu
gecelik kurtarır, yarın tekrar uyku uyuyamazsınız. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Özel.
AYŞE
SULA KÖSEOĞLU (Trabzon) – Neye hizmet ettiğinizin farkında değil misiniz Özgür
Bey? Aynı oyun, aynı film, aynı senaryo; yapmayın artık. Biz bu filmi çok
izledik, biz bu filmi çok izledik. 
BAŞKAN
– Öneri üzerine Halkların Demokratik Partisi Grubu adına Mardin Milletvekilimiz
Mithat Sancar. 
AYŞE
SULA KÖSEOĞLU (Trabzon) – Aynı oyun ya, 17-25’te yaptınız, Gezi olaylarında
alet oldunuz. Yapmayın.
BAŞKAN
– Sayın Sancar, buyurun.
Süreniz
üç dakika. 
AYŞE
SULA KÖSEOĞLU (Trabzon) – Biraz millî siyaset istiyoruz sizden, biraz millî
siyaset. 
BAŞKAN
– Sayın Köseoğlu…
ÖZGÜR
ÖZEL (Manisa) – Millî bir komisyon kurun, gelin orada çalışalım. 
AYŞE
SULA KÖSEOĞLU (Trabzon) – Millî bir siyaset yapın, kuralım millî komisyonu. 
HDP
GRUBU ADINA MİTHAT SANCAR (Mardin) – Teşekkürler Sayın Başkan.
Evet,
yine bir önerge var ve hakikatin ortaya çıkmasını, Meclisin hakikati ortaya
çıkarmasını talep eden bir önerge bu. 
Doğrusu
AKP’nin bu önergelere neden karşı çıktığını anlamak mümkün değil. 
AYŞE
SULA KÖSEOĞLU (Trabzon) – Bir suç varsa savcılığa verilebilir. 
BAŞKAN
– Sayın Köseoğlu, lütfen efendim… Üçüncü kez ikaz ediyorum ama.
MİTHAT
SANCAR (Devamla) – O zaman süremi baştan başlatın Sayın Başkan. 
BAŞKAN
– Başlatacağım, buyurun.
MİTHAT
SANCAR (Devamla) – Evet, AKP’nin bu tür önergelere neden karşı çıktığını
anlamak mümkün değil. 
FEVZİ
ŞANVERDİ (Hatay) – Biz AKP değiliz, AK PARTİ’yiz.
MİTHAT
SANCAR (Devamla) – Hakikat çıksın istiyoruz, araştırılsın istiyoruz ama
reddediliyor. Hangi gerekçelerle reddediliyor, savunmayı hangi argümanlar
üzerine kuruyorlar parti temsilcileri, anlamak mümkün değil. 
Reza
Zarrab on gün önce çok değerli bir vatandaştı, arka arkaya sağlığıyla ilgili
notalar verildi, kıyametler koparılacak denildi; bugün Reza Zarrab, işte, vatan
haini -vatan haini değil- işte, yalancı falan diye derhâl çiziliyor. Peki, bunu
öngöremiyor musunuz? Şunu öngöremiyor musunuz: Bu kadar çok bilgi, bu kadar çok
belge, bu kadar çok iddia varsa ortada yolsuzluklarla ilgili, bunun üstü
örtülmez. 
HASAN
TURAN (İstanbul) – ABD’nin sunduğu her şeye itiraz ederiz. 
MİTHAT
SANCAR (Devamla) – Bunun üstü örtülmez. ABD’nin sunduğu, onun bunun sunduğu
diye kendinizi kurtarmanın imkânı yok.
HASAN
TURAN (İstanbul) – Her belge sizin için makbul, makbul, filtresiz olarak kabul
ediyorsunuz. 
MİTHAT
SANCAR (Devamla) – Kimin nereden geldiği meselesini ayrıca tartışalım.
HASAN
TURAN (İstanbul) – Beraber çalışıyorsunuz. 
MİTHAT
SANCAR (Devamla) – Bunu, 17-25 Aralıkta da söyledik. Eğer ortada gayrimeşru
yollarla delil elde etme ve siyasi komplo varsa bu ayrı araştırılır, diğer
iddialar ayrı araştırılır ama bunların hiçbiri araştırılmadı. Sanıyorsunuz ki
bunların üstü burada örtülürse bütün dünya kör olacak. Ortada yolsuzluk
iddiaları var, ortada ahlaki bir sorun var, siyasi bir sorun var, ortada hukuki
bir sorun var.
HASAN
TURAN (İstanbul) – Siz iddia sahibisiniz. 
BAŞKAN
– Sayın Turan… Sayın Turan, lütfen efendim. 
MİTHAT
SANCAR (Devamla) - Böyle oradan laf atarak bunları örtemezsiniz. 
BAŞKAN
– Hocam, buyurun siz. 
Sayın
Milletvekilim, buyurun, Genel Kurula hitap edin. 
MİTHAT
SANCAR (Devamla) – Ondan sonra, hamasetle, bunları millî mesele gibi sunmaya
çalışmakla üstü örtülmüyor. Türkiye’de basını engelleyerek bu iddiaların
gündeme gelmesini bastırabilirsiniz fakat dünyayı susturamazsınız. 
İSMAİL
TAMER (Kayseri) – Kimin sözcülüğünü yapıyorsunuz siz?
MİTHAT
SANCAR (Devamla) – Bu çağda bu iddiaların ortaya çıkarılmasını engellemeye
yönelik her adımınız bir suç itirafı olarak kabul edilecektir, bir suç itirafı
olarak kabul edilecektir.
İSMAİL
TAMER (Kayseri) – Kimin sözcülüğünü yapıyorsunuz, kimin?
MİTHAT
SANCAR (Devamla) - Biz, hakkın, hukukun, ahlakın sözcülüğünü yapıyoruz. Size soruyoruz...

İSMAİL
TAMER (Kayseri) – Amerika’nın sözcülüğünü yapıyorsunuz!
MİTHAT
SANCAR (Devamla) – Burada hakkın, adaletin, vicdanın sözcülüğünü yapıyoruz. 
İSMAİL
TAMER (Kayseri) – Hakkın, adaletin sözcülüğünü yapmıyorsunuz, Amerika’nın
sözcülüğünü yapıyorsunuz!
MİTHAT
SANCAR (Devamla) – Şunu da bir kez daha hatırlatayım: En çok sataşanlarla
ilgili iddiaları tekrar gündeme getirmemize bizi mecbur etmeyin. Söz kesmeyin.
Üç dakikada bir şey anlatmaya çalışıyoruz. Sizin bu ithamlarınız sadece
suçluluk itirafı anlamına gelir. 
“Amerika’nın
sözcüsü…” Siz gönderdiniz bu adamı oraya, siz kahraman ilan ettiniz.
ALİ
ŞEKER (İstanbul) – Eş başkan!
MİTHAT
SANCAR (Devamla) – 3’er, 5’er bakan ödüller verdiniz. Bunları nasıl
unutturacaksınız?
VELİ
AĞBABA (Malatya) – Eş başbakan, eş başbakan! 
ALİ
ŞEKER (İstanbul) – Eş başkandı, eş başkan!
VELİ
AĞBABA (Malatya) – Bakanlar Kurulunun yarısının maaşını Rıza Bey veriyordu. 
MİTHAT
SANCAR (Devamla) – Nasıl unutturacaksınız bunları? Yani “Türkiye’nin en değerli
iş adamı...” 
(Mikrofon
otomatik cihaz tarafından kapatıldı) 
BAŞKAN
– Sayın Sancar, bir dakika ek süre veriyorum, lütfen sözlerinizi toparlayınız
efendim. 
VELİ
AĞBABA (Malatya) – Vallahi, bakanların maaşının yarısını Rıza veriyordu, eş
başbakan! 
MİTHAT
SANCAR (Devamla) – “Türkiye’nin en değerli iş adamı.” diye ilan ettiniz. 4
bakanı istifa ettirdiniz, bir hukuki süreç yok. Kaç tane belediye başkanı
istifa ettirildi, bir hukuki süreç yok.
İSMAİL
TAMER (Kayseri) – Size mi soracaklardı?
MİTHAT
SANCAR (Devamla) – Yani Türkiye’de hukuku işletmezseniz bunun kendiniz
açısından bir itiraf anlamına geleceğini görün artık. 
Gelin
burada birlikte çalışalım, komplo varsa komployu da birlikte araştıralım. Eğer
komplo dışında başka boyutlar varsa onları da araştıralım. 
İtirazlardan
biri şu: “Burası mahkeme mi?” Burası bütün sistemin en yüksek organıdır.
Mahkeme yerine geçmez bu, araştırır.
AYŞE
SULA KÖSEOĞLU (Trabzon) – Sayın Cumhurbaşkanımız suç duyurusunda bulundu.
Mahkemeler incelesin. 
HASAN
BASRİ KURT (Samsun) - Belge yok, belge, ortada bir şey yok!
MİTHAT
SANCAR (Devamla) – “Lütfen, bir kere de doğruyu bizim söylemiş olabileceğimiz
ihtimalini dikkate alınız.” Sevgili Demirtaş bunu söylemişti. Bir dinleseniz,
bu kadar yanılmazdınız…
İSMAİL
TAMER (Kayseri) – Hep iftira, doğruyu söylemiyorsunuz ki. Hep iftira attığınız
için doğrulara gelemediniz, gelmiyorsunuz doğrulara.
MİTHAT
SANCAR (Devamla) - …yarın bir kez daha 10 kat utanma duygusu yaşamak zorunda
kalmazsınız. Şimdi bir “evet” yarın 10 kat utanmadan kurtulma sonucunu doğurur.

Saygılarımla
efendim. (HDP ve CHP sıralarından alkışlar)
BAŞKAN
– Teşekkür ederim Sayın Sancar. 
REŞİT
POLAT (Kilis) - Millî olun biraz, millî.
BAŞKAN
- Şimdi, öneri üzerine Adalet ve Kalkınma Partisi Grubu adına Amasya
Milletvekilimiz Sayın Mehmet Naci Bostancı.
Sayın
Bostancı, buyurun. (AK PARTİ sıralarından alkışlar)
AK
PARTİ GRUBU ADINA MEHMET NACİ BOSTANCI (Amasya) – Sayın Başkanım, değerli
arkadaşlar; televizyonları bir yıl izlemeseniz -birçok ekran var, birçok kanal
var, birçok görüntü, film var, drama var- bir yıl izlemeyin, bir yıl sonra
açın, yarıda kalmış gibi o programa devam edebilirsiniz. Buna derler ki,
aslında iletişim dünyası, televizyon dünyası bir bardak suda yüzüp durur. O
kadar kanal vardır, birçok görüntü vardır ama bir bardak suda yüzer. Şimdi, on
beş yıldır Cumhuriyet Halk Partisinin eleştirilerine baktığımızda da aslında bu
metafor yerli yerine oturuyor. CHP’nin eleştirileri sonuç olarak bir bardak
suda yüzme durumu ortaya çıkarıyor; iddiaları, yaklaşımları, söylemi, hepsi. 
ALİ
ŞEKER (İstanbul) - Hep de haklı çıkıyor.
ÜNAL
DEMİRTAŞ (Zonguldak) – Hep de haklı çıkıyoruz. Amerika’da konuşuyor Zarrab,
kimlere ne verdiğini açıklıyor Zarrab, bakanlara neler verdiğini söylüyor.
MAHMUT
TANAL (İstanbul) – Sizin yol arkadaşınız.
BAŞKAN
– Sayın milletvekilleri, lütfen…
MEHMET
NACİ BOSTANCI (Devamla) - Kıymetli arkadaşlar, şimdi “hukuki” “siyasi” “ahlaki”
kavramlarının altı çizildi buradan; ben de hukuki, ahlaki ve siyasi dikkat,
ihtimam ve incelik çerçevesinde soruyorum: Sayın Tayyip Erdoğan bu iddiaların
neresinde? Neresinde?
İBRAHİM
ÖZDİŞ (Adana) – Göbeğinde.
ÜNAL
DEMİRTAŞ (Zonguldak) – Merkezinde.
ALİ
ŞEKER (İstanbul) – Göbeğinde, merkezinde.
İBRAHİM
ÖZDİŞ (Adana) – Göbeğinde, göbeğinde.
MEHMET
NACİ BOSTANCI (Devamla) - Onu sen söylüyorsun. Hukuki diyorum, ahlaki diyorum,
siyasi diyorum. 
ALİ
ŞEKER (İstanbul) – Siyaseten de merkezinde.
İBRAHİM
ÖZDİŞ (Adana) – Siyaseten merkezinde.
BAŞKAN
– Sayın Özdiş, lütfen efendim.
MEHMET
NACİ BOSTANCI (Devamla) - İbrahim Bey, kendi fantezin çerçevesinde konuşma,
hukuk senin kafandan ibaret değil, ahlak senin kafandan ibaret değil. Sayın
Erdoğan’la ilgili hiçbir iddia yok. “Dünürü” diyor, “oğlu” diyor, bilmem ne
diyor ama ima ediyor, ima ediyor. 
ALİ
ŞEKER (İstanbul) - Çevresi var, kendi yok.
MEHMET
NACİ BOSTANCI (Devamla) - Fakat anlatırken bütün hikâyeyi Sayın Erdoğan’ın
üzerine kuruyor; “hukuki”, “ahlaki” ve “siyasi” diyorsunuz. 
VELİ AĞBABA (Malatya) – Kandırmışlardır kesin bunları!
ALİ ŞEKER (İstanbul) – Kendi iyi, çevreleri kötü!
MEHMET NACİ BOSTANCI (Devamla) – O zaman, en azından
bunlara ilişkin şöyle bir incelik gerekmez mi? Siz bu isimleri söylersiniz,
size sorarlar; Peki, bu isimlerin ortak bir özelliği var mı? 
ALİ ŞEKER (İstanbul) – Var. 
MEHMET NACİ BOSTANCI (Devamla) – Atlıyorsunuz… 
Ha, onun üzerine konuşsanız, derim ki “Bu bir
inceliktir, bu biraz propagandadan uzak bir yaklaşımdır.” Hayır, siz bütün
hikâyeyi aslında ortaya koyduğunuz belgelerle hukuki, ahlaki, siyasi hiçbir
bağlantısı olmayan bir kişinin üzerine kurarak buradan bir siyasi sonuç elde
etmeye çalışıyorsunuz gürültü ve patırtıyla. 
ALİ HAYDAR HAKVERDİ (Ankara) – Hiç ilgisi yok bununla. 
MEHMET NACİ BOSTANCI (Devamla) – Şimdi, olduğuna dair
sizin elinizde bir şey var mı?
ALİ ŞEKER (İstanbul) - Var, var. 
BARIŞ YARKADAŞ (İstanbul) – Var. 
MEHMET NACİ BOSTANCI (Devamla) – Var mı? Sadece
salladığınız bir kâğıt var. 
ÜNAL DEMİRTAŞ (Zonguldak) – Gelin araştıralım burada,
bakalım kâğıt mı o belgeler?
ALİ ŞEKER (İstanbul) – O kâğıtlara bakın.
ÜNAL DEMİRTAŞ (Zonguldak) – Kabul edin önergeyi. 
MEHMET NACİ BOSTANCI (Devamla) – Kıymetli arkadaşlar,
Ankara Cumhuriyet Savcılığı bu konuya ilişkin soruşturma başlattı.
BAŞKAN – Sayın milletvekilleri, lütfen…
MEHMET NACİ BOSTANCI (Devamla) – Ankara Cumhuriyet
Savcılığı soruşturma başlattı. Aynı zamanda sizin için önemli bir fırsat;
bakın, bu iddialara ilişkin Sayın Cumhurbaşkanımızın yakınları ve kendisi,
iddianın merkezine oturttuğunuz için…
(Mikrofon otomatik cihaz tarafından kapatıldı)
BAŞKAN – Buyurun Sayın Bostancı. 
MEHMET NACİ BOSTANCI (Devamla) – …bunları merkezine
oturttuğunuz için dava açtı; tazminat davası. Dolayısıyla bunlar, zaten Ankara
Cumhuriyet Savcılığının soruşturması ve açılan tazminat davası çerçevesinde
hukukun konusu olacak. Hukukun konusu olduğunda da böyle hararetli konuşmalar, grup
toplantısında alkışlarla kâğıt sallamaların ötesinde…
MAHMUT TANAL (İstanbul) – İktidar sallanıyor! Kâğıt
sallanmıyor, iktidar sallanıyor.
ALİ ŞEKER (İstanbul) – İktidar sallanıyor, iktidar!
MEHMET NACİ BOSTANCI (Devamla) – …gerçekten de hukuken,
ahlaken, siyaseten ne olduğunu göreceğiz. 
ÜNAL DEMİRTAŞ (Zonguldak) – O kâğıtlara beraber bakalım
kâğıtsa bunlar. Orada bakalım, Mecliste bakalım, hep beraber bakalım. 
MEHMET NACİ BOSTANCI (Devamla) – Bizim için grupta
“İşte iddia, işte ispat.” denilen o kâğıtların hiçbir kıymetiharbiyesi yok. 
ÜNAL DEMİRTAŞ (Zonguldak) – Görmek istemiyor musunuz?
BAŞKAN – Sayın milletvekilleri, lütfen… 
ÜNAL DEMİRTAŞ (Zonguldak) – Kabul edin önergeyi.
BAŞKAN – Lütfen arkadaşlar…
KEMALETTİN YILMAZTEKİN (Şanlıurfa) – Belge getir!
ÜNAL DEMİRTAŞ (Zonguldak) – Kabul edin bunları, kabul
edin!
MEHMET
NACİ BOSTANCI (Devamla) – Mahkeme, o yargılama, o kâğıtların
kıymetiharbiyesinin ne olduğunu, bunun arkasında kimler ne yaptı, bunları
açıkça ortaya koyacaktır. Dolayısıyla, burada Meclisi meşgul edecek…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) – …CHP’nin fantezilerinin aracısı kılacak bir durum söz
konusu değildir. Açık, tavrımız nettir. (AK PARTİ sıralarından “Bravo” sesleri,
alkışlar)
BAŞKAN
– Teşekkür ederim Sayın Bostancı.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, talebinizi alalım.
ÖZGÜR
ÖZEL (Manisa) – İlk ve son cümlesinde grubumuza sataşmada bulundu. CHP’nin
eleştirilerini yıllar sonra da izlesen değişmeyen Brezilya dizilerine
benzeterek… (AK PARTİ sıralarından gürültüler)
Demediniz
mi?
MEHMET
NACİ BOSTANCI (Amasya) – Sataşma neresinde Sayın Başkanım?
HASAN
BASRİ KURT (Samsun) - Başkanım, zaten yüzde 1 oyları artmadı şimdiye kadar, on
beş yıldır. Doğru. On beş yıldır yüzde 25.
ÖZGÜR
ÖZEL (Manisa) – …son sözüyle de “CHP’nin fantezileri bunlar.” diyerek
Cumhuriyet Halk Partisi gibi ciddi bir kurumu, bir ana muhalefet partisini
ilzam altında bırakan ithamlarda bulundular.
İSMAİL
AYDIN (Bursa) - Hiç güleceğimiz yoktu ya, hiç güleceğimiz yoktu.
BAŞKAN
– Sayın Başkan, lütfen, yeni bir sataşmaya mahal vermeyecek şekilde teklifinizi
değerlendiriyorum.
Buyurun
Sayın Özel. (CHP sıralarından alkışlar)
V.- SATAŞMALARA İLİŞKİN KONUŞMALAR (Devam)
8.- Manisa Milletvekili Özgür Özel’in,
Amasya Milletvekili Mehmet Naci Bostancı’nın CHP grup önerisi üzerinde AK PARTİ
Grubu adına yaptığı konuşması sırasında Cumhuriyet Halk Partisine sataşması
nedeniyle konuşması
ÖZGÜR
ÖZEL (Manisa) – Sayın Başkanım, teşekkür ederim. 
Öyle,
tansiyonu falan yükseltme niyetinde değilim ama birkaç soru oldu, dediler ki:
“Millî davranın, millî davranın.” Biraz önce Sayın Başkan da ifade etti. Ben de
size bir şey soracağım şimdi. 
BAŞBAKAN
YARDIMCISI RECEP AKDAĞ (Erzurum) – İftira etmeyin yeter.
ÖZGÜR
ÖZEL (Devamla) – İftira değil.
BAŞBAKAN
YARDIMCISI RECEP AKDAĞ (Erzurum) – İftira etmeyin yeter.
ÖZGÜR
ÖZEL (Devamla) – Eğer iftiraysa çıkar, hemen cevaplarlar.
BAŞBAKAN
YARDIMCISI RECEP AKDAĞ (Erzurum) – İftira etmeyin yeter.
BAŞKAN
– Sayın Bakanım…
ÖZGÜR
ÖZEL (Devamla) – Bakın, Ekim 2008’de Man Adalarında bir şirket kuruluyor. 
AYDIN
ÜNAL (Ankara) – Ya, bunları bırak, dekontlar nerede? 
ÖZGÜR
ÖZEL (Devamla) - O şirketin adı Bumerz Limited. 
NİHAT
ÖZTÜRK (Muğla) - Dekontlara gel, dekontlara. 
ÜNAL
DEMİRTAŞ (Zonguldak) – Tamam, vereceğiz. Kabul edin önergemizi, verelim. Niye
kabul etmiyorsunuz?
ÖZGÜR
ÖZEL (Devamla) – Rahatsız olduğu için itiraz ediyor.
NİHAT
ÖZTÜRK (Muğla) - Dekontlar nerede, dekontlar?
ÖZGÜR
ÖZEL (Devamla) - Bumerz; “Burak”ın “Bu”su, “Mustafa”nın “m”si, “Erdoğan”ın
“er”i, “Ziya İlgen”in “z”si; Bumerz, şirketin adı. (CHP sıralarından alkışlar)
NİHAT
ÖZTÜRK (Muğla) - Dekontlar nerede, dekontlar, dekontlar? Dekontlar nerede?
ÖZGÜR
ÖZEL (Devamla) - Şimdi, Sayın Başkan, sordunuz ya: “Erdoğan bunun neresinde?” 
NİHAT
ÖZTÜRK (Muğla) – İyi sallıyorsun, iyi sallıyorsun.
ÖZGÜR
ÖZEL (Devamla) - Hem burasında hem tam göbeğinde. Erdoğan, etrafta… Şöyle
bakarsanız, Neptün, Plüton, Uranüs… Güneş bunun neresinde? Tam ortasında.
Erdoğan, bu siyasi iradenin de, bu iddiaların da çekim merkezi olarak
ortasındadır. 
Siz
seviyorsunuz benzetmeleri: Bir tren kompartımanının kapısı açılır. İçeride bir
İngiliz, bir Alman, bir Fransız. Ne olacak? Birbiriyle alakasız bu insanların
varoluşsal tepkilerinin farklılığından fıkra kurulur ama o İngiliz’in ağabeyi
Fransız’ın kız kardeşiyle evliyse ve İngiliz kütüğüne kayıtlı çocuk da o
kompartımandaysa artık bu fıkra üç benzemez değil, bir merkezdeki adam ve
etrafındaki aile üzerine gider. (CHP sıralarından alkışlar) 
HASAN
BASRİ KURT (Samsun) – CHP bu memlekete Fransız zaten, bu memlekete Fransız CHP.
ÖZGÜR
ÖZEL (Devamla) - O yüzden, çok net olarak şunu söylüyoruz: Eğer Tayyip Erdoğan,
bu Bumerzin “Er”i bu işin odağında olmasaydı ve damadı, özel kalem müdürü…
NİHAT
ÖZTÜRK (Muğla) – Hâlâ özel kalem müdürü diyorsun ya!
ÖZGÜR
ÖZEL (Devamla) - …dünürü, hepsinin birden birbirlerini bulup da o kompartımana
girmeleri fıkradan daha komik hâlde olurdu. 
NİHAT
ÖZTÜRK (Muğla) – Dekontlar nerede, dekontlar?
ÖZGÜR
ÖZEL (Devamla) - Ama bugünkü hâl, Erdoğan ailesinin tüm etrafındaki çevresiyle
birlikte burasına kadar bu işin içinde olmasıdır. 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) - Korkunuz da o dur ki, o yüzden bir “evet” oyu verip belgelerin
gerçekliğini araştırmaya korkuyorsunuz. 
Teşekkür
ederim Sayın Başkan. (CHP sıralarından alkışlar)
BAŞKAN
– Teşekkür ederim Sayın Özel.
MEHMET
NACİ BOSTANCI (Amasya) – Sayın Başkanım, şimdi elde…
ALİ
ŞEKER (İstanbul) - Bumerang oldu, bumerang.
ÜNAL
DEMİRTAŞ (Zonguldak) – Bu Bumerz ne ya?
BAŞKAN
– Sayın milletvekilleri, lütfen efendim…
Sayın
Başkan, talebinizi alalım.
MEHMET
NACİ BOSTANCI (Amasya) – …sallanan bir belge ve o çerçevede ortaya konulan bir
iddia var.
VELİ
AĞBABA (Malatya) – Allah Sayın Bostancı’nın yardımcısı olsun.
MUSTAFA
ELİTAŞ (Kayseri) – Kâğıt parçası, belge değil, kâğıt parçası.
MEHMET
NACİ BOSTANCI (Amasya) – Ama o kâğıt parçasının…
ÖZGÜR
ÖZEL (Manisa) – Belge, belge…
MEHMET
NACİ BOSTANCI (Amasya) – …o sallanan kâğıt parçasının ötesinde, onun da
kendilerinin ifadeleriyle söylediklerinin ötesinde iddialar ve ortaya
çıkartılmak istenen bir siyasal gürültü söz konusu, bir toz duman söz konusu.
Benim söylediğim husus bu. 
ALİ
ŞEKER (İstanbul) – Araştıralım, aydınlansın o zaman.
MUSTAFA
ELİTAŞ (Kayseri) – Yurt dışına gönderilen hiç para yok.
MEHMET
NACİ BOSTANCI (Amasya) – Yani siz siyasete ilişkin bir netice elde etmek için
hukuku ahlaka araçlaştırıyorsunuz. Benim söylediğim bu. 
Teşekkür
ederim.
VELİ
AĞBABA (Malatya) – Ya 4 bakan yargılanırken de böyle yaptınız, ne oldu?
Amerika’ya teslim ettiniz. 
BAŞKAN
– Teşekkür ederim Sayın Bostancı.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekili
İstanbul Milletvekili Engin Altay, Grup Başkan Vekili Sakarya Milletvekili
Engin Özkoç ile Grup Başkan Vekili Manisa Milletvekili Özgür Özel tarafından,
AKP Genel Başkanı Recep Tayyip Erdoğan’ın çocuklarının, dünürünün, eniştesinin,
kardeşinin, eski özel kalem müdürünün ve oğlunun yurt dışındaki şirketlerle
olan para hareketlerinin incelenmesi amacıyla 29/11/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
ön görüşmelerinin Genel Kurulun 30 Kasım 2017 Perşembe günkü birleşiminde
yapılmasına ilişkin önerisi (Devam)
BAŞKAN
- Sayın milletvekilleri, konuşmalar tamamlanmıştır.
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir. [CHP ve HDP sıralarından “Bravo” sesleri, alkışlar (!)]
Birleşime
on dakika ara veriyorum.
Kapanma Saati: 17.54
DÖRDÜNCÜ OTURUM
Açılma Saati: 18.18
BAŞKAN: Başkan Vekili Yaşar TÜZÜN
KÂTİP ÜYELER: Bayram ÖZÇELİK
(Burdur), Mehmet Necmettin AHRAZOĞLU (Hatay) 
-----0-----
BAŞKAN
– Türkiye Büyük Millet Meclisinin 31’inci Birleşiminin Dördüncü Oturumunu
açıyorum.
Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmına geçiyoruz. 
1’inci
sıraya alınan, Adalet ve Kalkınma Partisi Grup Başkan Vekili Kayseri
Milletvekili Mustafa Elitaş’ın Yüksek Seçim Kurulunun Teşkilat ve Görevleri
Hakkında Kanun Teklifi ve Anayasa Komisyonu Raporu’nun görüşmelerine kaldığımız
yerden devam edeceğiz. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Yüksek Seçim Kurulunun Teşkilat ve Görevleri Hakkında Kanun Teklifi (2/1929) ve
Anayasa Komisyonu Raporu (S. Sayısı: 505) (X)
BAŞKAN
– Komisyon? Yerinde. 
Hükûmet?
Yerinde. 
Sayın
milletvekilleri, dünkü birleşimde, İç Tüzük’ün 91’inci maddesine göre temel
kanun olarak görüşülen 505 sıra sayılı Kanun Teklifi’nin birinci bölümünde yer
alan 4’üncü maddesi kabul edilmişti. 
Şimdi,
teklifin 5’inci maddesi üzerinde önerge işlemini gerçekleştireceğiz.
5’inci
madde üzerinde üç önerge vardır. Önergeleri aykırılık sırasına göre işleme
alacağım.
Şimdi,
maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
505
sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi’nin 5’inci maddesinin (2)’nci fıkrasının aşağıdaki biçimde
değiştirilmesini arz ve teklif ederiz.
“(2)
Kurulun nihai kararları ile prensip kararları, yedi gün içinde Resmî Gazete’de
yayımlanır. Ayrıca Kurulun tüm kararları kendi resmi internet sitesinde
yayınlanır.”
 Muharrem Erkek Kazım
Arslan Gülay Yedekci
 Çanakkale  Denizli İstanbul
 Murat Bakan Çetin
Arık  Özcan Purçu
 İzmir Kayseri İzmir
 Zeynel Emre
 İstanbul
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz Başkanım.
BAŞKAN
- Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge hakkında İstanbul Milletvekilimiz Sayın Zeynel Emre.
Sayın
Emre, buyurun. (CHP sıralarından alkışlar) 
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum.
Tabii,
bu kürsüden konuşurken hep şunu ifade ediyoruz: Türkiye, hakikaten çok kıymetli
bir coğrafyada, herkesin gözünün olduğu bir coğrafyada; bu nedenle de çok
sayıda saldırıyla, komployla, vesaireyle karşı karşıya kalıyor. Bu bizim
gerçeğimiz. Bu coğrafyada bütün bunları bilerek yaşamak ve bu anlayışla bu
ülkeyi yönetmek lazım. Ancak bir de gerçekler var. Nedir o gerçekler?
Gözlerimizin gördüğü, kulaklarımızın duyduğu gerçekler. Bütün yaşanan
gelişmeleri komplolar üzerinden açıklamaya çalışmak bizi ileriye götürmez
arkadaşlar, bizi geriye götürür ve karşılaştığımız problemleri de çözemez bir
hâle geliriz. 
Bakın,
şu anda, Türkiye olarak bizlerin kafamızı kuma gömmemizin hiç kimseye, hiçbir
faydası yok. Amerika’da dün kritik bir aşamaya evrilen, başlayan Reza Zarrab
dosyasıyla ilgili, esasında Türkiye'nin bir an evvel bu konuda doğru bir
yaklaşım tarzı geliştirmesi ve bir strateji oluşturması şart. Hemen sözlerime
başlarken şunu ifade etmek isterim: “Bu konunun sorumlusu sırf AKP’dir veya AKP
iktidarı bu meseleden ötürü yıpranıyor.” diye bu meselenin altını çiziyor
değilim. Aksine, hakikaten, üzücü bir tabloyla karşı karşıyayız ve Türkiye’nin
olası zararları söz konusu, bunu teslim edelim. Bununla birlikte, muhalefete
sürekli, âdeta düşman hukuku uygulayıp da sıkıştığınız zaman “Aynı gemideyiz.”
romantizmi etrafında da bize yaklaşmanızı açıkçası kabul edemiyoruz. (CHP
sıralarından alkışlar) Bunu en fazla ifşa edebiliriz. Eğer bu gemi, Türkiye
gemisi ise evet, aynı gemideyiz ama bu gemi sizin şahsi gemilerinizse, şahsi
çıkarlarınızsa, şahsi çıkarlarınızın bu ülkeye verdiği zararlarsa biz o gemide
yokuz arkadaşlar. Bu anlayış, aslında, bir anlamda şöyle bir anlayışı temsil
ediyor: Yani Ruslar geldiğinde Nazilerin toplama kampındakilere dönüp de “Aynı
gemideyiz arkadaşlar.” demesi gibi bir şey bu. (CHP sıralarından alkışlar) Biz
rüşvet almadık, rüşvet vermedik, yapılan kirli ilişkilere ortak olmadık,
hepsinde adım adım sizi uyardık, dinlemediniz, suçladınız. 
Bakın,
bu meselenin özelinde şu gerçeği görmek lazım: İran’a ambargo uygulandığı
vakit, Türkiye’nin bu ambargoyu delmek amacıyla çeşitli isimlerle anlaşma yapıp
ticaret geliştirmesi başka bir şey, bu ambargodan -Türkiye’nin değil ama- şahsi
menfaatler sağlama uğruna Türkiye’yi ateşe atmak ayrı bir şey. Burada, çok açık
bir şekilde, Türkiye’yi yöneten AKP hükûmetlerinin bakanlarının yaptığı fahiş
hatalar, işlediği suçlar nedeniyle Türkiye ciddi bir tehlikeyle karşı karşıya.
Bu meseleye girişildiği zaman -demin ifade ettim- Türkiye’nin cari açığı
kapatılıyor olsa, Türkiye ciddi anlamda zenginleşiyor olsa Amerika’nın İran’a
uyguladığı ambargo sonrasında, bu ayrı bir başlık altında ele alınabilirdi
ancak böyle bir zenginleşme olmadığı gibi, bu işe girişenlerin de yönetim
zafiyeti içerisinde olduğunun en büyük kanıtı da şudur: Değerli arkadaşlar, bu
ambargoyu delen bankalara 2002 yılından beri hangi işlemler yapılmış? İçlerinde
İngiliz bankası var, Fransız bankası var, Alman bankası var; milyarca dolarlık
tazminatlar hükmedilmiş ve bu milyarlarca dolarlık tazminatlar tahsil edilmiş.
Şimdi, Türkiye şayet böyle bir fotoğrafla karşı karşıya kalırsa bunun bedelini
kim ödeyecek? Bizim gariban vatandaşımızın cebinden çıkan paralar… Buradaki bu
bedeli kim üstlenecek? Bunun bir sorumlusu olmayacak mı?
Bakın,
şu anda, gelin, yol yakınken bunu aklıselim bir şekilde ele alalım ve bir: Bu
işe bulaşanları, kim olursa olsun, yargı önüne çıkartalım, bunu biz bir
sağlayalım. İkincisi: Bu olayla ilgili de sürekli birilerini suçlayarak,
muhalefeti suçlayarak bu işin sorumluluğunu örtemezsiniz. Çok açık bir şekilde,
sizin yaptığınız yanlış işlemlerin, yapılan örtülü olayların Türkiye’ye verdiği
zararlarıyla yüzleşilmesi söz konusu. Dolayısıyla biz şunu söylüyoruz: Evet,
Türkiye’ye gelecek her türlü tehdit, saldırı; bu ekonomik olabilir, siyasi
olabilir, askerî olabilir, bunların hepsinde Cumhuriyet Halk Partisi olarak
dimdik durmaya varız. Ancak yaşanan meselelerde siz, şahsi menfaat sergileyip
de Cumhuriyet Halk Partisini suçlayarak, buradan aklanarak çıkamazsınız. Ben bu
konuyu Genel Kurulun dikkatine sunuyorum. 
Saygılarımla.

BAŞKAN
– Teşekkür ederim Sayın Emre. 
Sayın
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 505 sıra sayılı Kanun Teklifi’nin 5’inci maddesinin (2)’nci fıkrasında
geçen “en kısa zamanda” ibaresinin “en geç 24 saat içinde” ibaresi şeklinde
değiştirilmesini arz ve teklif ederiz. 
 Mehmet Emin Adıyaman Leyla Birlik Erol
Dora
 Iğdır Şırnak Mardin

 Saadet Becerekli Ertuğrul
Kürkcü Mithat Sancar
 Batman İzmir Mardin
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz. 
BAŞKAN
– Hükûmet önergeye katılıyor mu? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde Mardin Milletvekilimiz Sayın Mithat Sancar. 
Buyurun
Sayın Sancar. (HDP sıralarından alkışlar) 
MİTHAT
SANCAR (Mardin) – Biraz önceki konuşmamda sizi tebrik etmeyi unutmuştum, lütfen
bağışlayın. Yeni görevinizde başarılar diliyorum. 
BAŞKAN
– Teşekkürler efendim. 
Buyurun.

MİTHAT
SANCAR (Devamla) – Yüksek Seçim Kurulunun Teşkilat ve Görevleri Hakkında Kanun
Teklifi’ni görüşüyoruz. Seçimler demokrasinin temel şartıdır, vazgeçilmez
şartıdır, bunu biliyoruz. Seçimlerle ilgili düzenlemeler de son derece hassas
konulardır. Türkiye'de, 1950’den bu yana demokrasinin en iyi işleyen unsuru
olarak seçimler gösterilir, son birkaç yıla kadar. Evet, sıkıntılar yaşanmıştır,
evet, bazı seçimlerde şaibe iddiaları ortaya çıkmıştır ama yine de seçim
konusunda “Türkiye demokrasisi kötü bir sınav vermiştir.” denemez. Ne zamana
kadar? Son yıllara kadar. Son yıllardan kastım da 2014 yerel seçimleri ve
özellikle 16 Nisan 2017 referandumu. 
İktidarda
olanlar, sıkıştıklarında seçim kanunlarını kendilerine avantaj sağlayacak
şekilde değiştirmeyi Türkiye'de, maalesef, bir alışkanlık hâline
getirmişlerdir. Bu teklifin ilk şekli önümüze geldiğinde içinde gerçekten de
akıl almaz düzenlemeler vardı; bu kanuna konulması asla gerekmeyen, bu kanunun
sistematiğiyle uyuşmayan maddeler vardı; Seçimlerin Temel Hükümleri ve Seçmen
Kütükleri Hakkında Kanun’un hükümleri değiştiriliyordu, sandık başkanlığı ve
müşahitlikle ilgili düzenlemeler yapılıyordu. “Neden?” diye sorduk Komisyonda.
İyi işleyen bu sistemi neden değiştirmek istiyor iktidar? Evet, öyle
anlaşılıyor ki sıkışmış durumda bu iktidar da. Türkiye'de hukuk devleti gerçek
anlamda işliyor olsaydı, demokrasiyle ilgili sıkıntıları da çözmek bu tür
yollara başvurmaya gerek kalmadan mümkün olurdu, Hükûmetin ya da iktidarın bu
tür manevralara ihtiyaç duymayacağı bir zemin yaratılmış olabilirdi. 
Şimdi,
bakın, yolsuzluk iddialarını konuşuyoruz ve Reza Zarrab davası sadece bizim
değil, neredeyse bütün dünyanın gündeminde. Bununla ilgili her itiraz, iftira,
her eleştiri yalan olarak geri çevriliyor. Oysa “Bu ülkenin, bu toplumun
hafızası bu kadar zayıf değil.” diye defalarca hatırlatıyoruz değerli
arkadaşlar. Eğer aklanmak istiyorsa bir kişi, bir grup, bir parti, bir iktidar,
bunun en makul yolu öncelikle yasama organında etkili ve dürüst işleyecek bir
araştırma yapmaktır. Elbette yargı ayrıca işlemesi gereken bir yoldur ama eğer
Mecliste bu meselelerin aydınlatılması engellenirse o zaman biraz önceki
konuşmamda söylediğim gibi bu ithamların ve iddiaların gerçek olduğu algısı
iyice yerleşir. Öte yandan, böyle bir meseleyi millî nitelikli bir mesele
hâline getirme çabası da son derece yanlış, hatta ucuz bir taktiktir değerli
arkadaşlar. Ne zaman sıkışılsa bu ülkede -geçmişte de gördük, bugün de bunun
çok daha fazlasını bu iktidarda görüyoruz- hamasete, millî duygularla oynamaya
tevessül ediliyor. Bu son derece yanlış ve tehlikelidir. Ayrıca, bayrakla
suçları temizlemek, dinle günahları aklamak mümkün değil; bir süre kendisine
bir avantaj yaratabilir bir iktidar ancak, tekrar edeyim, biraz önce söylediğim
sözler Ahmet Şık’ın savunmasından alınmaydı, “Benim, bayrağın arkasına
gizleyecek bir suçum, dinin arkasına gizleyecek bir günahım yok." demişti.
Şimdi, eğer bir yolsuzluk iddiası, büyük rüşvet iddiaları hem de çok ciddi
verilerle ortaya dökülüyorsa bayrağı kullanarak bu bayrağa haksızlık ve hakaret
etmeye kimsenin de hakkı olmaz. Dinin arkasına saklanarak günahları
temizlemenin de imkânı olmadığını dünyanın çeşitli tecrübeleri gösterir. 
O
nedenle seçim kanunlarıyla oynamayı bir çıkar yol olarak görmemesini tavsiye
ediyoruz iktidara. Bütün sıkıntıları hamasetle, millî söylemiyle örtmenin ve
geçiştirmenin imkânı olmadığını da söylüyoruz. Tek çıkar yol var: Dürüst ve
adil, şeffaf bir yönetim, demokrasi, hukuk devleti, denetim, özgürlük. Başka
yol yok değerli arkadaşlar. (HDP sıralarından alkışlar) 
BAŞKAN
– Teşekkür ederim Sayın Sancar. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 505 sıra sayılı Kanun Teklifi'nin
5'inci maddesinin (2)’nci fıkrasının aşağıdaki şekilde değiştirilmesini arz ve
teklif ederiz.
 Mehmet
Naci Bostancı Özgür Özel Erkan Akçay
 Amasya Manisa Manisa
 Filiz
Kerestecioğlu Demir Bayram Özçelik Mehmet Doğan Kubat
 İstanbul Burdur İstanbul
 Mehmet
Necmettin Ahrazoğlu
 Hatay
"(2)
Kurulun prensip kararları on beş gün içerisinde Resmi Gazete'de yayımlanır;
seçime ilişkin diğer kararları ise Kurulun resmi internet sitesinde
yayınlanır.”
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Olumlu görüşle takdire bırakıyoruz.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılıyoruz.
MEHMET
DOĞAN KUBAT (İstanbul) – Gerekçe.
BAŞKAN
– Gerekçeyi okutuyorum:
Gerekçe:

Kurulun
prensip kararları ile seçimlere ilişkin diğer kararlarının 6698 sayılı Kişisel
Verilerin Korunması Kanunu gözetilerek, Resmî Gazete ile Kurulun resmî internet
sayfasında yayınlanması amaçlanmıştır.
BAŞKAN
– Komisyonun Genel Kurulun takdirine bıraktığı, Hükûmetin katıldığı önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.

Şimdi
kabul edilen önergeyle birlikte 5’inci maddeyi oylarınıza sunuyorum: Kabul
edenler… Etmeyenler… 5’inci madde kabul edilmiştir. 
Sayın
milletvekilleri, 6’ncı madde üzerinde üç önerge vardır, önergeleri aykırılık
sırasına göre işleme alacağım.
Şimdi
maddeye en aykırı önergeyi okutup işleme alacağım. 
Türkiye
Büyük Millet Meclisi Başkanlığına
Görüşülmekte
olan 505 sıra sayılı Kanun Teklifi'nin 6’ncı maddesinin (1)’inci fıkrasında yer
alan "(f)” bendinden sonra aşağıdaki bendin eklenmesi, yasa teklifinde yer
alan diğer bentlerin ise buna göre teselsül ettirilmesini arz ve teklif ederiz.
 Mehmet
Emin Adıyaman Leyla Birlik Erol Dora
 Iğdır Şırnak Mardin
 Saadet
Becerekli Ertuğrul Kürkcü
 Batman İzmir
“g)
Yüksek Seçim Kurulu Başkanının teklifi üzerine genel müdür, genel müdür
yardımcısı, daire başkanları ve şube müdürlerini atamak.”
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz.
BAŞKAN
– Sayın Başer, rapora baktım, raporun sözcüsüsünüz; bunda bir sorun yok. Ancak
yani Genel Kurulun çalışma kurallarına uygun olarak, daha etik olması için
“Katılıyoruz.” veya “Katılmıyoruz.” şeklinde kesin bir ifadeyi kullanmanızın
çok şık olmadığını düşünüyorum. O nedenle, katılmadığınız önergelere
“Katılamıyoruz.” şeklinde bir sunum yaparsanız daha şık olacak. 
Tekrar
soruyorum: Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz.
BAŞKAN
– Teşekkür ederim.
Hükûmet
önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde, İzmir Milletvekilimiz Ertuğrul Kürkcü…
Sayın
Kürkcü, buyurun. (HDP sıralarından alkışlar) 
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu 6’ncı maddenin başkana
bir padişah yetkisi verdiği apaçık ortada. Kendi önerdiği adaylar arasından bir
seçim yapılacak ve herhangi bir başkan önerisi sonuçta gerçekleşecek. Yüksek
Seçim Kurulu Başkanına bu kadar çok imtiyaz ve yetki sağlamanın ben herhangi
bir demokratik anlamı olduğu kanaatinde değilim. 
Biz,
bu Yüksek Seçim Kurulunun yönettiği bir referandum, bir halk oylaması yaşadık
16 Nisanda, henüz üzerinden bir yıl bile geçmedi ve bunun, bir uluslararası ve
ulusal bir rezalet olduğunu hepimiz biliyoruz. Yüksek Seçim Kurulu diktatör
yetkisine sahip Başkanı ve asla itiraz edilemez kararlarıyla yol ortasında,
oylar sayılırken kanunun açık hükmüne rağmen, doğru dürüst usulüne uygun,
kanunda gösterildiği gibi damgalanmamış oy pusulalarını geçerli saymaya karar
verebildi ve böylelikle çok küçük bir farkla, Türkiye’de bir anayasal rejimin
yerine bir başka anayasal rejimin geçmiş olmasını kendi elleriyle ayarladı,
uyarladı; bir halk oylaması değil, bir Yüksek Seçim Kurulu darbesi yaşadık. Bu,
apaçık hepimizin gözlerinin önünde oldu. O kadar çok hepimizin gözleri önünde oldu
ki bu Anayasa oylamasından en çok yarar görmüş olan kişi Cumhurbaşkanı Tayyip
Erdoğan “Atı alan Üskürdar’ı geçti.” demek zorunda kaldı. Hatırlatmaya gerek
görmüyorum, “Atı alan Üsküdar’ı geçti.” menkıbesi bir at hırsızlığı öyküsüdür.
Atını çalandan atını çalanın atını alıp gitmesinin öyküsüdür. Böyle bir öykünün
bir zafer işareti olarak anlatılabilmesi ancak Yüksek Seçim Kurulunun bir
hırsızlığı örgütlemesiyle oldu. 
Şimdi,
bu Kurulun başkanına şu yetkiyi verseniz, bu yetkiyi verseniz ne olacak? Bu,
Yüksek Seçim Kurulunun ilk vukuatı da değil, 2011 genel seçimleri öncesinde, o
zaman Barış ve Demokrasi Partisinin desteklediği 7 bağımsız milletvekili
adayının milletvekili adaylıklarının geçersizliklerini ilan eden de bu Yüksek
Seçim Kuruluydu üstelik önceki içtihadına rağmen. Ama bu Yüksek Seçim Kurulu,
halk her yerde ayaklanınca bu kararlarını gözden geçirmek zorunda kaldı. Demek
ki değişmez değilmiş, değişebiliyormuş. Bunun için halkın sözü ele alması
gerekiyormuş. O yüzden, Yüksek Seçim Kuruluna ne yetki vereceğini değil Meclis,
halkın hak ve yetkilerini nasıl düzenleyeceğini tartışmalıdır. Yüksek Seçim
Kurulunu nasıl yaparsanız yapın mesela, olağanüstü hâl altında Yüksek Seçim
Kurulu bir seçim düzenlemeyi ve olağanüstü hâl kararnamelerini bir norm hâline
getiren Yüksek Seçim Kurulu kararlarını almayı başarmış. Yani bu başarıyı -tırnak
içerisinde- göstermiş bir Kurulun önümüzdeki dönemde, daha güç koşullarda,
iktidarın daha çok sıkıştığı koşullarda neler yapabileceğini akla bile
getirmeyi istemiyorum. Türkiye eğer hakikaten demokratik bir seçim yoluna
girecekse her şeyden önce bu Meclis olağanüstü hâl kararını geri almalı,
olağanüstü hâli kaldırmalıdır. Ondan sonra, Yüksek Seçim Kuruluyla halk baş
başa kalınca zaten ne yapacağını biliyor, Yüksek Seçim Kurulunu yola getirmenin
yolunu da biliyor ama bu koşullar altında, bugünkü koşullar altında ne yazık ki
apaçık, herkesin, bütün dünyanın gözüne bakarak hileli oy pusulalarını geçerli
kabul eden bir Yüksek Seçim Kuruluna ne yapsanız kâr etmez. Bu hususlar Avrupa
Güvenlik ve İşbirliği Teşkilatının raporlarına, Avrupa Konseyi Parlamenterler
Meclisi raporlarına geçti. Yüksek Seçim Kurulunun vukuatları, sadece ve sadece
yasa tarafından tamamen korunduğu için bir uluslararası yargının konusu olmadı
ama halk yargısının gözünde çoktan mahkûm olmuş durumdadır. 
İşin
doğrusu, iktidardaki güç kazanamayacağı hiçbir seçimi düzenlemeyecektir, bu
seçimin yolunu açmayacaktır. Yüksek Seçim Kurulu da bu seçim kazanma
mekanizmasının bir parçası olarak tasarlanmaktadır. Yüksek Seçim Kurulu
Yasası’nı toptan değiştirmedikçe ve OHAL’i kaldırmadıkça bize bir çıkış yolu
yoktur.
Hepinizi
selamlıyorum. (HDP sıralarından alkışlar) 
BAŞKAN
– Teşekkür ederim Sayın Kürkcü.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
505
sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi’nin 6’ncı maddesinin (1)’inci fıkrasının sonuna aşağıdaki (i) bendinin
eklenmesini arz ve teklif ederiz.
“i)
Genel müdür, genel müdür yardımcısı ve daire başkanlarını atamak.”
 Muharrem
Erkek Kazım Arslan Gülay Yedekci
 Çanakkale
 Denizli İstanbul
 Murat
Bakan Çetin Arık  Özcan Purçu
 İzmir Kayseri İzmir
 Ali
Haydar Hakverdi
 Ankara
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz. 
BAŞKAN
– Hükûmet önergeye katılıyor mu? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde, Ankara Milletvekilimiz Ali Haydar Hakverdi… (CHP
sıralarından alkışlar)
Sayın
Hakverdi, buyurun.
ALİ
HAYDAR HAKVERDİ (Ankara) – Sayın Başkan, sayın milletvekilleri; Genel Kurulu
saygıyla selamlıyorum.
Çok
nadir de olsa bir temel yasa görüşüyor Meclisimiz, bundan memnuniyetimizi
öncelikle ifade etmek isteriz. Hep torba torba getiriyordunuz bugün temel yasa
görüşüyoruz. Kısmi de olsa bir uzlaşmayla Komisyondan geldiği için ben
Meclisimize teşekkür ederim, Komisyonumuza da buradan canıgönülden teşekkür
ederim. 
Şimdi,
bu temel yasayı görüşüyoruz ama çok ciddi eksiklikler var. Şimdi, seçimlerde
hepimiz yaşıyoruz, özellikle son on beş yıldır yaşıyoruz. O oy pusulalarının
basılmasından başlıyor tartışmalar, ta ki sonuçların açıklanması ve Yüksek
Seçim Kurulunun kesin sonuçları açıklamasına kadar tartışmalar özellikle son on
beş yıldır devam ediyor. 
Şimdi,
diyeceksiniz ki: “Yani, biz kazanıyoruz, o yüzden bu tartışma devam ediyor.”
Değerli arkadaşlar, Cumhuriyet Halk Partisi 1950’li yıllardan sonra iktidar
olamamış, kısmen ortağı olmuş bir parti ama bugüne kadar hiç bu tip tartışmalar
yaşanmamış. Şöyle bir şaibe yaşanmış en son, ne zaman yaşanmış? Bu, Evren
zamanında darbeden sonra yapılan referandum var ya, orada itirazlar yaşanmış,
doğru. 
ÖZGÜR
ÖZEL (Manisa) – İnce zarf…
ALİ
HAYDAR HAKVERDİ (Devamla) – Evet…
SALİH
CORA (Trabzon) – Açık oy gizli tasnif yok muydu?
ALİ
HAYDAR HAKVERDİ (Devamla) – Evet, evet. 
SALİH
CORA (Trabzon) – Ne zamandı o? Sandıkların üstünde CHP bayrağı vardı. 
ALİ
HAYDAR HAKVERDİ (Devamla) – Şimdi, benzer tartışmalar, şaibeler 1980’den sonra
son on beş yıldır yaşanıyor, az veya çok ama en köklü tartışma ne zaman
yaşanıyor? Bu referandumda hâlâ şaibe var. 
Bakın,
şimdi, iktidar böyle devam ettirilebilir, kabul ediyorum. Yani, benzer seçim
usulleriyle devam ettirilebilir ama bir yere kadar devam eder. Neden? İnsanlar
artık verdiği iradenin, verdiği oyun sandığa yansımadığını düşündüğü zaman
sandığa küserler. Kısmen iktidarınız devam eder ama toplumsal barış ve
huzursuzluk her geçen gün artarak büyür. Bu, ülkenin temeline dinamit
koymaktır. Bu sebeple, en baştan itibaren, en baştan itibaren o oy
pusulalarının basımından sayımına kadar yeniden çok ayrıntılı, disiplinli bir
düzenleme yapmak şarttır; kim olursa olsun iktidarda, hangi siyasi düşünceye
sahip olursa olsun, baştan çok ayrıntılı bir düzenleme yapmak şarttır. 
Şimdi,
geldiğimiz bu noktada, hak, hukuk, adaletten bahsediyoruz, iki gündür
tartışıyoruz. Belgeler açıklanıyor, gerçek mi, değil mi? Şimdi, AKP Grubu
belgeler daha açıklanmadan “Sahte.” dedi. Belgeler açıklandı, ya, “Ya, bu girdi
değil de çıktı…” Yani dışarıdan geldiği değil de içeriden gittiği şeklinde
olduğu, sonra tekrar sahteliği vesaire, değişik değişik isnatlarla bu belgeler
üzerinde tartışmalar yaratıldı. 
Şimdi
şunu yaşıyoruz: Bu, Panama belgeleri açıklandı, Başbakanın oğluna dair Panama
belgeleri. Ama sadece Başbakana dair açıklama yoktu orada, İngiliz Kraliçesinin
banka kayıtları dahi vardı o belgede. Bizim Başbakanın oğlunun da, burada,
Malta Adası’nda ticaret yaptığına dair belgeler açıklandı. Ardından Genel
Başkanımız açıkladı, Cumhurbaşkanımızın, AKP Genel Başkanının yakınlarına dair
bir belge açıklaması yapıldı. Daha buna dair tartışmalar devam ediyor ve
diyorsunuz ki: “Kumpas, kumpas, kumpas…” 
En
son Reza… Reza vatanseverdi, şakşakladınız bu adamı ve ödüller verdiniz.
Amerika’da yargılanmaya başlandı. Dediniz ki: “Amerika bize kumpas kuruyor.”
Şimdi, bakın, bir şey göstereceğim, yandaş basının, iki ay önce: “Hiç
olmadığınız kadar yakındınız Amerika’ya.” Değil mi? Yandaş medya, iki ay önce:
“Hiç olmadığınız kadar yakındınız.” Ne oldu, bugün Amerika kumpas kurmaya
kalktı size? Ya, bu Reza kim?
SALİH
CORA (Trabzon) – Yönetim ayrı, yargı ayrı.
ALİ
HAYDAR HAKVERDİ (Devamla) – Evet, yönetim ayrı, yargı ayrı; çok haklısınız,
doğru söylüyorsunuz. 
Şimdi
şöyle, o zaman şuraya gelelim: Biz diyoruz ki: “Suç var ortada, suç;
araştırılsın.” Diyorsunuz ki: “Sandık, hadi arkadaşlar, sandık...” Arkadaşlar,
sandık ayrı bir şey. Bir kişi çoğunluk oyu alıp iktidara geçmiş olabilir ama o,
Man Adası’na yakınlarının transfer ettiği paraları aklamaz. İktidar ayrı bir
şey -doğru- yargı ayrı bir şey. Keşke ülkemizde de iktidar ayrı, yargı ayrı
olabilse. 
Biz
diyoruz ki: “Arkadaşlar, biz Meclisiz, bize irade verilmiş. Gelin şu belgeleri
araştıralım, gerçekliğini araştıralım. Eğer yöneticilerimiz bir haksızlık,
hukuksuzluk, bir mal kaçırma yapmış ise bunun gereğini yapalım, halkımızla
paylaşalım.” Siz diyorsunuz ki: “Yargıya gidelim, savcıya verelim.” Onu da
yapacağız, onu da vereceğiz ama şöyle bir elinizi vicdanınıza koyun ve
söyleyin: Şu belgeleri araştırıp bir takip yapacak savcının akıbeti ne olur?
Cumhurbaşkanının oğlu, dünürü, eniştesi, özel kalemi hakkında bir araştırma
yapacak cumhuriyet savcısının akıbeti ne olur? O sümüklü, ağlayan adamın, o
FETÖ’nün, o, mendilini topladığınız adamın askeri diye muhtemelen ihraç edilir.
Genel
Kurulu saygıyla selamlarım. (CHP sıralarından alkışlar)
BAŞKAN
– Teşekkür ederim Sayın Hakverdi.
Sayın
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 505 sıra sayılı Kanun Teklifi’nin 6’ncı maddesinin (e) fıkrasında yer alan
"seçim iş ve işlemlerinin anlatılması” ibaresinin "seçim iş ve işlemlerinin
açıklanarak tanıtılması" şeklinde değiştirilmesini arz ve teklif ederiz.
 Mehmet Parsak Fahrettin Oğuz
Tor Deniz Depboylu
 Afyonkarahisar Kahramanmaraş Aydın
 Ahmet Selim Yurdakul Mustafa
Kalaycı
 Antalya Konya
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz. 
BAŞKAN
– Hükûmet önergeye katılıyor mu? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde, Kahramanmaraş Milletvekilimiz Fahrettin Oğuz Tor konuşacak. 
Sayın
Tor, buyurun. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 505 sıra
sayılı Yüksek Seçim Kurulunun Teşkilat ve Görevleri Hakkında Kanun Teklifi’nin
6’ncı maddesiyle ilgili önerge üzerinde Milliyetçi Hareket Partisi adına söz
almış bulunuyorum. Bu vesileyle Genel Kurulu ve bizleri izleyen
vatandaşlarımızı saygıyla selamlıyorum.
Bildiğiniz
gibi Anayasa’mızın 79’uncu maddesi seçimlerin genel yönetim ve denetimini
düzenlemektedir. Söz konusu madde hükmüne göre görev ve yetkileri kapsamında
seçimler yargı organının, bu anlamda Yüksek Seçim Kurulunun genel yönetim ve
denetimi altındadır. 
Siyasi
partiler demokrasinin vazgeçilmezleri olduğu kadar Yüksek Seçim Kurulu da
demokrasinin olmazsa olmazıdır, denilebilir ki: “Ülkenin kaderiyle ilgili
önemli bir kurumdur.” Hâl böyle olunca, Yüksek Seçim Kurulu görevini yaparken
hiçbir şaibeye, tartışmaya, hatta dedikoduya muhatap olmamalıdır. Hukukun
önemli bir parçasının uygulayıcısı olan Yüksek Seçim Kurulu vatandaşın güvenini
sarsmamalı, hukukun üstünlüğüne azami pürdikkat etmelidir. Zira, bugün
ülkemizin her konuda buna şiddetle ihtiyacı vardır.
Değerli
milletvekilleri, tam da konumuzla ilgili olması bakımından 2010 yılından
itibaren dünyada hukuk ve adalet uygulamalarının ülke bazında ölçülmesiyle
oluşturulan Hukukun Üstünlüğü Endeksi’nden bir defa daha bahsetmek istiyorum.
2016 Yılı Hukukun Üstünlüğü Raporu’nda, ülkemiz 2014 yılında 99 ülke arasında
59’uncu sırada, 2015 yılındaysa 102 ülke arasında 80’inci sıradayken; maalesef,
2016 yılında 113 ülke içinde 99’uncu sırada yer alabilmiştir. Ülkemizin son iki
yılda 40 basamak birden gerilemesi, adalet ve hukukun üstünlüğü ilkesi
hususlarında içinde bulunduğu durum hoş bir durum değildir, göz ardı edilmemelidir.
2016 yılı raporunda Türkiye, hükûmetin gücünün ve tasarruflarının, yasama,
yargı, bağımsız denetim otoriteleri, medya ve sivil toplum kuruluşları
tarafından denetlenebilmesi ve yürütme erkinin hesap verilebilirliği konusunda
113 ülke arasında 108’inci sıradadır. Bu alanda sadece Kamboçya, Mısır,
Özbekistan, Zimbabve ve Venezuela’yı geride bırakabilmiştir. Sadece, darbe
yönetiminin, askerî cuntanın hâkim olduğu Mısır’ı; kral tarafından, parlamenter
monarşiyle yönetilen Kamboçya’yı; 1980 yılında bağımsızlığını ilan etse de yine
Birleşik Krallık’ın sömürgesi olarak kabul edilen, kendisinden sonra göreve
eşini getirerek anayasal gücü gasbetmekle suçlanan, geçen salı günü Devlet
Başkan Yardımcısı Emmerson’un görevinden alınmasının ardından ordusunun darbe
yaptığı ve bir iki gün önce de istifa ettiği açıklanan Mugabe’nin ülkesi
Zimbabve’yi geride bırakıyor olmak bize yakışmamaktadır.
Kul
hakkının en yüce değer olduğuna inanıyorsak ki inanıyoruz, ülkemizin, hukukun
üstünlüğü konularında en önde olması gerektiğini söylüyorum. Ülkemizde
Hükûmetin âdeta, layüsel, sorumsuz, hesap vermeyen, gücü denetlenmeyen bir
konumda görülmesi hoş değildir.
Değerli
milletvekilleri, ülkemizin en önemli yatırımcı kuruluşlarından biri olan, ülke
genelinde yüzlerce yatırımı olan bir kamu kurumuna genel müdür atarken son
derece dikkatli olmamız gerekir. Ahbap-çavuş-akrabalık ilişkileriyle genel
müdür atarsanız, genel müdür hakkında da ayyuka çıkmış şaibeler varken
duymazlıktan gelirseniz layüsel, sorumsuz, hesap vermeyen, gücü denetlenmeyen
yorumlarına sebep olursunuz. Yapılan bir ihbarı değerlendiren cumhuriyet
savcısının 3628 sayılı Mal Bildiriminde Bulunulması, Rüşvet ve Yolsuzluklarla
Mücadele Kanunu kapsamında dava açmadan önce, sağır sultanın duyduğu iddiaları
duymazlıktan gelirseniz, gereğini yapmazsanız bir iki açgözlünün menfaati için
ülkemize haksızlık yaparsınız. 
Değerli
milletvekilleri, iş yapılan yerde hata olabilir, eksik olabilir, noksanlıklar
olabilir. Genel olarak hiçbir vicdan sahibi şahsi çıkara veya başkalarına çıkar
sağlamaya dayanmıyorsa bu tür hatalardan sonuç çıkarmaz. Ancak, dürüstlüğünden,
ehliyetinden emin olmadığı hâlde “Benim adamım, akrabam, partilim.” diye önemli
görevlere getirirseniz ne oldum delisi olur. Üstlerine dalkavukluk yaparken
altlarından da aynı davranışları bekler. Bürokrasi bu tiplerin örnekleriyle
doludur.
Değerli
milletvekilleri, haram çeşmesi akarken testisini doldurmak için sıraya
girenleri, kendisine, yakınlarına kamu kaynaklarını peşkeş çekenlerin
eylemlerini bilerek görmezsek...
(Mikrofon
otomatik cihaz tarafından kapatıldı) 
FAHRETTİN
OĞUZ TOR (Devamla) – Tamamlayabilir miyim Sayın Başkan?
BAŞKAN
– Sayın Tor, sözlerinizi tamamlamanız için bir dakika ek süre veriyorum.
Buyurun.
FAHRETTİN
OĞUZ TOR (Devamla) – Teşekkür ediyorum Başkanım.
…zaman
aşımına sokarak, soruşturmayı geciktirerek, engelleyerek yol alamayız; geri
kalmış gelişmekte olan ülkeler sınıfından da kurtulamayız.
Hiçbir
çıkar gözetmeden bu ülkeyi büyütmek istiyorsak çıkarcılara, dalkavuklara,
niteliksizlere fırsat vermeyeceğiz, korumayacağız. Hak, hukuk, adalet
diyeceğiz.
Bu
vesileyle yüce Genel Kurulu saygılarımla selamlıyorum. (MHP ve CHP sıralarından
alkışlar)
BAŞKAN
– Teşekkür ederim Sayın Tor.
Sayın
milletvekilleri, önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
6’ncı
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir.
Sayın
milletvekilleri, 7’nci madde üzerinde iki önerge vardır. Önergeleri aykırılık
sırası göre işleme alacağım.
Şimdi
maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 505 sıra sayılı Kanun Teklifi’nin 7’nci maddesinin (3)’üncü fıkrasında
geçen “gerekli görülen illerde” ibaresinin “büyükşehirlerde” şeklinde
değiştirilmesini arz ve teklif ederiz. 
 Mehmet Emin Adıyaman Leyla
Birlik Saadet Becerekli
 Iğdır Şırnak Batman
 Erol Dora Ertuğrul
Kürkcü
 Mardin İzmir
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
FİLİZ
KERESTECİOĞLU DEMİR (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Yasa
teklifinde, gerekli görülen illerde il seçim kuruluna bağlı seçim müdürlüğü
kurulabileceği ifade edilmektedir. Öncelikle, yasa maddeleri açık, net, hiçbir
karmaşaya ve keyfî uygulamaya yol açmayacak şekilde yazılmalıdır. “Gerekli
görülen” ibaresindeki gerekliliğin net bir şekilde yazılması elzemdir. Neye
göre, hangi şartlarda, neden bazı illerde seçim müdürlüğünün kurulacağı bu
hâliyle belirsizdir? Önergeyle, nüfus yoğunluğuna bağlı oluşacak iş yükü
dikkate alınarak il seçim kuruluna bağlı seçim müdürlüklerinin büyükşehir
statüsündeki illerde kurulabilmesi amaçlanmaktadır. Böylelikle yasa
maddesindeki belirsizlik sorunu da çözülmüş olacaktır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 505 sıra sayılı Kanun Teklifi’nin 7’nci maddesinin (1)’inci fıkrasında yer
alan “Kurul teşkilatı, merkez ve taşra birimlerinden oluşur.” ibaresinin
“Yüksek Seçim Kurulu, merkez ve taşra birimlerinden oluşur.” şeklinde
değiştirilmesini arz ve teklif ederiz. 
 Mehmet Parsak Deniz Depboylu Fahrettin
Oğuz Tor
 Afyonkarahisar Aydın Kahramanmaraş
 Ahmet Selim Yurdakul Mustafa Kalaycı
 Antalya Konya
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde, Kahramanmaraş Milletvekilimiz Sayın Fahrettin Oğuz Tor…
Sayın
Tor, buyurun. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; teklifin
7’nci maddesiyle ilgili Milliyetçi Hareket Partisi adına söz almış bulunuyorum.
Genel Kurulu ve bizleri izleyen vatandaşlarımızı saygılarımla selamlıyorum. 
Bu
vesileyle, 2009 yılından beri devam eden ve uzun yıllar Sayıştay raporlarına da
giren, yapanın yanına kâr kaldığı bir batık kredi ilişkisinden, Türk Eximbankın
19 milyon 524 bin 565 avroluk bir proje kredisinden bahsetmek ve dikkatinize
sunmak istiyorum. 
Değerli
milletvekilleri, Eximbank 2 adet gemi inşası için kredi kullandırıyor.
Miktarını az önce söylemiştim. Kredi kullandırırken firmalar araştırılır, kural
bu. Uzmanlarımız var, istihbarat elemanlarımız var. Vatandaşın çok küçük kredi
talepleri için kılı kırk yardığımızı hepimiz biliyoruz. 
Firmanın
durumu banka uzmanları tarafından inceleniyor. Firmanın talep ettiği krediyi
ödeyemeyeceği, firmanın kredi değerliliğinin bulunmadığı uzmanların
hazırladıkları raporlarda belirtildiği hâlde bu kredi veriliyor. Kredinin dönüşü
olmadığı değerlendirildiği hâlde, maalesef kredinin geri dönüşüne uygun teminat
da alınmıyor. Kredi verilmeden önce hazırlanması gereken firma istihbarat
raporunun kredi kullandırmaya başlanıldığı tarihten üç ay sonra hazırlandığı,
kredinin güncel istihbarat ve analiz raporu olmadan verildiği… Banka hukuk
müşavirliğinin olumsuz görüşüne rağmen verilen krediye karşılık, daha önce
başka bir bankaya birinci dereceden ipotek verilen Ereğli’deki tersane arazisi
teminat olarak alınıyor. Kredinin geri dönmemesi üzerine tersane arazisi
satılarak ilk derece ipotek sahibi olan bir başka bankanın alacakları ödeniyor.
Eximbank teminat olarak aldığı bu araziden hiçbir şey elde edemiyor. 
Yine,
bu krediyle ilgili olarak ikinci ve üçüncü dereceden ipotek olarak alınan İstanbul
Beykoz’daki imarı bulunmayan bir arazi satışa çıkarılıyor. 3 defa satışa
çıkarılmasına rağmen alıcı çıkmadığı için buradan da bir tahsilat yapılamıyor.
Hoş, alıcı da çıksa arazi ilk derece ipotek sahiplerinin alacaklarını ancak
karşılayacak durumda olduğu için yine elimize bir şey geçmeyecekti. 
Proje,
gerçekleşme aşamalarında ciddi bir şekilde kontrol edilmiyor maalesef.
Başbakanlık Teftiş Kurulundan bu konuda soruşturma isteniyor. Soruşturma
raporunda, banka yönetim kurulu üyeleri ile kredilerden sorumlu banka
personelinin Bankacılık Kanunu’nda belirtilen suçları işledikleri sonucuna
varılıyor. Görevliler hakkında, Bankacılık Kanunu kapsamında işlem yapılması
gerektiği belirtiliyor. Ancak, 2012 yılından beri banka yönetim kurulu üyeleri
ve krediden sorumlu banka personeli hakkında hiçbir işlem yapılmıyor. Bunun
üzerine Sayıştay, raporlarda, Yönetim Kurulu üyeleri ile krediden sorumlu banka
personeli hakkında idari, mali ve cezai yaptırımların uygulanmasını istiyor.
Sayıştayın 2009 yılından beri soruşturulmasını istediği batık kredi olayı ancak
2012 yılında soruşturulabiliyor fakat aradan geçen süre içerisinde hiçbir
işlemin de yapılmadığı ortaya çıkıyor. 
Sayıştay,
bütün bu aşamaları geçtikten sonra, kredinin açılış ve işleyişine yönelik
gerçekleşen mevzuata aykırı eylemler nedeniyle kredinin tahsil edilmeyen
kısmının sorumluluğu bulunanlardan tahsili hususunda zaman aşımı süreleri de
dikkate alınarak mali sorumluluk davası açılmasını, firma hakkında
gecikmeksizin idari ve yasal yönden yasal takibe başlanmasını, borçlu firmanın
zaman kazanmaya yönelik erteleme, yapılandırma taleplerinin değerlendirmeye
alınmamasını da belirtiyor. Sonuçta, gemiler kızakta, kredi kullanılmış,
teminatlardan da bir şey elde edilememiş. Devamında da yapımı için kredi verilen
ancak kredi battıktan sonra yarım kalan 2 geminin icra yoluyla satılması için
kıymet takdiri yaptırılıyor. Gemilerin takdir edilen değerinin yarısı üzerinden
iki defa icra yoluyla satışa çıkarılıyor, sadece yarı değeri üzerinden maalesef
alıcı çıkmıyor. Bu defa, İstanbul Üniversitesinden öğretim görevlisi bilirkişi
ekibi oluşturularak gemilerin son durumu hakkında inceleme ve keşif
yaptırılıyor, 2 geminin hurda olarak satılması hâlinde 6.400 ton çelik ihtiva
ettiği tespit ediliyor, gemilerin hurda olarak en fazla 1 milyon 550 bin avroya
satılabileceği hesaplanıyor. Kredi tutarı 19 milyon 524 bin, Türk parasıyla,
bugünkü değerle 90 milyon; gemilerin hurda değeri 1,5 milyon avro yani bugünkü
değerle 7 milyon Türk lirası.
Değerli
milletvekilleri, bu olayda gözüken, baştan sona yanlış işlemler sonucunda…
(Mikrofon
otomatik cihaz tarafından kapatıldı)
FAHRETTİN
OĞUZ TOR (Devamla) – İki cümlem kaldı Sayın Başkan.
BAŞKAN
– Sözlerinizi tamamlayın lütfen, buyurun.
FAHRETTİN
OĞUZ TOR (Devamla) – Değerli milletvekilleri, çok enteresan bir olay. Sonuç
olarak, bu olayda gözüken, baştan sona yanlış işlemler sonucunda 85 milyon
liralık kredinin battığıdır. Sayıştay raporlarına, Başbakanlık raporlarına
rağmen bir şey yapılamamıştır, yapanların yanına da kâr kalmıştır. 
Arz
ederim. (MHP sıralarından alkışlar)
BAŞKAN
– Teşekkür ediyorum Sayın Tor. 
Sayın
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
Sayın
milletvekilleri, 8’inci madde üzerinde iki adet önerge vardır. Önergeleri
aykırılık sırasına göre işleme alacağım. 
Şimdi
maddeye en aykırı önergeyi okutup işleme alıyorum. 
Türkiye Büyük Millet Meclisi
Başkanlığına
505
sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi'nin 8'inci maddesinin 2'nci fıkrasının (c) bendinin madde metninden
çıkarılmasını ve sonraki bentlerin buna göre teselsül ettirilmesini teklif
ederiz. 
 Muharrem Erkek  Kazım Arslan Gülay
Yedekci
 Çanakkale Denizli İstanbul
 Çetin Arık  Zeynel
Emre Murat Bakan
 Kayseri İstanbul
 İzmir
 Özcan Purçu  Mehmet
Bekaroğlu 
 İzmir İstanbul
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz. 
BAŞKAN
– Hükûmet önergeye katılıyor mu? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
ÖZGÜR
ÖZEL (Manisa) – Gerekçe…
BAŞKAN
– Gerekçeyi okutuyorum:
Gerekçe:

Teklifin
8'inci maddesinde YSK Başkanının üst düzey personelin atanmasında tek başına
yetkilendirilmesi ölçüsüzlük doğuracağı gibi, personel üzerinde baskı aracı
olarak kullanılabilecek ve keyfîliğe yol açacak bir durumdur. Atama
işlemlerinin tek başına Başkanda değil, ortak akılla kurulda olması yönünde
6'ncı maddede düzenleme önerildiği için bu fıkraya ihtiyaç kalmamaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 505 sıra sayılı Kanun Teklifi'nin 8’inci maddesinin ikinci fıkrasında yer
alan (c) bendinin aşağıdaki şekilde değiştirilmesini arz ve teklif ederiz.
 Mehmet Emin Adıyaman Leyla Birlik  Saadet
Becerekli 
 Iğdır Şırnak Batman
 Erol Dora Mizgin
Irgat  Ertuğrul Kürkcü
 Mardin Bitlis İzmir


“c)
Genel müdür, genel müdür yardımcısı, daire başkanları ve şube müdürleri
dışındaki diğer personeli atamak.”
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz. 
BAŞKAN
– Hükûmet önergeye katılıyor mu? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Bitlis Milletvekilimiz Mizgin Irgat.
Sayın
Irgat, buyurun. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; sizleri saygıyla
selamlıyorum. 
505
sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi’nin 8’inci maddesi üzerine söz aldım. Bu yasa teklifinin 8’inci maddesi
-geneli üzerinde konuşurken de dile getirmiştim- genel anlamda aslında bizlerin
her koşulda itiraz ettiği, tek başkanın yetkilerinin artırıldığı ve bu konuda
gerçekten katılımcılığı, demokrasiyi zedeleyen bir düzenleme olarak
durmaktadır. 
Son
süreçte yapılan bütün yasama çalışmalarına baktığımızda, bir tekelciliğin,
aslında başkanın, tek kişinin yetkilerinin artırıldığı ve bu kişinin kurullar
olmaksızın çok büyük oranda yetkilerle donatıldığı şeklinde düzenlemeler
yapılmaktadır. Oysaki biz bunun çok tehlikeli olduğunu her koşulda dile
getiriyoruz. Yani eş başkanlık sistemimiz dâhil bu tehlikenin karşısında
aslında öngörülen ve uygulamaya geçirilen bir uygulamadır. Biz gerçek anlamda,
gerçekten kurul olarak ve her bir fikrin alınarak karar verilmesi gerektiğini
düşünüyoruz çünkü tek başına alınan kararları baskıya, sindirmeye ve keyfîliğe
neden olacağından doğru bulmuyoruz. Çoğulculuk, iktidara gelemeyen görüş ve
partilere yaşama, demokrasinin imkânlarından yararlanma, çoğunluk olabilme
imkânlarının sağlanmasıdır aslında. Çoğulculuk ve katılım birbirlerini tamamlayan
unsurlardır. Katılım için yönetimin saydamlığı, kamuoyu oluşturulabilmesi
gerekmektedir. Kamuoyu; eğitim, bilgi edinme, düşünce, kanaatlerini açıklama ve
yayılması, STK’lerin etkinleştirilmesiyle sağlanabilir. 
Şimdi,
hâl böyle iken aslında söz konusu yasa tasarısının da demokrasiyi artırma ve bu
konuda müstakil bir yasa ihtiyacından düzenlendiği her ne kadar dile getirilse
de biz en son 2016’da yaşadığımız referandum sürecinde ve o dönemden bugüne
yaşadığımız hukuka aykırılıklardan çok iyi biliyoruz ki bu tür düzenlemeleri
biz OHAL çatısı altında, OHAL hâlâ devam ederken ve en önemlisi, cezaevlerinde
bu kadar insan varken gerçekleştiremeyiz. Düşünün ki meslektaşlarımız,
hukukçular, avukatlar, hukukçuların ait olduğu dernekler kapatılıyor, cezaevlerine
alınıyor. İşlerini isteyen insanlar şu anda cezaevlerinde ve en önemlisi
siyaset yapan yani konuşmasıyla, fikirleriyle, hür iradesiyle ve halkın
oylarıyla seçilmiş milletvekilleri ve belediye başkanları cezaevlerindeyken biz
hangi katılımcı demokrasiden, hangi çoğulculuktan bahsedebiliriz? Elbette ki
bahsedemeyiz. 
YSK
2016’da mühürsüz oy pusulalarını kabul ederken aslında tarafsızlığını ve bu
anlamda hakem heyeti rolünü de ihlal ettiğini bizlere göstermiştir. Bütün
itirazlara rağmen hukuka aykırılıklar noktasında bir karar vermeyerek bu konuda
tarafsızlığını şüpheye düşürmüştür. 
Hakeza
o dönemde basına yansıyan, haber kanallarına yansıyan muhtarların tehdit
edilmesi meselesiydi. Düşünün, Adilcevaz kaymakamı 5 muhtarı çağırıyor, diyor
ki: “Köylerinizde ‘hayır’ çıkarsa siz artık bir hizmet alamayacaksınız ve bunun
aslında hesabını vereceksiniz.” Yani tehdit etti aslında. Önergeler de verdik
ama bu konuda hiçbir şekilde bunlara cevap alamadık. Acaba önümüzdeki
seçimlerde bu süreçler devam ederken ve içeride bu kadar tutuklu var iken, bu
kadar baskı aracı var iken Yüksek Seçim Kurulu bağımsızlığını, tarafsızlığını
sağlayabileceği ciddi hakem heyeti rolünü sağlayacak görevi üstlenebilecek
midir? Şeffaf, adil, demokratik seçimler bir daha bu ülkede olacak mıdır? 
Halkın
arasında gezdiğimizde insanlar seçime artık inanmıyor, Sayın Başkan, değerli
milletvekilleri; diyorlar ki: “Tamam, biz oy verdik, kazandık ama bu sonuçlar
sandıkta değişmeyecek mi ya da gerçekten bu sonuçlar halkın kamuoyuna
yansıyacak mı ve istediğimiz oyu, istediğimiz sonuçları alabilecek miyiz?” Buna
çok şüpheli yaklaşıyor insanlar. Dolayısıyla, böylesi bir süreçte bizler bu tür
yasalar yerine, gerçekten koşulları hazırlama, insanları özgürlüklerine
kavuşturma… Eş genel başkanlarımız ve milletvekilleri başta olmak üzere tutuklu
olan bütün belediye başkanları, gazeteciler, avukatlar ve işini isteyen bütün
insanlar serbest kalmadıkça demokratik, adil bir hukuk sisteminden asla ve asla
bahsedemeyiz.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Irgat.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir.
Sayın
milletvekilleri, 9’uncu madde üzerinde bir önerge vardır, okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 505 sıra sayılı Kanun Teklifi’nin 9’uncu maddesine aşağıdaki fıkranın
eklenmesini arz ve teklif ederiz.
 Mehmet Emin Adıyaman Leyla
Birlik Saadet Becerekli
 Iğdır Şırnak Batman
 Erol Dora Ertuğrul
Kürkcü Ziya Pir
 Mardin İzmir Diyarbakır
“(5)
Bu madde kapsamında genel müdürlük ve daire başkanlıklarının yapacağı iş ve
işlemlerin hangi usul ve esaslar temelinde yapılacağı çıkarılacak
yönetmeliklerle düzenlenir.”
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz Başkanım.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Diyarbakır Milletvekilimiz Ziya Pir konuşacaktır.
Sayın
Pir, buyurun. (HDP sıralarından alkışlar)
ZİYA
PİR (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
İki
buçuk yıldır milletvekilliği yapıyoruz ve son bir buçuk yılda burada
duyduklarımızı biraz aktarmak istiyorum. YSK’yle ilgili, biraz sonra vaktim
olursa birkaç cümle söyleyebilirim.
Şimdi
-bu bilgi bana daha birkaç hafta önce ulaştı- 2006’da burada bir tasarı
kanunlaşıyor, Kurumlar Vergisi Kanunu. Bu Kurumlar Vergisi Kanunu’nun 30’uncu
maddesinin (7)’nci fıkrasında şöyle diyor: “Kazancın elde edildiği ülke vergi
sisteminin, Türk vergi sisteminin yarattığı vergilendirme kapasitesi ile aynı
düzeyde bir vergilendirme imkânı sağlayıp sağlamadığı ve bilgi değişimi
hususunun göz önünde bulundurulması suretiyle Bakanlar Kurulunca ilan edilen
ülkelerde yerleşik olan veya faaliyette bulunan kurumlara nakden veya hesaben
yapılan veya tahakkuk ettirilen her türlü ödemeler üzerinden yüzde 30 oranında
vergi kesintisi yapılır.” 2006’da bu yapılıyor. Dünyada -Google’ı açın bakın-
175 tane bilinen vergi cenneti vardır. Bunların listesini -Bakanlar Kurulu eğer
bu konuda bu kadar beceriksizse- bizden istesinler, biz onlara beş dakikada bu
listeyi çıkartıp ellerine sıkıştırabiliriz. Bunu da ilan edebilirler. Bunu
yapmadılar. Bunun nedeni beceriksizlikleri değil, kurnazlıkları bana göre. 
Geçen
sene yaz aylarındaydı, bir resim gördük bir yerde. Birisinin oğlu Singapur’da
bir yerde oturmuş, onun resimleri yansıdı. Singapur diyorum, Amerika,
İngiltere, İtalya değil; Singapur deyince ışıkların yanması gerekiyor. Hemen
bundan sonra Başbakan Binali Yıldırım bir açıklama yaptı, dedi ki: “Müjde! Bir
iki hafta sonra bir kanun geçecek Meclisten.” Biz de merak ettik nedir diye.
Yatırım Ortamının İyileştirilmesine Dair Kanun Tasarısı, geçen sene temmuzda
buradan geçti. Şimdi bu tabii ki vergi barışıyla alakalı. Vergi barışı çok
güzel bir kelime, aslında vergi kaçırmayı legalleştiren bir tasarıydı. “Yurt
dışında bulunan paralarınız varsa onları Türkiye’ye geri getirin, burada
yatırım yapın, nereden geldiğini sormayacağız, vergi bile ödeyemeyeceksiniz.”
Bugünlerde tabii ki bunları tekrar geri dönüp düşününce kimler için, niçin
yapıldığını tahmin edebiliyoruz. Bu sene -daha önce işte İsviçre belgeleri
çıkmıştı, Panama belgeleri çıkmıştı- Malta belgeleri, Isle of Man ya da Man
Adası belgeleri... Daha böyle 175 ülke var, bu herhâlde devam edecektir. Bu
belgeler ortaya çıkıyor ve Sayın Başbakanın oğlunun da Malta’da bir şirketi
olduğu ortaya çıkıyor ve kendisi şöyle diyor: “Siyasete başlarken çocuklarıma
bir tavsiyem oldu: ‘Devletle hiçbir zaman iş yapmayacaksınız, yakınına bile
yaklaşmayacaksınız. Denizcilik ise küresel bir iştir. Dünyanın her yerinde iş
yapıyoruz, gizli tarafı yok.” Yani, bu, tamam doğrudur yani hukuken herkes
gidip Malta’da da, Isle of Man’de de, Singapur’da şirket kurup iş yapabilir,
hukuken burada bir sıkıntı yok ama burada siyasi ahlak sıkıntısı var. Çünkü,
burada vergiden kaçma -vergi kaçırma demek istemiyorum- vergiden kaçınma olayı
vardır. Bu da “millî ve yerli” sözünü dilinize pelesenk edeceksiniz ama gidip
başka yerlerde şirket kurup vergiden kaçacaksınız; bu siyasi ahlaka sığmayan
bir yöntemdir. 
Şimdi,
Binali Yıldırım’ın oğlunun, bunları geçtik, bir de “Nova Warrior” diye Malta’da
bir şirketi var, offshore şirketi, sekiz ay önce Maden Tetkik ve Arama Genel
Müdürlüğünden bir ihale alıyor, 6,9 milyon dolarlık ihale alıyor ve bu ihaleyi
Malta’daki bir şirketiyle alıyor. Yani, burada kazandığı parayı Malta’ya götürüyor,
burada vergi ödemekten kaçıyor. Yani, bu vergi kaçakçılığı değil ama vergi
ödemekten kaçıyor. Bu da siyasi ahlakla alakası olmayan bir durumdur. Bu 6,9
milyonu burada vergilendirmiş olsaydı 1,4 milyon kurumlar vergisi ödeyecekti.
Biz de o parayı aldıktan sonra Adıyaman’ın ya da Diyarbakır’ın tütüncülerinden
bu vergiyi almak için onların kafasına, yüzüne su ve gaz sıkmazdık. 
Bu
vergi kaçırma olayına giremeyeceğim, vaktim kalmadı ama başka zaman
girebilirim. 
Bir
de şunu araştırmak lazım: Dün Reza Zarrab şu kadar rüşvet ödedim diyor, öyle
bir iddia var ortada. Tabii, bunlar gerçekse bir bakmak lazım sonra, bu paralar
nerede yatıyor şu anda, hangi bankalarda ve o bankalara nereden…
(Mikrofon
otomatik cihaz tarafından kapatıldı) 
ZİYA
PİR (Devamla) – ...hangi yollarla kimler gönderdi, nasıl gönderdi; eğer
Türkiye’de olsaydı bunun vergisi olur mu, olmaz mı; bunların da araştırılması
gerekiyor. Bence böyle bu açıklamalar sadece siyasi ahlaksızlık değil, aynı
zamanda yüzsüzlüktür. “Evet, yaptık.” diyor, inkâr etmiyor ama onun itirafı
bile siyasi ahlakın dışında yüzsüzlüktür deyip hepinizi saygıyla selamlıyorum.
(HDP sıralarından alkışlar) 
BAŞKAN
– Teşekkür ederim Sayın Pir. 
Sayın
milletvekilleri, önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
Sayın
milletvekilleri, 10’uncu madde üzerinde iki adet önerge vardır. Önergeleri
aykırılık sırasına göre işleme alacağım. 
Şimdi,
maddeye en aykırı önergeyi okutup işleme alıyorum. 
Türkiye Büyük Millet Meclisi
Başkanlığına
Görüşülmekte
olan 505 sıra sayılı Kanun Teklifi'nin 10’uncu maddesinin (1)’inci fıkrasına
aşağıdaki cümlenin eklenmesini teklif ederiz.
 Mehmet Naci Bostancı  Mehmet Doğan Kubat Özgür
Özel
 Amasya İstanbul
 Manisa
 Erhan Usta  Bayram
Özçelik  Samsun Burdur
"Kurulda
657 sayılı Kanunun 4 üncü maddesinin (B) fıkrası uyarınca sözleşmeli ve
seçimlerle ilgili hizmetleri yürütmek üzere aynı maddenin (C) fıkrası uyarınca
geçici personel çalıştırılabilir.”
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz Başkan. 
BAŞKAN
– Hükûmet önergeye katılıyor mu? 
GÜMRÜK
VE TİCARET BAKANI BÜLENT TÜFENKCİ (Malatya) – Katılıyoruz.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

Kurulda
hâlihazırda istihdam edilen geçici personelin istihdamına dayanak teşkil eden
maddenin yürürlükten kaldırılmasının öngörülmesi nedeniyle anılan personelin
istihdamının devamının sağlanması amaçlanmaktadır.
BAŞKAN
– Hükûmetin katıldığı önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 505 sıra sayılı Kanun Teklifi'nin 10’uncu maddesinin (3)’üncü, (5)’inci ve
(7)’nci fıkralarının aşağıdaki şekilde değiştirilmesini, (8)’inci fıkranın
madde metninden çıkartılmasını arz ve teklif ederiz
 Mehmet Emin Adıyaman Leyla Birlik
 Saadet Becerekli
 Iğdır Şırnak Batman
 Erol Dora Ertuğrul
Kürkcü
 Mardin İzmir


“(3)
Seçim müdürü ve seçim müdürü yardımcıları, Kurul personeli arasında yapılacak
veya yaptırılacak yazılı sınav sonucuna göre başkan tarafından atanır.”
“(5)
Kurul kadrolarına ilk defa atanacak diğer personel Kamu Personel Seçme
Sınavında, yönetmelikle belirlenen puan türündeki sınav sonucuna göre Başkan
tarafından atanır.” 
“(7)
Seçim müdürü ve seçim müdür yardımcıları, nüfusa kayıtlı oldukları il ve
ilçelerde görev yapamazlar.” 
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılamıyoruz.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Hakkâri Milletvekilimiz Sayın Nihat Akdoğan konuşacaktır.
(HDP sıralarından alkışlar) 
NİHAT
AKDOĞAN (Hakkâri) – Sayın Başkan, değerli milletvekili arkadaşlarım ve
cezaevinde rehin olan değerli eş genel başkanlarım, değerli vekil arkadaşlarım;
hepinizi saygıyla selamlıyorum. 
Değerli
arkadaşlar, özellikle bu maddeye ilişkin bizim partimizin görüşü: Biz,
özellikle Yüksek Seçim Kurulunda görevlendirilecek olan bu memurların,
personelin sözlü sınavla değil, gerçekten hak ederek, hakkaniyetle oraya
gelmesi ve diğer taraftan da görevlendirme yapılırken geçici değil, kalıcı
olarak orada görevlendirilmesinden yanayız. Çünkü personel alımlarının tamamen
tarafsız, denetime açık bir kurum tarafından yapılması, kamu personel
sınavından da alınan puanın açıklanmış bir sınırının olması adaletli bir görevlendirme
açısından bir zorunluluktur. Sözlü sınavlar sonucu personel seçimi her zaman
şaibeli ve adaletsiz olmuştur. Sözlü sınavlarla, gerekli donanıma sahip olmayan
kişiler hangi kurumda olursa olsun doğru ve yeterli hizmeti veremeyecekleri
gibi diğer adayların da hakkını gasbetmiş olacaklardır. Ayrıca rotasyon
sisteminin, aile bütünlüğünü temelden sarsacak bir sistem olmakla beraber,
çalışanlar üzerinde psikolojik ve ekonomik sorunlara yol açacağı da ortadadır.
Öncelikle,
devlet memurluğu gibi tüm yurttaşlarımızı kapsayan bir görevlendirme alanında,
Anayasa’da da önemli ilkelerden birisi olan "eşitlik” ve “liyakat”
ilkeleri yazılı sınavın yanında getirilen sözlü sınav uygulamasıyla ihlal
edilmektedir. “Sözlü sınav” denilen uygulamanın neredeyse hiçbir makul
ölçütünün bulunmadığı, personel alımlarında keyfîliği arttırdığı kamuoyunca
bilinen bir gerçek. Maalesef kadrolaşmanın, kayırmacılığın ve amiyane tabirle
torpilin adı günümüzde “sözlü sınav” olmuştur. Devlet memurluğuna personel
alımlarında sözlü sınav uygulaması, yurttaşın devlete ve hakka, hukuka olan
güvenini daha da zedelemektedir Dolayısıyla bu antidemokratik, şeffaf olmayan
ve şaibeli uygulamanın tümden ortadan kaldırılması şarttır. Bunun yerine daha
makul ve şeffaf personel alım usulleri benimsenmelidir. Yazılı sınavdan yüksek
puan almış bir yurttaşın kendisinden daha düşük bir puan almış birinin
kamuoyuna kapalı, şeffaflıktan uzak bir yöntemle uygulanan sözlü sınavla göreve
getirilmesi, çalışkan ve dürüst personel adayları bakımından onur kırıcıdır. Bu
uygulama Anayasa’ya aykırıdır.
Diğer
taraftan, YSK bünyesine sözlü sınavla alınacağı hükme bağlanan personel, halk
iradesinin, yurttaş iradesinin ülke yönetimine yansıması bağlamında son derece
kritik bir görevi ifa edecektir. Dolayısıyla son derece şeffaf ve güvenilir
mekanizmalarla işlemesi gereken bir kurumda görev yapacak personelin atanması
sürecinde kadrolaşmayı, kayırmacılığı meşrulaştıran sözlü sınav uygulaması
kesinlikle kabul edilemezdir. Diğer taraftan, hangi ögeleri içerdiği
bilinmeyen, kamuoyuna kapalı ve keyfî bir atama usulü sözlü sınavla işe
başlayan personelin görevini ifa ederken objektif, bağımsız ve tarafsız
olacağına dair makul hiçbir önerme ileri sürülemez. Sözlü sınavla atanan
personel kendisini atayan kişi ve makamlara karşı bir vefa borcu duygusuyla
hareket edecek ve yerine getirdiği iş ve işlemlerde meslek ahlakının
gerektirdiği ilkelerden taviz verecektir. Bu gerekçelerle genel olarak sözlü
sınav uygulamasına, özelde ise YSK bünyesinde görevlendirilecek personelin bu
yöntemle atanmasına temelden karşı olduğumuz bilinmelidir.
Teklifin
10'uncu maddesi üzerinde itiraz ettiğimiz bir diğer düzenleme de (7)'nci bentte
yer alan taşra personelinin altı yılda bir rotasyonunu düzenleyen hükümdür.
Bildiğiniz gibi sürekli rotasyon uygulaması kamu personeli açısından kabul
edilmeyen, kişinin özel hayatını zedeleyen, aile bütünlüğünü bozan, yaşamını
temelden sarsan bir düzenleme olarak kabul edilmektedir. 
Bu
nedenle, bu düzenlemenin madde metninden çıkarılması veya YSK taşra
personelinin yer değiştirmesine ilişkin hazırlanacak olan makul bir
yönetmeliğin esasları doğrultusunda, demokratik bir biçimde… 
(Mikrofon
otomatik cihaz tarafından kapatıldı)
NİHAT
AKDOĞAN (Devamla) – Sayın Başkan, bir dakika rica ediyorum.
BAŞKAN
– Sözlerinizi tamamlamak için ek bir dakika süre veriyorum.
Buyurun
Sayın Akdoğan.
NİHAT
AKDOĞAN (Devamla) – Teşekkür ediyorum Sayın Başkan. 
…
müzakere edilerek böyle bir maddenin eklenmesinin daha uygun olacağını
düşünüyorum. 
Değerli
arkadaşlar, Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Akdoğan.
Sayın
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
10’uncu
maddeyi kabul edilen önergeyle birlikte oylarınıza sunuyorum: Kabul edenler…
Kabul etmeyenler… 10’uncu madde kabul edilmiştir. 
Sayın
milletvekilleri, birinci bölümde yer alan maddelerin oylamaları tamamlanmıştır.

Şimdi,
ikinci bölümün görüşmelerine başlıyoruz.
İkinci
bölüm, 12’nci maddenin birinci fıkrası, ikinci fıkrası, üçüncü fıkrası,
dördüncü fıkrası, beşinci fıkrası, altıncı fıkrası, yedinci fıkrası, sekizinci
fıkrası ile geçici madde 1 dâhil 11 ila 14’üncü maddeleri kapsamaktadır. 
İkinci
bölüm üzerinde gruplar adına, Milliyetçi Hareket Partisi Grubu adına İstanbul
Milletvekili İsmail Faruk Aksu, Cumhuriyet Halk Partisi Grubu adına İstanbul
Milletvekili Mehmet Bekaroğlu, Halkların Demokratik Partisi Grubu adına
Diyarbakır Milletvekili Sibel Yiğitalp; şahısları adına, Antalya Milletvekili
Mustafa Köse söz istemişlerdir.
Şimdi,
gruplar adına ilk söz, Milliyetçi Hareket Partisi Grubu adına İstanbul
Milletvekilimiz İsmail Faruk Aksu.
Sayın
Aksu, buyurun. (MHP sıralarından alkışlar)
Süreniz
on dakika. 
MHP
GRUBU ADINA İSMAİL FARUK AKSU (İstanbul) - Sayın Başkan, sayın milletvekilleri;
505 sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi’nin ikinci bölümü hakkında Milliyetçi Hareket Partisi Grubu adına söz
aldım. Genel Kurulu ve aziz Türk milletini saygıyla selamlıyorum.
Kanun
teklifi Yüksek Seçim Kurulunun teşkilat, görev, personel ve çalışma usul ve
esaslarına ilişkin hususları düzenlemektedir.
Yüksek
Seçim Kurulu, bilindiği gibi, cumhuriyetin temel organlarının düzenlendiği
Anayasa’mızın “Üçüncü Kısım”ında sayılmaktadır. Anayasal bir kurul olduğu hâlde
Yüksek Seçim Kurulunun müstakil bir teşkilatı ise bulunmamaktadır. Bu teklifle
Kurulun müstakil bir teşkilata kavuşturulması sağlanmakta, değişik kanunlarda
yer alan ilgili hükümler bir araya toplanmakta, görev, yetki ve sorumlulukları düzenlenmektedir.
Görüşmekte
olduğumuz ikinci bölümde ise teşkilat, personel ve bunlara ilişkin geçiş
hükümleri ile seçim müdürlüklerinin denetimine ilişkin esaslar yer almaktadır.
Değerli
milletvekilleri, çoğulcu rejimlerin temeli özgür, eşit, serbest ve dürüst
şekilde yapılan seçimlere dayanmaktadır. Anayasa’mızın 67’nci maddesinde
seçimlerin ve halk oylamasının serbest, eşit, gizli, genel oy, açık sayım ve
döküm esaslarına göre yargı yönetim ve denetimi altında yapılacağı hüküm altına
alınmış, 79’uncu maddeyle de seçimlerin yönetimi ve denetimine ilişkin görevler
Yüksek Seçim Kuruluna verilmiştir. Bu düzenlemelerde, seçimlerin başlamasından
bitimine kadar seçimin düzen içinde yönetimi ve dürüstlüğüyle ilgili bütün
işlemleri yapma ve yaptırma, seçim süresince ve seçimden sonra seçim
konularıyla ilgili bütün yolsuzlukları, şikâyet ve itirazları inceleme, kesin
karara bağlama, seçim tutanaklarını kabul etme görevi Yüksek Seçim Kuruluna
verilmiştir. Yüksek Seçim Kurulunun görev ve yetkilerinin ise kanunla düzenleneceği
hükme bağlanmıştır. Bu anayasal yetkileriyle Yüksek Seçim Kurulu, yalnız
seçimlerin genel yönetim ve denetimini yürüten bir yapı olmayıp seçimlerin
yargısal denetimini de yapan ve kararlarına karşı başka hiçbir merciye
başvurulamayan bir kuruldur. Yüksek Seçim Kurulu yukarıda açıklanan ve günden
güne artış gösteren seçim iş ve işlemlerini hâlen mezkûr birimleri aracılığıyla
yürütmeye çalışmaktaysa da mevcut yapılanma etkili ve verimli bir hizmet sunumu
için yetersiz kalmaktadır. Bununla birlikte Yüksek Seçim Kurulunun ve
birimlerinin görevleri, personelin atanma usulü ve özlük işleri gibi esasen bir
teşkilat kanununda düzenlenmesi gereken hususların 298 sayılı Kanun’da dağınık
bir şekilde düzenlenmiş olması ve artan iş yüküyle değişen ihtiyaçlar karşısında
kurulun bir kurum olarak da teşkilatlanmasına ihtiyaç bulunduğu açıktır. 
Seçim
beyannamemizde siyasi partiler ve seçim kanunları gözden geçirilerek siyasette
demokratik ilke ve standartların hâkim olmasını sağlayacak düzenlemelerin
yapılacağı, yurt dışında yaşayan Türkiye Cumhuriyeti vatandaşlarının
bulundukları yerde kolaylıkla oy kullanabilmelerinin sağlanacağı, ayrıca
seçimlerde oy kullanımının elektronik oylama yöntemiyle yapılmasının temin
edileceği ve bu kapsamda SEÇSİS programı yerine millî bir yazılım sistemi
geliştirilerek seçim sisteminin güvenli hâle getirileceği öngörülmektedir. Bu
çerçevede müstakil bir teşkilat kanununun yürürlüğe konulması yanında bu
yöndeki iyileştirici düzenlemelerin yapılması da seçimlerin sıhhati bakımından
yerinde olacaktır.
Değerli
milletvekilleri, Milliyetçi Hareket Partisi olarak Yüksek Seçim Kurulunun
Anayasa’da belirtilen seçimlerin düzen içinde yapılmasını sağlama görevlerini
en iyi şekilde yerine getirmesi için bu teklifin yasalaşmasını istiyor ve
destekliyoruz. 
Bununla
birlikte teklifteki bazı hususlara da işaret etmek istiyorum. Kurulun hizmet
birimleri kanunda sayılmaktadır. Ancak ihtiyaç duyulabilecek bir alt birim
ihdasının nasıl yapılacağı teklifte belirtilmemiştir. Bu konuda kurula bir
yetki de verilmemiştir. Kurulun görevlerinin sayıldığı 6’ncı maddenin (d)
fıkrasında "Bu kanunun uygulanmasına ilişkin konularda düzenlemeler
yapmak…” gibi genel bir yetki yer alsa da alt birimleri oluşturma adına bir
yetki verilmesi, olası ihtiyaçlar karşısında uygulama kolaylığı sağlayacaktır.
Teklifte
genel müdür, genel müdür yardımcısı, daire başkanı ve diğer personeli atama
yetkisi kurul başkanına verilmiş, görevden alma konusunda yetkinin kimde
olacağı belirtilmemiştir. Usulde paralellik ilkesi olsa da bu hususun açıkça
maddede belirtilmesi uygun olacaktır.
Teşkilatta
seçim uzmanı ve seçim uzman yardımcısı unvanlı personelden oluşacak bir kariyer
meslek oluşturulmaktadır. Esasen bu alanda süreklilik arz edecek bir yapı
oluşturma gayreti içinde uzmanlık müessesesi makul olmakla birlikte, yargı
kuruluşlarının politika üreten kurumlar olmaması sebebiyle bakanlık ve bağlı
kuruluşlardaki uzmanlık yerine bu kuruluşlarda raportörlük veya tetkik
hâkimliği sistemi bulunmaktadır. Yüksek Seçim Kurulunun da yargı kurumu olması sebebiyle
benzeri bir yapılanma daha uygun olacaktır. 
Başkan,
uygun gördüğü personeli, teklifin 10’uncu maddesinin (6)’ncı fıkrasına göre,
kuruldan gönderebilecek ve gönderilen personel müktesep haklarına uygun olarak
Adalet Bakanlığınca, Bakanlık merkez ve taşra teşkilatı kadrolarına
atanabilecektir. Ancak bu düzenleme yapılırken personel arasında herhangi bir
ayrıma gidilmemiş ve kadro şartı gibi bir kriter de konulmamış olması sebebiyle
genel müdür, genel müdür yardımcısı, daire başkanı dâhil 657 sayılı Kanun’a
tabi personelin tamamı bu kapsamda değerlendirilebilecektir.
Ayrıca
düzenlemenin sürekli bir hüküm olması ve bir ölçünün, gönderilecek personel
dâhil bir kriterin konulmaması nedeniyle uygulama, bazı personelin keyfî olarak
kurul dışına gönderilmesine, kazanılmış hakların ihlal edilmesine ve kurul
personelinin sürekli olarak tedirginlik yaşamasına neden olacaktır. O sebeple
bu hükmün çıkarılması yahut geçici düzenleme şeklinde tanzimi yerinde
olacaktır.
Kamuda
görev yapan bazı idari personelin nüfusa
kayıtlı olduğu ilçede görev yapamaması durumu, memurların yer değiştirmelerine
ilişkin genel yönetmelikte geçmişte yer almaktaydı ancak bu düzenleme daha
sonra kaldırıldı. Sadece emniyet personeli için özel bir düzenlemeyle böyle bir
sınırlama mevcuttur. 
Gerekçede
belirtilen tarafsızlık hususunu önemsemek ve bu çerçevede sınırlama getirilecek
olmasını mümkün görmekle birlikte, birçok parametre varken tarafsızlığın
teminini sadece memurların memleketine, nüfusa kayıtlı olduğu yerde çalışmasına
indirgemenin doğru sonuç vermeyeceğini belirtmek istiyorum.
Diğer
taraftan, hâlen idari kadrolarda bulunanların görevlerinin bu kanunun yürürlüğe
gireceği tarihte sona ereceği, tekrar atanamayanların ise Devlet Personel
Başkanlığına bildirileceği ve bu kurum tarafından başka kurumlara nakledileceği
düzenlenmektedir.
375
sayılı Kanun Hükmünde Kararnamenin Ek 18’inci maddesi yönetici görevlerinden
alınan personelin hangi kadrolara atanacağı ve hakları konusunda genel bir
düzenleme yapmış olduğundan, söz konusu personeli de bu kapsamda
değerIendirecek bir düzenleme daha isabetli olurdu.
Yine
bu kanunun yürürlüğe girdiği tarihte nüfusa kayıtlı oldukları ilçelerde görev
yapan seçim müdürleri ile bulundukları yerde altı yıldan fazla görev yapmış
seçim müdürleri, çıkarılacak yer değiştirme yönetmeliğinin yürürlüğe gireceği
tarihten itibaren en geç bir ay içinde rotasyona tabi tutulacaktır. Bu
düzenlemede de mevcutlar için farklı bir uygulamaya gidilmesi ya da daha uzun
bir geçiş süreci tespit edilmesi; memurların çocuklarının eğitimleri ve benzeri
sebeplerle bir mağduriyet yaratılmaması bakımından uygun olacaktır.
Son
olarak da yardımcı hizmetler sınıfından çeşitli unvanlarda kadro ihdas
edilmesine değinmek istiyorum. Kamuda yardımcı hizmet anlamındaki işlerin
çoğunlukla hizmet satın alma yoluyla karşılandığı bilinmektedir. Bu çerçevede
yardımcı hizmetler sınıfı personeli tedrici olarak azaltılmaktadır. Esasen
mübaşirler başta olmak üzere bu sınıftaki personelin genel idare hizmetleri
sınıfına geçirilmesi yönünde tartışmaların ve çalışmaların olduğu da
bilinmektedir. Nitekim bizim de bu konuda Milliyetçi Hareket Partisi olarak
Meclise sunulmuş kanun teklifimiz bulunmaktadır. Bu nedenle kadroların diğer hizmet sınıflarından ihdası daha uygun
olurdu diye değerlendiriyoruz. Bu düşüncelerle kanunun hayırlı olmasını
diliyor, sizleri saygıyla selamlıyorum. (MHP sıralarından alkışlar) 
BAŞKAN
– Sayın Aksu, biz teşekkür ederiz Divan olarak, çok teknik bir konuşma
yaptınız.
Sayın
milletvekilleri, Cumhuriyet Halk Partisi Grubu adına İstanbul Milletvekilimiz
Sayın Mehmet Bekaroğlu konuşacaktır.
Sayın
Bekaroğlu, buyurun. (CHP sıralarından alkışlar) 
CHP
GRUBU ADINA MEHMET BEKAROĞLU (İstanbul) – Sayın Başkan, sizi ve Divan üyesi
arkadaşlarımı tebrik ediyorum, hayırlı olsun.
BAŞKAN
– Teşekkür ederim, sağ olun.
MEHMET
BEKAROĞLU (Devamla) – Genel Kurulu saygıyla selamlıyorum. 
Önce
güncel konuyla ilgili birkaç cümle söyleyeceğim, sonra görüşmekte olduğumuz
kanun teklifine geçeceğim.
Değerli
arkadaşlarım, 2006 yılında 5520 sayılı Kanun’u çıkarmışız, Kurumlar Vergisi
Kanunu’nu; 30’uncu maddesinin (7)’nci bendi -ben özetle, mealen söylüyorum- der
ki: Vergi cenneti ülkelerin listesini Bakanlar Kurulu yayınlar. Bu ülkelerle
ticaret yapan, para transfer eden, her ne olursa olsun, kişi ve kurumlardan
devlet yüzde 30 vergi keser. Çok açık, net bir kanun maddesi. On bir sene
geçmiş, Bakanlar Kurulu bu listeyi yayınlamamış, bu sebepten dolayı da
milyarlarca lira -bilmiyoruz ne kadar olduğunu- para kaybetmişiz. Nasıl bir
Türkiye? Bugün gazetelerde resim vardı, Urfa’da -sanıyorum- bir ilkokulda
yemekhane olmadığı için çocuklar betonun üzerine çömelmişler, yemek yiyorlar.
Böyle bir ülkede milyarlarca lira vergi kaçırmışız. Daha evvel de yapmışız ama
2016 yılında varlık barışı ya da vergi barışı diye bir kanun çıkarmışız.
Bakanlar Kurulu listeyi yayınlamadığından dolayı yüzde 30 vergiden muaf olan
kesim paralarını 1 kuruş vergi ödemeden Türkiye’ye geri getirmişler değerli
arkadaşlar. Bunların hepsi yasal çerçevede olmuş, suç falan yok ama değerli
arkadaşlarım, burada başka çok önemli bir konu var. Doğrudur, yanlıştır,
bilmiyorum; mahkemeler, kim karar verecekse verecek. Ülkenin Cumhurbaşkanı,
ülkenin Başbakanının yakınlarının bu ülkelerde şirketleri olduğu, buralarla
ticari ilişkilere girdikleri, para transfer ettikleri ya da getirdiklerine dair
çok yoğun şayiler var, belgeler var. Ama bu belgeler, ciddi belgeler, bütün
dünya bu belgelerle ilgileniyor, Almanya’sından İtalya’sına, hepsi.
Şimdi,
böyle bir durumda değerli arkadaşlarım, “Hiçbir problem yok.” mu diyorsunuz?
Etik, siyaseten, ahlaken hiçbir sorun yok mu? Ülkenin Cumhurbaşkanının ve
Başbakanının çocuklarının bu kadar ilişkilerin içinde gösterilmesi, görülmesi
sizi hiç rahatsız etmiyor mu?
Değerli
arkadaşlarım, bu konuları elbette seçmene, hukuka, yargıya, birçok yerlere
havale edeceğiz. Dolayısıyla, sizin “yok” demeniz, önergelere “hayır” demenizin
çok fazla bir anlamı yok. 
Değerli
arkadaşlarım, şimdi görüşmekte olduğumuz 505 sayılı Kanun Teklifi, Yüksek Seçim
Kuruluna bağımsız bir teşkilat yasası yapıyor. Bu, gerekli bir şeydi, doğru bir
şeydi, maddeleri eksiktir. Arada kurnazlıklar yapmaya çalıştınız, geri çektiniz
sonra Komisyonda. “Kurnazlıklar” derken, işte gözlemci, her parti bir gözlemci
versin, sivil topluma, başka insanlara gözlemci kartı veremesinler, gözlemci
bulunmasın. Ya, her yerden bir şey kaçırıyorsunuz ya. Sandıktan neyi
kaçıracağız? Bulunsun gözlemci. Gözlemci bulunsun da başka ne yaptınız, ne
yapıyordunuz, sonra geri çektiniz? “İşte, siyasi partiler sandık başkanı falan
öneremesinler.” Neyse, bunları geri çektiniz. Çok mükemmel bir yasa değil,
eksiklikleri var, sorunları var, arkadaşlarımız söylediler, inşallah daha sonra
düzeltiriz. 
Başka
bir konuya gireceğim yani buna devam ederek, Yüksek Seçim Kurulu çok önemli bir
şey. Bakın, Türkiye bugün yaşadığımız gerginliğe benzer bir gerginliği, yani
2019 seçimi öncesi, şu andan itibaren yaşadığımız gerginliğe benzer bir
gerginliği 1950 seçimleri öncesi yaşamış. Kıyamet kopmuş, 1946 seçimlerinin
tecrübeleri ortadaydı. Demokrat Parti “Seçim güvenliği yok. Seçime
girmeyeceğim.” dedi. Çok büyük tartışmalar oldu. İsmet İnönü’yle Celal Bayar
oturdular, anlaştılar, aylarca çalıştılar ve bugünküne benzer yani bugünkünün
de neredeyse aynısı bir seçim yasası yaptılar. Seçim güvenliğiyle ilgili 2
partinin genel başkanları da halka güvence verdi, bu kanunla yapılacak seçimin
sonucuna hepimiz güveniyoruz, inanıyoruz, sonuçlarını kabul edeceğiz dedi ve
Türkiye rahatladı, demokrasiye ve çok partili demokratik sisteme rahat bir
şekilde geçti. Şimdi 1950 öncesinden çok daha büyük bir gerginlik yaşıyoruz
arkadaşlar. Kimdir o gerginliğin sebebi? Onu, bunu falan suçlamayacağım ama
toplumda müthiş bir gerginlik var, ciddi bir sıkıntı var. Bunun böyle olmasında
elbette on beş yıllık Adalet ve Kalkınma Partisinin yönetiminde, özellikle son
zamanlarda devletin omurgasının kırılmış olması, “devlet” dediğimiz
mekanizmanın ciddi bir şekilde aksıyor olması, kurumsal yapıların dökülmesi,
kurumların güven vermemesi değerli arkadaşlar… Bu kurumların en başında da
yargı kurumu geliyor. Özellikle Yüksek Seçim Kurulu 16 Nisanda yasaya rağmen,
yasa maddesine rağmen almış olduğu kararla Türkiye'nin kaderini, rejimini,
hükûmet sistemini değiştirecek, toplum kesimlerinin son derece önem verdiği bir
referanduma gölge düşürmüştür. 2019 seçimleri öncesinde en büyük endişe, bütün
toplum kesimlerinde en büyük endişe seçim güvenliğidir. Evet, seçime gideceğiz
ama bu seçimin sonucu bizim verdiğimiz oylarla mı tespit edilecek yoksa başka
bir şekilde mi bu seçimin sonucu ilan edilecek? Ciddi bir problem. 
2019
seçimi değerli arkadaşlarım, yine hem Adalet ve Kalkınma Partisi ve MHP bloku
hem diğer muhalefet açısından son derece hayati. Biz diyoruz ki: 2019 seçimi
demokrasimiz için dönüm noktasıdır; eğer 2019 seçiminde Hükûmet partisi ve MHP
kazanırsa bu seçimi, tek adam rejimine geçilecek, demokrasi ciddi bir şekilde
yara alacak, kuvvetler ayrılığı bitecek. Hayati bir şey diyoruz. Adalet ve
Kalkınma Partisi diyor ki: Bu seçimi mutlaka alacağız, hayat memat meselesi.
Çünkü, Adalet ve Kalkınma Partisi bir iktidar makinesi arkadaşlar, muhalefete
asla ve asla tahammül edemez. Yani, eğer kaybedecekse ne yapacağını kimse
bilmiyor, en azından biz böyle algılıyoruz, toplumun bir kesimi böyle
algılıyor; büyük bir gerginlikle gireceğiz. Hadi bakalım, 1950 öncesi, rahmetli
İsmet İnönü ile rahmetli Celal Bayar’ın göstermiş olduğu devlet adamlığını, bu
ülkeyi sevmeyi, vatanı, milleti ve halkımızı sevmenin bir örneğini gösterelim.
Eğer iktidar ve muhalefet bir araya gelir… 
Böyle
bir tane adam çıkıyor, bir kanun teklifiyle Yüksek Seçim Kurulunu düzenliyor,
seçim güvenliğiyle ilgili bize güven verecek bir düzenleme yapıyor, tek kişinin
imzasıyla buraya geliyor. Bu bile bir garabet. Yüksek Seçim Kurulu, en hassas
konuda bir düzenleme yapıyoruz. Bu düzenlemeyi niye oturup konuşmuyoruz
arkadaşlar, niye muhalefetle konuşmuyorsunuz, niçin bunu uzun uzun
tartışmıyoruz, niye toplum kesimleriyle, hukukçularımızla, üniversitelerle
konuşmuyoruz değerli arkadaşlar? “Seçim Kurulu gönderdi, biz de getirdik işte.”
Elitaş’ın imzasıyla geldi. Böyle bir şey olmaz. Bu, hiçbir şekilde güven
vermez. Bakın, açık ve net söylüyorum, bunun vebalini hiç kimse taşıyamaz. 2019
seçimine “Seçim güvenliği yok.” diye girersek ve 16 Nisan akşamına benzer bir
tabloyu yaşarsak olabilecek durumların sorumlusu biz oluruz değerli arkadaşlar,
özellikle de Hükûmet olur, iktidar partisi olur. Oturalım, bu millete seçim
güvenliğini… Bakın 1950’de o zaman devrim niteliğinde neler yapılmıştı, hiç o
zamana kadar yok değerli arkadaşlarım: Eşit, gizli oyla, açık tasnifle, her il
bir seçim çevresi, Yüksek Seçim Kurulu kuruluyor ilk defa 11 üyeyle; 6
Yargıtaydan, 5 Danıştaydan, yargıç güvencesi geliyor. Devlet görevlileri kendi
oturdukları mahallede sandık şeyi olamayacaklar. Siyasi partiler ve bağımsızlar
gözlemci veriyorlar. Oy pusulaları seçimden sonra sulh ceza hâkimliklerinde
saklanacak, filan. Dönemi için gerçekten devrim niteliğinde bir değişiklik ve
barış içinde ve hiç kimsenin burnu kanamadan çok partili demokratik rejime bu
şekilde geçmişiz ve Cumhuriyet Halk Partisi Genel Başkanı o zaman Sayın İnönü,
rahmetli İnönü seçimi kaybediyor. “Biz kaybettik, Türkiye kazandı." diyor.
Bizim de böyle bir şey yapmamız gerekiyor değerli arkadaşlarım. Yüksek Seçim
Kuruluna hiçbir güven yok. “Türkiye'de seçim güvenliği yok." diye büyük
bir endişe var. Yani sadece yargıç denetimi filan yetmiyor, tamamen şeffaf hâle
getirecek, sivil toplum örgütlerinin denetiminde açacak ve iktidar partisi,
muhalefet partisi liderleri çıkacaklar, diyecekler ki: “Biz böyle bir düzenleme
yaptık. Bu düzenleme güvenlidir. Bu düzenlemeyle bu şekilde gireceğimiz seçimin
sonuçlarını peşinen kabul ediyoruz.” Yoksa -Allah korusun- 16 Nisandakiler bu
sefer farklı bir şekilde yaşanır ve Türkiye, o seçimi kazananın da kaybedeninin
de, herkesin kaybedeceği büyük bir anafora girer. Aha da eski, yaşlı bir
siyasetçi olarak, Türkiye Büyük Millet Meclisini uyarıyorum, Adalet ve Kalkınma
Partisini uyarıyorum. Sorumluluk altında kalırsınız, vebal altında kalırsınız. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Sayın Bekaroğlu, biz de Divan olarak teşekkür ediyoruz. 
Sayın
milletvekilleri, şimdi söz sırası Halkların Demokratik Partisi Grubu adına
Diyarbakır Milletvekilimiz Sibel Yiğitalp’e aittir.
Sayın
Yiğitalp, buyurun. (HDP sıralarından alkışlar) 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; partim adına söz almış bulunmaktayım. Konumuz, Yüksek Seçim
Kurulunun Teşkilat Yasası’nın değişmesi. 
Peki,
Yüksek Seçim Kurulunun mevcut durumu nedir? Ben biraz onu, küçük bir
fotoğrafını anlatmak istiyorum. Yüksek Seçim Kurulu, hani seçenin ve seçilenin
güvenli koşullarda, tarafsız, bağımsız seçim yapılması için oluşturulan bir
bürokratik kurum. Özeti bu. Peki, şu anda Yüksek Seçim Kurulu, işlev olarak
baktığınızda bu işlevini yürütüyor mu? Bu konuda çok ciddi sorunlar var. Hem en
ölçüsüz hem en antidemokratik uygulamalardan geçiyoruz, OHAL başta olmak üzere.
Böyle ortamlarda seçimler yapıldı, kendi başına eşitsiz bir ortamda seçimler
oldu ve o seçimler de yapılırken silahların, panzerlerin, TOMA’ların içinde,
çıplak silahların eşliğinde ve bir bütün olarak devletin bütün imkânlarını
kullanan ve devlet hazinesinin bütçesini kullanan bir iktidar partisinin
seçimleriyle -düşünün- onlarla bir rekabet ortamı -tırnak içinde- olmayan bir
rekabet ortamı üzerinden seçimler yapıldı. Bu en yakın ne zaman oldu? 16
Nisanda oldu. 16 Nisanda tam seçimler, sayımlar yapılırken mühürsüz oylar
sayıldı, mühürsüz oylar. Ve bu mühürsüz oylar sadece başkanlık sistemi adına
kendi gücünün teyidini etmek, kendi gücünü tekrar orada kullanmak, zorun gücünü
orada kullanmak üzere yapılan bir işlemdi. 
Peki,
burada kim kaybetti? Burada AKP kaybetti, net söylüyorum. 16 Nisanda AKP’nin
ilk kaybediş hikâyesi orada başladı ve kendi meşruiyetini tartışır hâle geldi.
Biz bunu yıllardır söylüyoruz, bizden önceki partiler de söyledi, biz de
söylüyoruz. Bir buçuk yıl önceden beri yaklaşık, 4 Kasımda bizim eş genel
başkanlarımız ve milletvekillerimizin tutuklanması, öncesinde belediye
başkanlarımızın tutuklanmasıyla zaten… Yüksek Seçim Kurulunun o kadar eşitsiz
koşullarda yaptığı seçime rağmen, bizim her türlü zorun gücüne karşı aldığımız
başarıyı hazmedemeyen AKP, oradan da bize, arkadaşlarımıza bir ambargo
uyguladı, bir müdahalede bulundu ve milletvekili arkadaşlarımız tutuklandı, 5
milletvekili arkadaşımızın da vekilliğini düşürdü.
Dün
değil ondan önceki gün de ne oldu? 75 tane bize fezleke geldi. Nedir
fezlekelerimizin konusu? İtiraz etmişiz, eleştirmişiz ve bu minvalde konuşmalar
yapmışız, basın açıklamaları yapmışız. Yaptığımız basın açıklamaları fezleke
konusu oluyor ama milyon dolarlar -söylerken bile insanın yorulduğu- milyon
eurolar bakanların aldığı, Amerika’da herkesin, bütün ulusal basında, prestijli
basında, herkesin otorite olarak kabul ettiği basında, medyada geçen haberler
bile sizi rahatsız etmedi. Şu anda bakıyorsun bütün sandalyeler yine boş ve her
zamanki gibi sadece itiraz noktasında ya da oy noktasında bu sandalyeler dolmuş
olacak.
Çok
yazık… Çok yazık… Bu ülkede asgari ücretli 355 dolar alır iken 45-50 milyon
eurodan bahsedilen bakanların aldığı, rüşvet olarak bahsedilen bakanın…
SALİH
CORA (Trabzon) – İftira…
SİBEL
YİĞİTALP (Devamla) – İftira veya değil. 
…alan
bakana dair bir tane soruşturma açılmış değil, bir tane. Hiç mi insan açmaz ya?
Hiç mi demez beni bu kadar tartışıyorlar, herkes bir şey söylüyor, ben bir
soruşturma açayım? Der ya. Bir açayım da soruşturma bu mevcut durumun ne
olduğunu en azından kendimi aklayayım der. Açmıyorsunuz soruşturma, buradan da
araştırma komisyonu istemiyorsunuz, zaten yargı elinizde ve bu şekilde, bir
devleti ve bir ülkeyi yönettiğinizi düşünüyorsunuz. Böyle bir şey olamaz. 
Bakın,
bugün Siirt Şirvan’da insanlar kerpiç evde yaşadığı için dam çöktü ve 3 kişi
bir aileden yaşamını yitirdi. 8 kişilik aileden 3’ü hayatını yitirdi, 5’i ağır
yaralı. Bu sizde hiç mi rahatsızlık yaratmıyor, hiç mi vicdanınızı sızlatmıyor?
Ben burada 50 milyon dolardan bahsedeceğim, ha bire bana veya bir başka
arkadaşımıza bunun olmadığını söyleyeceksiniz ama buna dair hiçbir girişiminiz,
hiçbir çabanız olmayacak; tek yaptığınız çaba reddetmek ama onun pratik
karşılığı da hiçbir şekilde yok. Nasıl reddettiğiniz anlaşılmıyor ama orada,
hemen yanı başınızda bu ülkenin yurttaşları yoksulluktan, açlıktan, kar, kış
koşullarından ölüyor ve o insanların bu ülkenin yurttaşları olduğunu da
bildiğiniz hâlde, yeri geldiğinde gidip onlarla konuştuğunuz hâlde bugün
ölümlerine karşı en ufak bir ilgi, duyarlılık ve buna karşı bir sorumluluk
hissetmiyorsunuz. Bu, gerçekten insanlık ayıbıdır. Her şeyi söyleyebilirsiniz
ama orada yoksulluktan insanlar ölüyorsa, kış koşullarında soğuktan ölüyorsa,
soba zehrinden ölüyorsa, evinin damı başına düştüğü için ölüyorsa bu, bu
ülkenin ayıbıdır ve başta bu ülkeyi yönetenlerin ayıbıdır. 
Evet,
ne söylesek kâfi değil ne söylesek bu iş çözülmüyor. Aylardır, yıllardır aynı
şeyi söylüyoruz ama sizde en ufak bir olumluya giden bir adım atılmıyor ve
sanıyorsunuz ki, siz bu ülkenin değil, başka bir ülkenin Hükûmetisiniz. Sanki
bu AKP bir başka ülke yönetiyor. Niye bunu söylüyorum? Bakın, size ben birkaç
istatistiksel veri vereceğim, TÜİK verilerine göre söylüyorum: Nüfusun yüzde
20’sinden yani 16 milyondan daha fazlası açlık sınırının altında ve yine bu
ülkenin nüfusunun yüzde 60’ından fazlası yani 48 milyon kişi yoksulluk sınırının
altında yaşıyor ve asgari ücretle çalışan işçi sayısı 7 milyona yakın. Bu kadar
ağır bir tablonun karşısında yapılan işlemlere baktığınızda, söylenen sözlere
baktığınızda, davranış biçimine baktığınızda sanki bu 16 milyon insan bu
ülkenin vatandaşı değil ya da siz bu ülkenin Hükûmeti değilsiniz. Bence bu
konuda bir karar verirseniz çok iyi olacak çünkü bu konuda sizde bir kafa
karışıklığı olduğunu düşünüyorum. Öyle değilse de bugün milyonlarca insanın
yoksulluğuna karşı, yoksunluğuna karşı, yaşadıkları problemlere karşı burada
oturur bir çözüm mekanizması üzerinden tartışma yürütürdük ama onlar hiçbir
zaman ne yazık ki olmuyor.
Bakın,
Türkiye, Demokratik Ülkeler Sınıfı Endeksi’nde 165 ülkeden 97’nci sırada.
Türkiye’yle birlikte aynı sırada olan ülkeler hangisi biliyor musunuz? Zambiya,
Gürcistan, Guatemala, Arnavutluk ve Ekvador. 
Yine,
Yargı Bağımsızlığı Endeksi’nde 2014’te 148 ülkeden 85’inci, 2015’te 143 ülkeden
101’inci, 2016 yılında 139 ülkeden 107’nci sırada. Ve şu anda, şu boş
sıralardakilerin yani seçilen insanların sorumluluğu gelip burada “Neden bu
hâle geldik, niye biz bunu tartışmıyoruz?” demesi gerekirken maalesef böyle bir
durumla karşı karşıya değiliz. Ve bu da, yazıktır ki bu ülkeye, yazıktır ki
milyonlarca insanın bunu yaşamasına mecbur bırakan insanlara, yazıktır yani. 
Evet,
ben yine başka bir şeyden bahsedeceğim. Şimdi, bir de daha enteresan bir şey
var. Şimdi, bu ülkenin bir Cumhurbaşkanı var, güzel. Aynı zamanda bu partinin
grup başkanı. Şimdi, benim kafam karışıyor, siz bana bunun hakkında bir
açıklama yapar mısınız? Bakın, Cumhurbaşkanı olarak konuşuyor ama grup
toplantılarında da gelip burada konuşuyor, doğru mu? Grup toplantısında
konuşurken AK PARTİ Genel Başkanıdır. Diyelim ki AK PARTİ Genel Başkanı
konuşuyor ama hakaret ettiğinde Cumhurbaşkanı oluyor. Eğer ben eleştirirsem ben
yargılanıyorum. Şimdi, burada nasıl oluyor bu iş? 
SALİH
CORA (Trabzon) – Hakaret etmeyin. Hakaret etmezseniz sorun çözülür.
SİBEL
YİĞİTALP (Devamla) - Bir açıklaması var mı bunun? Benim kafam bu rol konusunda
bir sorun yaşıyor yani herhâlde milyonlarca insan aynı şeyi yaşıyor. Şimdi,
konuşurken Cumhurbaşkanı, partide grup başkanı, hakaret ettiğinde
Cumhurbaşkanı, ben eleştirdiğimde ben suçluyum. Bu nasıl bir ilişki ağıdır,
gerçekten varsa bunun bir açıklaması, makul bir açıklaması gelip burada
yaparsanız çok iyi olacak çünkü 3.665 insan Cumhurbaşkanına hakaretten
yargılanıyor. Bunu nasıl açıklayabilirsiniz, çok merak ediyorum. Ve bu 3.665
insan - şu an için böyle, belki şu anda biri sosyal medyada her an bir eleştiri
ya da bir tenkitte bulunabilir çünkü Zarrab meselesi herkesi kapsadığı için
ister istemez insanlar oraya bir eleştiri yapar ve buna hakkı da vardır,
dolayısıyla şu anda belki sayı artmış da olabilir. Bunun karşılığı nedir
arkadaşlar, nedir yani? Siz bir gün içerisinde HDP milletvekillerine 75 fezleke
göndereceksiniz ve size bir tane dahi fezleke gelmeyecek. Ya, insan hiç olmazsa
bir trafik kazasından, bir ışıktan geçtiğinden bir fezleke hazırlar, der ki
yani: “Ben onlara o kadar fezleke gönderiyorum, bir tane de kendi partime
göndereyim bana demesinler ‘Yargı bağımsız değil.’” Usulen de olsa insan bir
tane gönderir ya da ne bileyim, yere çöp atmaktan gönderir, kırmızı ışıktan
geçmekten gönderir, hızdan gönderir ama bir tane fezleke gönderir. 
SALİH
CORA (Trabzon) – Öyle bir şey yapmıyoruz biz, kurallara uyuyoruz. 
AHMET
TAN (Kütahya) – Size trafikten geldi mi hiç?
SİBEL
YİĞİTALP (Devamla) – Yani, şimdi, buradaki bütün yurttaşların, burada bulunan
315’inin de kusursuz, dört dörtlük bir yurttaş olduğunu söylemek biraz akla
zarar bir durum çünkü şu anda bu Hükûmetin üyeleri Amerika’dan, İtalya’dan, ta
Man Adası’ndan, daha ismini bilemediğim onlarca adadan, yüz binlerce kilometre
ötedeki adalardan offshore hesaplarından dolayı, benim bilmediğim ama sizin çok
iyi bildiğiniz onlarca yerde bu tartışılıyor. 
Dolayısıyla,
biraz gerçekçi olun, insanların aklına saygı duyun, insanların hayatına saygı
duyun, insanların yaşanmışlıklarına saygı duyun ve bu yanlışta ısrarcı olmaktan
vazgeçin. Bu ülke hepimizin ülkesidir, yapılan her şey, yapılan her yanlışta
sadece siz sorumlu olmuyorsunuz. 
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Son bir cümle…
BAŞKAN
– Buyurun Sayın Yiğitalp.
SİBEL
YİĞİTALP (Devamla) – Burada milyonlarca insan bundan sorumlu oluyor.
Türkiye'nin itibarsızlaşması sadece sizi etkilemeyecek, hepimizi etkileyen bir
durumdur. Sürekli skandallarla tartışılan bir ülke olmaktansa varın, kendi iç
dinamiklerinizi demokratik zemine çekin ve herkesi de o masada tartışmaya açın.
En başta da Kürt sorunu, demokratik zemin ve ölçülerinde tartışarak bu iş
çözülebilir çünkü bu kadar yolsuzluğun, yoksulluğun, hırsızlığın, talan ve
yağmacılığın en büyük sebebi antidemokratik ülkelerde olur. Bu işin de tek yolu
demokratik olmaktan geçer. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yiğitalp.
Sayın
milletvekilleri, gruplar adına konuşmalar tamamlanmıştır. 
Şimdi,
şahıslar adına Antalya Milletvekilimiz Sayın Mustafa Köse…
Sayın
Köse, buyurun. (AK PARTİ sıralarından alkışlar) 
MUSTAFA
KÖSE (Antalya) – Teşekkür ederim Sayın Başkan.
Ben
de görevinizde başarılar diliyorum.
Sayın
Başkan, değerli milletvekilleri; 505 sıra sayılı Yüksek Seçim Kurulunun
Teşkilat ve Görevleri Hakkında Kanun Teklifi’nin ikinci bölümü üzerinde şahsım
adına söz almış bulunuyorum. Bu vesileyle Genel Kurulu ve aziz milletimizi
saygılarımla selamlıyorum.
Önceki
hafta pazartesi akşamı, sanıyorum bu saatlerde Antalya’mızda bir afet meydana
geldi. Meydana gelen bu afette 100 metre çapında bir hortum Kumluca ilçemizden
girdi, Finike, Demre, oraları da etkileyerek Kaş’tan çıktı. Bu afet sonrasında
36 evde ağır hasar, 391 evde hafif hasar meydana gelirken 1.040 hektar seramız
da çok ciddi anlamda zarar gördü.
Afet
olur olmaz olayı haber alan Dışişleri Bakanımız Sayın Mevlüt Çavuşoğlu ve
kendisiyle birlikte toplantıda bulunan Başbakanımız ve Sayın Cumhurbaşkanımız
hemen müdahil oldular, ilgili kurumları seferber ettiler. Gerek Antalya
Valiliğimiz gerek Demre, Kaş, Finike ve Kumluca Belediyelerimiz gerekse de
sivil toplum kuruluşları hep birlikte seferber olarak Antalya Büyükşehir
Belediyemizle birlikte vatandaşlarımızın yaralarını sarmak üzere çok ciddi bir
gayreti o günden bugüne ortaya koydular. 
Netice
itibarıyla, 10 milyon TL Hükûmetimiz tarafından afetten zarar gören
vatandaşlarımıza gönderilmiş bulunuyor. Evleri zarar gören vatandaşlarımızın
hesaplarına bu paralar geçmişken, seraları zarar gören vatandaşlarımızın da
hesaplarına paralar ödenmeye başlamış ve önümüzdeki birkaç gün içinde tamamen
paralarını almış olacaklar. 
Tabii,
ayrıca, dün de bir gelişme oldu ve Resmî Gazete’de Bakanlar Kurulumuzun bir
kararı yayımlandı. Bakanlar Kurulumuzun kararı doğrultusunda da afet bölgesinde
afetten zarar gören vatandaşlarımızın Ziraat Bankasına ve tarım kredi
kooperatiflerine olan borçları ertelendi. TARSİM de ayrıca 140 dönüm sera için
10 milyon TL tutarında bir ödemeyi vatandaşlarımıza gerçekleştirmiş oldu.
Tabii, gönül arzu ediyor ki tüm vatandaşlarımız sigorta kapsamında olsun, tüm
çiftçilerimizin tüm ürünleri sigortalanmış olsun ama TARSİM’in mevcut
yapısından kaynaklı bazı sıkıntılar ve mülkiyet problemleri sebebiyle bu
gerçekleştirilemedi. Bunun gerçekleştirilmesi adına da Sayın Başbakanımız bir
talimat verdiler ve bu konuda da bir çalışma başlatılmış oldu. 
Ben
bu vesileyle tekrar hem bölgeyi ziyaret eden milletvekillerimize hem Gümrük ve
Ticaret Bakanımıza, Tarım ve Hayvancılık Bakanımıza ve Cumhurbaşkanımız başta
olmak üzere tüm ilgililere teşekkürlerimi arz ediyor ve vatandaşlarımıza tekrar
geçmiş olsun dileklerimi buradan iletiyorum.
Bugün
teşkilat ve görevleri hakkında görüştüğümüz Yüksek Seçim Kurulu ilk kez
anayasal kurum olarak 1961 Anayasası’nda yer almış, daha sonra da 1982
Anayasası’nda mevcut konumunu muhafaza etmiştir. Kurul sadece seçimlerin genel
yönetim ve denetimini yürüten bir kurul olmayıp aynı zamanda seçimlerin
yargısal denetimini de yapan bir kuruldur. 2007 ile 2017 yılları arasında ülke
genelinde 4 milletvekili seçimi, 3 halk oylaması, 1 Cumhurbaşkanlığı seçimi ve
2 yerel seçim gerçekleştirdik yani 10 tane seçim gerçekleştirilmiş oldu. Tabii,
Yüksek Seçim Kurulu sadece yerel ve genel seçimleri değil, aynı zamanda
birliklerin, meslek odalarının, borsaların, kooperatiflerin seçimlerine de
nezaret ediyor. Dolayısıyla, çok çeşitli alanlarda bir görevi ifa ediyor ve
ciddi anlamda bir iş yükü bulunuyor. Bugün böylesine bir iş yükü bulunan bir
kurulun henüz kendi personeli yok, çoğunlukla Adalet Bakanlığından personel
tedarik etmek suretiyle işlerini ifa etmeye çalışıyor. İşte, biz bugün
nitelikli personeli de sağlayan bir yasal düzenlemeyle Yüksek Seçim Kurulunun
elini güçlendiriyoruz. Yüksek Seçim Kurulu böylesine önemli bir kurul olmasına
rağmen bugüne kadar bir teşkilat yasası yoktu, bu kanun teklifiyle de artık
Yüksek Seçim Kurulu bir teşkilat yasasına kavuşmuş oluyor. 
Ben
Anayasa Komisyonunda çok ciddi ve verimli bir çalışma yürütüldüğünü ifade etmek
istiyorum. Hem Anayasa Komisyonunda hem de alt komisyonda gerek muhalefet
partileri gerek iktidar partisinin milletvekilleri çok ciddi anlamda katkı
ortaya koydular. Katkı koyan hem muhalefet hem iktidar partisi
milletvekillerimize teşekkür ediyor, kurulunuzu saygılarımla selamlıyorum. (AK
PARTİ sıralarından alkışlar)
BAŞKAN
– Teşekkür ederiz Sayın Köse.
Sayın
milletvekilleri, ikinci bölüm üzerindeki görüşmeler tamamlanmıştır.
Birleşime
on dakika ara veriyorum.
Kapanma Saati: 20.06
BEŞİNCİ OTURUM
Açılma Saati: 20.19
BAŞKAN: Başkan Vekili Yaşar TÜZÜN
KÂTİP
ÜYELER: Bayram ÖZÇELİK (Burdur), Bülent ÖZ (Çanakkale) 
-----0-----
BAŞKAN
– Türkiye Büyük Millet Meclisinin 31’inci Birleşiminin Beşinci Oturumunu
açıyorum.
505
sıra sayılı Kanun Teklifi’nin görüşmelerine devam ediyoruz.
Komisyon
ve Hükûmet yerinde.
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
11’inci
madde üzerinde bir adet önerge vardır, okutuyorum:
Türkiye
Büyük Millet Meclisi Başkanlığına
505
sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi’nin 11’inci maddesinin (4)’üncü fıkrasının aşağıdaki gibi
değiştirilmesini arz ve teklif ederiz.
“(4)
Kurul merkez ve taşra teşkilatının giderleri ile her türlü seçim giderleri için
Kurula Merkezi Yönetim Genel Bütçesinden aktarılacak gelirle müstakil bir bütçe
tahsis edilir.”
 Muharrem Erkek Kazım Arslan Murat
Bakan
 Çanakkale Denizli İzmir
 Özcan Purçu Gülay
Yedekci Çetin Arık
 İzmir İstanbul Kayseri
 Eren
Erdem
 İstanbul
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz efendim.
BAŞKAN
– Hükûmet önergeye katılıyor mu?
BAŞBAKAN
YARDIMCISI RECEP AKDAĞ (Erzurum) – Katılmıyoruz Değerli Başkan.
BAŞKAN
– Teşekkür ederim Sayın Bakan.
Komisyonun
ve Hükûmetin katılmadığı önergede konuşmacı İstanbul Milletvekilimiz Sayın Eren
Erdem. 
Buyurun
Sayın Erdem. (CHP sıralarından alkışlar)
EREN
ERDEM (İstanbul) – Sayın Başkanım, değerli milletvekilleri; öncelikle,
vazifeniz hayırlı olsun. Bütün Divan üyelerinin de yeni görevini kutlarım.
Atatürk’ün frakı da çok yakışmış, onu da ifade etmek isterim.
505
sıra sayılı YSK Kanun Teklifi’yle çok ilintili, biraz da bu saate uygun bir
fıkra anlatmak isterim. Sayın Bakanın ilgi alanına girmeyecektir ama Sayın
Bostancı’nın ilgisini çekeceğini düşünüyorum. 
Napolyon
dirilmiş arkadaşlar, dünyayı dolaşmaya başlamış. Öncelikle Amerika’ya gitmiş,
Beyaz Saray’a. Ağırlamışlar tabii, güzel bir izzetüikramda bulunmuşlar ve akşam
olduğu zaman Donald Trump’a demiş ki: “Sendeki askerî teknoloji bende olsaydı
Waterloo Savaşı’nı kaybetmezdim.” Hemen arkasından Rusya’ya gitmiş. Aynı
şekilde izzetüikram, Napolyon gelmiş vesaire. “Sendeki istihbarat bende olsa
Waterloo Savaşı’nı kaybetmezdim.” demiş. Üçüncü ziyareti Türkiye’ye yapmış.
Tabii çok güzel bir karşılama, izzetüikram. Akşam sarayda iktidar partisinin
Genel Başkanı Recep Tayyip Erdoğan’a şöyle demiş: “Sendeki medya bende olsaydı
Waterloo Savaşı’nı kaybettiğimden kimsenin haberi olmazdı.” (CHP sıralarından
alkışlar) Şimdi, öncelikle, biz burada ne söylersek söyleyelim, bunun
gazetelere ve televizyonlara nasıl yansıyacağını biliyoruz, Türkiye’deki düzen
belli, Türkiye’deki düzen belli. 
Şimdi,
değerli arkadaşlar, size bir çuvaldan bahsetmek istiyorum. Ne çuvalı? Bu üç
kavramı birbirine bağlayan ortak bir kavram, çuval. Nedir bu? Bir: YSK, oy çuvalı.

İki:
Malum, bir isim söyleyeceğim, çok değerli Binbaşımız Aydın Eser, 11 askerlik
timin komutanı olan, Amerikalıların başına çuval geçirdiği timin komutanı olan
bir isimden bahsediyorum. 
Üç:
Reza Zarrab’ın haram dolu çuvalları. 
Şimdi,
değerli arkadaşlar, haram dolu çuvallarla ilgili bir problemimiz yok anladığım
kadarıyla. Uğruna Amerika’ya 2 tane nota verebiliyoruz. Haram dolu çuvallar,
uğruna nota verilecek kadar değerli ama Mehmetçik’in başına geçirilen çuvallar
anladığım kadarıyla Reza’nın çuvalları kadar değerli değil. Ve aynı zamanda
YSK’nin çuvalları da çok değerli. İçi şaibeyle doldurulmuş ve aynı zamanda YSK
tarafından müdahale edilmiş o çuvallar da tartışmamız gereken bir konu değerli
arkadaşlar. 
Bugün
bir şey benim çok dikkatimi çekti ve rahatsız oldum, burada ifade etmek
isterim: Hükûmetin Sözcüsü konuştu, Sayın Bozdağ, dedi ki: “Reza, itirafçı
yapılmıştır.” Bunda bir şüphem yok, itirafçı yapılmıştır. Baskıyla yapılmıştır,
öyle, o ayrı bir tartışma. Yalnız, bir şey çok dikkatimi çekti: “Geçmişte
Hazreti Meryem ile Hazreti Ayşe’ye de iftiralar attılar.” dedi. Şimdi, değerli
arkadaşlar, bu konuda da bir problem yok, burada da bir sorun yok. 
Bakın
arkadaşlar, yapılan mukayeseye bakın. Cenab-ı Allah’ın vahyettiği Kuran
tarafından temizliği tescillenmiş iki mukaddes değerimiz getiriliyor, bugün bir
siyasi konunun ortasına koyuluyor. Soruyorum: Vicdanınıza sığıyor mu? Etik mi?
Ahlaki mi? Nasıl mukayese edebiliriz bu değerler ile bugünkü kirli siyaseti?
Yakışır mı? Yakışmaz. Her fırsatta orayı kullanıyoruz. Kaçacağımız kapı, yangın
çıkışı; dinî alana gireriz, oradan devam ederiz. Bu ifadeler apaçık inanç
zemininde haddi aşmaktır, çok yanlış ifadelerdir. 
Değerli
arkadaşlar, Reza Zarrab gitti. Şimdi, dün öyle bir hadise yaşandı ki artık
böyle fıkra gibi bir ülkeye dönüştük, manidar hadiseler üzerinden hepimiz mâni
yazar hâle geldik “Reza için nota/ Tütün için kota/ / Sıfır vergi yata/
Doymadınız sata sata.” diye bir mâni yazmış vatandaşın biri, SMS attı, buradan
paylaşmak istedim. 
Bakın
arkadaşlar, bu nota var ya bu nota, bu nota, bu Parlamentonun tarihindeki en
büyük utançlardan biridir. Neden? 11 Mehmetçik Amerikan askeri tarafından
tarumar edilirken âdeta herkes sustu. 
Dün
“Nota verin.” dedik, “Müzik notası mı?” dediniz. Dün “Reza’yı yargılayın.”
dedik, efendim, neredeyse hepimizi alabora edecektiniz. Dün “Bu FETÖ’yle ilgili
bir şeyler yapmanız lazım.” dedik, havuz gazetelerinde CHP’yi linç ettirdiniz.
Geldiğimiz noktada sürekli haklı çıkmaktan biz yorulduk, siz sürekli haksız
çıkmaktan yorulmadınız. 
Bakın,
Reza bugün ne dedi? Bugün Türkiye’nin âdeta itibarını, izzetini, bütün
karizmamızı ayaklar altına alan bir tutumla çıktı oraya her şeyi konuşuyor.
Bundan bu memleket zarar görecek, sizin yanlışlarınızın bedelini hepimiz ödemek
durumunda kalacağımız için çok üzgünüz değerli arkadaşlar.
Bu
nedenle, çok net söylüyorum: Bakın, yaptığınız…
(Mikrofon
otomatik cihaz tarafından kapatıldı)
EREN
ERDEM (Devamla) – Bir ekleme…
BAŞKAN
– Sayın Erdem, buyurun efendim.
Ek
bir dakika süre veriyorum, sözlerinizi tamamlayınız lütfen.
EREN
ERDEM (Devamla) – Değerli arkadaşlar, bakın, yaptığınız işlerin yanlış olduğunu
görmekten hep imtina ettiniz. Yanlışta ısrar daha büyük felaketlerin
başlangıcıdır. Bugün geldiğimiz noktada yapmanız gereken bir tane hadise vardır:
Elimizi vicdanımıza koyacağız, Türkiye Cumhuriyeti Parlamentosudur burası, 550
vekili vardır ve bu ülke adına yapılmış olan hataların neresinden nasıl
dönebilirizin hesabını yapma adına oturup konuşmakla mükellefiz. Bu
mükellefiyetlerin farkına varanlar gerçekten de bu ülkenin bekası için, birliği
için mücadele edenler noktasında olacak ama bunu görmekten imtina eden herkes
bu ülkenin kaybetmesi için yangına odun taşıma noktasında tavır almış olacak
diye düşünüyorum.
Sizleri
saygıyla selamlıyorum arkadaşlar. (CHP sıralarından alkışlar)
BAŞKAN
– Teşekkür ederim Sayın Erdem.
Sayın
milletvekilleri, görüştüğümüz önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir. 
Sayın
milletvekilleri, 12’nci maddenin (1)’inci fıkrasını oylarınıza sunuyorum: Kabul
edenler… Kabul etmeyenler… 12’nci maddenin (1)’inci fıkrası kabul edilmiştir. 
12’nci
maddenin (2)’nci fıkrasını oylarınıza sunuyorum: Kabul edenler… Kabul
etmeyenler… 12’nci maddenin (2)’nci fıkrası kabul edilmiştir. 
12’nci
maddenin (3)’üncü fıkrasını oylarınıza sunuyorum: Kabul edenler… Kabul
etmeyenler… 12’nci maddenin (3)’üncü fıkrası kabul edilmiştir. 
12’nci
maddenin (4)’üncü fıkrasını oylarınıza sunuyorum: Kabul edenler… Kabul
etmeyenler… 12’nci maddenin (4)’üncü fıkrası kabul edilmiştir. 
12’nci
maddenin (5)’inci fıkrasını oylarınıza sunuyorum: Kabul edenler… Kabul
etmeyenler… 12’nci maddenin (5)’inci fıkrası kabul edilmiştir. 
12’nci
maddenin (6)’ncı fıkrasını oylarınıza sunuyorum: Kabul edenler… Kabul
etmeyenler… 12’nci maddenin (6)’ncı fıkrası kabul edilmiştir. 
12’nci
maddenin (7)’nci fıkrasını oylarınıza sunuyorum: Kabul edenler… Kabul
etmeyenler… 12’nci maddenin (7)’nci fıkrası kabul edilmiştir. 
12’nci
maddenin (8)’inci fıkrasını oylarınıza sunuyorum: Kabul edenler… Kabul
etmeyenler… 12’nci maddenin (8)’inci fıkrası kabul edilmiştir. 
Geçici
1’inci madde üzerinde bir adet önerge vardır, önergeyi okutup işleme alacağım. 
Türkiye Büyük Millet Meclisi
Başkanlığına
505
sıra sayılı Yüksek Seçim Kurulunun Teşkilat ve Görevleri Hakkında Kanun
Teklifi'nin Geçici 1'inci maddesinin (3)'üncü fıkrasının 2'nci cümlesinde geçen
"Başkan” ibaresi “Kurul” olarak, (8)'inci fıkrasının aşağıdaki gibi
değiştirilmesini, (6)'ncı fıkrasının madde metninden çıkarılmasını, fıkraların
ona göre teselsül ettirilmesini arz ve teklif ederiz.
"(8)
Bu Kanunun yürürlüğe girdiği tarihte nüfusa kayıtlı oldukları ilçelerde görev
yapan seçim müdürleri, ilgili yönetmeliğin yürürlüğe girdiği tarihten itibaren
en geç bir ay içinde, 10'uncu madde hükümlerine uygun bölgeler arası yer
değiştirme suretiyle atamaya tabi tutulurlar. Bu Kanun'un 10'uncu maddesinin
7'nci fıkrasındaki 6 yıllık süre, Kanun'un yürürlüğe girdiği tarihte başlar.
 Muharrem Erkek Çetin Arık Kazım
Arslan
 Çanakkale Kayseri Denizli
 Özcan Purçu  Gülay
Yedekci Murat Bakan
 İzmir İstanbul İzmir

BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
BAŞBAKAN
YARDIMCISI RECEP AKDAĞ (Erzurum) – Katılmıyoruz Değerli Başkan. 
BAŞKAN
– Gerekçeyi okutuyorum:
Gerekçe:
Başkanı tek adam yapacak yetkiler vermek yerine, ortak aklı egemen kılmak için
yetkinin Kurula verilmesi doğru olacaktır. Bahsi geçen atamaların sadece Başkan
tarafından değil, Kurul tarafından yapılması uygundur.
(8)’inci
fıkrada bu önergeyle yapılan değişiklikle seçim müdür ve müdür yardımcılarının
altı yıllık görev sürelerinin kanun yürürlüğe girdiği tarihte başlaması
öngörülmüş, bu yolla mevcut seçim müdür ve yardımcılarının rotasyonla baskı
altında tutulmaması amaçlanmıştır.
Kuruma
açıktan atama içeren (6)'ncı fıkranın ise madde metninden çıkarılması uygundur.
Her ne kadar Komisyonda, bu amaçla değişiklik yapılmış olsa da yapılan
değişiklik yeterli değildir. Kurum hafızasını sıfırlayacak ve kurum
personelinin aleyhine işleyecek düzenlemeler yapılmamalıdır.
BAŞKAN
- Geçici madde 1’de verilen önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.
Geçici
madde 1’i oylarınıza sunuyorum: Kabul edenler... Kabul etmeyenler… Geçici madde
1 kabul edilmiştir.
Madde
13 üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 505 sıra sayılı Kanun Teklifi’nin 13’üncü maddesinin aşağıdaki şekilde
değiştirilmesini teklif ederiz. 
 Mehmet Naci Bostancı Özgür
Özel Erhan Usta
 Amasya Manisa Samsun
 Mehmet Doğan Kubat Bayram Özçelik
 İstanbul Burdur

“Yürürlük
MADDE
13- (1) Bu Kanunun,
a)
10 uncu maddesinin birinci ve onbirinci fıkraları ile 12 nci maddesinin altıncı
fıkrasının 298 sayılı Kanunun 31 inci maddesini yürürlükten kaldıran hükmü
1/1/2018 tarihinde,
b)
Diğer hükümleri yayımı tarihinde, 
yürürlüğe
girer.”
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ KEMALETTİN YILMAZTEKİN (Şanlıurfa) – Efendim, uygun görüşle
katılabiliyoruz.
BAŞKAN
– Hükûmet önergeye katılıyor mu?
BAŞBAKAN
YARDIMCISI RECEP AKDAĞ (Erzurum) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:

Önergeyle
bu kanunun 1/1/2018 tarihinden önce yürürlüğe girmesi hâlinde uygulamada
yaşanabilecek tereddütlerin önüne geçilmesi amacıyla 1/1/2018 tarihine kadar
geçici personel çalıştırılmasına dayanak teşkil eden hüküm korunmaktadır. 
BAŞKAN
– Komisyonun uygun görüşle takdire bıraktığı, Hükûmetin katıldığı önergeyi
oylarınıza sunuyorum: Kabul edenler... Etmeyenler... Önerge kabul edilmiştir. 
Kabul
edilen önerge doğrultusunda madde 13’ü oylarınıza sunuyorum: Kabul edenler...
Kabul etmeyenler... Madde 13 kabul edilmiştir. 
Madde
14’ü oylarınıza sunuyorum: Kabul edenler... Kabul etmeyenler... Madde 14 kabul
edilmiştir. 
Sayın
milletvekilleri, ikinci bölümde yer alan maddelerin oylamaları tamamlanmıştır. 
Şimdi
İç Tüzük 86’ya göre oyunun rengini belirtmek üzere 2 arkadaşımız söz
istemiştir. 
İlk
söz, lehte, Şanlıurfa Milletvekilimiz Kemalettin Yılmaztekin’e aittir. (AK
PARTİ sıralarından alkışlar) 
Sayın
Yılmaztekin, buyurun. 
KEMALETTİN
YILMAZTEKİN (Şanlıurfa) – Sayın Başkan, değerli milletvekilleri; Yüksek Seçim
Kurulu teşkilat kanunu üzerinde şahsım adına lehte söz almış bulunmaktayım.
Yüce Meclisi saygıyla selamlıyorum. 
Konuşmama
başlamadan önce, âlemlere rahmet olarak gönderilen kainatın efendisi Hazreti
Muhammed (SAV)’in yeryüzünü teşrifleri münasebetiyle dün gece itibarıyla idrak
ettiğimiz mevlidişerifin birlik ve beraberliğimizin pekişmesine, ülkemizin
huzur ve refahının artmasına, dünyada hüküm süren kan ve gözyaşının dinmesine
vesile olmasını Cenab-ı Hak’tan niyaz ediyorum. 
Mevcut
durum itibarıyla bizler Anayasa Komisyonu üyeleri olarak söz konusu, Yüksek
Seçim Kurulunun teşkilatlanmasıyla ilgili kanun üzerine çeşitli çalışmalar
yaptık ve Genel Kurulumuzun gündemine taşıdık. Bu noktada katkı sunan
muhalefetin de temsilcilerine teşekkür ediyorum. 
Söz
konusu düzenlemenin ülkemize, milletimize, devletimize hayırlar getirmesini
temenni ediyorum, Genel Kurulu ve hepinizi saygıyla ve hürmetle selamlıyorum.
(AK PARTİ sıralarından alkışlar)
BAŞKAN
– Sayın Yılmaztekin, teşekkür ederiz.
Yine,
İç Tüzük 86’ya göre oyunun rengini belli etmek üzere Ankara Milletvekilimiz
Sayın Levent Gök.
Sayın
Gök, buyurun. (CHP sıralarından alkışlar)
Sayın
Başkanım, özlemiştik sizi, buyurun.
LEVENT
GÖK (Ankara) – Teşekkür ederim, sağ olun.
Sayın
Başkan, değerli milletvekilleri; hepinizi sevgiyle, saygıyla selamlıyorum.
505
sıra sayılı Kanun Teklifi üzerinde söz aldım. Hepinize iyi akşamlar diliyorum
ve yeni görevlerine başlayan Başkanlık Divanı üyelerimizi, başta Meclis Başkan
Vekilimiz Sayın Yaşar Tüzün ve diğer arkadaşları ve Meclis kâtip üyeleri olmak
üzere herkesi görevlerinde başarılar dileyerek kutluyorum. Hepinizin başarılı
olacağına inanıyorum. (CHP sıralarından alkışlar) 
Sayın
Başkan, değerli milletvekilleri; Yüksek Seçim Kurulunun teşkilat ve görevleri
hakkında bir kanun teklifini görüşüyoruz. Bu kanunun 6’ncı maddesinde Yüksek
Seçim Kuruluna verilen görevlerden bahsediliyor ve orada şöyle tariflerde
bulunuluyor: Seçimlerin başlamasından sonuna kadar dürüstlükle seçimin düzen
içerisinde yönetimini sağlamak ve yolsuzlukları, şikâyetleri neticelendirmek.
Değerli
arkadaşlarım, Yüksek Seçim Kurulu, 16 Nisan referandumuyla büyük bir yara alan
bir kurumdur. Seçimleri baştan sonuna kadar dürüstlükle götürmemiştir; kanunen
kendisine verilen, mühürlü oyları geçerli saymak, mühürsüzleri geçersiz saymak
amir hükmünü çiğneyerek Türkiye’de idari yapının değişmesine neden olabilecek
bir referandumda çok vahim bir tabloyla kamu vicdanını yaralamıştır. Yüksek
Seçim Kurulu, kararları kesin, itiraz mercisi yok, bir yere gidemiyorsunuz.
Bence böyle tarihî olaylarda Yüksek Seçim Kurulunun bu tip kararları karşısında
da bir başvuru yolu olmalı değerli arkadaşlarım. Herkesin eli kolu bağlı.
Akşama doğru tam sandıklar açılırken bir karar alınıyor ve mühürsüz oylar
geçerli sayılarak millî irade -hangi yönde olursa olsun- “evet” diyenleri de
“hayır” diyenleri de etkileyecek şekilde değiştirildi değerli arkadaşlarım. Bu,
ciddi bir kanayan yaradır Türkiye açısından.
Şimdi,
demokrasiler sadece millî iradenin sandığa yansımasından ibaret değil değerli
arkadaşlarım. Demokrasilerde millî irade vardır ama onun yanında hesap vermek,
yönetenlerin hesap verme yükümlülüğü, denetlenmesi, şeffaf olması, ahlak
anlayışının bütün kurumlarda oluşması gerekiyor. Ahlak, olmazsa olmaz bir
kural. Siyasi etik... 2016 yılında AK PARTİ milletvekilleri siyasi etik yasası
teklifini verdiler, hemen kendileri geri çektiler. Niçin? Çünkü
milletvekillerinin bir şekilde davranması gerekiyor, yöneticilerin bir şekilde
davranması gerekiyor, ticaretle uğraşmaması ya da hesap vermesi gerekiyor ama
bu, üst irade tarafından engellendi ve işte, yaşadığımız karmaşık durumlar
ortaya çıkmaya başladı.
Ahlak
ve demokrasi, hesap vermek... Cumhuriyet Halk Partisinin geçen seçimlerdeki en
büyük taahhütlerinden bir tanesi, iktidar olduğumuzda bütçe kesin hesap
komisyonu başkanlığını ana muhalefet partisi üyesine vermekti değerli
arkadaşlarım. Çünkü biz kendimizden korkmuyoruz, yaptığımız işlerden
korkmuyoruz. Ana muhalefet partisinin bir üyesi kesin hesap komisyonunun
başkanı olsun, bizim de iktidarımızı denetlesin istedik ama seçim sonuçları
bunu elverişli kılmadı. Dilerim bugünleri yaşarız, dilerim.
Şimdi
ne yaptığınız zaman demokratik oluyorsunuz, nasıl demokrasi kuruluyor değerli
arkadaşlarım? Kolay değil, öyle davranışlar var ki bu davranışları yapmazsanız
istediğiniz kadar iyi kanunları çıkartın demokrasiyle yönetiliyor
olamıyorsunuz. Örneğin geçtiğimiz yıllarda Alman Cumhurbaşkanı Wulff, bir iş
adamı arkadaşından düşük faizli kredi aldı diye istifa etti. Bakın, düşük
faizli kredi aldı diye Alman Cumhurbaşkanı görevinden istifa etti. Bir ahlaklı
ve onurlu davranış. 
KEMALETTİN
YILMAZTEKİN (Şanlıurfa) – Siz on seçim kaybettiniz, istifa etmediniz!
LEVENT
GÖK (Devamla) – O yüzden Almanya’ya demokratik bir ülke deniyor. Danimarka
Ulaştırma Bakanı, evinde çalıştırdığı bir dadıyı yetkili makamlara bildirmedi
diye istifa etti değerli arkadaşlarım, bir dadıyı. İsveç’te Maliye Bakanı, 2010
yılında, devletin kendisine harcaması için verdiği paradan 60 liralık -Türk
parasına göre- bir çikolata aldı diye istifa ettirildi değerli arkadaşlarım.
Yine, Fransa’da Bütçe Bakanı, 2013 yılında kişisel servetini yanlış bildirdiği
ve İsviçre’de gizli bankalarda hesabı olduğu için istifa etti değerli
arkadaşlarım. O yüzden, bu ülkelere “Demokrasiyle yönetiliyor.” deniyor. Yine,
İtalya’da Ulaştırma Bakanı bir iş adamından Rolex marka saat aldı diye
yargılandı ve istifa etti. Bu saat markası size bir şeyler hatırlatıyor mu?
İzlanda’da Panama belgelerinin yayınlanmasının ardından offshore hesaplarında
parası olduğu için, hisseleri olduğu için İzlanda Başbakanı istifasını sundu. 
(Mikrofon
otomatik cihaz tarafından kapatıldı)
BAŞKAN
– Sayın Gök, buyurun efendim. 
Sayın
milletvekilleri…
LEVENT
GÖK (Devamla) – Değerli arkadaşlarım, şimdi, İsrail’de Başbakan Netanyahu’nun
evine polis giriyor, arama yapıyor. 
Değerli
arkadaşlarım, demokrasi ağır bedeller ödenerek kurulan bir rejimin adıdır.
Demokrasi süs rejimi değildir, gereklilikleri vardır, ahlaki gereklilikleri
vardır, hukuki gereklilikleri vardır ve toplumsal gereklilikleri vardır.
Bunların yerine getirilmediği hiçbir ülke demokratik bir ülke diye
adlandırılamaz. Biz ne zaman bunları yapmaya başlarsak, offshore hesaplarında
paramız çıktığı zaman ya da bir offshore bankasından para mı gelmiş, para mı
gitmiş tartışmasının içerisinde kendinizi bulduğunuz an ve bunu inkâr
edemediğiniz an, gereğini yaptığınız an demokrasiyle yönetilirsiniz, gerisi
abesle iştigaldir diyor, hepinizi sevgiyle saygıyla selamlıyorum. (CHP sıralarından
alkışlar) 
BAŞKAN
– Çok teşekkür ederim Sayın Gök. 
Sayın
Kerestecioğlu, sisteme girmişsiniz. 
Buyurun.

VI.- AÇIKLAMALAR (Devam)
34.- İstanbul Milletvekili
Filiz Kerestecioğlu Demir’in, HDP Eş Genel Başkanı Selahattin Demirtaş’ın
hiçbir baskıcı ve zorlayıcı uygulama olmadan 7 Aralıkta yapılacak duruşmasına
getirilmesini istediklerine ve fikirlerin değil yolsuzlukların yargılanması
gerektiğine ilişkin açıklaması 
FİLİZ
KERESTECİOĞLU DEMİR (İstanbul) – Küçük bir söz almak istedim bitmeden önce. 
Yüksek
Seçim Kurulu kanununu görüştük. Aslında, hepimiz gerçekten seçimlerin özgür
olmasını, insanların serbest, özgür iradesinin sandığa yansımasını ve bunun
sonucuna da saygı gösterilmesini istiyoruz, sanıyorum, Parlamento böyle bir
yerdir. Ancak, bizim 9 milletvekilimiz ve Cumhuriyet Halk Partisinin 1
milletvekili içeride ve şu anda halkın iradesi temsil edilemiyor durumda. 7
Aralıkta Sayın Selahattin Demirtaş’ın duruşması var. Bizim isteğimiz onun
sesinden, sözünden, sazından, kişiliğinden korkmadan, özgürce -tabii ki tırnak
içerisinde özgürce- duruşmaya getirilmesidir; hiçbir baskıcı, zorlayıcı,
uygulama olmadan getirilmesidir; gerçekten adil, bağımsız bir yargıdan söz
ediliyorsa o şekilde duruşmada sözünün engellenmemesidir. Selahattin Demirtaş,
hayatında hiçbir yolsuzlukla yargılanmamıştır. 
Artık,
fikirler değil yolsuzluklar yargılansın diyor, Genel Kurulu saygıyla
selamlıyorum.
BAŞKAN
– Teşekkür ederim Sayın Kerestecioğlu.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Yüksek Seçim Kurulunun Teşkilat ve Görevleri Hakkında Kanun Teklifi (2/1929) ve
Anayasa Komisyonu Raporu (S. Sayısı: 505) (Devam)
BAŞKAN
– Sayın Özel…
ÖZGÜR
ÖZEL (Manisa) – Oylamaya geçelim Sayın Başkanım. Sayın Levent Gök gereğini
yaptı zaten.
BAŞKAN
– Sayın milletvekilleri, teklifin görüşmeleri tamamlanmıştır.
Teklifin
tümünü oylarınıza sunuyorum: Kabul edenler… Kabul etmeyenler… Teklif kabul
edilmiş ve kanunlaşmıştır. Hayırlı ve uğurlu olmasını temenni ederiz. 
Sayın
milletvekilleri, bu hafta Genel Kurulu, Burdur Milletvekilimiz Sayın Bayram
Özçelik ve Çanakkale Milletvekilimiz Sayın Bülent Öz Kâtip üye olarak, Bilecik
Milletvekili Yaşar Tüzün Meclis Başkan Vekili olarak birlikte yönettik. Ben
bütün milletvekillerimize, Başkanlık Divanına ve şahsıma gösterdikleri yakın
ilgi ve destekten dolayı Başkanlık Divanı olarak tüm milletvekillerimize
teşekkürlerimi ve şükranlarımı sunuyorum. (Alkışlar)
Sayın
milletvekilleri, 457 sıra sayılı Kanun Tasarısı ile Dışişleri Komisyonu
Raporu’nun görüşmelerine başlayacağız.
2.- AB-EFTA Ortak Transit
Ortak Komitesinin 20 Mayıs 1987 Tarihli Ortak Transit Rejimine İlişkin
Sözleşmeyi Değiştiren 28/04/2016 Tarihli ve 1/2016 Sayılı Kararının
Onaylanmasının Uygun Bulunduğuna Dair Kanun Tasarısı (1/745) ve Dışişleri
Komisyonu Raporu (S.Sayısı:457)
BAŞKAN
– Komisyon? Yok.
Ertelenmiştir.
385
sıra sayılı Kanun Tasarısı ile Dışişleri Komisyonu Raporu’nun görüşmelerine
başlayacağız. 
3.- Geçici İthalat Sözleşmesinde Yapılan
Değişikliklere İlişkin Belgelerin Onaylanmasının Uygun Bulunduğuna Dair Kanun
Tasarısı (1/712) ve Dışişleri Komisyonu Raporu (S. Sayısı: 385)
BAŞKAN
– Komisyon? Yok. 
Ertelenmiştir.

Gündemimizde
başka bir konu bulunmadığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek üzere 5
Aralık 2017 Salı günü saat 15.00’te toplanmak üzere birleşimi kapatıyorum. 
Tüm
milletvekillerimize hayırlı akşamlar, hayırlı hafta sonları diliyorum. 
Kapanma Saati: 20.46




(X) 505 S. Sayılı Basmayazı 29/11/2017
tarihli 30’uncu Birleşim Tutanağı’na eklidir




