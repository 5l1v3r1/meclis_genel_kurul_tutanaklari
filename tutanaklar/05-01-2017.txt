



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

51’inci Birleşim
5 Ocak 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Necdet Ünüvar’ın, 5
Ocak Adana’nın, 6 Ocak Ceyhan’ın düşman işgalinden kurtuluşunun 95’inci yıl dönümüne
ilişkin gündem dışı konuşması
2.- Artvin Milletvekili Uğur
Bayraktutan’ın, Artvin ilinin sorunlarına ilişkin gündem dışı konuşması
3.- Siirt Milletvekili Kadri Yıldırım’ın,
Kürt dil kurumlarının kapatıldığı iddialarına ilişkin gündem dışı konuşması
V.- AÇIKLAMALAR
1.- Giresun Milletvekili Bülent Yener
Bektaşoğlu’nun, Ordu Giresun Havaalanı’ndan Ankara dışında diğer şehirlere de
uçuş konulması ve bu havaalanının ikinci planda tutulan, atıl bir havaalanı
özelliğine büründürülmemesi gerektiğine ilişkin açıklaması

2.- İstanbul Milletvekili Mahmut Tanal’ın,
başkanlığa, şeriata ve faşizme karşı olmanın suç teşkil etmeyeceğine ve bu
nedenle gözaltına alınan gençlerin derhâl serbest bırakılması gerektiğine, bu
tür uygulamaların toplumda çatışma ve gerginlik ortamı yaratacağına ilişkin
açıklaması
3.- Mersin Milletvekili Baki Şimşek’in,
kapatılan askerî okulların sınavlarını kazanan ya da okuyan öğrenciler ile
mezun olanların soruşturmalarının yapılarak suçsuz olanların okullarına devam
edebilmesi, okulu bitirenlerin görevlerine başlayabilmelerinin sağlanması gerektiğine
ilişkin açıklaması
4.- Denizli Milletvekili Melike
Basmacı’nın, 250 bin işletmenin müracaat ettiği KOSGEB aracılığıyla verilen 50
bin TL faizsiz krediyi almaya hak kazanan 15 bin işletmenin Hükûmete yakın
işletmeler olduğuna ve bu işin sonunu bırakmayacaklarına ilişkin açıklaması
5.- Mersin Milletvekili Aytuğ Atıcı’nın, 5
Ocak Adana’nın düşman işgalinden kurtuluşunun 95’inci yıl dönümüne ve Gezi
direnişinin sembolü olan Berkin Elvan’ın doğum gününe ilişkin açıklaması
6.- Kocaeli Milletvekili Fatma Kaplan
Hürriyet’ın, Kadın Cinayetlerini Durduracağız Platformu’nun raporuna göre 2016
yılında kadın cinayetlerinin arttığına ve devleti yönetenlerin açıklamalarının
katillere ve tecavüzcülere cesaret verdiğine ilişkin açıklaması
7.- Kahramanmaraş Milletvekili İmran
Kılıç’ın, terörden dini sorumlu tutanların terör olaylarını kullanarak dini yıpratmak
isteyebileceklerine, dinler ve özellikle İslam’ın terör eylemlerine izin ve
cevaz vermediğine, teröre bulaşanların gafil, cahil ve hain olduklarına ilişkin
açıklaması
8.- Samsun Milletvekili Kemal Zeybek’in,
Büyükşehir Belediyesinin Samsun’un 19 Mayıs ilçesi Yörükler beldesinde
yürüttüğü yıkım işleminin durdurulması gerektiğine ilişkin açıklaması
9.- İstanbul Milletvekili Yakup Akkaya’nın,
bireysel emeklilik sistemiyle vatandaşı tasarrufa zorlayan Hükûmetin kendi
israfına bir önlem alıp almayacağını öğrenmek istediğine ilişkin açıklaması
10.- Ordu Milletvekili Metin Gündoğdu’nun,
5 Ocak şair Arif Nihat Asya’nın 42’nci ölüm yıl dönümüne ilişkin açıklaması
11.- İzmir Milletvekili Murat Bakan’ın,
Başbakanın Ulaştırma Bakanı iken İzmir’den direkt uçuş sayılarının artmasıyla
ilgili talimat verdiği hâlde bir yılı aşkın bir zamandır bu konuda bir gelişme
olmadığına ilişkin açıklaması
12.- Isparta Milletvekili İrfan Bakır’ın,
Isparta’nın Yalvaç ilçesine bağlı bazı köylerde iki gün süren kar yağışı sonucu
seraların zarar gördüğüne ve zararı minimuma indirmek için destek verilip
verilmeyeceğini öğrenmek istediğine ilişkin açıklaması



13.- Denizli Milletvekili Kazım Arslan’ın,
komşularımızla ve dış dünyayla barışın ne zaman ve ne şekilde sağlanacağını ve
Suriye’yle ilişkilerimizin ne zaman normalleşeceğini öğrenmek istediğine, Suriyeli
mültecilerle ilgili bilgi almak istediğine ve laiklik propagandası yaptığı
gerekçesiyle haksız yere tutuklanan gençlerin bir an önce serbest bırakılmasını
istediğine ilişkin açıklaması
14.- Mersin Milletvekili Hüseyin Çamak’ın,
özellikle eğitim ve sağlık hizmetlerinde sosyologlara kritik görevler düşmesine
rağmen böylesine önemli bir alanda neredeyse hiç istihdam yaratılmadığına ve
Bakanlığın sosyolog görev tanımını bir an önce yapması gerektiğine ilişkin
açıklaması
15.- Adana Milletvekili Tamer Dağlı’nın, 5
Ocak Adana’nın düşman işgalinden kurtuluşunun 95’inci yıl dönümüne ilişkin
açıklaması
16.- Samsun Milletvekili Erhan Usta’nın, 5
Ocak şair Arif Nihat Asya’nın 42’nci ölüm yıl dönümüne ilişkin açıklaması
17.- İstanbul Milletvekili Filiz
Kerestecioğlu Demir’in, Başbakanın Irak’a barış planlarıyla gitmesi
gerektiğine, Reina saldırganına benzetilen Türkmenistan uyruklu bir kişinin
kalabalık bir grup tarafından linç edilmek istenmesine, Grup Başkan Vekili
Çağlar Demirel’in kaçma şüphesiyle gözaltına alınmasına rağmen IŞİD’lilerin
ikametgâhları belli olduğu gerekçesiyle serbest bırakılmalarına, Doğan Grubunda
Baş Hukuk Müşaviri olarak çalışan Erem Turgut Yücel’in gözaltına alınmasının bir
talihsizlik olduğuna ve Berkin Elvan’ın yaşasaydı bugün 18 yaşında olacağına
ilişkin açıklaması
18.- Ankara Milletvekili Levent Gök’ün, 5
Ocak Adana’nın düşman işgalinden kurtuluşunun 95’inci yıl dönümüne, Meclis Başkanına
acil şifalar dilediğine, pazartesi gününden itibaren Anayasa görüşmelerinin
başlayacak olması nedeniyle halkın bilgilenme ve haber alma hakkı gözetilerek
Meclis televizyonunun kesintisiz yayın yapması konusunda Başkanlığın bir
girişimde bulunmasını rica ettiklerine ilişkin açıklaması
19.- Amasya Milletvekili Mehmet Naci
Bostancı’nın, 5 Ocak Adana’nın düşman işgalinden kurtuluşunun 95’inci ve şair
Arif Nihat Asya’nın ölümünün 42’nci yıl dönümlerine ve 17’nci Dönem İstanbul
Milletvekili Aytekin Kotil’in eşinin vefatı nedeniyle sevenlerine başsağlığı
dilediğine ilişkin açıklaması
20.- Muş Milletvekili Ahmet Yıldırım’ın,
Bartın Milletvekili Yılmaz Tunç’un HDP grup önerisi üzerinde yaptığı
konuşmasındaki bazı ifadelerine ilişkin açıklaması
21.- Amasya Milletvekili Mehmet Naci
Bostancı’nın, siyaset kurumunun Uludere’deki olay yaşandığı andan itibaren bu
acının milletin ortak acısı olduğuna ilişkin bir anlayış ve yaklaşım içerisinde
olduğuna ve idari ve adli soruşturmanın yapılması için bir irade ortaya koyduğuna
ilişkin açıklaması
22.- Ankara Milletvekili Levent Gök’ün,
İzmir Adliyesi yakınında patlama olduğuna dair haberler geldiğine ve bu konuda
Bakandan bir açıklama beklediklerine ilişkin açıklaması
23.- Ankara Milletvekili Levent Gök’ün,
Bakandan resmî olarak İzmir’de ne olduğu konusunda Meclisi, kamuoyunu
aydınlatması talebini yinelediğine ilişkin açıklaması
24.- Başbakan Yardımcısı Mehmet Şimşek’in,
İzmir’de yaşanan olayın bütün yönleriyle incelenerek ilgili bakan tarafından
gereken bilgilendirmenin yapılacağına ilişkin açıklaması
25.- Ankara Milletvekili Levent Gök’ün,
İzmir’de meydana gelen patlamanın bir terör saldırısı olduğuna, hayatını
kaybedenlere Allah’tan rahmet dilediğine ve bütün terör örgütlerini
lanetlediğine ilişkin açıklaması
26.- Amasya Milletvekili Mehmet Naci
Bostancı’nın, İzmir’deki terörist saldırıyı kınadığına, hayatını kaybedenlere
Allah’tan rahmet dilediğine ve güvenlik görevlileri ile istihbarat birimlerinin
bundan sonra bu tür girişimleri etkisiz hâle getirmelerini temenni ettiğine ilişkin
açıklaması
27.- Muş Milletvekili Ahmet Yıldırım’ın,
Halkların Demokratik Partisi adına İzmir Adliyesine yapılmış olan saldırıyı
kınadığına ve hayatını kaybedenlere Allah’tan rahmet dilediğine ilişkin
açıklaması
28.- Mersin Milletvekili Baki Şimşek,
Milliyetçi Hareket Partisi adına İzmir’de yapılan hain saldırıyı kınadığına ve
hayatını kaybedenlere Allah’tan rahmet dilediğine ilişkin açıklaması
29.- İzmir Milletvekili Ali Yiğit’in,
İzmir’de yaşanan terör olayını kınadığına, hayatını kaybedenlere Allah’tan
rahmet dilediğine ve sosyal medyada İzmir’i hedef gösteren kişi hakkında
herhangi bir işlem yapılıp yapılmadığını öğrenmek istediğine ilişkin açıklaması
30.- İzmir Milletvekili Musa Çam’ın,
terörün kimden ve nereden gelirse gelsin herkesin karşı çıkması gereken bir
olay olduğuna ve İzmir’deki hain saldırıda hayatını kaybedenlere Allah’tan
rahmet dilediğine ilişkin açıklaması
31.- İzmir Milletvekili Murat Bakan’ın,
İzmir’de yaşanan olayın son derece üzücü olduğuna, hayatını kaybedenlere
Tanrı’dan rahmet dilediğine ve Parlamentonun Türkiye’nin içinde bulunduğu bu
karanlık ortamdan çıkmasını sağlaması gerektiğine ilişkin açıklaması
32.- İzmir Milletvekili Aytun Çıray’ın,
İzmirlilere, İzmir Adliyesi çalışanlarına ve Türk milletine geçmiş olsun
dileğinde bulunduğuna ilişkin açıklaması
33.- İzmir Milletvekili Mustafa Ali
Balbay’ın, yakın geçmişte sosyal medyada İzmir’de neden patlama olmadığı
konusunda paylaşımlar yapıldığına, Hükûmet üyeleri ile iktidar
milletvekillerine teröre karşı barış ve huzur dilinin öne çıkması gerektiğini
vurgulamak istediğine ilişkin açıklaması


34.- Maliye Bakanı Naci Ağbal’ın, İzmir’de
meydana gelen terör olayını Hükûmet olarak kınadıklarına, hayatını kaybedenlere
Allah’tan rahmet dilediğine, terörün insanlığa karşı işlenmiş bir suç olduğuna
ve terörle sonuna kadar mücadele edileceğine, sosyal medyanın sorumsuzca
hareket edilecek bir mecra olmadığına ilişkin açıklaması
35.- İzmir Milletvekili Hüseyin
Kocabıyık’ın, İzmir’deki menfur saldırıda hayatını kaybedenlere Allah’tan
rahmet dilediğine ilişkin açıklaması
36.- İzmir Milletvekili Necip Kalkan’ın,
hoşgörünün sembolü olmuş bir şehirde lanet terörün kendini gösterdiğine ilişkin
açıklaması
37.- Ankara Milletvekili Levent Gök’ün,
Türkiye Cumhuriyeti’nde her yurttaşın kutsal günlerinde kendilerine özgü
kutlamalar yapmalarının Osmanlıdan beri devam eden bir gelenek olduğuna ve
Ortodoks Hristiyanların Noel Bayramı’nı kutladığına ilişkin açıklaması
38.- Samsun Milletvekili Erhan Usta’nın,
mezhep düşmanlığı çıkararak ve hayat tercihleri itibarıyla ülkemizi bölme
oyununa hiç kimsenin düşmemesi ve siyasetçiler ile kurumlar olarak mezhep
üzerinden, din üzerinden ayrıştırıcı, kutuplaştırıcı bir dil kullanılmaması gerektiğine
ilişkin açıklaması
39.- Elâzığ Milletvekili Ejder
Açıkkapı’nın, İzmir’de meydana gelen hain terör saldırısında teröristlerle
mücadele eden ve daha büyük bir faciayı önleyerek şehit olan Elâzığlı polis
Fethi Sekin’e Elâzığ milletvekilleri olarak Allah’tan rahmet dilediklerine
ilişkin açıklaması
40.- Afyonkarahisar Milletvekili Burcu
Köksal’ın, Afyonkarahisar’ın en işlek caddelerinden Yeşilyol’da bir pastanede
bir patlama meydana geldiğine, yaralı olan tüm hemşehrilerine acil şifalar,
İzmir’deki hain saldırıda şehit olanlara Allah’tan rahmet dilediğine ilişkin
açıklaması
41.- Aydın Milletvekili Abdurrahman Öz’ün,
Çıldır Havaalanı’nın şu an Ulaştırma Bakanlığı kayıtlarında işletmeye açık bir
havaalanı olarak gözüktüğüne, sadece pistinin uzatılması sorunu olduğuna ilişkin
açıklaması
42.- Aydın Milletvekili Hüseyin Yıldız’ın,
Çıldır Havaalanı’nda hiçbir uçuşun olmadığına ilişkin açıklaması
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, vefat eden 17’nci Dönem İstanbul Milletvekili
Aytekin Kotil’in eşine Allah’tan rahmet dilediğine ilişkin konuşması
2.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak İzmir’deki terör olayını
şiddetle kınadıklarına ve hayatını kaybedenlere Allah’tan rahmet dilediklerine
ilişkin konuşması
3.- Oturum Başkanı TBMM Başkan Vekili
Mehmet Akif Hamzaçebi’nin, Hristiyan vatandaşların 6-7 Ocak tarihlerinde
kutladıkları Noel Bayramı’nı kutladığına ilişkin konuşması
4.- Oturum Başkanı TBMM Başkan Vekili
Mehmet Akif Hamzaçebi’nin, TEOG sınavında birinci olan Batman’dan 2 öğrenciyi yürekten
kutladığına ilişkin konuşması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve
24 milletvekilinin, Malezya’da yaşanan yolsuzlukların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/408)
2.- Kahramanmaraş Milletvekili Fahrettin
Oğuz Tor ve 19 milletvekilinin, Kahramanmaraş ilindeki Suriyeli mültecilerin
sebep olduğu sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/409)
3.- İstanbul Milletvekili İsmail Faruk Aksu
ve 20 milletvekilinin, Türk personel rejiminin aksayan yönleri ile kamu
çalışanlarının sorunlarının ve çözüm yollarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/410)
VIII.- ÖNERİLER
A) Siyasi Parti Grubu Önerileri
1.- HDP Grubunun, 3/6/2016 tarihinde Şırnak
Milletvekili Ferhat Encu ve arkadaşları tarafından, 28 Aralık 2011 tarihinde
Şırnak’ın Uludere ilçesinde devletin savaş uçaklarıyla yapılan bombalama sonucu
çoğu çocuk 34 sivilin yaşamını yitirdiği olaydan sonra 29/5/2016 tarihinde yine
aynı noktada köylülerin tekrar bombalanmış olmasının araştırılması ve
sorumluların tespit edilmesi amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, 5 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
2.- CHP Grubunun, 5/1/2017 tarihinde Grup
Başkan Vekili Ankara Milletvekili Levent Gök tarafından, Türkiye’yi ekonomik
krize sürükleyen etkenlerin anlaşılması, bu sorunların derinleşmesine engel
olunması ve atılması gereken adımlara ilişkin krizle mücadele yol haritası
oluşturulması amacıyla verilmiş olan Meclis araştırması önergesinin Genel
Kurulun bilgisine sunulmak üzere bekleyen diğer önergelerin önüne alınarak, 5
Ocak 2017 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
2.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 443)
3.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı (1/650)
ve Dışişleri Komisyonu Raporu (S. Sayısı: 439)
5 Ocak 2017 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
-----0-----
BAŞKAN
– Türkiye Büyük Millet Meclisinin 51’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Adana ile Ceyhan ilçesinin düşman işgalinden kurtuluşunun 95’inci
yıl dönümü münasebetiyle söz isteyen Adana Milletvekili Necdet Ünüvar’a aittir.

Buyurunuz
Sayın Ünüvar. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Necdet Ünüvar’ın, 5
Ocak Adana’nın, 6 Ocak Ceyhan’ın düşman işgalinden kurtuluşunun 95’inci yıl
dönümüne ilişkin gündem dışı konuşması
NECDET
ÜNÜVAR (Adana) – Sayın Başkan, değerli milletvekilleri; hepinizi saygıyla
selamlıyorum.
Bugün
5 Ocak Adana’nın kurtuluş günü, yarın da 6 Ocak Ceyhan’ın kurtuluş günü.
Öncelikle hem Adana’mızın hem Ceyhan’ımızın kurtuluş günlerini kutlayarak
sözlerime başlamak istiyorum. 
Değerli
arkadaşlar, Adana tarihi, kültürü, ekonomisiyle ülkemizin en önemli
şehirlerinden birisidir, birçok medeniyete ev sahipliği yapmıştır. Asırlık
şehirlerin asırlık öyküleri vardır, tarihin aktığı yerdir Adana. Tarihin
hancısı olarak zaman gelip geçerken o hep orada onu beklemiştir. Toprağına kan
damlaları düşerken, toprağının bereketinin üstünde yaşayanların kendisine verdiği
kıymeti bilircesine o gelecek nesillere öyküleri bereketiyle taşımıştır. 5 Ocak
öyle bir vakittir ki Adana onu öykü değil destan diye yazmıştır, öyle bir
destandır ki doksan beş yıldır dilimizde. O destanın kahramanlarını, ecdadımızı
rahmetle ve minnetle anıyorum. 
5
Ocak kalbimizde daima bir şuur, bazen de dilimizde bir şiir olur. O şiirlerin
en unutulmazı, Arif Nihat Asya’nın hepimizin bildiği “Bayrak” şiiridir. Arif
Nihat Asya “Bayrak” şiirinde 
“Ey
mavi göklerin beyaz ve kızıl süsü, 
Kız
kardeşimin gelinliği, şehidimin son örtüsü, 
Işık
ışık, dalga dalga bayrağım, 
Senin
destanını okudum, senin destanını yazacağım.

Sana
benim gözümle bakmayanın 
Mezarını
kazacağım, 
Seni
selamlamadan uçan kuşun 
Yuvasını
bozacağım. 

Dalgalandığın
yerde ne korku, ne keder,
Gölgende
bana da, bana da yer ver. 
Sabah
olmasın, günler doğmasın ne çıkar, 
Yurda
ay yıldızının ışığı yeter. 

Tarihim,
şerefim, şiirim, her şeyim, 
Yeryüzünde
yer beğen, 
Nereye
dikilmek istersen, 
Söyle,
seni oraya dikeyim.” diyordu.
Arif
Nihat Asya tam yetmiş yedi yıl önce bir 5 Ocak gecesi Adana’da yazmıştı bu
şiiri, hem de bir petrol lambasının yorgun ışığı altında. Ama, ne mutlu bize ki
bu şiirin ışığı hamdolsun bugün pırıl pırıl parıldıyor, bayrağımız dalga dalga
dalgalanıyor. İşte, 5 Ocak böyle bir gündür.
5 Ocak hep bir tarih olarak anlatılıyor ama o gün
ülkemizi işgal etmek isteyenler vardı, bugün de aslında 5 Ocak öncesi o işgal
etmek isteyenlerin düşünceleri aynen devam ediyor. 15 Temmuz işgal girişimi
onların en başında geliyor ama çok önemli bir fark var; doksan beş yıl önce 5
Ocak öncesinde ülkemizi işgal etmek isteyenlerin üzerinde Fransız, İtalyan,
Yunan üniformaları vardı ama 15 Temmuzda ne hazindir ki milletin emanet ettiği
şerefli üniformaları ele geçiren hainler bu gazi mekânı da bombalamışlardı.
Ama, Cumhurbaşkanımızın çağrısıyla meydanlara dökülen milletimiz, Meclise gelen
ve sabaha kadar bombalar altında bu gazi mekânı bekleyen milletvekillerimiz 15
Temmuzda işgal girişimine “Dur.” dedi. Ama, değerli arkadaşlar, bu işgal girişimi
devam edecek. Ama, bizim de o 5 Ocakta Adana’da, 3 Ocak’ta Mersin’de, 6 Ocakta
Ceyhan’da, 7 Ocakta Osmaniye’de, 8 Ocakta Erzin’de, 9 Ocakta Dörtyol’da
ecdadımızın bize emanet ettiği ruh da devam ediyor. Ecdadımız bize sadece
vatanı değil aslında o ruhu da emanet etti. Ama, bizim dikkatli olmamız lazım.
Adana’da, Beşiktaş’ta, Ortaköy’de, Rus Büyükelçisi vurulurken ve yılbaşı
gecesinde Türkiye’de yaşayan Türk vatandaşları ve Türkiye’de misafir bulunan
yabancı ülke vatandaşları vurulurken esasında o teröristler onu, bunu, şunu
değil, bizi vuruyor, hepimizi vurmak istiyor çünkü terörü yeri ve zamanına göre
kategorize etmek aslında terörün amacına hizmet eder. Onun için, değerli
arkadaşlar, bizim birliğimizi korumamız lazım çünkü devletimizin dirliği milletimizin
birliğine bağlı, o sebeple 5 Ocak ruhunu hep yaşatmamız lazım.
Bu vesileyle, 5 Ocak Adana’nın kurtuluşu ve 6 Ocak
Ceyhan’ın kurtuluşunu kutluyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim Sayın Ünüvar. 
Gündem dışı ikinci söz, Artvin’in sorunları hakkında
söz isteyen Artvin Milletvekili Uğur Bayraktutan’a aittir. 
Buyurunuz Sayın Bayraktutan. (CHP sıralarından
alkışlar) 
2.- Artvin Milletvekili Uğur
Bayraktutan’ın, Artvin ilinin sorunlarına ilişkin gündem dışı konuşması
UĞUR BAYRAKTUTAN (Artvin) – Sayın Başkan, çok değerli
milletvekilleri; sözlerimin başında yüce Meclisi saygıyla selamlıyorum. 
Öncelikle, “Artvin’in sorunu” deyince, Artvin’in en
büyük sorunu Cerattepe. Cerattepe’de gene sıkıntılar var, aslında ben bu
konuşmayı yapmak istemezdim ama bunla ilişkin bazı şeyleri paylaşmak istiyorum.
Sözlerle anlattım olmadı, o nedenle bugün istatistikleri ve belgeleri getirdim.

Değerli arkadaşlarım, bakın, merkezi Londra’da bulunan
bir kuruluş bir şey yayınlıyor, diyor ki: “Türkiye’de turizmin, dünyada
turizmin ilgi odağı olduğu 100 kent var. Bunların içerisinde de Türkiye’den 5
il bu grubun içerisine giriyor. Bunlardan biri İstanbul, biri Antalya, biri
Muğla, biri Edirne, biri Artvin.“ Turizm açısından en önemli illerden bir
tanesidir Artvin diyor. 
Şimdi, gelelim, başka bir veri daha paylaşacağım
sizinle, buradan nereye gelmek istiyorum diye. TÜİK’in açıklamış olduğu veriler
var. TÜİK’in açıklamış olduğu verilere göre, Türkiye’de en güvenli
yaşanılabilir il Artvin. Bakın, bunu ben yayınlamıyorum, devletin resmî kurumu
diyor ki: “Türkiye’de güven içerisinde yaşayabileceğiniz en güvenli il Artvin’dir.”
Bu da devletin kurumu, bunu da kamuoyunun ilgisini çekmesi açısından sizlerle
paylaşmak istiyorum.
Bunları niye paylaştım değerli milletvekilleri? Şimdi,
Artvin’de 19 Eylülde Cerattepe duruşması yapıldı. 19 Eylülden evvel Artvin
Valiliği, bir gün evvelden, bir ihsasırey gibi Artvin’le alakalı bir düzenleme
yaptı ve dedi ki: “Artvin’de olaylar çıkabilir.” Bir ay süreyle Artvin’de afiş
bile yasaklandı. Şimdi, şöyle bir kent düşünün: Türkiye’de bir olağanüstü hâl
var, Türkiye’de olağanüstü hâlle alakalı normal yaşam koşulları ortadan
kalkmış, Artvin’de ekstra uygulamalar yapılıyor. 
Değerli
milletvekilleri, Artvin’de miting yapmak yasak, pankart açmak yasak, toplantı,
gösteri yürüyüşü yapmak yasak, oturma eylemi yasak, miting yasak. Kim koyuyor
bunları? Artvin Valisi.
MAHMUT
TANAL (İstanbul) – Doğayı korumak da yasak(!)
UĞUR
BAYRAKTUTAN (Devamla) – Artvin Valisi göreve geldiği andan itibaren… Bir gün
sonra göreve başlayacaktı. Artvin’i tanımıyordu, Artvin’deki çalışacağı yeri
bile bilmiyordu, bıraksan kendi çalışacağı daireyi bulamazdı. Bir gün önceden
bir karar koydu, dedi ki: “Artvin’de bunlar bunlar yasak.” 
Şimdi,
değerli arkadaşlarım, madem TÜİK’in verilerine göre en huzurlu il Artvin, en
güzel il Artvin, peki, Artvin Valiliği bunu niye koyuyor? Bunun neden
yapıldığını da sizlerle paylaşmak istiyorum. Çünkü, Artvin’de devleti teslim
almış olan bir iş adamı var değerli dostlar, devleti teslim almış olan bir iş
adamı var. Artık, Artvin’de devletin valisi, devletin güvenlik görevlileri,
kolluğu yok; devlete talimat veren bir iş adamı var. Bu iş adamı kim? Cerattepe’deki
ihaleyi alan iş adamı değerli dostlarım. 
Bakın,
Cerattepe’yle alakalı bunlardan niye bahsediyorum? Şu anda Artvin’de her an bir
olay çıkabilir, her an üzücü bir hadiseyle karşı karşıya kalabiliriz. Bakın,
Cerattepe’ye ilişkin olarak Artvinliler, her siyasal düşünceden partililer, il
başkanları, Belediye Başkanı, milletvekilleri kalktık, Sayın Başbakanı, Sayın
Ahmet Davutoğlu’nu ziyaret ettik. Sayın Ahmet Davutoğlu’na dedik ki: “Bakın,
mevcut bir yargı süreci var, bu yargı sürecinin sonuna kadar beklenmesi
gerekir. Yargı süreci olmadan kalkıp oraya yapacağınız bir müdahale
cinayettir.” Sağ olsun, kendisine teşekkür ediyorum, yapmış olduğumuz ziyarette
dedi ki: “Evet, Artvin’e herhangi bir şekilde bu yargı süreci bitmeden müdahale
etmeyeceğiz.” Kim dedi bunu? Dönemin Başbakanı Ahmet Davutoğlu. Değerli arkadaşlarım,
Artvin Belediye Başkanlığı kendi internet sitesinden aynen şöyle söyledi:
“Başbakanımız Sayın Ahmet Davutoğlu maden şirketinin Artvin Cerattepe’deki
çalışmalarını hukuki süreç bitene kadar durdurdu.” Hukuki süreç şudur… Rize
İdare Mahkemesiyle alakalı o paket kararın nasıl alındığını biliyorum, oradaki
hâkimlerin nasıl değiştirildiğini biliyorum, yeni gelen heyetin nasıl karar
vermesi gerektiğine ilişkin telkinlerde bulunulduğunu bir hukukçu olarak
biliyorum değerli dostlarım. Bunları yuttuğumuzu sanmayın, bunları yutmuyoruz.
Ama, şimdi bu varken hukuki süreç tamamlanmadan, Danıştayla alakalı süreç
tamamlanmadan diyorlar ki: “Biz buraya müdahale edeceğiz.” Buna ilişkin
hazırlıklar devam ediyor değerli arkadaşlar. O nedenle, bütün kamuoyunun,
Parlamentonun dikkatini çekmek istiyorum. Ben ilgili Başbakandan, daha önce
görevi bırakmış olan Sayın Davutoğlu’ndan, bu ay için, 13 Aralıkta bir randevu
talebinde bulundum, bugüne kadar randevu talebiyle alakalı bana dönen yok. 30
Kasımda Sayın Başbakandan bir randevu talebinde bulundum Artvin halkıyla
alakalı. AKP’nin grup başkan vekilleri buradalar, daha önce kendileri de
çağırdı, gittik. Şimdi ne oldu yani? Bir maden şirketine niye teslim oluyor bu
ülkenin Hükûmeti? Bunu bir yöre milletvekili olarak sormak zorundayım değerli
arkadaşlarım.
Bakın,
Sayın Bakanın, İçişleri Bakanının da bir şeyini sizlerle paylaşmak istiyorum,
laf uçup gidiyor. Sayın Bakan Artvin’i ziyaret ettiğinde -o zaman bir siyasi
partinin genel başkanıydı- Yeşil Artvin Derneğini ziyaret ettiğinde diyordu ki
Artvinlilere: “Ey Artvinliler, ey Yeşil Artvin Derneğinin yöneticileri; sizleri
kutluyorum, vatan müdafaası yapıyorsunuz.” Şimdi ne değişti değerli dostlar,
değerli milletvekilleri? 
Şunu
paylaşmak istiyorum, aslında söylenecek çok söz var, beş dakikada bunları
yetiştirmem mümkün değil: Artvin Cerattepe’ye her an müdahale edebilirler. Bu
müdahale haksız hukuksuz müdahaledir. Valiyi de uyarıyorum, İçişleri Bakanını
da uyarıyorum, kim müdahale ederse o müdahalenin altında kalacaktır. 
Sözlerimi
bitirirken diyorum ki: Cerattepe geçilmeyecektir, Artvin halkı yenilmeyecektir.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Bayraktutan.
Gündem
dışı üçüncü söz, Kürt dil kurumlarının kapatıldığı iddiaları hakkında söz
isteyen Siirt Milletvekili Kadri Yıldırım’a aittir.
Buyurunuz
Sayın Yıldırım. (HDP sıralarından alkışlar)
3.- Siirt Milletvekili Kadri Yıldırım’ın,
Kürt dil kurumlarının kapatıldığı iddialarına ilişkin gündem dışı konuşması
KADRİ
YILDIRIM (Siirt) – Sayın Başkan, değerli milletvekilleri; maalesef, İstanbul
Kürt Enstitüsü de, Enstîtuya Kurdî ya Stenbole de kapatılmaktan nasibini aldı,
kapısına kilit vuruldu. İstanbul Kürt Enstitüsünün kapısına kilit vurmak
aslında Kürt’ün ağzına ve diline kilit vurmaktır. Bu kilit hepimizin ağzına
vurulmuştur. Çünkü, kurulduğu 1992 yılından beri sadece Kürt dili ve
edebiyatıyla ilgili araştırmalar yapmakta, kurslar düzenlemekte, eğitim
materyali hazırlamakta ve el yazması Kürt klasiklerini gün ışığına çıkararak
sevenleriyle ve okuyucularıyla buluşturmaktaydı. Melaye Cizirî, Fekiye Teyran,
Ahmedi Hani, Şeyh Abdurrahmani Aktepe ve daha nice Kürt tasavvuf büyüklerinin
eserleri bu enstitü sayesinde okurlar ve sevenleriyle buluşmuştur. Dolayısıyla,
enstitünün kapısına vurulan kilit bu büyük zatların ağzına da, diline de
vurulmuştur. 
UNESCO
tarafından, kaybolma tehlikesiyle karşı karşıya olduğuna dikkat çekilen
Zazacayı yaşatmak için bu enstitü elinden geleni yapmış ve yapmaktadır. Bu
bağlamda, Zazacayla ilgili, gramer ve edebiyatıyla ilgili eserler ciddi manada
ortaya konulmuştur ve konulmaktadır. Yani, devletin ve Hükûmetin yapamadığını
veya yapmak istemediğini bu enstitü yapmış ve yapmaktadır. 
Bakın,
Zarok TV’yi kapatma hatasından dönüldü ve herkes bu olumlu dönüşten memnun
oldu, bunun için de teşekkür etmekten geri kalmadı. Bu enstitüyü kapatmak da en
az Zarok TV’yi kapatmak kadar vahim bir hatadır. Bu hatadan dönmek bir erdemdir
ve eğer erdemden biraz kırıntı kalmışsa lütfen bunu gösterin. Bu hatadan
dönülmesi için ziyaret maratonuna başlayacağım. Kültür Bakanımız, Millî Eğitim
Bakanımız, gerekirse Başbakanımız ve Sayın Naci Bostancı -karşımda duruyor, ona
da hitap ediyorum- ne gerekirse yapacağım, lütfen yardımcı olsunlar. 
Herkes
gider Mersin’e ama maalesef, biz gidiyoruz tersine veya siz gidiyorsunuz
tersine. Bakın, bu enstitüyle ilgili bir iki anekdotu size aktarayım ve
böylece, nereden nereye, Mersin’den tersine nasıl geldiğinizi gözden geçirin.
Rahmetli Demirel Cumhurbaşkanıyken Avrupa Birliğinin kuruluş yıl dönümü için
düzenlenen resepsiyonda bulunanlar arasında bu enstitünün yetkilileri de vardı
yani enstitü resmen davet edilmişti ve bu davete icabet edilmişti. Bu
enstitünün çıkardığı Türkçe-Kürtçe Sözlük dönemin Cumhurbaşkanı Sayın Abdullah
Gül’e ve Sayın Bülent Arınç’a hediye edilmişti ve bu zatlar bu hediyeyi
memnuniyetle kabul etmişlerdi. Soyadlarını değiştiren vatandaşların yeni Kürtçe
soyadlarının anlamlarını tespit etmede ve diğer resmî çevirilerde devlet ve
Hükûmet bu enstitüden resmî bir muhatap olarak yararlanmıştır. O zaman enstitü
ne idiyse şimdi de aynısıdır, böyledir. 
Ve
yine, bakın, Saddam bile bunu yapmadı. Saddam bir taraftan peşmerge güçleriyle
savaşıyordu, yakıyordu, yıkıyordu ama bir taraftan da Kürt yazarların
çıkardıkları “Korî Zanyarî Kurdî” yani Kürt Bilim Akademisi dergisinin Bağdat’ta
basılıp yayımlanmasına resmen onay veriyordu, bunu onaylıyordu. Dolayısıyla,
Saddam bile gidiyordu Mersin’e ama siz gidiyorsunuz tersine. 
Dediğim
gibi, Sayın Naci Bostancı karşımda, bir akademisyendir. Bu hatadan dönülmesi
için gerekirse onu da yanıma alacağım ve muhatapları ziyaret edeceğim. Sayın
Bostancı’dan da, varsa biraz himmet cebinde, onu da bekliyorum. 
Saygılarımı
sunuyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Sayın
milletvekilleri, İç Tüzük’ün 59’uncu maddesine göre yapılan gündem dışı
konuşmalar sona ermiştir.
Şimdi
elektronik sisteme girerek söz talep eden milletvekillerine sırayla söz
vereceğim.
Sayın
Bektaşoğlu…
V.- AÇIKLAMALAR
1.- Giresun Milletvekili Bülent Yener Bektaşoğlu’nun,
Ordu Giresun Havaalanı’ndan Ankara dışında diğer şehirlere de uçuş konulması ve
bu havaalanının ikinci planda tutulan, atıl bir havaalanı özelliğine
büründürülmemesi gerektiğine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Verdiğim
önergeler, Türkiye Büyük Millet Meclisinde yaptığım konuşmalar, basın
açıklamalarım, yaptığım görüşmeler sayesinde Türk Havayolları kısmi de olsa
geri adım attı. Sonunda, Ordu Giresun Havaalanı’ndan Ankara Esenboğa’ya 15 Ocaktan
sonra karşılıklı akşam uçuşları başladı ancak bu yetmez. Türk Havayolları uçuş
planlamasını yeniden yapmalı ve geçtiğimiz aylarda iptal edilen İstanbul,
Antalya, İzmir başta olmak üzere diğer havaalanlarına da direkt uçuşlar yeniden
konulmalıdır. Ayrıca, yörenin gurbetçi nüfusu da düşünülerek havaalanı
uluslararası uçuşlara da mutlaka açılmalıdır. 
Özel
uçaklarla havaalanına inen devlet büyükleri vatandaşlarımızı da düşünmeli.
Ulaşım hakkı herkes içindir, eşit şekilde kullanılması gerekmektedir. Bu havaalanını
resmî ve özel programları için kullanan iki Başbakan Yardımcısı Nurettin
Canikli’ye, Numan Kurtulmuş’a ve yöre milletvekillerine sesleniyorum, Türk
Havayolları yetkililerini de uyarıyorum.
Bu
iki ilin; 1,5 milyon nüfusun kullanacağı Ordu Giresun Havaalanı alternatif,
ikinci planda tutulan, atıl bir havaalanı özelliğine büründürülmemelidir, buna
müsaade etmeyiz. Havaalanı, illerimiz başta olmak üzere turizm…
(Mikrofon
otomatik cihaz tarafından kapatıldı) 
BAŞKAN
– Sayın Tanal…
2.- İstanbul Milletvekili Mahmut Tanal’ın,
başkanlığa, şeriata ve faşizme karşı olmanın suç teşkil etmeyeceğine ve bu
nedenle gözaltına alınan gençlerin derhâl serbest bırakılması gerektiğine, bu
tür uygulamaların toplumda çatışma ve gerginlik ortamı yaratacağına ilişkin
açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli milletvekilleri, basına yansıyan haberlere göre
“Başkanlığa hayır.” demek nefret suçu sayıldı. İzmir’de dün akşam saatlerinde
“Şeriata, faşizme, başkanlığa hayır.” yazan ve duvarlara yapıştırılan afişler
nedeniyle 5 kişi gözaltına alındı. “Şeriata, faşizme, başkanlığa hayır.” demek
suç teşkil etmez, demokratik bir tepkidir, nefret suçu değildir, hatta
“Şeriata, faşizme ve başkanlığa hayır.” demek anayasal bir görevdir. Laiklik
çağrısı yapan, “Şeriata, faşizme, başkanlığa hayır.” diyen gençlerin derhâl
serbest bırakılmasını… Bu tür uygulamalar toplumda çatışma ve gerginlik
ortamını yaratır. Meclis Başkanlığını, Başbakanlığı, Cumhurbaşkanlığını bu
konuda göreve davet ediyorum, aksi takdirde, toplumun girdiği bu çatışma
ortamından çıkamayız.
Teşekkür
ediyorum, saygılarımı sunarım.
BAŞKAN
– Sayın Şimşek…
3.- Mersin Milletvekili Baki Şimşek’in,
kapatılan askerî okulların sınavlarını kazanan ya da okuyan öğrenciler ile
mezun olanların soruşturmalarının yapılarak suçsuz olanların okullarına devam
edebilmesi, okulu bitirenlerin görevlerine başlayabilmelerinin sağlanması
gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
15
Temmuzdan önce yapılan astsubaylık sınavlarını kazanan öğrencilerin
hiçbirisinin, okullar kapatıldığı için devam etme şansı kalmamıştır. Ayrıca
astsubay okulunda öğrenci olan ve mezun olup rütbe takanlar da okulları
kapatıldığı için yine haklarını kaybetmişlerdir. Aynı şekilde, askerî
okullardaki, Kuleli ve diğer askerî okullardaki öğrenciler de okulları
kapatıldığı için mağdur olmuşlardır. Bunların güvenlik soruşturmalarının
yapılarak, suçlu olan, irtibatı olan, intisabı olan kim varsa bunlarla ilgili
gerekli işlemlerin yapılmasını ama suçsuz olanların da -her gün öğrenci
velileri bizleri arıyorlar- tekrar, okulu bitenlerin görevlerine başlamasını
veya son sınıfta olanların, ara sınıflarda olanların da okullarına devam
edebilmesi için gerekenin yapılmasını bekliyoruz.
Saygılar
sunuyorum.
BAŞKAN
– Sayın Basmacı…
4.- Denizli Milletvekili Melike
Basmacı’nın, 250 bin işletmenin müracaat ettiği KOSGEB aracılığıyla verilen 50
bin TL faizsiz krediyi almaya hak kazanan 15 bin işletmenin Hükûmete yakın
işletmeler olduğuna ve bu işin sonunu bırakmayacaklarına ilişkin açıklaması
MELİKE
BASMACI (Denizli) – Sayın Başkan, ülkemizde işletmelerin yüzde 99’unu KOBİ’ler
oluşturmakta. “KOSGEB aracılığıyla esnafımıza 50 bin TL faizsiz kredi imkânı
verilecek.” denilince sevindik. Tam Hükûmeti tebrik ediyorduk ki 250 bin
işletmenin müracaat ettiğini, sadece 15 bininin alabildiğini, krediyi alanların
da Hükûmetin belediye meclis üyeleri, yöneticileri ve kankaları olduğunu
öğrendik. Hele ilimde, emin olunuz, vicdan diyorum ve bu işin peşini
bırakmayacağımızı bilmelerini istiyorum.
Teşekkür
ediyorum.
BAŞKAN
– Sayın Atıcı…
5.- Mersin Milletvekili Aytuğ Atıcı’nın, 5
Ocak Adana’nın düşman işgalinden kurtuluşunun 95’inci yıl dönümüne ve Gezi
direnişinin sembolü olan Berkin Elvan’ın doğum gününe ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, bugün 5 Ocak, Adana’nın kurtuluş günü. Kahraman Adanalılar 1922
yılında emperyal güçlere nasıl direndiler ve kazandılarsa bugün tek adam
yönetimini hayal edenlere de direnecektir. 3 Ocakta Mersin, 5 Ocakta Adana
tarih yazmış ve onurlu bir mücadele vermiştir. Adana ve Mersin’in kaderi bu
nedenle ortak yazılmıştır, birlikte büyüyecek, birlikte güçlenecektir. 
Değerli
arkadaşlar, bugün 5 Ocak, onurlu Gezi direnişinin sembolü olan Berkin Elvan’ın
hayattan koparılışının yıl dönümü. Berkin Elvan yaşasaydı bugün 18 yaşında bir
delikanlı olacaktı ve AKP’nin kutuplaştırıcı, dayatmacı ve baskıcı tutumuna
karşı direnmeye devam edecekti. Berkin’e sözümüz var: Tıpkı gülüşü gibi güzel
ve onurlu yarınları kuracağız. 
Teşekkür
ederim. (CHP sıralarından alkışlar)
BAŞKAN
– Sayın Kaplan Hürriyet…
6.- Kocaeli Milletvekili Fatma Kaplan
Hürriyet’ın, Kadın Cinayetlerini Durduracağız Platformu’nun raporuna göre 2016
yılında kadın cinayetlerinin arttığına ve devleti yönetenlerin açıklamalarının
katillere ve tecavüzcülere cesaret verdiğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Kadın
Cinayetlerini Durduracağız Platformu’nun 2016 raporuna göre, 2016 yılında kadın
cinayetleri arttı ve 328 kadın hayatını kaybetti. Ve ne yazık ki bu raporda
önemli bir tespit de yer alıyor: Hayatını kaybeden kadınlarımızın sadece yüzde
5’i devlet korumasındaydı, yüzde 95’i ne yazık ki devlet korumasında bile
değildi. 
Aslında,
bu tür raporları hazırlamak, nedenlerini araştırmak, Türkiye’nin ilk imzacısı
olduğu İstanbul Sözleşmesi’ne göre, devletin görevidir. Ancak, devleti
yönetenlerin açıklamaları, besledikleri gerici zeminler, kadın cinayetlerini ve
şiddeti görmezden gelmeleri, gece yarısı önergeleriyle çocuklarımızı Ensar
karanlığına teslim etmeye çalışmaları, “Anneliği reddeden kadın yarımdır.” gibi
sözler, atılan tekmelere karşı “Mırıldanabilir.” açıklamaları, son dönemdeki
laiklikle ilgili yürütülen sistemli tartışmalar ne yazık ki katillere ve
tecavüzcülere cesaret vermektedir. 2017’de kadınlarımızın ölmemesi için…
(Mikrofon
otomatik cihaz tarafından kapatıldı)
BAŞKAN
– Sayın Kılıç…
7.- Kahramanmaraş Milletvekili İmran
Kılıç’ın, terörden dini sorumlu tutanların terör olaylarını kullanarak dini
yıpratmak isteyebileceklerine, dinler ve özellikle İslam’ın terör eylemlerine
izin ve cevaz vermediğine, teröre bulaşanların gafil, cahil ve hain olduklarına
ilişkin açıklaması
İMRAN
KILIÇ (Kahramanmaraş) - Teşekkür ederim Sayın Başkan. 
Terör
ile din arasında ilişki kurup terörden dini sorumlu tutanların bir kısmı, büyük
acılara, korku ve yılgınlığa sebep olan terör olaylarını kullanarak dini
yıpratmak, halkı dinden soğutmak, dine karşı olan davalarını güçlendirmek
isteyebilirler. 
Öte
yandan, terör kolay bir iş olmadığı için, teröristi motive edecek, gerektiğinde
onu ölüm pahasına eyleme sevk edecek araçlar sadece dinden ibaret olmamakla
beraber aralarında din de vardır. Din söz konusu olduğunda dindar olmayanlar da
suretihaktan görünüp dindarları kullanarak amaçlarına ulaşmak isteyebilirler.
Dindarlar da şunu bilmelidirler ki dinler ve özellikle İslam, terörü teşvik
etmek şöyle dursun, bu tür eylemlere izin ve cevaz vermez. Terörden dindar olan
veya olmayanlar zarar görür. Teröre bulaşanlar gafil, cahil ve hainlerin ta
kendileridir. 
BAŞKAN
– Sayın Zeybek…
8.- Samsun Milletvekili Kemal Zeybek’in,
Büyükşehir Belediyesinin Samsun’un 19 Mayıs ilçesi Yörükler beldesinde
yürüttüğü yıkım işleminin durdurulması gerektiğine ilişkin açıklaması
KEMAL
ZEYBEK (Samsun) – Sayın Başkanım, Samsun ilimiz 19 Mayıs ilçesi Yörükler
beldesinde Samsun Büyükşehir Belediyesinin yıkım zulmü yaşanmaktadır. Yörükler
beldesinde Kuş Cenneti bulunmaktadır. Kuş Cenneti’nin yaşatılması insanımız
adına, doğamız adına, gelecek adına çok önemlidir. Ne yazıktır ki bu bölgede
Yörükler beldesinin mücavir alan sınırları içerisinde bulunan 1990 yıllarında
yapılan konutlara, elektrik, su bağlantıları yapılmış, konut izni verilmişti.
Ne yazıktır ki Büyükşehir Belediyesi 7 Haziran seçimleri sonrası yıkıma başlamış,
1 Kasım seçimleri açıklanınca yıkımdan vazgeçilmişti; ne yazıktır ki bugün
yeniden ocak ayının bu soğuk gününde 100’ün üzerindeki konutun yıkılmasına
devam edilmektedir. Bu zulmün bir şekilde durdurulması gerekiyor. Büyükşehrin
keyfî uygulamalarına son vermesi gerekiyor. 
Saygılarımı
arz ediyorum.
BAŞKAN
– Sayın Akkaya…
9.- İstanbul Milletvekili Yakup Akkaya’nın,
bireysel emeklilik sistemiyle vatandaşı tasarrufa zorlayan Hükûmetin kendi
israfına bir önlem alıp almayacağını öğrenmek istediğine ilişkin açıklaması
YAKUP
AKKAYA (İstanbul) – Sayın Başkan, biliyorsunuz ocak ayı bireysel emeklilik
sisteminin başladığı bir ay olarak 2017’ye başladık. Maliye Bakanı işçi ve
memurların kendi iradeleri dışında zorunlu katılacakları bireysel emeklilik
sistemiyle ilgili yaptığı konuşmasında Türkiye’de tasarrufların az olduğunu,
düzenlemenin bu yönde olduğunu ifade etmiştir. 
Sorum
Maliye Bakanına: Vatandaşı zorla tasarrufa zorlayan AKP Hükûmetinin israfına
bir önlem alacak, Hükûmeti tasarrufa teşvik edecek misiniz? Örneğin, makam araç
sayısı bakımından, Fransa’da 9 bin, Japonya’da 10 bin, Almanya’da 11 bin makam
aracı olmasına rağmen Türkiye’de 125 bin makam aracı var. Bu araç sayısından
başlayarak tasarruf tedbirlerine başlayacak mısınız?
Teşekkür
ediyorum.
BAŞKAN
– Sayın Gündoğdu…
10.- Ordu Milletvekili Metin Gündoğdu’nun,
5 Ocak şair Arif Nihat Asya’nın 42’nci ölüm yıl dönümüne ilişkin açıklaması
METİN
GÜNDOĞDU (Ordu) – Teşekkür ederim Sayın Başkanım. 
Arif
Nihat Asya şiirleriyle yüreğimize dokunmuş, millî ve manevi duygularımıza
tercüman olmuş kıymetli şairlerimizdendir. Hayatını eğitime adamış, eserlerinde
vatan sevgisini ve ümmet bilincini en güzel şekilde işlemiş “Bayrak” şairimiz
Arif Nihat Asya’yı rahmetle anarken sözlerimi hepimizi gururlandıran “Fetih”
şiirinin son dörtlüğüyle bitirmek istiyorum: 
“Bırak,
bozuk saatler yalan yanlış işlesin!
Çelebiler
çekilip haremlerde kışlasın!
Yürü
aslanım, fetih hazırlığı başlasın.
Yürü,
hâlâ ne diye kendinle savaştasın?
Fatih’in
İstanbul’u fethettiği yaştasın.” 
Rahmetle
anıyor, saygıyla selamlıyorum. 
BAŞKAN
– Sayın Bakan… 
11.- İzmir Milletvekili Murat Bakan’ın,
Başbakanın Ulaştırma Bakanı iken İzmir’den direkt uçuş sayılarının artmasıyla
ilgili talimat verdiği hâlde bir yılı aşkın bir zamandır bu konuda bir gelişme
olmadığına ilişkin açıklaması
MURAT
BAKAN (İzmir) – Sayın Başkan, değerli milletvekili arkadaşlarım; bundan bir
yılı aşkın bir süre önce Sayın Başbakan Ulaştırma Bakanı iken kendisine bir
rapor verdim Adnan Menderes Havalimanı’nın gelişme potansiyeli üzerine. Bu rapor
üzerine kendisi, o dönemi, hâlen Türk Hava Yollarının Yönetim Kurulu Başkanı
İlker Aycı’yı telefonla arayarak “Türk Hava Yolları İzmir-Ankara kırmızı kuyruk
uçuşları başlasın.” talimatını verdi ve İzmir’den direkt uçuş, yurt dışı direkt
uçuş sayılarının artmasıyla ilgili talimat verdi. Bir yılı aşkın zamandır Sayın
Ulaştırma Bakanı da Başbakan olmuşken hâlâ bir gelişme yok bu konuda. Sayın
Başbakanın otoritesi mi yok yoksa buna muktedir mi değil; bunu öğrenmek
istiyorum. 
Saygılar
sunuyorum. 
BAŞKAN
– Sayın Bakır…. 
12.- Isparta Milletvekili İrfan Bakır’ın,
Isparta’nın Yalvaç ilçesine bağlı bazı köylerde iki gün süren kar yağışı sonucu
seraların zarar gördüğüne ve zararı minimuma indirmek için destek verilip
verilmeyeceğini öğrenmek istediğine ilişkin açıklaması
İRFAN
BAKIR (Isparta) – Teşekkür ederim Sayın Başkan. 
Sorum
Gıda, Tarım ve Hayvancılık Bakanına: Sayın Bakan, Isparta ili Yalvaç ilçemize
bağlı Bahtiyar, Bağkonak, Çetince, Kurusarı, Koruyaka köylerimizde iki gün
süren kar yağışı sonucu üreticilerimizin seraları büyük zarar görmüştür.
Domates ve salatalık üretilen yaklaşık 2 bin dekar seranın 1.400 dekarında
zarar tespit edilmiştir. Bunların hepsi 2015-2016 yıllarında yapılan
seralardır. Herkes borç içindedir. Bu borçlar dururken kredi taksiti bir yıl
ertelense ne olacak? Sigortası olmayan sera tekrar hangi parayla ayağa
kaldırılacak? Yıkılan enkazdan kullanılabilir malzeme yüzde 10 bile çıkmaz.
Yıkılan seraların demir ve naylon zararının yanında vatandaşlarımız üretim
yapmaktan mahrum kalmışlardır. 
Köyden
kente göçün önüne geçilmesinde fayda olan konuya ilişkin sorularım şunlardır:
Bu konuda vatandaşlarımızın zararını minimuma indirmek için destek vermeyi
düşünüyor musunuz? Krediyle yapılan ve ödemeleri devam eden…
(Mikrofon
otomatik cihaz tarafından kapatıldı) 
BAŞKAN
– Sayın Kazım Arslan… 
13.- Denizli Milletvekili Kazım Arslan’ın,
komşularımızla ve dış dünyayla barışın ne zaman ve ne şekilde sağlanacağını ve
Suriye’yle ilişkilerimizin ne zaman normalleşeceğini öğrenmek istediğine,
Suriyeli mültecilerle ilgili bilgi almak istediğine ve laiklik propagandası
yaptığı gerekçesiyle haksız yere tutuklanan gençlerin bir an önce serbest
bırakılmasını istediğine ilişkin açıklaması
KAZIM
ARSLAN (Denizli) – Başbakana soruyorum. Bir: Siyasi iktidarınız döneminde
ülkemizin içte ve dışta barışı bozulmuştur. Özellikle ve öncelikle iç barışı
sağlamakla birlikte komşularımızla ve dış dünyayla barışı ne zaman ve ne
şekilde sağlamayı düşünüyorsunuz? 
İki:
Komşularımız ve Suriye’yle ilişkilerimizi ne zaman normalleştireceksiniz? 
Üç:
Türkiye-Suriye ilişkilerimizi bozmanızdan dolayı ülkemize sığınan mültecilerin
toplam sayısı ne kadardır? İllere göre Suriyeli sayısı nedir? Şimdiye kadar kaç
Suriyeliye Türkiye Cumhuriyeti vatandaşlığı verilmiştir?
4)
Suriyeliler için şimdiye kadar harcanan para miktarı nedir? Avrupa Birliğinden
vadedilen maddi katkı geldi mi? Gelmediyse neden gelmiyor? Bununla ilgili
herhangi bir girişimde bulundunuz mu? 
5)
Laiklik propagandası yaptığı gerekçesiyle haksız yere tutuklanan gençlerin bir
an önce serbest bırakılmasını istiyoruz.
Teşekkür
ederim.
BAŞKAN
– Sayın Çamak…
14.- Mersin Milletvekili Hüseyin Çamak’ın,
özellikle eğitim ve sağlık hizmetlerinde sosyologlara kritik görevler düşmesine
rağmen böylesine önemli bir alanda neredeyse hiç istihdam yaratılmadığına ve
Bakanlığın sosyolog görev tanımını bir an önce yapması gerektiğine ilişkin
açıklaması
HÜSEYİN
ÇAMAK (Mersin) – Teşekkür ederim Sayın Başkan.
2012
yılında Sağlık Bakanlığı tarafından yapılan sosyolog atamalarının üzerinden
dört yıl geçmesine rağmen yeni atamalar yapılmamıştır. Kadro planlamasında
sosyologlar gözetilmemekte, daha da vahimi bu alan gereksiz bir alan olarak
görülmektedir. Oysa tüm dünyada sağlık, eğitim, tarım, aile ve bu birçok alanda
sosyolog görevlendirilmesi önemli ve işlevsel olarak görülmektedir. Özellikle
eğitim ve sağlık hizmetlerinde sosyologlara kritik görevler düşmektedir.
Böylesine önemli bir alanda üniversitelerimizden çok sayıda mezun çıkmasına
rağmen neredeyse hiç istihdam yaratılmamaktadır. Bakanlığın sosyolog görev
tanımını bir an önce yapması gerekmektedir.
Teşekkür
ederim.
BAŞKAN
– Sayın Dağlı…
15.- Adana Milletvekili Tamer Dağlı’nın, 5
Ocak Adana’nın düşman işgalinden kurtuluşunun 95’inci yıl dönümüne ilişkin
açıklaması
TAMER
DAĞLI (Adana) – Teşekkür ederim Sayın Başkan.
Adana’mızın
düşman işgalinden kurtuluşunun 95’inci yıl dönümünde kurtuluş mücadelemizin
kahramanları Gazi Mustafa Kemal Atatürk ve silah arkadaşlarını rahmet, şükran
ve minnetle anıyorum. 15 Temmuz hain işgal girişimine karşı yeni bir kurtuluş
destanı yazan aziz milletimizi, Adanalı hemşehrilerimi ve tüm şehit ve
gazilerimizi saygıyla selamlıyorum.
BAŞKAN
– Teşekkür ederim Sayın Dağlı.
Birer
dakikalık konuşmalar sona ermiştir.
Şimdi
söz talep eden sayın grup başkan vekillerine söz vereceğim.
Sayın
Usta…
16.- Samsun Milletvekili Erhan Usta’nın, 5
Ocak şair Arif Nihat Asya’nın 42’nci ölüm yıl dönümüne ilişkin açıklaması
ERHAN
USTA (Samsun) – Teşekkür ederim Sayın Başkan.
Bayrak
şairimiz Arif Nihat Asya’nın ölümünün 42’nci yıl dönümü bugün. Arif Nihat Asya
7 Şubat 1904’te İstanbul Çatalca’da doğdu, 5 Ocak 1975’te Ankara’da yaşamını
yitirdi; 1950-1954 arasında da Adana milletvekili olarak Türkiye Büyük Millet
Meclisinde bulundu. Arif Nihat Asya Türk’ün bayrağını şiirin burcuna diken 20’nci
yüzyılın sanat âlemindeki Ulubatlı Hasan’ı. Dile hâkim, şiirlerinde hece, aruz
ve serbest vezinlerin üçünü de başarıyla kullanabilen, sadece vezin ustalığıyla
değil, zekâsını şiirine nakşetmenin ifadesi olan nükteleri, zarif buluşları ve
benzetmeleriyle de iyi bir şair olarak kabul edilmeyi hak eden bir şairdir.
Mevlâna izinde bir yolcu, aynı zamanda “Kubbe-i Hadrâ”nın şairi; sükûnetin,
huzurun ve teslimiyetin sanatkârı; kabuğun değil özün, şeklin değil mananın,
sathın değil derinliğin tasvircisi; doğru hedefleri gösteren ışık adam.
Arif
Nihat Asya’nın bu kadar nitelikleri olmasına rağmen ve bazı şiirleri son
günlerde sürekli okunmasına rağmen, ismi bir türlü zikredilmiyor, ismi yâd
edilmiyor, âdeta ismine ambargo uygulanıyor. 
Mesela
şu şiiri çok sık kullanılır: 
“Biz
kısık sesleriz... Minareleri, 
Sen,
ezansız bırakma Allah’ım!
Ya
çağır surda bal yapanlarını, 
Ya
kovansız bırakma Allah’ım!
Bizi
sen sevgisiz, susuz, havasız; 
Ve
vatansız bırakma Allah’ım! 
Müslümanlıkla
yoğrulan yurdu, 
Müslümansız
bırakma Allah’ım!”
Hele
hele, “Bayrak” şiiri vardır ki bu şiir, Millî Eğitim Bakanlığı kararıyla
“iyiye, güzele, doğruya yöneltmediği” gerekçesiyle ders kitaplarından
çıkartılmıştır. 
“Bayrak”
şiirinde şöyle der, bazı mısralarını okumak gerekirse büyük şair: 
“Ey
mavi göklerin beyaz ve kızıl süsü,
Kız
kardeşimin gelinliği, şehidimin son örtüsü,
Işık
ışık, dalga dalga bayrağım!
Senin
destanını okudum, senin destanını yazacağım.
Tarihim,
şerefim, şiirim, her şeyim: 
Yeryüzünde
yer beğen! 
Nereye
dikilmek istersen, 
Söyle,
seni oraya dikeyim!”
Bu
şiire niye ambargo uygulanıyor bunu anlamak mümkün değil. 
“Ağıt”ı
vardır onun, hele bundan hiç bahsedilmez:
“Yollara
Kürşatlar uzanmış ölü 
Ağlasın
Ak ülke, ağlasın Süt gölü 
Yiğitlerim
uyur gurbet ellerde 
Kimi
Semerkant’ta bekler beni
Kimi
Caber’de.
Şu
yakın suların
Kolu
neden bükülmez
Fırat
niçin, Dicle niçin, Aras niçin
Benden
doğar, bana dökülmez?” 
“Bir
Bayrak Rüzgâr Bekliyor” şiirinde de şehitler tepesiyle ilgili olarak şunları
söyler: 
“Şehitler
tepesi boş değil,
Toprağını
kahramanlar bekliyor! 
Ve
bir bayrak dalgalanmak için; 
Rüzgâr
bekliyor!
Destanı
öksüz, sükûtu derin meçhul askerin; 
Türbesi
yakışmış bu kutlu tepeye 
Yattığı
toprak belli, 
Tuttuğu
bayrak belli,
Kim
demiş meçhul asker diye?”
Kendisini rahmetle anıyorum.
Teşekkür ederim. 
BAŞKAN – Teşekkür ederim Sayın Usta. 
Sayın Kerestecioğlu….
17.- İstanbul Milletvekili Filiz
Kerestecioğlu Demir’in, Başbakanın Irak’a barış planlarıyla gitmesi
gerektiğine, Reina saldırganına benzetilen Türkmenistan uyruklu bir kişinin kalabalık
bir grup tarafından linç edilmek istenmesine, Grup Başkan Vekili Çağlar
Demirel’in kaçma şüphesiyle gözaltına alınmasına rağmen IŞİD’lilerin
ikametgâhları belli olduğu gerekçesiyle serbest bırakılmalarına, Doğan Grubunda
Baş Hukuk Müşaviri olarak çalışan Erem Turgut Yücel’in gözaltına alınmasının
bir talihsizlik olduğuna ve Berkin Elvan’ın yaşasaydı bugün 18 yaşında
olacağına ilişkin açıklaması
FİLİZ KERESTECİOĞLU DEMİR (İstanbul) – Teşekkürler
Sayın Başkan.
Değerli milletvekilleri, bugün Başbakan Binali Yıldırım’ın
Sayın İbadi ve Barzani’yle görüşmek üzere Irak’a gideceği biliniyor. Umuyoruz
ki bu ziyaret bir savaşın değil bölge halkları için kalıcı bir barışın, bölge
halklarının eşit biçimde temsil edildiği bir uzlaşının hazırlığı içindir. Biz
Suriye politikasında da başından beri hep barışçıl bir politika izlenmesi
gerektiğini söylemiştik. Hükûmet sözcüsü Sayın Numan Kurtulmuş da bugün Suriye
politikalarının yanlış olduğunu ifade ediyor. Aynı şeyi şimdi Irak için de
söylüyoruz, “Türkiye Başbakanı Irak’a barış planlarıyla gitmelidir.” diyoruz. 
Dün oldukça üzücü bir olay gerçekleşti. Reina
saldırganına benzetilen Türkmenistan uyruklu bir kişi kalabalık bir grup
tarafından lince maruz bırakıldı. Toplumsal kutuplaşma ve Hükûmete duyulan
güvensizlik maalesef bu tehlikeli linç kültürünü yaratıyor. Bu insan işsiz,
kâğıtsız burada yaşayan bir göçmendi ve sınır dışı edildi; bu olay da gerçekten
üzüntü verici. Reina saldırganı ise hâlen yakalanmadı ve hiçbir sorumlu da
istifa etmiş değil. 
IŞİD’liler dün çıkarıldıkları mahkemede ikametgâhları
belli olduğu gerekçesiyle serbest bırakıldılar. Türkiye’nin 3’üncü büyük
partisinin Grup Başkan Vekili Sevgili Çağlar Demirel neredeyse yirmi dört saat
görev yaptığı bu Meclisten çıktıktan sonra kaçma şüphesiyle gözaltına alınmış
ve tutuklanmıştı hatırlarsınız. Bugün Türkiye’de tutuklu, hükümlü IŞİD’li
sayısı 7 ve ana davada tutuklu tek kimse yok; yani Türkiye’nin IŞİD’le nasıl
mücadele ettiğini aslında buradan da görmek mümkün.
Bugün, Doğan grubunda yıllardır Başhukuk Müşaviri
olarak çalışan meslektaşım…
(Mikrofon otomatik cihaz tarafından kapatıldı)
BAŞKAN – Mikrofonunuzu açıyorum, tamamlayınız lütfen. 
FİLİZ KERESTECİOĞLU DEMİR (İstanbul) - …Erem Turgut
Yücel’in gözaltına alınmasını da yine bir talihsizlik olarak ifade etmek
istiyorum. 
Ayrıca, sormak istiyoruz gerçekten, Doğan grubuna
yapılan FETÖ operasyonunun temelinde mallarına el koyarak ekonomik krizi
yumuşatma hedefi de bulunuyor mu? Bunu da merak ediyoruz. 
Son
olarak bir anmada bulunmak isterim: Bugün bir çocuk 18 yaşına girecekti. Kara
gözlerini de unutamadığımız Berkin Elvan yaşasaydı bugün 18 yaşında olacaktı ve
bunun sevincini duyacaktı. Berkin vurulalı bin iki yüz doksan dokuz gün oldu ve
katili hâlen açıklanmadı. Ailesinin acısını paylaştığımızı ifade ederek Genel
Kurulu saygıyla selamlıyorum.
BAŞKAN
- Teşekkür ederim Sayın Kerestecioğlu.
Sayın
Gök…
18.- Ankara Milletvekili Levent Gök’ün, 5
Ocak Adana’nın düşman işgalinden kurtuluşunun 95’inci yıl dönümüne, Meclis
Başkanına acil şifalar dilediğine, pazartesi gününden itibaren Anayasa
görüşmelerinin başlayacak olması nedeniyle halkın bilgilenme ve haber alma
hakkı gözetilerek Meclis televizyonunun kesintisiz yayın yapması konusunda
Başkanlığın bir girişimde bulunmasını rica ettiklerine ilişkin açıklaması
LEVENT
GÖK (Ankara) - Teşekkür ederim Sayın Başkan.
Adana
ilimizin düşman işgalinden kurtuluşunun 95’inci yılında başta Gazi Mustafa
Kemal Atatürk olmak üzere Millî Mücadele’de emeği geçen herkesi bir kez daha
saygıyla, minnetle andığımızı ifade etmek istiyorum. 
Sayın
Başkan, Meclis Başkanımız rahatsız; kendisine acil şifalar diliyoruz.
Dolayısıyla, kendisiyle bir yüz yüze görüşme olanağımız bulunamadı. 
Bildiğiniz
gibi, pazartesi gününden itibaren Anayasa görüşmelerinin Mecliste başlamasına
dönük bir karar alındı. Doğaldır ki Anayasa gibi toplumsal mutabakat metni
olan, olması gereken bir teklifin ve metnin herkesin gözü önünde, bilgisi
dâhilinde ve herkesin de anlayacağı bir şekilde konuşulmasında, tartışılmasında
yarar vardır. Doğal olarak, Meclis televizyonunun Anayasa görüşmelerinin
başlangıcından sonuna kadar kesintisiz olarak yayında bulunması çok önemlidir.
Herhâlde iktidar partisi de buradaki konuşmaların, görüşmelerin halk tarafından
bilinmesinden rahatsızlık duymayacaktır. Dolayısıyla, halkın bilgilenme,
aydınlanma ve haber alma hakkını gözeterek Meclis televizyonunun Anayasa
tartışmalarının başlayacağı andan bitimine kadar, kesintisiz olmak kaydıyla,
yayın yapması konusunda Sayın Başkanlığınızın bir girişimde bulunmasını da
özellikle rica ediyoruz. Böyle bir konu toplumsal bir ihtiyaçtır. Bu konuda biz
ayrıca bir dilekçemizi de takdim edeceğiz. Bu konuyu arz etmeyi uygun gördük.
Teşekkür
ederim.
BAŞKAN
- Teşekkür ederim Sayın Gök.
Sözünü
ettiğiniz talep, yani Anayasa görüşmelerinin Meclis televizyonundan
yayınlanması yönündeki talep şüphesiz ki -Başkanlığa bunu bildirdiğinizi
anlıyorum- Başkanlık tarafından bir işleme tabi tutulacaktır. 
Ben
de bu görüşmelerin Meclis televizyonundan canlı olarak yayınlanmasını son
derece arzu ederim. Talebinizle ilgili olarak ben de Meclis Başkanlığı nezdinde
gerekli girişimde bulunacağım.
Sayın
Bostancı…
19.- Amasya Milletvekili Mehmet Naci
Bostancı’nın, 5 Ocak Adana’nın düşman işgalinden kurtuluşunun 95’inci ve şair
Arif Nihat Asya’nın ölümünün 42’nci yıl dönümlerine ve 17’nci Dönem İstanbul
Milletvekili Aytekin Kotil’in eşinin vefatı nedeniyle sevenlerine başsağlığı
dilediğine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Arif
Nihat Asya’ya, 5 Ocak 1975 yılında vefat etmiş olan büyük şairimize tekrar
Allah’tan rahmet diliyorum. Şair “Duyuyorum fakat anlatamıyorum.” demişti.
Şairler aslında milletin duyup da anlatamadıklarını, milletin ortak sesini dile
getiren insanlardır. Arif Nihat Asya da şiirleriyle, siyasi safları ne olursa
olsun, diskurları ne olursa olsun insanları aynı duyarlılıkta toplayan büyük
şairlerimizden birisidir. Onun “Ağıt” şiiriyle, geçmişe ilişkin hüzünleri
yaşarız; “Bayrak” şiiriyle, hepimizin altında toplanacağı bayrağı, bir kez daha
o kutsal bayrağı hatırlarız, onun anlamı üzerine düşünürüz. Bu ortak sembolün
nasıl anlamının teşekkül ettiğine ilişkin hem tarihsel yaşanmışlık vardır hem
de bu yaşanmışlığın hem metinlerle hem de şiirlerle anlatımı vardır, önemlidir
bu anlatım. Arif Nihat Asya bu anlatımı muhteşem bir şekilde ifade eden,
kalbimize tercüman olan bir büyük şairimizdir. 
Adana’nın
kurtuluşunun 95’inci yılını ben de tebrik ediyorum, kutluyorum. Bir İstiklal
Harbi verdik. Atatürk ve silah arkadaşlarını bir kez daha bu vesileyle rahmetle
anıyorum. Biz bir tarihin çocuklarıyız. Tarihten bugüne akan ırmağın
parçalarıyız…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Bostancı.
MEHMET NACİ BOSTANCI (Amasya) – …tarihten geleceğe akan
ırmağın parçalarıyız. Geçmişe ilişkin ve geleceğe ilişkin tartışmalarımız
olabilir ama o ırmağın sınırları içerisinde belli bir istikamete doğru
aktığımızı, ortak kaderimizi ve geleceğimizi unutmayacağız. 
17’nci
Dönem İstanbul Milletvekili ve bir dönem İstanbul Belediye Başkanlığı yapmış
olan Aytekin Kotil’in eşi vefat etmiştir. Siyasetçilerin eşlerinin ne kadar
çilekeş olduğunu biliyoruz. Merhumeye Allah’tan rahmet diliyoruz, sevenlerine
başsağlığı diliyoruz.
Teşekkür
ediyorum.
BAŞKAN
– Teşekkür ederim Sayın Bostancı.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, vefat eden 17’nci Dönem İstanbul Milletvekili
Aytekin Kotil’in eşine Allah’tan rahmet dilediğine ilişkin konuşması
BAŞKAN
- Sayın Aytekin Kotil’in eşinin vefatını ben şu an duydum. Ben de kendisine
Allah’tan rahmet diliyorum.
Gündeme
geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve
24 milletvekilinin, Malezya’da yaşanan yolsuzlukların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/408)
Türkiye Büyük Millet Meclisi
Başkanlığına
Malezya’da yaşanan yolsuzlukların araştırılıp Türkiye’deki
benzerliklerinin olup olmadığının araştırılması amacıyla Anayasa’nın 98’inci ve
İç Tüzük’ümüzün 104’üncü ve 105’inci maddeleri gereğince Meclis araştırma
komisyonu kurulmasını saygılarımızla arz ederiz.
Güneydoğu
Asya ülkesi olan Malezya yolsuzluk iddialarıyla çalkalanıyor. Malezya Başbakanı
Necip Rezak hakkında çıkan iddiaların Suudi kraliyet ailesinden 681 milyon
doların bağış olarak verildiği gerekçesiyle başsavcı, Başbakan hakkında çıkan
iddiaları yalanlayarak dosyayı kapattı. Başsavcı Muhammed Apandi Ali, suç
delili olmadığı için bu şekilde karar aldığını açıkladı. Ancak Apandi’nin
skandalını soruşturan selefinin yerine bizzat Necip tarafından atanmış olması
ve bu dev bağışın niçin yapıldığını açıklamaması, yolsuzluğun örtbas edildiği
düşüncesiyle kamuoyunda büyük yankı uyandırdı.
2015
Temmuz ayında patlak veren skandalda, Necip’in 2009’da kurup hâlâ yönetiminde
olduğu 1Malaysia Development Bhd (1MDB) adlı kamu yatırım şirketinden Başbakanın
5 ayrı kişisel hesabına yaklaşık 700 milyon dolar yatırıldığı iddia edilmişti.
İddiaları reddeden Necip, kitlesel sokak gösterileri ve istifa çağrıları
arasında soruşturmayı yöneten başsavcıyı ve kendisini eleştiren yardımcısını
görevden aldı. Medyaya baskıyı da ihmal etmedi. Ertesi ay ülkenin yolsuzlukla
mücadele komisyonu "paranın yabancı bir bağışçıdan geldiğini"
açıkladı. Yolsuzluk skandalında son perde, yeni başsavcının gizemli bağışçının
Suudi kraliyet ailesinden olduğunu duyurması oldu.
Komisyon yetkililerinin bağışçı ve diğer tanıklarla
görüştüğünü kaydeden Apandi, "Necip’in hesabına Mart-Nisan 2013 arasında
transfer edilen 681 milyon doların rüşvet olarak verildiğini gösteren bir kanıt
yok." dedi. Başsavcı, Necip’in 620 milyon doları kullanılmadığı için iade
ettiğini de ekledi. Kalan 61 milyon doların ne yapıldığına ilişkin bilgi
vermeyen Apandi, bağışın nedeninin Suudi kraliyet ve başbakan arasında olduğunu
söyledi.
Necip’in
partisi Birleşik Malay Ulusal Örgütü (UMNO), bağışı 2013 seçim kampanyası için
kullandıklarını savunuyor. Muhalefet ise paranın 1MDB’den geldiğini ve
başsavcının yolsuzluğu örtbas ettiğini söylüyor. 1MDB’yle ilgili iddiaları ABD,
İsviçre, Britanya ve Singapur da araştırıyor.
Malezya’da
yaşanan yolsuzluk iddiaları Türkiye’yle benzerlik gösteriyor. İktidarın giderek
oy kaybetme telaşı güvenlik yasaları kapsamında son iki yılda onlarca
muhaliflerin içeri alınmaları gibi birçok benzerlikler taşıyor.
Yukarıda
belirtilen hususlar ışığında, Malezya’da yaşandığı iddia edilen yolsuzlukların
araştırılması, Türkiye’yle olan benzerliklerin tespit edilmesi amacıyla Anayasa’nın
98’inci ve İç Tüzük’ümüzün 104’üncü ve 105’inci maddeleri gereğince Meclis
araştırma komisyonu kurulmasını saygılarımızla arz ederiz.
1)
Uğur Bayraktutan (Artvin)
2)
Zülfikar İnönü Tümer (Adana)
3)
İbrahim Özdiş (Adana)
4)
Hüseyin Çamak (Mersin)
5)
Ömer Fethi Gürer (Niğde)
6)
Candan Yüceer (Tekirdağ)
7)
Birol Ertem (Hatay)
8)
Erkan Aydın (Bursa)
9)
Tahsin Tarhan (Kocaeli)
10)
Mustafa Akaydın (Antalya)
11)
Bülent Yener Bektaşoğlu (Giresun)
12)
Kazım Arslan (Denizli)
13)
Özgür Özel (Manisa)
14)
Serkan Topal (Hatay)
15)
Tur Yıldız Biçer (Manisa)
16)
Gülay Yedekci (İstanbul)
17)
Mahmut Tanal (İstanbul)
18)
Ahmet Tuncay Özkan (İzmir)
19)
Çetin Arık (Kayseri)
20)
Ömer Süha Aldan (Muğla)
21)
Yakup Akkaya (İstanbul)
22)
Sibel Özdemir (İstanbul)
23)
Kadri Enis Berberoğlu (İstanbul)
24)
Aykut Erdoğdu (İstanbul)
25)
Mehmet Gökdağ (Gaziantep)

2.- Kahramanmaraş Milletvekili Fahrettin
Oğuz Tor ve 19 milletvekilinin, Kahramanmaraş ilindeki Suriyeli mültecilerin
sebep olduğu sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/409)
Türkiye Büyük Millet Meclisi Başkanlığına
Kahramanmaraş
ilindeki Suriyeli mültecilerin sebep olduğu sorunların tespit edilerek alınacak
önlemlerin belirlenmesi amacıyla Anayasa’mızın 98’inci, Türkiye Büyük Millet
Meclisi İçtüzüğü’nün 104’üncü ve 105’inci maddeleri gereğince Meclis
araştırması açılması için gereğini saygılarımızla arz ederiz.
1)
Fahrettin Oğuz Tor (Kahramanmaraş)
2)
Ümit Özdağ (Gaziantep)
3)
Baki Şimşek (Mersin)
4)
Ahmet Selim Yurdakul (Antalya)
5)
Nuri Okutan (Isparta)
6)
Mehmet Parsak (Afyonkarahisar)
7)
Erkan Haberal (Ankara)
8)
Erhan Usta (Samsun)
9)
Deniz Depboylu (Aydın)
10)
Kadir Koçdemir (Bursa)
11)
Kamil Aydın (Erzurum)
12)
Zihni Açba (Sakarya)
13)
İsmail Ok (Balıkesir)
14)
Mevlüt Karakaya (Adana)
15)
Saffet Sancaklı (Kocaeli)
16)
Ruhi Ersoy (Osmaniye)
17)
Mehmet Erdoğan (Muğla)
18)
Mehmet Necmettin Ahrazoğlu (Hatay)
19)
Mustafa Kalaycı (Konya)
20)
Celal Adan (İstanbul)
Gerekçe:
2011
yılında başlayan Suriye’deki iç savaş sebebiyle Kahramanmaraş’a mülteci göçü
yaşanmıştır. Yaklaşık 45 bin Suriyeli mültecinin bulunduğu kent Suriye’deki iç
karışıklıktan en çok etkilenen illerimizin başında gelmektedir. Bu durum
Kahramanmaraş’ı sosyal, ekonomik ve kültürel yönden olumsuz etkilemektedir.
Suriye’den
gelen göç nüfusuyla mültecilerin bir kısmı çadır kentlerde yaşamakta bir kısmı
da konut satın almakta veya kiralamaktadır. Bu durum emlak fiyatlarının
yükselmesinde yaşanan önemli sorunlardan birisidir. Kira fiyatları da önemli
miktarda artmıştır.
Suriyelilerin
bir kısmı düzenli bir şekilde ülkeye kaçak mal girişiyle uğraşmaktadır, bir
kısmı da bunu âdeta meslek edinmiştir. Bu şekilde getirilen çok çeşitli mallar,
ya sokaklarda ya da açtıkları iş yerlerinde satılmaktadır. Satılan bu
ürünlerden vergi alınmamakta, denetime tabi tutulmamaktadır. İşin toplum
sağlığına etkileri ayrı bir konudur. Bu durum il ve ilçe esnafını olumsuz
etkilediği için sızlanmalara sebep olmaktadır. Konuya ilişkin önlemlerin
alınması gerekmektedir.
Bir
diğer konu, ucuz işçilik sebebiyle tarım, hizmet ve inşaat sektöründe faaliyet
gösteren göçmen işçi sorunudur. Kentte işsizlik oranının yüksek olduğu göz
önüne alınırsa, ucuz işçi olduğu ve sigortasız çalıştıkları için mülteci
Suriyeliler tercih edilmekte olup işsizlik oranının daha da artmasına sebep
olmaktadır.
Şehirde
bazı semtler ve mahalleler Suriyelilerin yoğun yerleşim alanı hâline geldiği
için çoğunlukta oldukları yerlerde gasp, hırsızlık, şiddet, cinsel taciz ve
darp gibi suçlar artmıştır. Şehirde huzuru bozucu davranışlarda
bulunulmaktadır. Sağlık, eğitim ve diğer birçok sosyal problem (dilencilik
v.b.) vatandaş nezdinde de ciddi şikâyetlere sebep olmaktadır.
Ülkemizin
önemli illerinden olan Kahramanmaraş’ta Suriyeli mültecilerin sebep olduğu
sorunların tespit edilerek, alınacak önlemlerin belirlenmesi amacıyla Meclis
araştırmasının açılmasında yarar görülmektedir.
3.- İstanbul Milletvekili İsmail Faruk Aksu
ve 20 milletvekilinin, Türk personel rejiminin aksayan yönleri ile kamu
çalışanlarının sorunlarının ve çözüm yollarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/410)
Türkiye Büyük Millet Meclisi Başkanlığına
Türk
personel rejiminin aksayan yönleri ile kamu çalışanlarının sorunlarının ve
çözüm yollarının araştırılması amacıyla Anayasa’nın 98’inci maddesiyle, İç
Tüzük’ün 104 ve 105’inci maddeleri uyarınca bir Meclis araştırması açılmasını
arz ve teklif ederiz.
1)
İsmail Faruk Aksu (İstanbul)
2)
Erhan Usta (Samsun)
3)
Arzu Erdem (İstanbul)
4)
Mustafa Mit (Ankara)
5)
Emin Haluk Ayhan (Denizli)
6)
Deniz Depboylu  (Aydın)
7)
Kamil Aydın (Erzurum)
8)
Mustafa Kalaycı (Konya)
9)
İzzet Ulvi Yönter (İstanbul)
10)
Kadir Koçdemir (Bursa)
11)
Erkan Haberal  (Ankara)
12)
Ahmet Selim Yurdakul (Antalya)
13)
Saffet Sancaklı (Kocaeli)
14)
Mehmet Erdoğan (Muğla)
15)
Edip Semih Yalçın (İstanbul)
16)
Ümit Özdağ (Gaziantep)
17)
İsmail Ok (Balıkesir)
18)
Mehmet Necmettin Ahrazoğlu (Hatay)
19)
Mehmet Günal  (Antalya)
20)
Celal Adan (İstanbul)
21)
Mehmet Parsak (Afyonkarahisar)

Gerekçe:
Personel
rejimi, kamu görevlerini yerine getirme sürecinde kamu görevlilerinin devletle
olan ilişkisini düzenleyen, kamu yönetiminin önemli unsurlarından birisidir.
Kamu görevlilerinin yürüttükleri hizmet ve hitap ettikleri kitle dikkate
alındığında, toplumsal hayattaki etki alanları ve önemleri daha iyi
anlaşılmaktadır.
Kamu
personel rejiminin en önemli özelliği, kamu çalışanlarının statü hukukuna tabi
olmalarıdır. Türk personel rejimini oluşturan meri temel yasal düzenlemeleri 10
başlık altında toplamak mümkündür.
1)
657 sayılı Devlet Memurları Kanunu.
2)
926 sayılı Türk Silahlı Kuvvetleri Personel Kanunu.
3)
2802 sayılı Hâkimler ve Savcılar Kanunu.
4)
2914 sayılı Yükseköğretim Personel Kanunu.
5)
399 sayılı KİT Personeline İlişkin Kanun Hükmünde Kararname.
6)
4857 sayılı İş Kanunu.
7)
3466 sayılı Uzman Jandarma Kanunu.
8)
3269 sayılı Uzman Erbaş Kanunu.
9)
6191 sayılı Sözleşmeli Erbaş ve Er Kanunu.
10)
Özel teşkilat kanunlarında özel statüde istihdama imkân veren hükümler.
Anayasa’nın
128’inci maddesinde, devletin, kamu iktisadi teşebbüsleri ve diğer kamu tüzel
kişilerinin genel idare esaslarına göre yürütmekle yükümlü oldukları kamu
hizmetlerinin gerektirdiği asli ve sürekli görevlerin, memurlar ve diğer kamu
görevlileri eliyle görüleceği; bunların niteliklerinin, atanmalarının, görev ve
yetkilerinin, haklarının ve yükümlülüklerinin, aylık ve ödeneklerinin ve diğer
özlük işlerinin kanunla düzenleneceği hükme bağlanmıştır. Öte yandan, Anayasa’nın
“Hizmete girme” başlıklı 70’inci maddesinde "Her Türk, kamu hizmetlerine
girme hakkına sahiptir. Hizmete alınmada, görevin gerektirdiği niteliklerden
başka hiçbir ayrım gözetilemez." denilmektedir. Kamu çalışanlarının işe
girme sürecinden başlayarak, çalışırken bağlı oldukları hukuki ve mali statü
ile emekliliğe dair ciddi sorunları bulunmaktadır. 
Bugün
kamu çalışanlarının karşı karşıya bulunduğu en önemli sorunları şu şekilde
ifade etmek mümkündür:
1)
İşe girişte objektifliğin tesis edilememesi.
2)
İlerleme ve yükselmede liyakatin esas olmaması.
3)
Hizmete alınma, tayin ve terfide kayırmacılığın hâkim olması.
4)
İstisnai uygulamaların yaygınlık kazanmasının ortaya çıkardığı adaletsizlik.
5)
Objektifliği sağlamaya dönük mevcut yasal ve idari düzenlemelerin
sulandırılması.
6)
Uluslararası normlara uygun sendikal hakların temin edilememesi.
7)
Memur ve diğer kamu çalışanlarının tanım, statü, unvan ve sınıflandırma
karmaşası.
8)
Ücret adaletsizliği ve ücretlerin yetersizliği, kamu çalışanlarının yarıdan
fazlasının yoksulluk sınırının altında gelir elde ediyor olması.
9)
Ödüllendirme ve cezalandırma yöntemlerinin motivasyonu ve iş verimini arttırıcı
olmaması.
10)
Kamu çalışanlarına uygulanan taciz, tehdit ve yıldırmaya dayalı haksız ve
adaletsizlikler.
11)
Devlet memurluğunun parti memurluğu hâline gelmesi.
12)
Çalışırken alınan maaş ile emekli olduktan sonra alınan aylık arasındaki büyük
dengesizlik.
13)
Her alanda yaşanan yozlaşma ve ölçüt karmaşası.
14)
Yolsuzluk ve usulsüzlükler ile bunları önleyecek yasal ve yönetsel
düzenlemelerin hayata geçirilememiş olması.
15)
Başta Devlet Memurları Kanunu olmak üzere, personel kanunları ve teşkilat
kanunlarıyla yapılan münferit, birbiriyle bağlantısız düzenlemelerin çalışanlar
arasında yarattığı eşitsizlikler.
16)
Genel olarak torba kanunlar ve KHK’ların oluşturduğu mevzuat kirliliğiyle
özensiz uygulamaların kamu yönetimi disiplininden uzaklaşılmasına yol
açmasıdır.
Personel
rejimindeki sözü edilen sorunların araştırılarak memurlar ve diğer kamu
çalışanlarının problemlerine ilişkin çözüm önerilerinin ortaya konulması, kamu
çalışanlarının hukuki ve mali statülerinin, çalışma şartlarının
iyileştirildiği, mali ve sosyal haklarının uluslararası standartlara paralel
hâle getirildiği, hizmet verimliliğinin artırıldığı, vatandaşın verilen kamu
hizmetinden memnun olduğu bir anlayışla şekillendirilmesi zorunludur.
On
üç yıllık AKP iktidarları yaptıkları münferit düzenlemelerle personel rejimini
tahrip etmiş, istisnai istihdam uygulamaları istismar edilerek memuriyete giriş
yolu olarak kullanılmış, her alanda liyakatin yerini siyasi saiklerin hâkim
olduğu kayırmacılık almıştır.
Bu
nedenle, Türk personel rejiminin aksayan yönleri ile kamu çalışanlarının
sorunlarının ve çözüm yollarının araştırılmasına ilişkin Meclis araştırması
açılması yerinde olacaktır.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, 3/6/2016 tarihinde Şırnak
Milletvekili Ferhat Encu ve arkadaşları tarafından, 28 Aralık 2011 tarihinde
Şırnak’ın Uludere ilçesinde devletin savaş uçaklarıyla yapılan bombalama sonucu
çoğu çocuk 34 sivilin yaşamını yitirdiği olaydan sonra 29/5/2016 tarihinde yine
aynı noktada köylülerin tekrar bombalanmış olmasının araştırılması ve
sorumluların tespit edilmesi amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, 5 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
5/1/2017
Türkiye Büyük Millet Meclisi Başkanlığına
Danışma
Kurulu 5/1/2017 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
  Ahmet
Yıldırım 
 Muş

 Grup
Başkan Vekili
Öneri:
3
Haziran 2016 tarihinde Şırnak Milletvekili Sayın Ferhat Encu ve arkadaşları
tarafından verilen 2150 sıra numaralı “28 Aralık 2011 tarihinde Şırnak’ın
Uludere ilçesinde devletin savaş uçaklarıyla yapılan bombalama sonucu çoğu
çocuk 34 sivil yaşamını yitirmiştir. 29/05/2016 tarihinde yine aynı noktada
köylülerin tekrar bombalanmış olmasının araştırılması ve sorumluların tespit
edilmesi” amacıyla Türkiye Büyük Millet Meclisine verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak 5/1/2017 Perşembe günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir.
BAŞKAN
– Halkların Demokratik Partisi Grubu önerisi üzerinde ilk konuşmacı, lehinde
olmak üzere, Ahmet Yıldırım, Muş Milletvekili.
Buyurunuz
Sayın Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; beş yıldır bu ülkenin kanayan yarası olan ve
toplum vicdanında hâlâ o yaranın açık olduğu, kanamanın devam ettiği bir olaya
dikkatinizi çekmek, bir daha vicdanlarınıza seslenmek, şu Meclisin 4 partisinin
bir komisyon kurarak bir toplumsal yarayı kapatmak üzere bir araştırma
komisyonunun kurulması için karşınızda bulunuyorum. 
Malumunuz,
bu ülke, maalesef belli bir süredir…
MAHMUT
TANAL (İstanbul) – Sayın Başkanım, sizden ve hatipten özür dilerim.
550
milletvekili var, burada 31 milletvekili var. Biraz sonra da oylamaya
geçilecek. Böyle bir Parlamento olmaz. Yani hakikaten bu ışığa yazık, bu mesaiye
yazık. Çok özür dilerim hatipten de…
BAŞKAN
– Siz devam edin Sayın Yıldırım. 
AHMET
YILDIRIM (Devamla) – Bu ülke belli bir süredir devlet olma ciddiyetini,
maalesef devletin kurumsal yapısını bizzat siyasi iktidarın yapmış olduğu
kişilere ve zümrelere özgü çalışmalar sebebiyle yitirmiş bulunmaktadır. Şöyle
ki çarpık bir toplum ve devlet tahayyülüne sahip olan siyasi iktidarla karşı
karşıyayız. Maalesef, toplumsal vicdanda mahkûm edilmiş olayların bile
araştırılmasından imtina eden, bu konuda âcizlik gösteren bir siyasi yapıyla
karşı karşıyayız. 
Değerli
milletvekilleri, bakın, şunu ifade edelim: Bu ülkede toplum vicdanını inciten
ve toplum vicdanında mahkûm olmuş olan olaylar ilk Roboski’yle başlamadı, en
son da Roboski olmayacaktır. 29 Aralık 2011 günü, beş yıl önce bizzat bu
ülkenin savaş uçakları tarafından çoğu çocuk, 34 canımız paramparça edildi ve
bunlara dair anılarını tazelemek, acılarını paylaşmak, mezarları başında bir
Fatiha okumak üzere, 3 milletvekili arkadaşımla birlikte geçen hafta çarşamba günü
Roboski köyüne yolculuk yaptık. Nedense bu olayın faillerinin ortaya çıkmasını
engelleyen iktidar aklı kendi kolluk güçlerini harekete geçirerek, her ne
hikmetse, bizim köye varmamızı engellemeye çalışmakta; aynı şekilde, köyde
kendi canlarını, kendi canlarından parçalarını kaybetmiş olan annelerin ise
köyün 1,5 kilometre dışındaki mezarlığa gidip çocuklarının mezarı başında
Fatiha okumasını engellemeye çalışmaktaydı. Buradan hareketle, bütün inadımız
ve ısrarımızla yaptığımız bürokratik görüşmeler neticesinde üç-üç buçuk saatlik
bir yolu dokuz saatte alarak köye vardık, annelerimizi yanımıza aldık,
mezarlığa gittik, dualarımızı ettik ve o gün öldürülen çocuklarımızı anıp bu
işe sebep olup üstünü kapatmaya çalışanları kınadık. 
Tabii,
bu ülkede ilk Roboski’yle başlamadı diye söyledim. Umut Kitabevi’ni unutmadık
bu iktidar döneminde olan. Uğur Kaymaz’ın -babasıyla birlikte- 12 yaşına 13
kurşun yedirten güvenlik güçlerinin cezasızlıkla beraat etmesini unutmadık biz.
Bir parça çocuğu bir havan topuyla, Tabantepe Karakolu’ndan gelen havan topuyla
paramparça edip Ceylan Önkol’un parçalanmış cesedini annesinin elbisesine
toplayıp getirip bunu bir mezara defnetmesini unutmadık. Nihat Kazanhan’ın
Cizre’de sokak ortasında öldürülmesini veya Hacı Lokman Birlik’in öldürüldükten
sonra bizzat devletin panzeri tarafından yerlerde sürüklenmesini, bütün
bunların hepsinin bir cezasızlıkla bugüne taşınmasını unutmadık biz. 
Tabii
bu ülke adalet terazisini belki uzun süredir kaybetmiş olabilir ama işin çok
önemli bir kopma noktası varsa o da tartışmasız Roboski’dir. Çünkü, eğer bir
yerden bu cezasızlıklara son vermek istiyorsak, bir yerden bu işlerin
faillerini otaya çıkarmak istiyorsak, en kolay siyasi ve askerî bağlantıları
çözülebilecek ve adalet önüne çıkarılabilecek olan olay, Roboski’dir. Roboski
katliamı olduktan üç gün sonra bu ülkede şaşaalı yılbaşıların kutlandığını
biliyoruz. İşte, kutuplaşma ve birbirinden ayrıştırma ortamını yaratan devlet
politikaları maalesef bunlardır.
Dile
kolay 34 can, 34 çocuk, 34 beden, 34 yaşanmamış hayat ve birçok hayalleriyle
birlikte, eğitim hayalleri, aile hayalleri, evlilik ve sevgili olma
hayalleriyle sonlandırılmış, canice bir alçak olayın failleri hâlâ orta yerde
siyasi iktidar tarafından aydınlatılmadan, failleri ortaya çıkarılmadan
korunuyor. Bu, bu iktidarın utancıdır. 
Bu
ülkede hükûmetlerin bir bütün olarak başardığı en önemli şey, sevgisizliktir
değerli arkadaşlar ve sevgisizliğin üretmiş olduğu şiddet ortamıdır. “Şiddet”
dediğimiz sadece bir saldırı anı değildir. “Şiddet” dediğimiz şey, değerli
arkadaşlar, öncesinde oluşturulan toplumsal algı ve iktidarlar tarafından
yönetilen bu algının kendisidir. Ve “şiddet” dediğimiz şey, sevgisizlik
iklimidir. Yine, ötekileştirme ve nefret bile sevgiden sonraki adımlardır.
Bunların hiçbirini unutmamalıyız değerli arkadaşlar.
Tabii,
bu ülkede iktidar, sevmemeyi, kamplaştırmayı, birbirine rakip olarak değil
neredeyse düşman gibi bakmayı öğretti, sevgisizliği öğretti. Eğer gurur
duyulacaksa bu iktidar bununla gurur duyabilir. Ve bununla gurur duymanın
utancını bize öğretti. 
Biz
Roboski’yle hesaplaşmayı eğer sağlamış olsaydık geçen yıl Sur’u, Cizre’yi,
Silopi’yi, Gever’i, Şırnak’ı, Dargeçit’i yaşamamış olurduk. Eğer biz Roboski’yle
hesaplaşmış olsaydık yıkılmış şehirlerle belki karşılaşmazdık. Çünkü o gün
orada cesaretlendirilen kolluk, daha sonra nasıl olsa cezasızlıkla sona erecek
diye silahlı-silahsız ayırdı yapmaksızın sivilleri, Taybet anaları, Miray
bebekleri öldürmeyi göze aldı. Bu, ancak iktidarlar tarafından verilebilecek
cesaret ve sağlanabilecek yasal ortamla mümkün olabilir. Ya değilse, hiç kimse
kendi başına bunu sağlayamaz. 
Değerli
arkadaşlar, 34 gencecik fidandan bazılarının mektuplarıyla sesleneyim: “Ben,
Seyithan Enç’im. 1990 yılında, havanın kurşun gibi ağır olduğu günlerde, Roboski’nin
yanı başındaki Gülyazı köyünde doğdum. Belki dağları delemedik, göğsümüzü deldi
kara gülleler. Ferhat’la ve Mecnun’a haber salın. Teknoloji çağı deyip
küçümsedikleri zamanda bir genç, sevdiğinin sesini duyabilmek ve bunun
nafakasını, başlığını toplayabilmek için öldürüldü.” 
Yine,
değerli arkadaşlar, bir başkası: “Ben Nadir Alma’yım. İstatistik değilim,
insanım; rakamlarla anmayın ölümümü. Benim de bir hikâyem var. Dünyaya, 13
nüfuslu bir ailenin ikinci erkek evladı olarak geldim. Hüzünlü bir mevsimdi. O
gece 34 yıldız kaydı gökten; 34 dilek tutuldu, 34 nefes. Ömrümün yirmi beş
senesini yaşayamadım. Soranlara deyin ki: ‘Şimdi gülümsüyor, hem de
ölümsüzlüğün sonsuzluğu içinden.’ Belki kızacaksınız ama bir çift sözüm var:
Eğer beni öldüren bombalar adaleti öldürmediyse sadece adalet talep ediyorum.” 
Hakkı
değil mi adalet? Anneler geçen hafta bize şunu söylüyordu: “Biz bunun yerine
kan istemiyoruz, kimsenin canını istemiyoruz, kimse öldürülsün istemiyoruz;
sadece adalet istiyoruz.” Kalkan uçak belli, kullanan belli, emri veren belli,
sahibi olan siyasi irade belli. Kimsenin canını istemiyoruz, kan aksın
istemiyoruz; adalet istiyoruz, adalet. Aradığımızda bulamadığımız adalet. İşte,
o adalet, adaletsizlik olarak, partimize, eş başkanlarımıza, milletvekillerimize,
belediye başkanlarımıza, il, ilçe teşkilat yöneticilerimize karşı adaletsizlik
kusmak üzere, bilfiil olarak bütün hücreleriyle hareket etmektedir. 
Değerli
milletvekilleri, bütün bunların, Kürt sorununun çözümsüzlüğü üzerinden gelişmiş
yüzyıllık sorun olduğunu çok iyi biliyoruz ama bilinmeyen şeyler var, bilinen
şeyler var; onlar da şunlar: Evet, adına ne dersek diyelim, biz “savaş”
diyoruz, bu savaş ne zaman biter belki bilinmez, bu kirli savaşta daha kaç
canımız toprağa düşecek belki bilinmez, bu kirli savaşa daha ne kadar para
harcayacağız belki bilinmez ama bilinen tek şey var; o da, o gerçek de şu ki,
bu mesele mutlaka diyalogla, mutlaka konuşarak, mutlaka anlaşarak ve mutlaka
masada biteceği kesin olan tek bir gerçektir. Bunu bile bile, her gün bu
ülkenin kaynaklarını ve canlarını heba ediyoruz. 
Biz,
bugün barış istediğimiz, bu çatışmalar sona ersin diye istediğimiz için yarına
utançla bakamayacağız. Biz, yüzümüz ak, başımız dik bir şekilde bugün
savunduklarımızı savunacağız ama bu kürsüye gelip bu kirli savaşı savunanlar
acaba yarın bunları ne kadar savunabilecekler, merak ediyoruz.
(Mikrofon
otomatik cihaz tarafından kapatıldı)
AHMET
YILDIRIM (Devamla) - Sayın Başkan, toparlıyorum, Mahmut Tanal sözümü kesmişti.
MAHMUT
TANAL (İstanbul) – Doğru, ben kestim, özür dilerim.
BAŞKAN
– Peki, buyurunuz, bir dakika ek süre veriyorum.
AHMET
YILDIRIM (Devamla) – Değerli milletvekilleri, en son şunu ifade edelim: Bakın,
bırakın artık enerjisini, bu ülkenin güvenlik enerjisini annelerin çocuklarının
mezarları üzerinde anma yapmalarını engellemeye, ne olursunuz. Eğer bu konuda
niyetiniz ve ameliniz sâlih ise ve bu konuda temiz duyguların sahibiyseniz,
herkes de çok iyi biliyor, o gün o çocukları parçalayan… Mesela, anne söylüyor:
“Benim oğlum beni öpmek için eğilirdi ama benim önüme bir ceset getirdiler
battaniyede neredeyse iki elimi açsam boyu o kadar. Sonra dedim bunun içinde
kim var? ‘Beş parçada çocuğun var.’ dediler.”
Evet,
siyasi iktidar hâlâ bu utancı sahiplenmeye, bu utancın müsebbiplerini açığa çıkarmamaya
kararlıysa ve direniyorsa yapacak bir şey yok. Ne olursunuz, bunu böyle FETÖ,
METÖ deyip yeni tahayyül edilmiş suç örgütlerine yüklemeden gelin el birliğiyle
yeniden araştıralım ve faillerini açığa çıkaralım diyor, bütün Genel Kurulu
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yıldırım.
Halkların
Demokratik Partisi grubu önerisi aleyhinde Ramazan Can, Kırıkkale Milletvekili.
Buyurunuz
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. HDP grup önerisi üzerinde söz almış bulunuyorum. 
Burada
Uludere hadisesiyle ilgili çok sözler sarf edildi. Öncelikle, 34 vatandaşımız
hayatını kaybetti, 34 vatandaşımıza Allah’tan rahmet, yakınlarına da taziye
dileklerimi iletiyorum. 
Gerçekten
incelenmesi gerekli bir hadise. Burada sözlerime başlarken İdris Baluken’i de
anmak isterim. 15 Temmuz FETÖ darbe hadisesinden önce Meclis araştırma
önergeleri üzerinde konuşmalar yapmıştı, dikkatle izlemiştim kendisini, o dönem
itibarıyla şunu söylemişti: Gerçekten, buradaki hadise AK PARTİ Hükûmetine,
devlete yapılan bir sabotaj eylemidir. Bunun ortaya çıkarılması anlamında
siyaset kurumunun üzerine düşmesi gerekliliğinden bahsetmişti ve onu da unutmadım,
gerçekten de burada hakkını da teslim etmek lazım. Siyaset kurumu olarak bizim
üzerimize düşen, maddi gerçeğin ortaya çıkmasıdır, adaleti tesis etmek gerekir.
Bu manada gerek Rus uçağının düşürülmesi gerekse Uludere hadisesinde maddi
gerçeğin ortaya çıkması anlamında siyaset kurumu olarak biz üzerimize düşeni
yapmalıyız fakat bu bir hukuki olay. 
Netice
itibarıyla, bütün bu konuşmalar etrafında yargı üzerine düşeni yapıyordur,
yapmalıdır; bu dosyalar tekrar ele alınmalıdır -bir hukukçu olarak da bunu
söylüyorum- eğer üzerinde bir perde varsa bu perde aralanmalıdır. Netice
itibarıyla, biz de siyaset kurumu olarak farklı zamanlarda, farklı ortamlarda
bu konuyu değerlendirebiliriz, grup başkan vekilleri bir araya gelerek… Bu
hadisede, yargılama aşamasında, Anayasa’nın ve hukuk sistemimizin vermiş olduğu
yetkiler çerçevesinde, müdahale etmemek kaydıyla, buradaki sis perdesinin
aralanmasının gerektiğini bir hukukçu olarak, bir milletvekili olarak ben de
kabul ediyorum. 
Netice
itibarıyla 15 Temmuz hadisesinden sonra bazı şeylerin farklı konseptte ele
alınması gerektiğini hep beraber –bu bir realitedir- kabul etmemiz gerektiğini
düşünüyorum ama şunu da söylememiz lazım: Bir devlet bilerek ve isteyerek,
kendi uçaklarıyla kendi vatandaşlarını bombalayamaz, bombalamaz; bu da net bir
durumdur. Eğer devletin içerisinde farklı yapılar bunu ele almış ise -sizler de
zaten onu talep ediyorsunuz- bunların bir siyaset kurumu çerçevesinde,
demokratik ve hukuki çerçeve içerisinde ele alınması gerektiğini ben de kabul ediyorum.
Bu manada gerek muhalefet partileri olarak gerekse iktidar partisi olarak,
siyaset kurumu olarak üzerimize düşeni yapmamız gerektiğine de inanıyorum. 
Netice
itibarıyla, bugün, kamuoyunun yakından beklediği 446 sıra sayılı Kanun Tasarısı’nı
inşallah yasalaştırmayı düşünüyoruz. 
MAHMUT
TANAL (İstanbul) – Yani buna destek verecek misiniz?
RAMAZAN
CAN (Devamla) – Grup önerisi dün kabul edildi ama bu bir bahane değil, bunun
farklı bir ortamda ele alınması gerektiğine de inanıyor, Genel Kurulun
takdirine sunuyorum grup önerisini.
Hepinizi
saygı ve muhabbetle selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Can.
Önerinin
lehinde…
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sadece tutanaklara geçmesi için…
BAŞKAN
– Evet.
AHMET
YILDIRIM (Muş) – Bakın, siyasi iktidar bir niyet beyanında bulundu ama “evet”
veya “hayır” yönünde oy kullanıp kullanmayacağı hususunda net bir söylemde
bulunmadı.
Söylemekten
utanıyorum ve ölenlerin affına sığınarak söylüyorum. Az biraz demokrasinin,
hukukun işlediği bir ülkede 34 canlı hayvan bu şekilde öldürülse dahi bunun
hukuk düzleminde bir hesabı olur. Bu kadar vahşice bir ölümle karşı karşıyayız,
katliamla karşı karşıyayız. Eğer bu konuda samimilerse… Düşünün, beş yıl
boyunca hem sivil hem askerî mahkemelerde cezasızlıkla sonuçlanmış, dosyası
kapanmış, bu paralelde açıklamalar yapmış siyasi iktidar gerçekliğiyle karşı
karşıyayız. Öyleyse, bir araştırma komisyonu kurulmasına -anladığım kadarıyla
Sayın Can’ın konuşmasından- “evet” diyecekler, birlikte araştıralım. Ve biz bu
konuda bir irade ortaya koyarsak yargı kurumu da harekete geçer diye
düşünüyorum. 
Tekrar
teşekkür ediyorum. 
BAŞKAN
– Teşekkür ederim Sayın Yıldırım. 
Önerinin
lehinde Levent Gök, Ankara Milletvekili. 
Buyurunuz
Sayın Gök. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; ülkemizin kanayan bir
yarasını konuşuyoruz, Roboski, Uludere olayını. 28 Aralık 2011 tarihinde savaş
uçaklarının attığı bombalar sonucunda Uludere ilçesinin Ortasu ve Gülyazı
köyüne mensup, 18’i 18 yaşından küçük olmak kaydıyla, 4’ü 13 yaşında, 34
gencimiz hayatını kaybetti.
O
dönem olayın ilk duyulduğu anlarda bunların PKK’lı olduğu algısı yaratılmaya
çalışıldı. Olay o denli vahimdi ki ancak böyle bir algı yaratılırsa bu olayın
sorumluluğundan kurtulabiliriz zannedildi. Ama olay çok netti, gün ağarınca,
hatta gün ağarmadan önce ortaya çıktı ki 34 masum insan hayatını kaybetmişti. 
Peki,
ne olmuştu o gün? O gün Millî Güvenlik Kurulu toplantısı yapılıyordu ve
devletin önüne istihbarat bilgileri geldi. Tam dört buçuk saat izlendi bu, Irak
tarafına geçen gençler, kaçakçılık yapan gençler, sınır ticareti yapan gençler.
Dört buçuk saat sonunda şu karara varıldı: Evet, bunlar sınır ticareti yapan
gençlerdir ya da köylülerdir ama içlerinde PKK’nın askerî kanat sorumlusu
Fehman Hüseyin vardır. Bu MİT bilgisi Millî Güvenlik Kurulunun önüne geldi.
Sonunda Genelkurmayda değerlendirildi, edildi. Evet, Fehman Hüseyin PKK’nın en
ağır silahlı saldırılarını gerçekleştiren askerî kanat sorumlusu, onlarla
birlikte Türkiye’ye giriyor zannedildi ve atış emri verildi Genelkurmaydan
başlayan ve Millî Güvenlik Kuruluna kadar uzanan bir silsile içerisinde.
Genelkurmay Başkanı hava harekât emrini verdiği saatlerde Millî Güvenlik
Kurulunda toplantı hâlindeydi ve o verilen ağır karar neticesinde, Fehman
Hüseyin’in öldürülmesi pahasına pek çok masum insan hayatını kaybetti. O
günlerde bu olay bir başka algıyla kamuoyuna anlatılmak istendi ama tabii
gerçekler çuvala sığmayacak kadar acıydı ve inciticiydi. 
Değerli
milletvekilleri, bakın, zamanın Başbakanı Recep Tayyip Erdoğan bu olay üzerine
çıktı, “Bu olay karanlık dehlizlerde kalmayacaktır.” dedi. Aradan beş yılı
aşkın bir zaman dilimi geçti ve beş yılı aşan zaman dilimi içerisinde İçişleri
Bakanının açtığı bir inceleme raporundan sonra soruşturma izni dahi verilmedi.
Açılan birinci inceleme raporu oydu. İçişleri Bakanlığının tozlu raflarında
bekliyor o dosya. Cezai müeyyideye dönüşmesi açısından, bir soruşturma dosyasına
dönüşmesi gereken dosya kapatıldı, bekliyor. 
İkincisi,
İnsan Hakları Komisyonunda bu olay araştırıldı ve sonunda “Bir hata olmuştur.”
denilerek -CHP’nin ve diğer muhalefet partilerinin her biri bu konuda sorunları
ortaya koydular- AKP’li üyelerin oylarıyla kapatılmaya çalışıldı. İkincisi de
böyle yapıldı. 
Üçüncüsü,
Diyarbakır Cumhuriyet Başsavcılığının yürüttüğü soruşturmada takipsizlik kararı
verildi. Bu takipsizlik kararı Ankara’ya geldi, Genelkurmaya geldi görevsizlik
nedeniyle. Genelkurmay Askeri Savcılığı da takipsizlik kararı verdi. Buna
yapılan itiraz üzerine dosya Hava Kuvvetleri Askeri Mahkemesine gitti. Orada 3
üye, Başkan “Sorumlular yargılanmalıdır.” dedi ama diğer üyeler, 2 üye
“Yargılanma olmaz, kovuşturmaya yer olması kararı doğrudur.” dedikleri için
dosya kapatıldı Sayın Ramazan Can. Dolayısıyla, yargı ayağında yürüyen,
İçişleri Bakanlığında yürüyen ve Mecliste yürüyen hiçbir dosya yok. 
Aileler
çaresiz kaldı. Şu anda dosya Avrupa İnsan Hakları Mahkemesinde. Ayıp değil mi
değerli arkadaşlarım, bir ülkenin, kendi yurttaşlarıyla ilgili bir adalet
duygusunu Avrupa İnsan Hakları Mahkemesine aratması; böylesi önemli, vahim bir
olayda devlet üzerine düşen görevi yapmadı diye aileleri orada süründürmek ayıp
değil mi? Devlet olma anlayışı bu mu? 
Adalet
diyoruz. Bakın, devlet adalet olmadan yürümez değerli arkadaşlarım. Dün İsrail
Başbakanı Netanyahu polise tam üç saat ifade verdi görevini kötüye kullandı
diye. Türkiye’de dokunulmazlar mevcut, dokunulamıyor. Niye dokunulamıyor? Çünkü
bu olayın içinde, ben başından beri söyledim, Roboski, Uludere olayının içinde…
İnsan Hakları Komisyonunda görev yaptığım andan itibaren söyledim, bu olay
devletin en üst tepesini ilgilendiriyor. Millî Güvenlik Kurulunda kim varsa, bu
kararın alınmasında… Zamanın Genelkurmay Başkanından tutun, o toplantıda kim
varsa herkesin haberli olduğu bir olaydır bu olay, sıradan bir olay değil. O
yüzden karartılmaya, soğutulmaya ve unutturulmaya çalışılıyor. Tablo bu, bu
kadar açık. 
Şimdi,
değerli arkadaşlarım, aileler ne istiyor, biliyor musunuz; aileler adalet
istiyor. Çok onurlu insanlar. 
Bakın,
bu hayatını kaybeden gençlerimizden Mehmet Ali Tosun var, 18 yaşında çocuk.
Annesi ne diyor, biliyor musunuz, Adile Tosun? “Bizim tek isteğimiz faillerin
ortaya çıkartılması ve belirlenmesi. Bize çok büyük bir hakaret yapılmıştır.
Biz ağladık, başka anneler ağlamasın.” Tazminat taleplerini reddettiler,
ellerinin tersiyle ittiler bu aileler. Acılarını gömdüler, “Başka anneler
ağlamasın ama failler de ortaya çıksın.” dediler ama öyle olmadı ki. 
Yine,
ölenlerden Şirvan Encu’nun annesi diyor ki: “Oğlum Şirvan’ı sabahleyin sınır
ticaretine gönderdim. Akşam döner, yemek yeriz dedik ama gece Şirvan’ımın
cenazesine ulaştık. Biz kimseden bir şey istemiyoruz, sadece failleri belli
olsun, yargılansın, artık hiçbir anne acı çekmesin ve ağlamasın diyoruz.” Haklı
bir talep değil mi değerli arkadaşlar? 
Şimdi,
az önce konuşan AKP sözcüsü “Gereğini yapalım, yargı zaten gereğini yapıyor.”
dedi. Yargı gereğini yapmadı, bir kere, bu ayrımları iyi bilelim, Meclis de
gereğini yapmadı. Siyaset kurumu, evet, hodri meydan, buyurun gereğini yapalım.
Beş yıl geçmiş, eski Başbakanın, şimdiki Cumhurbaşkanının da sözü var “Bu olay
karanlık dehlizlerde kalmayacak.” diye. Buyurun çıkartalım arkadaşlar, bunu
yapacak yer burası. Tekrar açalım bu dosyayı, kendi adalet duygumuz içerisinde
tekrar tartışalım. Bu aileler adalet duygusunu o kadar çok önemsiyorlar ve
gerçekten de hak ediyorlar ki biz duygusal kopuşa yol açmamalıyız, onlar da
Türkiye Cumhuriyeti’nin eşit birer yurttaşıdır. Irak’ın sıfır noktasında
yaşayan bu insanlarımızın tamamı Türkiye Cumhuriyeti devletine bağlıdır ama
devlete bağlı olmanın en önemli güvencelerinden bir tanesi de adalet
duygusudur. Şimdi, adalet duygusu niçin oraya ulaşmayacak? Adalet duygusu ulaşmazsa
bir duygusal kopuş yaşamazlar mı acaba bunlar kafalarında, “Adalet bize niye
ulaşmıyor?” diye. 
Şimdi,
bu köylülerle ilgili çok uzun zamandır, tam beş yıldır bir algı operasyonu
yürütülmeye çalışılıyor ama bakın, bu köylüler ne yaptılar değerli arkadaşlarım.
Bu olaydan tam sekiz ay sonra Gülyazı köyünde, olayın geçtiği bu köyde bir
askerî araç devrildi. 9 askerimiz, 1 de korucu hayatını kaybetti bu
yurttaşlarımızın yaşadığı köyde. O askerî aracın başına en önce kim gitti
biliyor musunuz? Bu, çocuklarını yitiren aileler gitti. Çıkarttılar onları
araçtan, yaralıları hastaneye yetiştirmeye çalıştılar ve oğlu bombalamada ölen
Emine Ürek diyor ki: “Koştuk o anda kaza yerine, kazada ağır yaralanan bir
askerin ‘Anne’ diye bağırdığını duydum. Askerin başını aldım, yardım gelene
kadar dizime koydum. Yerde, yaşamını yitiren askerleri görünce oğlum aklıma
geldi.” Emine Ürek, oğlu bombalamada hayatını kaybeden bir anne. Köy muhtarı
diyor ki Haşim Encu: “Yaralıları köylülerimiz taşıdı, tüm köy halkı seferber
oldu. Aileler asker düşmanı değil, onlar bizim de evlatlarımız. Bizim başımıza
gelen olayda buradaki gariban askerlerin ne günahı olabilir ki? Yaralı
kurtardığımız askerlerin ellerini tutan, onlara moral veren, teskin eden bu
köyün gençleri oldular. Hava saldırısında hayatını kaybedenlerin anneleri bu
sefer askerler için ağladı.” 
Roboski,
Uludere halkı, Ortasu ve Gülyazı köyleri adaleti çok fazlasıyla hak ediyor
değerli arkadaşlar. Gelin vicdanlarınızı dinleyin, biz bu araştırma önergesini
hep beraber destekleyelim ve bu konuda onların, hiç olmazsa Meclisten gelen
sıcak bir eli tuttuklarını kendilerine hissettirelim.
Saygılarımla.
(CHP ve HDP sıralarından alkışlar)
BAŞKAN
– Teşekkür ederim Sayın Gök. 
Önerinin
aleyhinde Yılmaz Tunç Bartın Milletvekili. (AK PARTİ sıralarından alkışlar)
Buyurunuz
Sayın Tunç. 
YILMAZ
TUNÇ (Bartın) – Sayın Başkan, değerli milletvekilleri; HDP grup önerisinin
aleyhinde söz aldım. Bu vesileyle Genel Kurulu saygılarımla selamlıyorum. 
HDP
grup önerisinde talep edilen husus şudur: 28 Aralık 2011 tarihinde, Şırnak’ın
Uludere ilçesinde devletin savaş uçaklarıyla yapılan bombalama sonucu çoğu
çocuk 34 sivilin yaşamını yitirmesinin üzerinden beş yıl geçmiş olmasına rağmen
bugüne kadar hiç kimse herhangi bir ceza almamıştır. En son, Anayasa Mahkemesi
köylülerin başvurularını usul yönünden reddetmiş ve Türkiye’de yargı yolu
tüketilmiştir. Bu bağlamda, ailelerin mağduriyetinin devam ediyor olması ve en
son 29 Mayıs 2016 tarihinde yine aynı noktada köylülerin tekrar bombalandığı
iddiasının araştırılması amacıyla bir Meclis araştırma komisyonu kurulması
istenmektedir. 
Değerli
milletvekilleri, beş yıl önce Şırnak Uludere’de Irak sınırında yapılan hava
harekâtı sonucu 34 vatandaşımızın hayatını kaybetmesi ülke olarak hepimizi
derinden yaralamış, o dönemde olayın sebeplerinin açığa çıkarılması ve
sorumluların bulunması yönünde tüm siyasi partilerin görüşleri olmuş,
Hükûmetimiz hayatını kaybeden vatandaşlarımızın akrabalarıyla yakından
ilgilenmiş, mağduriyetlerinin giderilmesi ve yakınlarına tazminatlar ödenmesi
noktasında da hassas davranılmıştır. 
Olayla
ilgili olarak başlatılan soruşturmalar olmuş, Meclis İnsan Hakları Komisyonu
araştırma yapmış, yargı bazı sonuçlara varmıştır. Bunların ayrıntılarına
girmeden önce, şunu, öncelikle soruşturmanın, yargı makamlarının yapmış olduğu
soruşturmaların hangi aşamalarda, nerede kaldığını sizlere aktarmak istiyorum.
Olayın
aydınlatılmasına yönelik olarak Genelkurmay Başkanlığı olay hakkında soruşturma
başlatmış, İçişleri Bakanlığı müfettişler görevlendirmiş, idari yönden inceleme
başlamış ve hazırladıkları raporu aynı zamanda Türkiye Büyük Millet Meclisi İnsan Hakları
Komisyonu alt komisyonuna da göndermişlerdir. 
Olay sonrası Diyarbakır Cumhuriyet Başsavcılığı
soruşturma başlatmış, konunun askerî görevle ilgili olduğu gerekçesiyle
görevsizlik kararı vermiş ve dosyayı Genelkurmay Başkanlığı Askerî Savcılığına
göndermiştir. Genelkurmay Askerî Savcılığı Türk Silahlı Kuvvetleri personeli
olan 5 şüpheli hakkında kaçınılmaz hata gerekçesiyle kovuşturmaya yer
olmadığına dair karar vermiştir. Genelkurmay Askerî Savcılığının verdiği karara
yapılan itiraz Hava Kuvvetleri Komutanlığı Askerî Mahkemesi tarafından da
reddedilmiştir. Olayda hayatını kaybedenlerin yakınları 18 Temmuz 2014’te
Anayasa Mahkemesine bireysel başvuruda bulunmuşlar, Anayasa Mahkemesine yapılan
başvuruda, başvurucu avukatların vekâletnamelerinin eksik olması nedeniyle
başvuruculara on beş günlük kesin süre verilmiş, bu belirlenen kesin sürede
eksiklikler giderilemediği için başvuru reddedilmiştir. Başvurucuların avukatları vekâletnameleri ibraz
etselerdi eğer o verilen süre içerisinde, dosya şu anda Anayasa Mahkemesinde
görülmeye devam edecekti ve AİHM’e de henüz gidilme zorunluluğu olmayacaktı. O
nedenle, araştırma önergesinde bahsedilen iç hukuk yollarının tüketildiğiyle
ilgili gerekçeye, biraz sonra açıklayacağım nedenlerle aslında iç hukuk
yollarının henüz tüketilmediğini de belirteceğim. 
Tabii,
bu araştırma önergesi 3 Haziran 2016 tarihinde verilen bir önerge. O tarihten
sonra Türkiye’de çok şeyler değişti; 15 Temmuz hain darbe girişimi gerçekleşti
ve bu tarihten sonra geçmişte yaşanan birçok olayın yeniden değerlendirilmesi
gerektiği ortaya çıktı. Terörü sonlandırmak için başlatılan çözüm süreci
sonrasında 7 Şubat MİT kriziyle başlayan olaylar zinciri, Oslo görüşmelerinin
sızdırılması ve ardından Uludere’de 34 vatandaşımızın hayatını kaybetmesine yol
açan bu önemli olay, yine sonrasında Gezi olaylarıyla çıkarılmaya çalışılan iç
karışıklık, Kobani olayları, ardından 17-25 Aralık yargı darbesi girişimi, ülkemizin
değişik yerlerinde PKK, DAEŞ ve DHKP-C’nin gerçekleştirdiği bombalama ve terör
olayları ve en son olarak da 15 Temmuz darbe girişiminin gerçekleştirilmesi,
darbe sonrasında da Hükûmet ve devlet FETÖ’yle mücadele ederken diğer terör
örgütlerinin de saldırı olaylarını artırması ülkemizin nasıl bir büyük oyunla
karşı karşıya kaldığının göstergesi olan olaylar olarak tarihe geçmiştir.
Milletimiz, bu olayların arka planındaki gerçekleri görmektedir, bu olayların
ülkemize diz çöktürmek için yapıldığının farkındadır. O nedenle, Türkiye
üzerinde hain planları olanlar hiçbir zaman emellerine ulaşamayacaktır. 
Uludere
olayları sırasında bölgede görev yapan bazı komutanlar 15 Temmuz darbe girişimi
sonrasında tutuklanmışlardır. Darbeye giden süreçte bu olayın gerçekleştirilmesinde
rolü bulunduğu iddia edilenlerle ilgili olarak devam eden yargı süreçlerinde
elbette ki değerlendirmeler yapılacaktır. Yargının yeni iddiaları
soruşturmasının, bu darbe soruşturmaları kapsamında her bir olayın ayrı ayrı
değerlendirilmesinin ve bu olaylarla ilgili maddi delillerin ortaya
çıkarılmasının da yargının görevi olduğu açıktır ve bu soruşturmalar yargının
mutlaka yapması gereken hususlardır. 
Uludere
olayıyla ilgili olarak Türkiye Büyük Millet Meclisi İnsan Hakları Komisyonu Alt
Komisyonu da bir araştırma yapmıştır. Orada iktidarıyla muhalefetiyle
milletvekillerinin görüşleri rapora yansımıştır. Nereden kaynaklanabileceği
hususunda milletvekillerimizin muhalefet şerhinde de belirtilen hususlar
vardır. Tüm bunlar, Meclisin bu belgeleri gerek yargı makamlarınca gerekse
idari soruşturmayı yapan makamlarca delil olarak kabul edilebilecektir. 
Uludere
olayının en önemli sebebi aslında bölgede devam eden terör olaylarıdır. Terör
olaylarını fırsat bilerek Hükûmeti ve devleti zor duruma düşürmek isteyen FETÖ
bağlantılı kamu görevlileri ya da askerî yetkililer varsa, 15 Temmuz darbe
girişimini soruşturan yargı makamlarınca ortaya çıkarılması gerekir ve
çıkarılacağından da şüphemiz bulunmamaktadır. 
Güvenlik
güçlerimiz terörle mücadele için şu anda da bölgededir. Bölücü terör örgütünün
-sınır ötesini de kullanarak- ülkemizin özellikle Güneydoğu Bölgesi’ndeki sınır
illerinde terörist faaliyetleri olmasa böyle bir harekâta gerek kalmayacaktır
ve kaçınılmaz hata gerekçesine de belki ulaşmaya gerek kalmayacaktır. O
nedenle, bu olayın birinci sorumlusu PKK ve benzeri terör örgütleridir ve bu
olayın meydana gelmesi ve ülkemizde bir kaos ortamının çıkarılması, 15 Temmuz
darbe girişimine giden yolda birtakım taşların örülmesi anlamında sorumluluğu
bulunanlarla ilgili olarak da elbette ki yargı makamları bunları
değerlendirecektir. 
Terör
örgütünün bölücü hedeflerini benimseyip dillendirenler şunu bilmeliler ki
Türkiye’nin bölünmez bütünlüğü bölücü terör örgütüne, bütün hainlere ve onları
kullananlara rağmen korunmuştur ve korunması noktasında da Mecliste grubu
bulunan bütün siyasi partiler aslında görüş birliği içerisindedir ve olmalıdır.

Türkler
ve Kürt vatandaşlarımız arasında bin yıldan fazladır süren kardeşlik hukuku
vardır. Tarih ve kader birliği her türlü ayrılıkçılığın panzehiridir. Otuz yılı
aşkındır kardeş kavgası çıkarmayı başaramayan bölücü terör örgütü bundan sonra
da başaramayacaktır. Sayın Cumhurbaşkanımızın bu olay sonrası yapmış olduğu
açıklamalarının arkasında olduğumuzu belirtmek istiyorum. Evet “Uludere olayı
karanlık dehlizler arkasında kalmayacak.” dedi Cumhurbaşkanımız ve inşallah
kalmayacak. 34 vatandaşımızın ölümünden sorumlu olanlar mutlaka bulunacaktır ve
bulunması gerektiğini, biz, AK PARTİ Grubu olarak her zaman ifade ediyoruz. 
Uludere’de
beş yıl önce meydana gelen elim olayın sorumlularını bulup cezalandırmak
yargının görevidir değerli milletvekilleri. Yargının, bu iddiaları, özellikle
15 Temmuz darbe girişimi sonrası ortaya çıkan yeni durumla birlikte
soruşturması gerektiğini, yeni iddialar nedeniyle iç hukuk yolunun henüz
tükenmediğini belirtmek istiyorum. Anayasa Mahkemesinin vermiş olduğu karar,
aslında şeklî bir karardır, esasa ilişkin bir karar değildir. Esasa ilişkin
kararı da işte… 15 Temmuz darbe girişimi nedeniyle soruşturulan ve şu anda
tutuklu bulunan ve Uludere’de de eğer karar mekanizmasında görev alan askerî
yetkililer varsa, bunlarla ilgili de gerekli soruşturmalar mutlaka
yapılacaktır. Bu bir ceza soruşturması işidir. Burada talep edilen, Meclis
araştırması. Meclis araştırmasıyla maddi delillere bir yere kadar
ulaşabiliyorsunuz ancak ceza soruşturması, yargının yapmış olduğu ceza
soruşturması, bu olayda sorumlu olan kim varsa, açığa çıkarmak için yapılan
maddi delillerin araştırılmasından ibarettir, bunu yapmak gerekir. Bunu yapmak
için de, şu anda görülmekte olan darbe davaları var, bu davaları hep birlikte
takip edelim, Meclis olarak takip edelim ve bu konudaki, Uludere’deki 34
vatandaşımızın sorumlusu kim, hep beraber görelim, açığa çıksın, sorumlulara
da, en ağır ceza neyse verilsin diyor, bu duygu ve düşüncelerle Genel Kurulu
saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Tunç.
Sayın
milletvekilleri…
AHMET
YILDIRIM (Muş) – Sayın Başkan…
BAŞKAN
– Buyurunuz Sayın Yıldırım.
AHMET
YILDIRIM (Muş) - İç Tüzük 60’a göre…
BAŞKAN
– Bir dakika süreyle mikrofonunuzu açıyorum.
V.- AÇIKLAMALAR (Devam)
20.- Muş Milletvekili Ahmet Yıldırım’ın,
Bartın Milletvekili Yılmaz Tunç’un HDP grup önerisi üzerinde yaptığı
konuşmasındaki bazı ifadelerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, şimdi hatip çıkmış, bir yandan Cumhurbaşkanının bu davanın takipçisi
olduğundan, kesinlikle faillerinin açığa çıkmasını sağlayacağından söz ediyor
ama aynı Cumhurbaşkanı, dönemin Başbakanı olarak, o dönemin Genelkurmay
Başkanına ve komuta kademesine bu başarılı operasyondan ötürü teşekkür etmiş
Başbakandır, bunu unutmayalım.
Bir
diğeri, Sayın Necdet Özel bu konuda madalyayla taltif edilmiştir, bu
unutturulmayacak. Bu, bizim tek amacımız, Muğlalı olayı gibi, 33 kurşun olayı
gibi, siz ne yaparsanız yapın unutturulmayacak. Bakın, 15 Temmuz darbe
girişimini bahane gösteriyor, anlaşılan o ki bunu da oraya yığmaya
çalışacaklar. Biz “Bu konu araştırılsın.” derken “Bu olayı FETÖ’ye at, AKP’yi
akla.”ya da müsaade etmeyeceğiz; anlaşılan, şu anki niyet odur. Evet, Roboski’ye
yargı takipsizlik veriyor ama mağdurları cezalandırmaktan geri durmuyor. 
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Yıldırım.
AHMET
YILDIRIM (Muş) – Teşekkür ederim.
Bugün,
tutuklu vekilimiz Ferhat Encu kardeşleri ve kuzenleri toplam 20 yakınını
kaybetti ve Ferhat Encu milletvekili olmadan önce Roboski’ye adalet aradığı
için 6 defa yakalanmıştır, hakkında davalar açılmıştır. Bugün tutuklanmasına
neden olan dosyalardan biri de bununla alakalıdır. Bunu da Genel Kurulun
özellikle bilgisine sunmak isterim. Darbeler, ancak bu gibi, işte, güvenlik
güçlerine orantısız güç kullanma ve görevlerinden ötürü yapmış oldukları
işlerden ötürü haziran ayında bu iktidarın çıkarmış olduğu yasalarla yetki
vermeyle hazırlanır. Siz bu yasaları çıkarırsanız bu ülkeyi daha çok darbeler
belasıyla karşı karşıya bırakırsınız diyorum.
Teşekkür
ederim.
BAŞKAN
– Teşekkür ederim Sayın Yıldırım.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurunuz.
Mikrofonunuzu
açıyorum.
21.- Amasya Milletvekili Mehmet Naci
Bostancı’nın, siyaset kurumunun Uludere’deki olay yaşandığı andan itibaren bu
acının milletin ortak acısı olduğuna ilişkin bir anlayış ve yaklaşım içerisinde
olduğuna ve idari ve adli soruşturmanın yapılması için bir irade ortaya
koyduğuna ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
1948’de
Karl Jaspers Almanya’da bir konferans verir, Almanya’nın yaşadığı büyük
travmayı anlatırken bunun ne tür sorumluluklar doğurduğuna dair siyasi, hukuki,
ahlaki ve metafizik sorumluluklardan bahseder. Doğrudur, Uludere’de yaşanan
trajedi de bu tür sorumluluklar gerektiren bir olaydır. Siyaset kurumu olayın yaşandığı
andan itibaren bu acının milletin ortak acısı olduğuna ilişkin bir anlayış, bir
dil, bir üslup, bir yaklaşım içerisinde olmuş, idari ve adli soruşturmanın
yapılması için ortaya bir irade koymuştur. Esasen, siyaset kurumunun
yapabileceği acıyı ortaklaştırmak, acıya dokunmak ve adli ve idari
soruşturmalar için gereken iradeyi göstermektir, bu gösterilmiştir. 
(Mikrofon
otomatik cihaz tarafından kapatıldı) 
BAŞKAN
– Açıyorum mikrofonunuzu, tamamlayınız lütfen.
MEHMET
NACİ BOSTANCI (Amasya) – Sayın Başkanım, ayrıca, İnsan Hakları Komisyonunda bu
olayın soruşturulması, araştırılması için bir alt komisyon da kuruldu. Yani,
mevcut mekanizmalar ve imkânlar içerisinde siyaset kurumu kendisine terettüp
eden sorumluluğu yerine getirme konusunda ortaya bir irade koydu. İşin hukuki
tarafının tekemmül edip etmediği, ortaya çıkan yeni deliller istikametinde
yargının bir konusu olarak yeniden ele alınıp alınmayacağı meselesi şimdi bir
soru işareti olarak ortadadır. Bizim ümidimiz ve temennimiz de adalete ilişkin
kamu vicdanını tatmin edecek şekilde hukukun bu işi neticelendirmesidir.
Teşekkür
ediyorum. 
BAŞKAN
– Teşekkür ederim Sayın Bostancı.
Halkların
Demokratik Partisi Grubu önerisini oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Sayın Başkan, yoklama talebimiz var.
BAŞKAN
– Bir yoklama talebi vardır, yoklama işlemini gerçekleştireceğim.
Sayın
Gök, Sayın Durmaz, Sayın Tanal, Sayın Çamak, Sayın Özkoç, Sayın Yedekci, Sayın
Demirtaş, Sayın Bakan, Sayın Özcan, Sayın Akkaya, Sayın Kara, Sayın Köse, Sayın
Usluer, Sayın Özdemir, Sayın Böke, Sayın Sağlar, Sayın Çam, Sayın Şeker, Sayın
Sarıbal, Sayın Arslan. 
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
- Toplantı yeter sayısı yoktur.
Birleşime
on dakika veriyorum.
Kapanma Saati:15.40
İKİNCİ OTURUM
Açılma Saati: 15.58
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
-----0-----
BAŞKAN
– Sayın milletvekilleri, Türkiye Büyük Millet Meclisinin 51’inci Birleşiminin
İkinci Oturumunu açıyorum.
Halkların
Demokratik Partisi Grubu önerisinin oylamasından önce istem üzerine yapılan
yoklamada toplantı yeter sayısı bulunamamıştı. 
MAHMUT
TANAL (İstanbul) – Sayın Başkanım… 
BAŞKAN
– Sayın Tanal…
MAHMUT
TANAL (İstanbul) – Sizden özür dilerim. 
Biraz
önce, bu araştırma önergesi burada konuşulurken toplam 31 milletvekili
buradaydı, bu konu yeteri kadar anlaşılmadı. İç Tüzük’ün 72’nci maddesi
uyarınca, bence, şu anda tüm milletvekilleri buradayken -oy kullanılacak- bir
daha görüşülmeli, dinlemeyen arkadaşlarımız burada tekrar bu konuyu dinlemeli;
ona göre oylamaya sunulması lazım. Aksi takdirde…
BAŞKAN
– Sayın Tanal, İç Tüzük’ün 72’nci maddesine göre görüşmelere devam edilmesine
ilişkin bir önerge Divana gelmedi, gelseydi bunu oylarınıza sunardım, Genel
Kurul kararını verirdi. Dolayısıyla, bu konuda benim yapabileceğim bir şey yok.

Ill.- YOKLAMA
BAŞKAN
- Şimdi, yoklama işlemini tekrarlayacağım. 
Yoklama
için iki dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 3/6/2016 tarihinde Şırnak
Milletvekili Ferhat Encu ve arkadaşları tarafından, 28 Aralık 2011 tarihinde
Şırnak’ın Uludere ilçesinde devletin savaş uçaklarıyla yapılan bombalama sonucu
çoğu çocuk 34 sivilin yaşamını yitirdiği olaydan sonra 29/5/2016 tarihinde yine
aynı noktada köylülerin tekrar bombalanmış olmasının araştırılması ve
sorumluların tespit edilmesi amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, 5 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN
- Halkların Demokratik Partisi Grubu önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım:
2.- CHP Grubunun, 5/1/2017 tarihinde Grup
Başkan Vekili Ankara Milletvekili Levent Gök tarafından, Türkiye’yi ekonomik
krize sürükleyen etkenlerin anlaşılması, bu sorunların derinleşmesine engel olunması
ve atılması gereken adımlara ilişkin krizle mücadele yol haritası oluşturulması
amacıyla verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak, 5 Ocak 2017 Perşembe
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 5/1/2017 Perşembe günü (bugün) toplanamadığından, Grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Levent
Gök
 Ankara

 Grup
Başkan Vekili
Öneri:
Ankara
Milletvekili ve Grup Başkan Vekili Levent Gök tarafından, Türkiye’yi ekonomik
krize sürükleyen etkenlerin anlaşılması, bu sorunların derinleşmesine engel
olunması ve atılması gereken adımlara ilişkin krizle mücadele yol haritası
oluşturulması amacıyla 5/1/2017 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin (1017 sıra no.lu) Genel
Kurulun bilgisine sunulmak üzere bekleyen diğer önergelerin önüne alınarak
5/1/2017 Perşembe günlü birleşimde sunuşlarda okunması ve görüşmelerinin aynı
tarihli birleşiminde yapılması önerilmiştir.
BAŞKAN
– Cumhuriyet Halk Partisi Grubu önerisi lehinde ilk konuşmacı İzmir
Milletvekili Selin Sayek Böke.
Buyurunuz
Sayın Sayek Böke. (CHP sıralarından alkışlar)
SELİN
SAYEK BÖKE (İzmir) - Sayın Başkan, değerli milletvekilleri; hepinizi saygıyla
selamlıyorum.
Türkiye
ekonomisi olağanüstü bir durumla karşı karşıya. Bugün Türkiye yönetemezlik ve
devlet aygıtının çökmesi kaynaklı bir reel sektör krizinin kapısında duruyor ve
eğer Hükûmetin bu durumu görmezden gelen tavrı devam ederse bu bir mali krizi
ve bankacılık krizini de tetikleyebilecek seviyede. “Bankalar sağlam.” deniyor,
“Kamu maliyesi güçlü.” deniyor ancak önlem alınmazsa reel sektördeki devam eden
çalkantının bu alanlarda ne tür bir etki yaratabileceğini öngörebilmek
maalesef, bugünden çok mümkün değil. 
Bu
tablo karşısında bütün siyaset kurumunun temel bir sorumluluğu var ve bu
sorumluluk tarihsel bir sorumluluk. İktidarın bu durumu değiştirme sorumluluğu
var, bizim de çatlayan testi kırılmadan uyarma ve çözüm önerme görevimiz var.
Bu önergenin amacı tam da bu durumun önüne geçebilmek ve önüne geçilebilmesi
için önlemlerin alınmasını sağlamak. 
Bugün
yaşıyor olduğumuz ekonomik gerçek, on dört yıldır uygulanan ekonomik
politikanın ortaya çıkartmış olduğu yapısal sorunların üzerine son dönemde
eklenmiş olan siyasi risklerin de etkisiyle derinleşmiş olan bir durum.
Hatırlayalım, AKP, bundan on dört yıl önce, dünyada da her şey yolundayken,
likidite bolken, küresel konjonktür iyiyken, yükselen piyasalara ve Türkiye’ye
çok ilgi varken geldi; üstelik, kurulu bir kurumsal düzeni devraldı. Merkez
Bankası bağımsızlığı, bağımsız kurum ve kurulların oluşturulması, mali
disiplinin kurumsal çatısı o dönemde tamamlanmıştı. Bu noktada önlerinde iki
yol ayrımı vardı; ya bunu ülke adına bir fırsata dönüştürmek için adım
atılacaktı ve rekabetçi potansiyeli geliştirmek, üretim altyapısını
güçlendirmek, dış bağımlılığı azaltmak, tasarrufları artırmak için ihtiyaç
duyulan reformlar gerçekleştirilecekti ya da bu fırsat kendileri adına
kullanılacak ve şahsi siyasi bir fırsata dönüştürülecekti, maalesef, AKP ikinci
yolu seçti; tüketim balonunu borçlanma yoluyla şişirdi, ahbap çavuş ilişkileri
üzerinden bir ekonomi inşa edildi; yandaş iş adamı, yandaş medya düzenin bir
parçası hâline getirildi ve bu yandaş düzeni kurabilmek için de hazır
buldukları kurallı ekonomiyi ve kurumsal altyapıyı da giderek zayıflattılar.
Devletten liyakat silindi, “Adamım olsun.” mantığı tekrar geri döndü,
bürokratik ve kurumsal gelenek aşındırıldı; ahbap çavuş, yandaş düzenini
beslemek için ekonomi kuralsızlaştırıldı. Bunun sonucunda ekonominin dışa bağımlılığı
derinleşti, üretim potansiyelimiz gittikçe aşındı; işsizlik, yoksulluk gibi
temel sorunlar çözülemedi. Aslında, o dönem, Türkiye için çok iyi bir fırsattı,
ama, maalesef, Türkiye ekonomisinin ihtiyaç duyduğu adımlar atılmadı. Eğitime
ve üniversiteye ideolojik bakıldı, insan kaynağına yatırım yapılmadı. Katma
değer üreten bir ekonomiyi oluşturmak yerine, ahbap çavuş kapitalizminin
ekonomik ve siyasi ilişkileri öncelendi, böylece de Türkiye ekonomisi kırılgan
ve dış şoklara açık bırakıldı. 
Nitekim,
Türkiye önce kırılgan beşli arasında anılmaya başlandı ve son haftalarda artık
kırılgan beşli dahi değil, kırılgan üçlü arasında anılıyor. 2002’den 2007’ye
kadar kurulu bulunmuş olan düzen üzerinden yönetilen ekonomi, 2007’den sonra
devralınan bu kurulu düzenin yerine, AKP’nin çarpık düzenini derinleştirecek
adımların belirgin olarak atıldığı bir döneme evrildi, 2013’ten itibaren de
beklendiği gibi AKP’nin bu ekonomik modeli kendi sınırlarına geldi. Bu model
için deniz 2013’te bitti esasında. 2013’ten itibaren küresel konjonktür de
değişmeye başladı. 2013’ün Mayıs ayında, Amerikan Merkez Bankası dünyaya
yayılmış olan likiditeyi kısacağını ve önümüzdeki yıllarda küresel para
bolluğunun olmayacağını bütün dünyaya açık bir biçimde duyurdu. Bu noktada,
Türkiye’de yapılması gereken iki şey vardı. Birincisi, o güne kadar siyasi
tercihlerle yapılmamış olan reformlar hemen yapılmalıydı. Böylece
kırılganlıklar azaltılacak ve güven aşılanabilecekti. İkincisi, siyasi risk
minimize edilecek, demokrasiyi güçlendirici adımlar atılacaktı ki risk algısı
değişsin. Bunun da temel yolu hukuk devletine bağlılığı ve demokrasiyi
geliştirici adımları atmaktan geçiyordu. Peki, bunlar yapıldı mı? Maalesef
yanıtı “hayır”. Peki AKP hangi siyasi yolu seçti? Kendi iktidarının devamlılığını
ülkenin geleceğine bir kez daha tercih etti. Reform yapılmadı çünkü reformlar
yapılsaydı bu iktidarı ayakta tutuyor olan siyasi düzen çökerdi. 
Hukuk
devletinin olduğu yerde, demokrasinin olduğu yerde yandaş basın olmaz, yandaş
iş dünyası olmaz, hepimize saldıran troller olmaz; o zaman da AKP’nin içinde
olduğu siyasi çark dönmez. Ekonomik olarak sınırlarına gelen düzenin
devamlılığı için sıkıştıkça da daha fazla kutuplaşma, daha fazla ayrıştırmayla
siyasi risk yaratıldı ve en sonunda da bu siyasi risk bir algıya dönüştü ve
ekonomiyi doğrudan etkileyen bir tablo olarak karşınıza çıktı. 
Sonuçta
ne oldu? Tablo veriyle sabit. 2013’te 12.480 dolar olan kişi başına millî
gelirimiz o günden bu yana düşüş eğiliminde. 2015 sonunda kişi başına gelir
11.014 dolar ve düşmeye devam ediyor. Türk lirası son iki yılda 150 para birimi
arasında en çok değer kaybeden 12’nci para birimi konumunda. 2015 yılında
öğrencilerimiz uluslararası sınavlarda 2012 yılına göre çok daha kötü
performans gösteriyorlar. Özetle, işler 2013’ten beri hiç de iyi gitmiyor. 
Son
üç ayda bu kötüye gidiş hızlandı. 3 Ekimden bugüne kadarki sürede Türk lirası
150 para birimi arasında en çok değer kaybeden 3’üncü para birimi; 12’nci değil
artık, 3’üncü, 150 para birimi arasında. Bu yılın ilk on bir ayında geçen
seneye kıyasla karşılıksız çekler yüzde 3 arttı, protesto edilen çekler yüzde
20 artmış vaziyette. Güven endeksleri tepetaklak aşağı doğru gidiyorlar.
Ekonomik Güven Endeksi, ekim ayında 80,6 düzeyindeyken aralık ayında 70,5
düzeyine kadar geriledi. Demek ki ekimde bir şey olmuş; öyle bir şey ki Türkiye’ye
ekonomik bedeli de ağır olmuş.
Dönüp
takvime bakmak yeterli. Ekim ayının başında iki şey oldu: 3 Ekimde Bakanlar
Kurulu OHAL’i uzatacağını hepimize duyurdu, 11 Ekimde de Türkiye’de hiç olmayan
bir rejim tartışması birdenbire başlatıldı. Peki, neden 3 Ekim ve 11 Ekimdeki
bu gelişmeler ekonomiyi altüst etti. Çünkü, 3 Ekimde OHAL’in uzatılmasıyla,
yıllardır Türkiye’de süregelen bir eğilim ve bir gerçek belirginleşti. OHAL’i
uzatma tercihi; otoriterlik, demokrasi yokluğu, kimsenin mülkiyet hakkı dahi
olmayan temel haklarının güvence altında olmadığı gerçeğini herkes tarafından
algılanacak kadar somut bir biçimde ortaya koydu. OHAL’i sürekli kılacak olan
rejim değişikliği önerisiyle de bu gidişatın kalıcı olduğu beklentisini siz
yaratmış oldunuz ama bunun bedelini vatandaş ödüyor.
“Nasıl?”
derseniz, bugün hepimiz daha fakiriz, paramız her anlamda daha değersiz. Asgari
ücret 2016’da 433 dolarken bugün 360 dolar. Türk lirası ekimden beri yüzde 20
değer kaybetti. Biliyoruz ki bu enflasyona yol açar. Pompada görüyoruz zaten;
ekimden bugüne benzinin fiyatı yaklaşık yüzde 10, motorinin fiyatı yüzde 13
arttı. Hayat daha pahalı. Köprüler zamlandı. Sağlık katkı payı arttı. Bugün
hepimiz için hayat daha pahalı. Zamlar çift hanelere ulaştı ama asgari
ücretliye, memura, emekliye tek hanede bir zam öngörüldü. Kısacası, sizin rejim
tartışmanız, sizin OHAL’iniz her gün vatandaşımızı, hepimizi fakirleştiriyor.
Bu
tablo, bize şunu gösteriyor: Aslında vatandaşın cebini yakan, Türkiye’yi krizin
eşiğine getiren OHAL idi, sizin Saray rejimi sevdanızdı ve demokrasiden
kopuştu. Türkiye’nin en büyük siyasi riski de, ekonomi riski de sizsiniz. 
(Mikrofon
otomatik cihaz tarafından kapatıldı) 
SELİN
SAYEK BÖKE (Devamla) – Uyarıyoruz: Bu gidiş, gidiş değildir. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Sayek Böke. 
Cumhuriyet
Halk Partisi Grubu önerisi aleyhinde Erhan Usta, Samsun Milletvekili. 
Buyurunuz
Sayın Usta. (MHP sıralarından alkışlar) 
ERHAN
USTA (Samsun) – Teşekkür ederim Sayın Başkan. 
Sayın
Başkan, değerli milletvekilleri; hepinizi saygıyla selamlarım. 
Şimdi,
tabii, Türkiye ekonomisini konuşacağız ama hangi verilerle konuşacağız Türkiye
ekonomisini, ben bilmiyorum. Yani, TÜİK’in açıkladığı en son serideki verilere
bakarsak aslında konuşulacak bir şey yok, her şeyin gayet güzel olması lazım.
Sayın Mehmet Şimşek de burada. Eğer bu seri doğruysa -yani, ben bu seri
meselesine taktım ama- zaten TÜİK’in, onun dışındaki, ekonomiye ilişkin bütün
istatistiklerini sitesinden kaldırması lazım. Hükûmetin, bütün politika
dokümanlarını, hepsini çöpe atması lazım ve yeni bir hikâye yazmamız lazım.
Yani, dolayısıyla biz neyi konuşacağımızı bilmiyoruz. Ama, son güncel
meseleler, artık serinin dışında, yani mızrak çuvala sığmayacak derecede
ekonominin kötü gittiğini de hepimiz gördüğümüz için, yine, tabii konuşacak bir
şey bulabiliriz. 
Benim
başlangıçtan itibaren hep söylediğim, Türkiye ekonomisi 2000 yılından itibaren,
2007’ye kadar ciddi güzel bir performans göstermiştir. Bunun nedenlerinin neler
olduğunu defalarca izah ettik. Fakat, 2007 sonrasında Türkiye ekonomisinin
performansı bozulmuştur. Son dönemde de çok daha fazla bozulmuştur. 
İsterseniz
yeni seriye göre konuşalım. Mevsimsel düzeltilmiş büyümelere baktığımız zaman,
bakın, bu yıla ilişkin elimizde 3 tane veri var, bunların 2 tanesi negatif.
Yani, ilk çeyrekte Türkiye ekonomisi 0,4 daralmış, ikinci çeyrekte 1,1 büyümüş,
üçüncü çeyrekte de 2,7 daralmış. Aslında, tabii, bazı şeyler bazen böyle 15 Temmuz
meselelerine filan getiriliyor. 15 Temmuzun elbette bu ekonomi üzerinde çok
yıkıcı etkileri olmuştur ancak, öteden beri söylediğimiz gibi, 15 Temmuzdan
bağımsız bir şekilde Türkiye ekonomisi 2007 sonrası kötü performansına son
bir-bir buçuk yıldır çok daha kötü bir şekilde, daha da artırarak devam ediyor.

Şimdi,
işsizlik oranı… AKP işsizlik oranlarında kendi rekorlarını kırıyor. Türkiye
tarihinin en büyük işsizlik oranı 2009 krizinde görülmüştür. Ondan sonra
işsizlik oranları bir miktar düzelmiştir tabiatıyla fakat şu anda geldiği
seviye, o dönemi dışarıda tutarsak, yine Türkiye tarihinin en yüksek işsizlik
oranlarıdır. Bunu zaten çarşıda pazarda, gittiğimiz her yerde görme imkânımız
var. 
Daha
kötüsü, gençlerin beşte 1’i işsizdir. “Ben ne istihdamdayım ne de eğitimdeyim.”
diyen gençlerin oranı da yüzde 26’dır arkadaşlar. Yani gençlerin dörtte 1’inden
fazlası ne istihdamda ne de eğitimde, bu gençler nerede? Biz bu gençlere niye
iş bulamıyoruz? 
Borçların
ne kadar arttığını zaten herkes biliyor. Dolar kurunun performansını, Türkiye
ekonomisinin diğer ülkelerden nasıl negatif ayrıştığını her gün görüyoruz.
Yani, her gün kur da yeni bir rekora doğru koşuyor. 
Esnafımızın,
KOBİ’lerin, sanayicilerin, tarım kesimindekilerin sıkıntılarını biliyoruz.
Şimdi rezervler diye hep övündüğümüz rezervler, arkadaşlar, Türkiye’de kısa
vadeli borçları karşılayamıyor. Bakın, bu çok önemli bir rasyodur. Yani, hep
böyle 2002 mukayeseleri filan yapılır, 2002 yılında Türkiye ekonomisi kısa
vadeli borçlarının 1,7’si kadar rezerve sahipti ama şu anda rezervler kısa
vadeli borçları karşılayamıyor. İşte kırılganlıkların temelinde bu var yani
dolardaki bu koşuşun nedenlerinden bir tanesi bu, başka nedenleri de var
elbette. 
Enflasyon
yüzde 8,5 olarak gerçekleşti. Tabii, son dönemdeki kur artışlarının, önümüzdeki
bir yıl içerisinde, ilk aylarda ağırlıklı olmak üzere, enflasyonun üzerindeki
olumsuz etkilerini maalesef göreceğiz. Yani bu, tepeden tırnağa her şeyi
etkileyecek. Enflasyondaki… Yani “Adalet ve Kalkınma Partisi hükûmetleri olarak
şöyle iyi şeyler yaptık, böyle iyi şeyler yaptık.” deniliyor ancak Sayın Bakan
da burada, ben sormak isterim: Kur-enflasyon geçişkenliği bundan önceki on yıla
göre ne kadar azaltıldı, bunun bize bir hesabını versinler. Şimdi, reform yapan
bir ekonomide bu geçişkenlik azalır. En son Merkez Bankasının açıklaması yüzde
15 şeklinde. Yani “Örneğin yüzde 10 kur artışı olursa bunun enflasyon üzerinde
1,5 puan etkisi olur.” şeklinde bir hesabı vardı. Bunun geçmişi ile geleceğine
ilişkin bize Hükûmetin bir açıklama yapmasının son derece faydalı olacağını
düşünüyorum. Piyasaların da buna ihtiyacı var.
Şimdi
hiç kimse önünü göremiyor. Yani bu -birazdan detaylarını tekrar söyleyeceğim-
yeni seneden dolayı zaten ekonomi pusulasını kaybetti, bir pusula yok. Yani,
biz eskiden işte “Tasarrufumuz düşüyor, yatırımlarımız düşüyor veya
harcamaların, bütçe harcamalarının –dün akşam bunları grafiklerle izah etmeye
çalıştım- millî gelire oranı artıyor. Buralara çekidüzen vermek gerekiyor.”
diyorduk. Şimdi yeni seneden sonra hikâyelerin tamamı değişti; meğer bizim
tasarruflarımız artıyormuş, yatırımlarımız artıyormuş, devlet harcamalarının
millî gelir içerisindeki payı yükselmiyormuş, tam tersine düşüyormuş. O zaman,
şimdi yeni bir politika setine ihtiyacı var bu ülkenin. Bu politika setini
oluşturacak olan da kim? Hükûmet. Hükûmet yapamıyorsa -daha önceden buna benzer
önergeleri biz de verdik- hakikaten Meclisin bu anlamda işe el koyması gerekir.
Yani Hükûmet eğer bunları yapamıyorsa, bir acziyet içerisindeyse bu ülkenin
parlamenterleri olarak, bu ülkenin Parlamentosu olarak burada bir araştırma
komisyonu kurup bu işlere bakmak lazım. Kendisine bir yön çizmek durumundadır
Türkiye ekonomisi, şu anda ekonomiyi konuşuyoruz. 
Şimdi,
kamu maliyesi… Ben şunu ifade ediyorum: Türkiye’de 2000 yılında, 2000-2001
döneminde çok ciddi reformlar yapıldı kamu maliyesiyle ilgili. En sonunda 2003
yılında da 5018 sayılı Kanun çıkartılarak yani bu reformlar hakikaten
taçlandırıldı, ciddi reformlar yapıldı. Türkiye’nin de zaten bütün bu
sıkıntılar karşısındaki en önemli unsurudur kamu maliyesinin güçlü yanı, tabii
burada da bozulmalar var. Ama önümüzdeki döneme ilişkin olarak yaptığımız
reformların temel felsefesinde, hani faiz dışı fazla vererek bir sıkı maliye
politikası uygulanıyordu ama onun ötesinde kamu maliyesinin kapsamı
genişletilmişti, kara delikler kapanmıştı, kapsam genişlemişti. Şimdi, bu
kamu-özel ortaklığı projeleriyle bu kapsam, bütçe kapsamı yeniden daraldı. Ben
şunu iddia ediyorum: Türkiye bütçesi artık gerçek resmi göstermiyor, bütçe sistemimiz
bizim önümüzdeki döneme ilişkin riskleri göstermiyor. Bu riskleri gösteren,
bunları içerecek bir bütçe yapısına bizim ihtiyacımız var ve Hükûmet buna
ilişkin herhangi bir bilgi de vermiyor. Bütçe esnasında ben Sayın Bakana onu
sordum -Hazineden sorumlu Bakanımıza- o sorunun da hâlâ cevabını bekliyoruz.
Yani bu kamu-özel iş birliği projelerinin önümüzdeki döneme ilişkin getireceği
riskler nelerdir, bunların çalışmaları nelerdir, bunları bekliyoruz. Bunları
sadece biz değil arkadaşlar -benim beklememin çok fazla önemi yok, ben burada
yeri geldiği zaman konuşurum, geçer yerime otururum- piyasa bekliyor. Niye
dolar bu şekilde? Niye ülkede yatırım yapılmıyor? Niye ülkede üretim
yapılmıyor? Bunlardan dolayı, bu belirsizliklerden dolayı üretim yapılmıyor,
yatırım yapılmıyor bu ülkede. O yüzden işte işsizlik artıyor. Dolayısıyla, bunu
kendi sermayemiz, yerli sermaye, yerli yatırımcı da bekliyor, yabancı yatırımcı
da bekliyor, bunları görmek durumundalar. 53 milyar dolar olduğunu söyledi
Kalkınma Bakanı bu proje stokunun, kamu-özel iş birliği proje stokunun. Ama,
işte sözleşme tutarları daha yüksek, önümüzdeki döneme ilişkin getireceği
riskler konusunda elimizde herhangi bir rakam yok, buranın çok şeffaf bir
şekilde sürdürülmesi lazım. Bakın, projeler hayata geçmeye başladıktan sonra
riskleri görüyoruz. Osman Gazi Köprüsü’ndeki rezaleti görüyoruz, tam bir
rezalettir. Böyle şatafatlı şatafatlı açılışlar yapılıyor bu ülkede ama bu
ülkenin geleceği ipotek altına alınıyor. Oradaki firmaya iki yılda, alım
garantileri nedeniyle bütün yatırım bedelini devlet ödeyecek biliyor musunuz,
iki yılda. Varsa aksini iddia eden gelsin -Hükûmet- söylesin bize, “Kardeşim,
yanlış biliyorsunuz.” desin. Şimdi, fiyat düşürüldü. Bu fiyat düşürüldü de
neyle düşürüldü, nasıl düşürüldü, kim üstlenecek bunu? Geçiş ücretleri Osman
Gazi Köprüsü’nde düşürüldü. Ulaştırma Bakanı diyor ki: “Efendim, bunların
yolları yapıldığı zaman, yolları açıldığı zaman fizibil hâle gelecek.” Özrü
kabahatinden büyük, böyle bir şey olur mu! Daha olup olmayacağını bilmiyoruz,
iki üç yıl var oraya. E, kardeşim, niye planlama hatası yapıyorsun? Köprüyü de
iki yıl sonra aç, yollarını tamamla, köprüyü öyle aç. Yani, biz birilerine para
vermek zorunda mıyız? Bu milletin kaynağını bu şekilde israf etmeye kimin hakkı
var? Çok zaruriyse insanlar geçerdi buradan. Niye geçilmiyor? Fiyat
elastikiyetinin ne olduğu konusunda hangi teknik çalışma yapılmış da fiyatlar
düşürülüyor? Fiyatlar düşürülmesin demiyorum, elbette, insanımız için fiyatlar
düşürülsün. Ama, siz böyle dolar cinsinden yüksek yüksek fiyat garantileri
verirsiniz, fiyat verirsiniz, ondan sonra da tutarsınız millete “Dolarını
bozdur.” dersiniz. “Dolar bozdur, altın al.” Sayın Bakanım, Allah aşkına siz
söyleyin iktisatçı olarak: “Dolar bozdur, altın al”ın bir mantığı var mı?
İsteyeceğimiz şey “Dolarınızı sisteme sokun.” demektir vatandaşa. Altını biz
ithal ediyoruz. Doları bozduracağız, altın alacak, millet altın talep edecek,
gidecek altın ithalatı yapacak. Altın ithalatını TL’yle mi yapıyoruz, dolarla
yapmıyor muyuz? Kim veriyor Sayın Cumhurbaşkanına bu aklı? OECD ülkelerinde...
OECD bizim yüksek gelirli ülkeler grubuna girdiğimizi söylemiş. Ya, Sabah
gazetesinde çıkan habere göre bir Cumhurbaşkanı konuşturulur mu bu ülkede? Özür
de yok. Sonradan böyle olmadığı tabii ortaya çıktı. 
Millî
gelir seviyesindeki revizyonu Allah’ın bize bir lütfu gibi görmek yani millî
gelir seviyesiyle ilgili yapılacak yorum bu mudur? Niye ekonomiye ilişkin
bakanlar bu millî gelir revizyonuyla ilgili bize bir açıklama yapmıyorlar?
Benim muhatabım TÜİK Başkanı değil, bizim muhatabımız Cumhurbaşkanı da değil,
bizim muhatabımız ekonomiyle ilgili bakanlar, onun da kim olduğunu bilmiyoruz,
Sayın Şimşek mi, Sayın Canikli mi? Kalkınma Bakanlığının makroekonomik konulara
ilişkin herhangi bir açıklamasını, Kalkınma Bakanlığı Müsteşarının bir
açıklamasını duyan oldu mu şu ülkede? Hâlbuki makroekonomiden sorumlu olanlar
onlar. 
(Mikrofon
otomatik cihaz tarafından kapatıldı) 
ERHAN
USTA (Devamla) – Yani böyle bir şey... Böyle bir ortamda işleri götürme imkânı
yoktur. Temel problem güven problemidir, koordinasyonsuzluktur. Kurumlara güven
kalmamıştır, siyaset kurumuna güven kalmamıştır. Bu çerçevede ekonominin kötü
olmasından başka bizim karşılaşacağımız bir sonuç yoktur. Dolayısıyla böyle bir
araştırma faydalı olacaktır. 
Genel
Kurulu saygıyla selamlarım. (MHP sıralarından alkışlar) 
BAŞKAN
– Teşekkür ederim Sayın Usta. 
Cumhuriyet
Halk Partisi Grubu önerisi lehinde Osman Baydemir, Şanlıurfa Milletvekili. 
LEVENT
GÖK (Ankara) - Sayın Başkan, bir söz talebim var. 
BAŞKAN
– Bir saniye Sayın Baydemir. 
Sayın
Gök...
V.- AÇIKLAMALAR (Devam)
22.- Ankara Milletvekili Levent Gök’ün,
İzmir Adliyesi yakınında patlama olduğuna dair haberler geldiğine ve bu konuda
Bakandan bir açıklama beklediklerine ilişkin açıklaması
LEVENT
GÖK (Ankara) – Sayın Başkanım teşekkür ederim. 
Öncelikle,
Sayın Baydemir’den de özür dilerim. 
Ancak
şu anda İzmir’den kötü haberler geliyor, umarım sonuçları ağır değildir. İzmir
Adliyesi yakınında patlama olduğuna dair haberler ulaşmaya başladı. Sayın Bakan
hazır buradayken kendisinin İzmir’den ya da Ankara’daki yetkililerden edineceği
bilgileri Meclisimizle paylaşmasını ifade etmek için söz aldım. Bu patlamanın
boyutu nedir, içeriği nedir? Konu daha tam aydınlanmış değildir ama artık,
İzmir’de patlama olduğuna dair sürekli haberler gelmeye başladı. Sayın Bakan bu
konuda Meclisimizi bilgilendirirse herhâlde Türkiye kamuoyuna da bir bilgi
vermiş oluruz. O bakımdan rahatsız ettim. 
Teşekkür
ederim. 
BAŞKAN
– Teşekkür ederim bu bilgilendirme için Sayın Gök.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 5/1/2017 tarihinde Grup
Başkan Vekili Ankara Milletvekili Levent Gök tarafından, Türkiye’yi ekonomik
krize sürükleyen etkenlerin anlaşılması, bu sorunların derinleşmesine engel
olunması ve atılması gereken adımlara ilişkin krizle mücadele yol haritası
oluşturulması amacıyla verilmiş olan Meclis araştırması önergesinin Genel
Kurulun bilgisine sunulmak üzere bekleyen diğer önergelerin önüne alınarak, 5
Ocak 2017 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Şimdi Sayın Baydemir’de sıra. 
Buyurunuz
Sayın Baydemir. (HDP sıralarından alkışlar 
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; Cumhuriyet
Halk Partisinin vermiş olduğu öneri lehinde grubum adına söz almış bulunuyorum.

Her
şeyden önce önerinin gerekçesine ve önerinin içeriğine baktığımızda, Türkiye
ekonomisi AKP’nin on dört yıldır bilerek ve isteyerek yarattığı ekonomik
düzenin çöküşüne işaret eden kritik bir ekonomik döneme girmiştir. “Ekonomide
de olağanüstü günler yaşayan Türkiye’de üretim daralmakta, gelirlerin büyüme
hızı yavaşlamakta, hatta eksi düzeylere gerilemekte, kapanan şirket sayısı
artmakta, yeni açılan şirket sayısı azalmakta, işsizlik çift hanelerde,
üretimdeki daralmaya rağmen cari açık ise artmaya devam etmektedir.” diye bir
girişi içermektedir söz konusu öneri. 
Doğrusunu
ifade etmek gerekirse bu girişe ve önerinin içerisindeki pek çok veriye
katıldığımı, katıldığımızı ifade etmek istiyorum. Bu vesileyle de şunu ifade
etmek isterim ki Sayın Başkan, HDP Grubu olarak, hangi siyasi partiden gelirse
gelsin ve hangi siyasetçiden gelirse gelsin, doğru bir önermenin paydaşı olma
çabamızı, gayretimizi bundan sonra da yükselterek devam ettireceğiz. Peki, bu
gerçeklerin ışığında buradan nasıl çıkılır? Sayın hatip “çatlayan testi” dedi.
Kırılmak üzere olan bu testinin kırılmaması için ne yapılması gerekir? Ben,
bunu önerebilmek, bunu okuyabilmek ve bugünkü ekonomik krizi anlamak istiyorsak
geçtiğimiz on dört yıl boyunca AKP tarafından inşa edilen hastalıklı ekonomik
modeli sorgulamakla işe başlamamız gerektiğine inanıyorum. 
Sayın
Başkan, değerli milletvekilleri; bir yatırımın yatırım olabilmesi için ve bir
ekonomik modelin kalkınmaya hizmet edebilmesi için 3 temel sacayağının olmazsa
olmaz olduğunu bir kez daha burada vurgulamak istiyorum: İnsan odaklı olmak
durumunda, doğa odaklı olmak durumunda ve tarihî mirası, kültürel mirası koruma
odaklı olmak durumundadır. Peki, bu on dört yıl boyunca bu ülkede uygulanan
ekonomik modelin özü neye dayalıdır? Nedir bu ekonominin temeli? Bir ülke neyle
ayakta durur ve bir ülke neyle gelişir? Öncelikle sanayi üretimi ve tarımıyla
gelişir. Örneğin, bir makine üretirseniz hem o yıl kazanırsınız hem de bir
sonraki yıl o makinenin ürettikleriyle kazanırsınız. Gelişkin bir tarımda da
kelimenin en basit anlamıyla yurttaşların karnının doyması garanti altına
alınmış olur. Bu yüzden de bu iki sektör en temel sektörlerdir. Diğerleri ise
bu iki sektör üzerinden ancak gelişebilir, ancak büyüyebilir. 
Maalesef,
üzülerek ifade etmeliyiz ki, geçtiğimiz on dört yılda sanayi ve tarım
üretiminde büyük bir küçülme yaşanmıştır. 1990’ların sonunda ülkece üretmiş
olduğumuz millî gelirin üçte 1’i sanayi ve tarımdan gelirken bu pay, şimdi,
dörtte 1’inin bile altına düşmüştür. Yani, toplumsal yaşamın en temel iki
faaliyetinde devamlı bir geri gidiş yaşanmıştır. Peki, madem doğru düzgün bir
sanayi ve tarım üretimi yoksa bu ülkede, nasıl büyümüştür on dört senede?
Söyleyelim: Dışarıdan alınan döviz borcu, sıcak parayla yapılan inşaat
yatırımları ve özel tüketimle. 
Değerli
milletvekilleri, AKP bu ekonomik modeli kendi rızasıyla kabul edip
uygulamıştır. Zira, sanayi üretimi uzun süreli yatırımları, bilimsel eğitimi,
kültürü ve halkçı bir bakışı gerektirmektir. Ancak, 2002’de iktidara gelen AKP’nin
böyle teferruatlara vakti maalesef yoktu. Bir an önce ganimetleri yandaşlarına
hızlıca pay edebileceği, fazla teknik bilgi ve birikim gerektirmeyen, üretken
bir değer üretmeyen inşaat yatırımlarına bu yüzden yöneldi. Diğer yandan da
kredi kartları ve bireysel kredilerle toplumu borçlandırarak artırdı. Bakın,
buraya dikkat etmenizi rica ediyorum, ülkede refahın arttığı yönündeki algının
arkasında yatan da budur. İnsanların gelirleri değil, borçları artmıştır,
işçilerin millî gelirden aldıkları pay ise devamlı azalmıştır. Reel ücretler
neredeyse hiç artmamıştır, servet dağılımı iyice bozulmuştur. AKP iktidarı bunu
bilerek yapmıştır; zira benimsediği ekonomi ideolojisi ucuz iş gücüne
dayanmaktadır. Bu dönemde bölgeler arası gelişmişlik farkı da giderilememiştir,
bir nevi, bölgemizde özellikle, Kürt’ün evi yakılıp yıkılarak, göçe zorlanarak
böylece, en ağır sömürü koşulları altında çalışmaya mecbur bırakılmıştır.
Özetle, Türkiye’de büyüyen şey işçiler değil sermaye olmuştur. Ama bugün bir
ekonomik krizin içerisinde yuvarlanmamızın sebeplerinden bir tanesi de
sağlıksız bir sermaye büyüyüşü olmasıdır. 
“Borç
yiğidin kamçısıdır.” diyeceklerdir. Bu sözü, şunu asla unutmayın: Borç
alırsanız bu sizi daha fazla çalışmaya motive edebilir ancak motive etmelidir
ki hem aldığınız borcu ödeyebilesiniz hem de üzerine bir şey koyabilesiniz.
Ancak, eğer bir şirket olarak bin lira borç aldığınızda onunla 800 liralık üretim
yapıyorsanız bir dahaki sefere aynı seviyeyi korumak için bile daha fazla borç
almanız gerekiyor. Yani, borç yiğidin kamçısı olmaz, Demokles’in kılıcı olur
tepenizde asılı duran, Türkiye’de olan da budur. Verimli bir üretime
dayanmayan, hastalıklı büyüme yüzünden şirketlerin aldığı borç devamlı
büyümüştür, bugün millî gelirimizin yarısından fazlası dış borca gitmektedir.
İşte, bu krizin altyapısını oluşturan şey, AKP’nin benimsediği bu hızlı,
sağlıksız, eşitsiz kalkınma modelidir.
Aynı
zamanda, AKP öyle ya da böyle on dört sene boyunca bu dış borca dayalı ve
verimsiz modeli işletti ancak ne zaman ki çözüm masasını devirip katliamcı bir
politikayla OHAL yolunu açtı ve ne zaman ki “Orta Doğu pastasından pay
kapayım.” dedi, Suriye’de savaşın körükleyicilerinden oldu, işte o zaman bu
hastalıklı ekonomi ayağa düştü, dolar fırladı, yabancı sermaye kaçmaya başladı,
zaten gırtlağa gelen özel sektör borçları da durduk yere yarı yarıya katlandı.
Böylece, yavaşlayan üretim iyice durma noktasına geldi, bunun bir sonucu olarak
da işsizlik, yoksulluk, yolsuzluk, yük yine işçiye, emekçiye, halka, bizlere,
hepimize sirayet etti, hepimize sirayet ediyor. 
Şimdi,
Hükûmete sormamız lazım, ekonomik darbe planı yapan emperyalist devletler,
gelişmemizi çekemeyen dış mihraklar insana sorarlar: Yahu, iktidara
geldiğinizde bu sermaye, bu dinamikler bu kaynakları getirdiklerinde iyiydi de
çatışma çıktığında, masa devrildiğinde -sermaye güvenlik ister- ve sermaye
kaçtığında şimdi mi kötü oluyorlar? Hayır. Bu, yanlış ekonomik politikaların ve
yanlış siyasi politikaların, daha doğrusu çözüm sürecinden vazgeçişin âdeta
bedelleridir, toplumumuzdan, halkımızdan, insanlarımızdan alınan diyettir aynı
zamanda.
Türkiye
iş cinayetlerinde de dünyada 3’üncü, Avrupa’da 1’inci sıradadır. İşçi Sağlığı
ve İş Güvenliği Meclisi verilerine baktığımızda, 2016 yılında en az 1.956 işçi
iş cinayetlerinde yaşamını yitirmiştir. 2002’den bugüne değin yani AKP’nin
iktidarı döneminde en az 17 bin insan, 17 bin işçi iş kazalarında, iş
cinayetlerinde hayatını yitirmiştir.
Sayın
Başkan, değerli milletvekilleri; gerçekten, bu koşullar altında değil faizleri
indirmek, bedava para dağıtsanız bile kimse bu ülkeye yatırım yapmaya cesaret
edemez. Zira, hiç kimsenin sermayesi şu anda güven altında değil, güvence
altında değil. Herkes, her şirket “Benim şirketime ne zaman kayyum atanacak?”
kaygısını ve endişesini yaşıyor. Gerçekten de bu ekonomik krizden çıkmak
istiyorsak o zaman gelin, şu OHAL’i kaldıralım; gerçekten bu ekonomik krizden
çıkmak istiyorsak gelin, içine yuvarlanmış olduğumuz gerek içeride gerek
dışarıda savaştan, savaş politikalarından vazgeçelim ve gelin, dış borca dayalı
değil, ekonomiyi halkçı, demokratik, üretken bir seviyeye getirelim; gelin,
legal, demokratik siyasetin önünü tıkayarak, HDP eş başkanlarını ve
milletvekillerini cezaevine koyarak değil, radikal, özgürlükçü bir demokrasiyi
bu ülkenin önüne yegâne hedef olarak koyarak birlikte testinin ve testilerin
kırılmasına engel olalım.
Bu
duygularla hepinizi en derin saygılarımla selamlıyorum. (HDP sıralarından
alkışlar)
BAŞKAN
– Teşekkür ederim Sayın Baydemir.
Cumhuriyet
Halk Partisi Grubu önerisi aleyhinde son konuşmacı Emine Nur Günay, Eskişehir
Milletvekili.
Buyurunuz
Sayın Günay. (AK PARTİ sıralarından alkışlar) 
EMİNE
NUR GÜNAY (Eskişehir) – Sayın Başkan, değerli milletvekilleri; Cumhuriyet Halk
Partisinin grup önerisine ilişkin AK PARTİ Grubu adına söz almış bulunmaktayım.
Sizleri ve yüce Divanı saygıyla selamlarım.
Evet,
dünyada yaşanan gelişmeleri ve küresel ekonomiye yansımalarını şöyle bir hatırlayalım.
2008 sonrası devam eden zayıf küresel talep, küresel ticaret ve yatırımlarda
yavaşlama, düşük ve istikrarsız emtia fiyatları, azalan verimlilik artışı,
düşük ücret düzeyleri, bankacılık sektöründe sorunlar, ülkelerin artan kamu
borcu, Brexit, jeopolitik riskler, ulusal siyasi iktidarlarda değişim ve
belirsizlik, kısacası tüm dünya zincirleme kriz dalgalarıyla karşı karşıyadır.
Mali disiplin ve bankacılık sektöründe Türkiye’nin pozitif ayrışması hakkında
konuşmayacağım, tüm dünyanın dile getirdiği bir gerçek. Büyüme oranlarını
analiz ederken de tek bir çeyreği alarak yorum yapmanın haksızlık olduğunu
düşünüyorum, bütüncül bir yaklaşım içinde değerlendirmek gerekir. IMF’nin son
raporundaki 2016 büyüme rakamlarını sizlerle paylaşmak isterim. Dünya ortalaması
yüzde 3,1, gelişmiş ülkeler yüzde 1,6, Avrupa Birliği yüzde 1,7, Amerika yüzde
1,6, gelişmekte olan ülkeler 4,2, Çin ve Hindistan dışında gelişmekte olan
ülkeler yüzde 2,1. Türkiye yüzde 3,1; bizim orta vadeli programımızda da yüzde
3,2’dir. Kısacası, büyüme performansında Türkiye ekonomisi göreceli olarak iyi
konumdadır. 
Unutmayalım,
15 Temmuz gibi bir hain darbe girişiminden sonra iç ve dış hain mihrakların iş
birliği içinde sistematik terör eylemlerinin devam ettiği, sınır komşularımızda
yaşanan iç savaşların ve ülkemize yansımalarının olduğu ve sınır ötesi
operasyonların yapıldığı bir konjonktürden bahsediyoruz. Sizlere soruyorum:
Hangi ülke tüm bunlara göğüs gerebilir? Hangi ülke bu kadar çeşitli stres
testlerinden aynı anda geçebilir? Ekonomik verileri bütüncül yaklaşımla analiz
etmemiz gerekir, cımbızla bir çeyreği çekerek olumsuz algı yönetimi yapmayalım.
Bu ülke hepimizin, her yapıcı öneriye açığız, iktidarı ve muhalefetiyle hep
birlikte bu zor dönemi atlayacağız. 
Sanayi
üretim endeksine gelince, takvim etkisinden arındırılmış sanayi endeksi yıllık
bazda yüzde 2 artmıştır. Sadece sizlerle şunu paylaşmak istiyorum: Gördüğünüz
gibi, 2015 ve 2016 sanayi üretim endeksi yer almakta ve burada çok net olarak
vatan hainlerinin neden olduğu düşüşü görmekteyiz ve ondan sonra da bu aziz
milletimiz sayesinde, iş dünyamızın inancı ve çok fazla çalışması sayesinde bu
çıkış gerçekleşmiştir. Ve en son ekim ayı itibarıyla da gördüğünüz gibi, 2015
ortalamasının üzerinde bir sanayi üretim endeksini görüyoruz. 
Bu
ülkesine inanan, tüm gücüyle çalışan iş dünyasına, sanayicilerimize ve
çalışanlarımıza buradan teşekkür ediyorum. İşsizlik tüm dünyada sorun olarak
devam etmektedir. Avrupa Birliğinde işsizlik oranları çok yüksektir, özellikle
genç işsizlik oranları bazı ülkelerde yüzde 50’nin üzerine çıkmıştır. Genel
işsizlik oranları Yunanistan’da yüzde 23; İspanya’da yüzde 19; Brezilya’da
yüzde 12; İtalya’da yüzde 12; Fransa’da yüzde 10; Kanada’da yüzde 6,8; Türkiye’de
yüzde 11,3. Ancak, Türkiye’de iş gücüne katılım oranını da dikkate almamız
gerekir. Mevsim etkilerinden arındırılmış iş gücüne katılım oranı bir önceki
yılın aynı dönemine göre yüzde 52,8 iken istihdam oranı yüzde 46,8’dir. Türkiye’de
2007-Ocak 2016 yılları arasında yani son sekiz yılda 7 milyon kişiye istihdam
yaratılmıştır. Bu, azımsanacak bir rakam değildir, bazı Avrupa ülkelerinin
nüfusundan daha yüksek bir orandır.
Şirket
sayılarına gelince: 2014, 2015 ve 2016 yıllarına bir bakalım. 2014’ten 2015
yılına açılan şirket sayısında yüzde 27 artış olurken kapanan şirket sayısında
yüzde 13,4 düşüş yaşanmıştır. 2015’ten 2016’ya geçerken kurulan şirket
sayısında tahminen yüzde 4 düşüş olabilir ancak aralık ayı verileri henüz belli
olmadığı için bu oran daha da düşük gerçekleşebilir. Buna karşın kapanan şirket
sayısında yine yüzde 20’lik düşüş gerçekleşmiştir. Öneride bahsedilen veriler,
kasım itibarıyla sadece kapanan şirket sayılarıdır ancak yıllık yansımaları ve
aynı zamanda açılan şirketleri de dikkate almamız gerekir. 
Kurdaki
değişmeler, 6 ülkeli Dolar Kuru Endeksi ve 10 ülkeli Bloomberg Dolar Endeksi
bazında değerlendirilmesi gereken verilerdir. Ayrıca, Amerika’daki seçim
sonuçlarının yani Trump’ın etkisi, 8 Kasım sonrası etkilerini de dikkate
almanız gerekir. 2016 yılında dolar endeksi yüzde 3,63 artarken, yine aynı
endeks 8 Kasım-31 Aralık arası yüzde 4,44 artmıştır. Bloomberg Spot Dolar
Endeksi ise 2016 yılında yüzde 2,84 artarken 8 Kasım-31 Aralık arası yüzde 5,67
artmıştır. Kısacası Amerika’daki seçim sonuçlarının kurlar ve kur endeksleri
üzerinde çok net etkisi Türk lirasına da yansımıştır.
Sözlerimi
bitirirken değerli milletvekillerimden bir ricam olacak: Olaylara bütüncül
bakalım ve bir trend içinde değerlendirelim. Tekrarlıyorum, bu ülke hepimizin,
birlik ve bütünlük içinde mücadele edeceğiz, iktidarı ve muhalefetiyle birlikte
bu zor dönemi atlatacağız.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Günay.
Cumhuriyet
Halk Partisi Grubu önerisini oylarınıza sunuyorum. 
LEVENT
GÖK (Ankara) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati. 16.43
ÜÇÜNCÜ OTURUM
Açılma Saati: 16.56
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU
(Osmaniye)
-----0-----
BAŞKAN
– Sayın milletvekilleri, Türkiye Büyük Millet Meclisinin 51’inci Birleşiminin
Üçüncü Oturumunu açıyorum.
Cumhuriyet
Halk Partisi Grubu önerisinin oylanmasında karar yeter sayısı bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… Karar yeter sayısı vardır. Öneri kabul
edilmemiştir.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, Türkiye Cumhuriyeti Emekli Sandığı Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Plan ve Bütçe Komisyonu Raporu’nun görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446) (x)
BAŞKAN
– Komisyon? Yerinde.
Hükûmet? Yerinde. 
Geçen birleşimde İç Tüzük’ün 91’inci maddesine göre
temel kanun olarak görüşülen 446 sıra sayılı Kanun Tasarısı’nın birinci
bölümünde yer alan 11’inci madde üzerindeki önerge işleminde kalınmıştı. 
LEVENT GÖK (Ankara) – Sayın Başkanım…
BAŞKAN – Sayın Gök…
V.- AÇIKLAMALAR (Devam)
23.- Ankara Milletvekili Levent Gök’ün,
Bakandan resmî olarak İzmir’de ne olduğu konusunda Meclisi, kamuoyunu
aydınlatması talebini yinelediğine ilişkin açıklaması
LEVENT GÖK (Ankara) – Efendim, bir müddet önce Sayın
Bakanın da huzurunda ifade ettim, İzmir’de patlama olduğuna, teröristlerin
öldürüldüğüne dair bilgiler geliyor, yaralı olduğuna dair bilgiler geliyor ama
bu konuda bir bilgi kirliliğinin önüne geçilmesi gerektiği de muhakkak. Bize
gelen bilgilerin burada paylaşımı söz konusu olmaz ama resmî olarak Sayın
Bakandan İzmir’de ne olduğu, neler olduğu konusunda bir bilgi ihtiyacı çok
açık. Sayın Bakan, eğer bu zaman dilimi içerisinde bilgi edinebilmiş ise
Meclisimizi, kamuoyunu aydınlatırlarsa herhâlde bundan herkes yarar görür. Bu
talebimizi yineliyoruz Sayın Bakanım. 
BAŞKAN – Teşekkür ederim Sayın Gök. 
Söz istiyor musunuz Sayın Bakan?
BAŞBAKAN YARDIMCISI MEHMET ŞİMŞEK (Gaziantep) – Evet. 
BAŞKAN – Buyurunuz efendim. 
24.- Başbakan Yardımcısı Mehmet Şimşek’in,
İzmir’de yaşanan olayın bütün yönleriyle incelenerek ilgili bakan tarafından
gereken bilgilendirmenin yapılacağına ilişkin açıklaması
BAŞBAKAN YARDIMCISI MEHMET ŞİMŞEK (Gaziantep) –
Teşekkür ediyorum Sayın Başkan. 
Değerli arkadaşlar, olay tazeliğini koruyor. Bütün
yönleriyle tabii ki incelenecek ve ilgili bakanımız, muhtemelen kısa bir süre
içerisinde gereken bilgilendirmeyi yapacak. Dolayısıyla, bu aşamada benim ilave
bir değerlendirme yapmam doğru olmaz. Ama inşallah başarısız bir terör
girişimidir. Dediğim gibi, ilgili bakanımız muhtemelen kısa bir süre içerisinde
gereken açıklamayı yaparlar. 
BAŞKAN
– Teşekkür ederim Sayın Bakan. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– 11’inci madde üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 11’inci
maddesinin ikinci cümlesindeki "fiyat farkı ödenmesine ilişkin"
ibaresinin "fiyat farkının ödenmesiyle ilgili" şeklinde
değiştirilmesini arz ve teklif ederiz.
 İsmail Faruk Aksu Mustafa
Kalaycı Saffet Sancaklı
 İstanbul Konya Kocaeli
 Deniz Depboylu Kamil
Aydın Erkan Haberal 
 Aydın Erzurum Ankara
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu İle Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
11’inci maddesinin aşağıdaki şekilde değiştirilmesini arz ve teklif ederiz.
Saygılarımızla.

 Bihlun Tamaylıgil Kadim
Durmaz Mehmet Bekaroğlu
 İstanbul Tokat 
İstanbul
 Musa Çam Lale
Karabıyık Ünal Demirtaş
 İzmir Bursa 
Zonguldak
 Utku Çakırözer
 Eskişehir 
MADDE
11- 4/6/1985 tarihli ve 3213 sayılı Maden Kanunu’nun geçici 29’uncu maddesinin
birinci fıkrası aşağıdaki şekilde değiştirilmiştir.
"Bu
Kanun kapsamında yer altındaki maden işlerinde faaliyet gösteren kamu kurum ve
kuruluşlarının yer altındaki maden işlerine ilişkin 11/9/2014 tarihli ve bu
maddenin yürürlüğe girdiği tarih itibarıyla, 5/1/2002 tarihli ve 4735 sayılı
Kamu İhale Sözleşmeleri Kanunu kapsamında devam eden sözleşmeler ile bu Kanun
kapsamındaki rödovans sözleşmelerinde, 22/5/2003 tarihli ve 4857 sayılı İş
Kanunu’nun 41, 53 ve 63’üncü maddelerinde 10/9/2014 tarihli ve 6552 sayılı
Kanun’la yapılan değişiklikler ile bu Kanunun ek 9’uncu maddesiyle sınırlı
olmak kaydıyla meydana gelen maliyet artışları fiyat farkı olarak ödenir. Fiyat
farkı ödenmesine ilişkin esas ve usuller; 4735 sayılı Kanun kapsamında
imzalanan sözleşmeler için Kamu İhale Kurumunun teklifi, rödovans sözleşmeleri
için ise Bakanlığın teklifi üzerine Bakanlar Kurulu tarafından belirlenir."
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 11’inci maddesinin tasarı metninden
çıkarılmasını arz ve teklif ederiz. 

 Filiz Kerestecioğlu
Demir Osman Baydemir Mahmut Celadet Gaydalı
 İstanbul Şanlıurfa Bitlis
 Ahmet Yıldırım Mahmut
Toğrul Mehmet Emin Adıyaman
 Muş Gaziantep  Iğdır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN
– Önerge hakkında konuşmak isteyen Mahmut Celadet Gaydalı, Bitlis Milletvekili.
Buyurunuz
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Sayın Başkan, değerli milletvekilleri; partim ve
grubum adına görüşülmekte olan 446 sıra sayılı Emekli Sandığı Kanunu İle Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 11’inci maddesi üzerinde söz almış bulunmaktayım. Sizleri ve
kamuoyunu saygıyla selamlıyorum. 
Değerli
milletvekilleri, toplumsal bir çok farklı alanı ilgilendiren hususların torba
yasalarla geçirilmeye çalışılmasının bir örneğini daha bu yasada görmek
mümkündür. 
Tabii
bu tasarı, geneli itibarıyla ekonomik alandaki sıkıntıları da net bir biçimde
gözler önüne sermektedir. İktidarın hazırladığı torbalar her seferinde
sermeyenin heybesini doldurduğu için bu torbalardan da ekonomik iyileşmenin
çıkmasını beklemek doğru değildir. Yaşanan her ekonomik sıkıntı dolaylı olarak
halkın sırtına yüklenmektedir, bu maddede de bunu görmek mümkündür.
Hatırlarsanız,
Soma katliamı sonrasında yapılan düzenlemeyle, maden işçilerine ödenen asgari
ücretin alt sınırı mevcut asgari ücretten daha yüksek bir biçimde
düzenlenmişti. Bu maddeyle mevcut asgari ücret ile maden işçilerine verilen
ücret arasındaki farkın tamamının kamu tarafından ödenmesi düzenlenmektedir.
Oysaki kamuya ait madenleri 4735 sayılı Kamu İhale Sözleşmeleri Kanunu çerçevesinde
özel şirketlerin işlettiği göz önünde bulundurulduğunda, maden işçilerine
ödenen ücretin, özel şirketlerin kârını gözetmek adına, kamuya yani halka
ödettirilmesi hiçbir şekilde kabul edilemez. Mevcut 6552 sayılı Kanun’un ek 9’uncu
maddesi kapsamında ödenecek farkın madenleri işleten özel şirketler tarafından
karşılanması gerekmektedir. Emekçinin, işçinin, milletin alın terini,
birikimlerini bu şekilde hiçleştirmeye ve yok etmeye kimsenin hakkı yoktur.
Zaten halka verilen paralar ÖTV, KDV, vergiler, cezalar, yol ücretleri, köprü
ücretleri gibi birçok yönden misliyle geri alınıyor; bari bırakın da bu
kadarını da özel şirketler karşılasın. Haksız yere elit bir kesim, imtiyazlı
bir kesim oluşturmak doğru değildir. Hâlihazırda işleyen sistemde zaten zenginler
birikimlerine her gün yeni kazanımlar ekliyor. Olan yine yoksullara,
garibanlara, fakirlere oluyor. 
BİRLEŞİK
METAL-İŞ Sendikası, Sınıf Araştırmaları Merkezinin geçtiğimiz günlerde bir
çalışmasını yayınladı. Çalışmaya göre, ülkemizde 8,53 olarak açıklanan yıllık
enflasyonun yevmiyeli çalışanlara yüzde 9,35 olarak gerçekleştiği, bu oranlara
göre açlık sınırındaki yıllık artışın 78 lira artarak 1.602 lira, yoksulluk
sınırındaki artışın da yıllık 246 lira artarak 5.066 lira olduğu belirtildi.
Asgari ücret ise bugün 1.404 lira. İktidar, sermaye sahiplerinin kazanmalarıyla
o kadar meşgul ki yok olan orta sınıfın, ezilen emekçi ve işçi kesiminin
sorunlarını görmüyor veya görmek istemiyor.
Değerli
milletvekilleri, Parlamentonun, bu Meclisin ana görevleri sadece sermaye
sahiplerinin haklarını korumak değil, mazlumun, garibanın, haksızlığa
uğramışların, toplumun dışlanmış ve ötekileştirilmiş kesimlerinin de haklarını
korumaktır. Herkesin ve her kesimin yaşam hakkını, insanlık onurunu ve Anayasa’dan
gelen haklarını korumak bir sevap değil, bir zorunluluktur fakat bırakın
insanların anayasal haklarını korumayı, yaşam hakkını dahi koruyamayan bir
iktidar ve yönetim anlayışı mevcuttur. İstanbul’da, Ankara’da, Diyarbakır’da,
Suruç’ta bombalar patlarken, her gün yeni bir katliam haberi okunurken, ülkenin
doğusunda insanlar evine dönemiyor, batısında evinden çıkmaya korkuyorken, linç
kültürü her gün biraz daha sıradanlaşıyor, toplumsal tansiyon ve kutuplaşma bu
kadar gözle görülür bir hâl alıyor. 
Soma’da,
Şırnak’ta, Şirvan’da madenlerde can veren emekçilerin hesapları sorulamamışken
sermayeyi destekleyecek torba yasalar hazırlamak ve bunu ekonomik kazanım
olarak göstermek doğru değildir. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Gaydalı.
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN
– Evet, önergeyi oylarınıza sunacağım ancak bir karar yeter sayısı talebi
vardır, karar yeter sayısını arayacağım.
Kabul
edenler… Kabul etmeyenler…
FİLİZ
KERESTECİOĞLU DEMİR (İstanbul) – Yok Sayın Başkan.
BAŞKAN
– Evet, Başkanlık Divanında karar yeter sayısının olup olmadığı konusunda
tereddüt olduğundan karar yeter sayısının olup olmadığını elektronik cihazla
tespit edeceğim.
Oylama
için iki dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma Saati: 17.09
DÖRDÜNCÜ OTURUM
Açılma Saati: 17.18
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU
(Osmaniye)
-----0-----
BAŞKAN
– Sayın milletvekilleri, Türkiye Büyük Millet Meclisinin 51’inci Birleşiminin
Dördüncü Oturumunu açıyorum.
446
sıra sayılı Kanun Tasarısı’nın 11’inci maddesi üzerinde Mahmut Celadet Gaydalı
ve arkadaşlarının değişiklik önergesinde karar yeter sayısı bulunamamıştı.
Şimdi
değişiklik önergesini tekrar oylarınıza sunacağım ve karar yeter sayısı
arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
Tasarının
görüşmelerine devam ediyoruz.
Komisyon
yerinde.
Hükûmet
yerinde.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
11’inci maddesinin aşağıdaki şekilde değiştirilmesini arz ve teklif ederiz.
Saygılarımızla.
Ünal
Demirtaş (Zonguldak) ve arkadaşları
MADDE
11- 4/6/1985 tarihli ve 3213 sayılı Maden Kanunu’nun geçici 29’uncu maddesinin
birinci fıkrası aşağıdaki şekilde değiştirilmiştir.
"Bu
Kanun kapsamında yer altındaki maden işlerinde faaliyet gösteren kamu kurum ve
kuruluşlarının yer altındaki maden işlerine ilişkin 11/9/2014 tarihli ve bu
maddenin yürürlüğe girdiği tarih itibarıyla, 5/1/2002 tarihli ve 4735 sayılı
Kamu İhale Sözleşmeleri Kanunu kapsamında devam eden sözleşmeler ile bu Kanun
kapsamındaki rödovans sözleşmelerinde, 22/5/2003 tarihli ve 4857 sayılı İş
Kanunu’nun 41, 53 ve 63’üncü maddelerinde 10/9/2014 tarihli ve 6552 sayılı
Kanun’la yapılan değişiklikler ile bu Kanunun ek 9’uncu maddesiyle sınırlı
olmak kaydıyla meydana gelen maliyet artışları fiyat farkı olarak ödenir. Fiyat
farkı ödenmesine ilişkin esas ve usuller; 4735 sayılı Kanun kapsamında
imzalanan sözleşmeler için Kamu İhale Kurumunun teklifi, rödovans sözleşmeleri
için ise Bakanlığın teklifi üzerine Bakanlar Kurulu tarafından
belirlenir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılamıyoruz Sayın Başkan. 
BAŞKAN
– Önerge hakkında konuşmak isteyen Ünal Demirtaş, Zonguldak Milletvekili.
Buyurunuz
Sayın Demirtaş. (CHP sıralarından alkışlar)
ÜNAL
DEMİRTAŞ (Zonguldak) – Teşekkür ederim Sayın Başkan.
Genel
Kurulu ve ekranları başında bizi izleyen vatandaşlarımızı saygıyla
selamlıyorum. 
Bugün
7 Hazirandan bugüne kadar gelen bir terör zincirinin son halkasını İzmir’de
yaşadık, umuyorum ve diliyorum ki İzmir’de hiçbir vatandaşımız can kaybı
yaşamamıştır. Bu sebeple, terör kimden gelirse gelsin, kime yönelirse yönelsin
bir kez daha şiddet ve nefretle kınıyorum ve lanetliyorum. 
Değerli
milletvekilleri, bugün Zonguldak’taki büyük madenci yürüyüşünün 26’ncı yılı. 80
darbesi en büyük darbelerinden birisini de işçi sınıfına vurmuştu. Darbeciler
Türkiye’deki işçi haklarını baskı altına aldılar, darbeden sonra Zonguldak’taki
maden işçileri de yıllarca en fazla hakları gasbedilen işçilerdi. Maden
işçileri 30 Kasım 1990’da GENEL MADEN-İŞ Sendikası Genel Başkanı Şemsi Denizer
liderliğinde greve başladılar. 30 Kasımdan yürüyüşün başladığı 4 Ocak 1991
tarihine kadar GENEL MADEN-İŞ’e bağlı 48 bin işçinin tamamı greve katıldı.
Çevre illerdeki işçilerin de gelişiyle Zonguldak, Türkiye tarihinin en büyük işçi
hareketine sahne oldu. Ama işçiler bir ayı aşkın süredir maaşlarını alamadılar.
Kış çöktü, eylemlere katılan işçilerin bir kısmı işten kovuldu ancak erzak
yardımları ve tüm Zonguldak halkının grevdekilerle dayanışması işçilere büyük
bir güç verdi ve bir kent esnafıyla, köylüsüyle, memuruyla, sokaktaki
vatandaşıyla birlikte maden işçilerinin yanında durdu. Tüm Türkiye’deki
işçiler, aydınlar, sanatçılar Zonguldaklı madencilere destek verdi.
3
Ocak 1991 tarihine gelindiğinde Hükûmetle görüşmelerden hiçbir sonuç çıkmadı. 4
Ocakta madenciler Zonguldak’tan Ankara’ya gitme kararı aldılar. Ancak, Ankara’ya
işçileri götürecek olan 1.150 otobüsün şehre girişi engellenmiş oldu. Bunun
üzerine Genel Başkan Sayın Denizer 4 Ocak sabahı madencilerin toplandığı
meydana baktı ve “Arabalarımızı engellediler. Arabayla gidemiyoruz ama
ayaklarımız var, yürüyeceğiz.” açıklamasını yaptı ve 4 Ocak 1991’de büyük
madenci yürüyüşü başladı ve madenciler, aileleriyle birlikte 100 bin kişi beş
gün boyunca yürüdü. Yürüyüş devam ettikçe yürüyenler çoğaldı ve iktidar
işçilerden korkmaya başladı. İşçiler Mengen’e geldiklerinde iktidar karşılarına
dozerleri ve kepçeleri çıkardı. Sonunda hükûmet geri adım attı ve
sendikacılarla masaya oturacağını açıkladı ve bunun üzerine yürüyüş, yürüyüşün lideri
Denizer tarafından sonlandırıldı. İşte, bu grev, bu yürüyüş Türkiye’deki en
büyük işçi hareketi olarak tarihe geçti. Bu yürüyüşten sonra Türkiye’deki
özelleştirme politikaları AKP iktidara gelinceye kadar on iki yıl ertelenmek
zorunda kaldı. 
Değerli
milletvekilleri, işte bu yürüyüşten sonra Zonguldak cezalandırıldı. Önce,
Zonguldak bölünerek iki il daha çıkarıldı, Bartın ve Karabük; sonra da
Taşkömürü Kurumu kapatılmaya çalışıldı. 1991 yılında 48 bin maden işçisi olan
TTK’da bugün itibarıyla 8 bin işçi kaldı. On dört yıllık AKP iktidarı döneminde
Zonguldak’ın hiçbir sorunu çözülmediği gibi mevcut sorunlara birçok sorun
eklendi. Bu sorunlardan da en önemlisi işsizlik. Bir zamanlar Türkiye’nin
Almanya’sı olan ve tüm Türkiye’den göç alan Zonguldak, maalesef, göç vermeye
başladı. Bugün Zonguldak’ta değil İstanbul’da, Bursa’da, Soma’da, Türkiye’nin
birçok kentinde Zonguldaklılar mahalleleri oluştu. Emeğin başkenti emeklinin
başkentine dönüştü. Zonguldak nüfusu küçüldü, ekonomisi küçüldü, Zonguldak
iflas eden bir kent hâline geldi. 
Değerli
milletvekilleri, Zonguldak’taki redevans işletmecileri TTK’nın elindeki atıl
durumda bulunan maden ocaklarını ekonomiye kazandırıyorlar. Redevansçı
şirketlerde 5 bin işçi çalışıyordu, ancak, son yıllarda artan maliyet artışları
nedeniyle şirketler işçi çıkarmak zorunda kaldılar ve şu an işçi sayısı binin
altına düştü. Ereğli’deki Alacaağzı işletmesinde çalışan bin işçi işsiz kaldı.
2 defa ihaleye çıkmasına rağmen ihaleyi alan çıkmadı. Bu madde yasalaşırsa bu
bin işçiyle birlikte binlerce işçi tekrar iş sahibi olabilecektir, atıl
durumdaki taş kömürü tekrar ekonomiye kazandırılabilecektir. Bu sebeplerle bu
maddeyi destekliyoruz. 
Genel
Kurula saygılarımı sunuyorum. (CHP sıralarından alkışlar) 
BAŞKAN
– Teşekkür ederim Sayın Demirtaş.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 11’inci
maddesinin ikinci cümlesindeki “fiyat farkı ödenmesine ilişkin” ibaresinin
“fiyat farkının ödenmesiyle ilgili” şeklinde değiştirilmesini arz ve teklif
ederiz. 
 Erkan Haberal (Ankara) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Erkan Haberal, Ankara Milletvekili.
Buyurunuz
Sayın Haberal. (MHP sıralarından alkışlar) 
ERKAN
HABERAL (Ankara) – Sayın Başkan, değerli milletvekilleri; 446 sıra sayılı Kanun
kapsamında 11’inci madde için söz aldım. 
Bu
maddeye muhalefet yapacak değiliz. Bu maddeyi getiren Sayın Zonguldak
milletvekiline de buradan teşekkür etmek istiyorum. Zaten Komisyonda da bizim,
Milliyetçi Hareket Partisinin ve diğer partilerin oy birliğiyle geçen bir madde
ama bu, maddeye muhalefet etmeyeceğimiz madenin, madencilerin, işverenlerin
sorunlarını anlatmayacağımız anlamına da gelmiyor. 
Bu
ülkede maden ve maden işçilerinin sorunlarını incelerken maden işçilerini ayrı,
maden işverenlerini -ki bunun büyük bir bölümü kamu ve diğerleri de kamudan
redevans şekliyle alan işverenler- ayrı, ülkenin enerji açığını, enerji
politikalarını ve ayrıca bu madenlerin çıkartıldıkları bölgeleri toplumsal
olarak, ekonomik olarak, sosyolojik olarak ve çevresel etkileri olarak ayrı
ayrı değerlendirmemiz gerekmektedir. 
Maden
işçileri dedik. Maden işçilerinin ciddi sorunları vardır, bu yasalara rağmen
hâlen devam etmektedir. Madenlerde iş güvenliği ciddi bir sorun hâlindedir.
1983 yılından bugüne değin 2 binden fazla can kaybı vardır. 
Taşeronlaşma
ve dayıbaşı çalışma sistemi hâlen devam etmektedir, taşeron sistem “Daha çok
iş, daha az ücret.” ilkesiyle maalesef devam etmektedir.
İşçi
sağlığı önlemleri alınmamaktadır. İşçiler sağlık koşullarından yoksun
çalışmaktadırlar. Sermayenin üretim baskısı her geçen gün artmaktadır, performansa
dayalı toplu sözleşmeler yapılmaktadır. İşçilere sağlanan çift asgari ücret,
maaş hakkı -ki gene buradan hep beraber bizim de desteğimizle çıkan bir yasaydı
bu- patronlar tarafından ihlal edilmekte; verdiğimiz haklar yol yemek gideri ya
da elden geri ödeme olarak işçilerden tahsil edilmektedir. İşçilerin haftalık
çalışma saatlerine uyulmaması, haftalık izinlerinin kullandırılmamasına devam
edilmektedir. Toplu sözleşmeler işçilerin haklarını değil, redevans sahibi
patronların haklarını gözetmektedir. İşçilerin örgütlenme hakları her geçen gün
ellerinden alınmaktadır. “Ya işsizlik ya ölüm.” zorlamasıyla karşı karşıya
kalan işçiler, patronların, iş güvenliğini sağlamaktansa madenleri kapatmasını
tercih etmişlerdir. Sadece Soma katliamından sonra 3 binden fazla işçi işten
atılmıştır. 
Enerji
politikaları açısından dedik. Petrolün dünyada kırk yıl, doğal gazın altmış
yıl, kömürün iki yüz yıldan fazla ömrü var. Türkiye doğal gaz ihtiyacının yüzde
97’sini, petrol ihtiyacının yüzde 87’sini ithalat yoluyla almakta. Türkiye’de
bilinen taş kömürü rezervi -linyiti söylemiyorum- sadece taş kömürü rezervi 1,3
milyar ton, bu da yüz seksen yıllık bir üretim ama ısrarla ve ısrarla ithal
kömür alıyoruz, ısrarla ithal kömür dağıtıyoruz, ısrarla enerji santrallerinde
ithal kömür kullanıyoruz. 
“İthal
kömür” dediğimiz zaman Zonguldak’ı konuşmamak olmaz, bölgesel etkilerinin en
fazla değerlendirildiği yer Zonguldak, en fazla zararı gören bölge Zonguldak.
Zonguldak Türkiye’nin ilk vilayeti, cumhuriyetin ilk vilayeti. 2002 yılında
15.774 olan çalışan sayısı 8 bine düşmüş ama biz gene ithal kömür alıyoruz.
Norm kadroyu 14 bin sizin Hükûmetiniz vermiş ama çalışan sayısı 8 bin. Üretilen
kömür 2 milyon 245 bin tondan 1 milyon tonun altına düşmüş ama hâlen ithal
kömür alıyoruz. Zonguldak’ın yıllık kapasitesi 5 milyon ton ama hâlen ithal
kömür alıyoruz, hâlen Zonguldak’taki termik santrallere Ukrayna’dan kömür
getiriliyor. Zonguldak’ta -bölgesel değerlendirme dedim- bir sürü termik
santral var ve verilen ÇED’lerle 80 kilometrelik bir hatta 13 tane termik
santral olması öngörülmüş ama Ukrayna’dan ithal kömür alıyoruz. 
Zonguldak’taki
hava kirliliği, Dünya Sağlık Örgütünün belirlemelerine göre dünya ortalamasının
3 katı ama hâlâ ithal kömür alıyoruz. Zonguldak’ta göç kaybı Türkiye’nin nüfus
artışına göre çok fazlalaşmış, her sene göç vermiş, çalışan sayısı azalmış, TTK’daki
işçilerimiz azalmış ama hâlâ ithal kömür alıyoruz. Kömür: Yüz seksen yıllık
rezervi var. Kömür: 5 milyon ton Hükûmetinizce tespit edilen kapasite var.
(Mikrofon
otomatik cihaz tarafından kapatıldı)
ERKAN
HABERAL (Devamla) – Ama, 1 milyon tonun altında kömür çıkartıyoruz ve yurt
dışından kömür ithal ediyoruz. 
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Haberal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir. 
12’nci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 12’nci maddesinde yer alan
"hakkında verilen " ibaresinin "hakkındaki" şeklinde
değiştirilmesini arz ve teklif ederiz.
 Filiz
Kerestecioğlu Demir  Ahmet Yıldırım  Mehmet Emin
Adıyaman
 İstanbul  Muş
 Iğdır 
 Mahmut Toğrul  Osman
Baydemir Kadri Yıldırım
 Gaziantep  Şanlıurfa Siirt
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 12’nci maddesinde
geçen "şerh verilmek" ibaresinin "şerh konulmak " şeklinde
değiştirilmesini arz ve teklif ederiz.
 İsmail
Faruk Aksu  Mustafa Kalaycı  Kamil
Aydın
 İstanbul  Konya
 Erzurum
 Deniz Depboylu  Saffet
Sancaklı Mevlüt Karakaya
 Aydın  Kocaeli Adana
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
12’nci maddesinin aşağıdaki şekilde değiştirilmesini arz ve teklif ederiz.
Saygılarımızla.
 Bihlun
Tamaylıgil  Kadim Durmaz  Mehmet
Bekaroğlu 
 İstanbul  Tokat
 İstanbul
 Lale Karabıyık  Utku
Çakırözer  Musa Çam
 Bursa  Eskişehir
 İzmir
 Haluk Pekşen
 Trabzon
MADDE
12- 27/10/1999 tarihli ve 4458 sayılı Gümrük Kanunu’nun 235 inci maddesinin (4)
numaralı fıkrasına aşağıdaki cümle ilave edilmiştir.
"Kara,
deniz ve hava ulaşım araçları hakkında verilen el koyma kararları, bu araçların
siciline şerh verilmek suretiyle icra olunarak el koyma ve mülkiyetin kamuya
geçirilmesi işlemlerine devam edilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Haluk Pekşen, Trabzon Milletvekili.
Buyurunuz
Sayın Pekşen. (CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; öyle bir maddeyi
konuşacağız ki, öyle bir yasa maddesini konuşacağız ki, gerçekten, bu yüce
Meclisin çatısı altında bulunan hiç kimsenin bu maddeye el kaldırırken
vicdanının sızlamaması mümkün değil. Ben eminim ki bu maddeyi, bu yasa
değişikliğini buraya getiren Sayın Bakanın da vicdanı sızlayacaktır çünkü Sayın
Bakanın vicdanlı bir insan olduğunu biliyorum. Geçen hafta Trabzon’dan Ankara’ya
dönerken orada özel uçağa binen bakanlar da vardı ama devletin tarifeli uçağına
binen bir bakan olarak kendisini içten ve yürekten alkışladım. 
Şimdi,
saygıdeğer milletvekilleri, 12 ve 14’üncü maddeye bir bakın. Bu iki maddede ne
düzenlenmiş biliyor musunuz? Yurt dışından süper lüks araç getirdiyseniz, kaçak
getirdiyseniz sıkmayın canınızı. Bu araçlardan ÖTV, KDV devlet alamadıysa hiç
sıkmayın canınızı. Bu yatlar, katlar var ya. Bunlardan devletin ÖTV, KDV
vesairesi alması gerekiyor mu? Gerekiyor ama bunlardan KDV’yi, ÖTV’yi vesaireyi
bütün vergileri kaldırıp atıyoruz. Niye? 
Niyesi
şundan: Bakın, şimdi, bu benim hemşehrim, Trabzonlu Farozlu Temel. Temel
ağabeyim kayıkçı, balıkçılık yapıyor; kazandığı, yakaladığı balıkların
değerinin yüzde 8’i ile 12’si arasında rüsum ödüyor, teknesiyle ilgili bedel
ödüyor, harç ödüyor, Tarım Bakanlığına vergiler ödüyor vesaire. Ciddi vergiler
ödüyor bu balıkçı, yoksul, gariban insan. Trabzon’un nüfusu 750 bin, bu nüfusun
456 bini -valilik kayıtlarıyla- yoksul insanlar içerisinde. Elektrik parasıyla,
su parasıyla, gaz parasıyla kuruşuna kadar vergisini ödeyen namuslu, şerefli,
onurlu bir Türkiye vatandaşı, bir yurttaş. Sonra…
Sonrası
şöyle devam ediyor: Şöyle birisi geliyor. Şimdi, kanunla bu teknenin tüm
vergilerini sıfırlıyoruz. Bakın, değeri 50 milyon dolar. Ege’de, Bodrum’da, Marmaris’te
marinalarda bu teknelerden dolu. Bunları getirirseniz kuruş vergi ödemeniz
gerekmiyor, hiçbir vergi ödemeniz gerekmiyor, hatta bu teknenin arkasında viski
içerseniz, İngiliz viski şirketlerinin 500 milyon dolar borcunu sildiğiniz gibi
bunun da vergi borcunu siliyorsunuz. Bunun arkasında oturan insanlar kuruş
vergi vermeksizin, arkasına da “Delaware” yazdırıyorlar biliyorsunuz. Bunların
hepsinin arkasında “Delaware” yazar. Peki, bu “Delaware”ciler nereden alıyor bu
parayı? Vergiyi bizim yoksul insanlarımızdan alıyorlar ve dalavereciler
kendilerine bir baron, bir lüks hayat yaşıyorlar ve siz buna şimdi, birazdan
“Evet.” diyeceksiniz. 
Ama
hikâye böyle devam etmiyor, hikâyenin devam eden kısmı şu: Bakın, yoksul
ailelerin çocukları kendilerine hayat tarzı olarak nereyi seçiyorlar görüyor
musunuz. Yoksul ailelerin çocukları bu topraklar için canlarını ortaya
koyuyorlar, 3-5 kuruş para kazanabilmek için, evlerine ekmek götürebilmek için
gidip vatan adına şehit oluyorlar. Onların vergileri ve şehit olan yoksul
ailelerin çocukları. Eminim sizin de benim kadar vicdanınız sızlıyor. Peki, bu
vergi baronlarının, bu büyük yolsuzluk baronlarının çocukları neyle meşguller?
İşte, bu süper gemilerle meşguller. İşte, AKP iktidarının özeti budur. Yoksul
ailelerin çocuklarının hayatlarını idame ettirdikleri yerler ölüm tarlalarıdır.
İşte, bugünkü yasalarla, çıkardığınız yasalarla kayırdığınız insanlara
vadettiğiniz gelecek de budur. 
Eminim
bu, vicdanınızı sızlatıyordur ama ilk hikâye burada kalmıyor. Anayasa’yı
değiştiriyorsunuz ya, Anayasa’nın 98’inci maddesini değiştirmek istiyorsunuz
ya, o 98’inci maddenin içerisinde bir tek cümle var, bir tek kelime var:
Denetleme yetkisini kaldırıyorsunuz. Türkiye Büyük Millet Meclisinin denetleme
yetkisini kaldırıyorsunuz. Niye kaldırıyorsunuz? İşte, bu yüce Meclis bu büyük
yolsuzluklara, bu büyük haksızlıklara bu vicdan sızlatan uygulamalara karşı
çıktığını ve bunlara izin vermediğini ortaya koyduğunda siz, “Kamuoyu bunları
öğrenmesin, bunların hesabı sorulmasın.” diye ne yazık ki Anayasa’yı bile
değiştirmeyi göze aldınız. 
Saygıdeğer
milletvekilleri, bir kez daha size göstermek istediğim bir tek hikâye var. Bu
Parlamento bu baronlara mı teslim olacak, bu yoksul insanların vergileriyle hak
ettiği liyakati, hak ettiği onurlu yaşamı mı tahsis edecek ve bu Parlamento bu
topraklar için canını veren bu yoksul insanların kanlarının son damlasına kadar
arkasında, sahibi mi duracak, yoksa bu Parlamento bu yoz, bu soygun düzenine
biraz daha “devam” mı diyecek? 
Bence
hepinizin vicdanı bu maddeye el kaldırırken sızlayacaktır. Hayatınızda bu kadar
güç bir durumda kaldığınızı hiç düşünmüyorum. Birazdan el kaldıracaksınız ama
salondan çıktığınızda, koridora çıktığınızda neler düşündüğünüzü hepimiz tahmin
ediyoruz.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Pekşen.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 12’nci maddesinde
geçen "şerh verilmek" ibaresinin "şerh konulmak" şeklinde
değiştirilmesini arz ve teklif ederiz.
İsmail Faruk Aksu
(İstanbul) ve arkadaşları
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Mevlüt Karakaya, Adana Milletvekili.
Buyurunuz
Sayın Karakaya. (MHP sıralarından alkışlar)
MEVLÜT
KARAKAYA (Adana) – Sayın Başkan, değerli milletvekilleri; görüşülmekte olan 446
sıra sayılı Kanun Tasarısı’nın 12’nci maddesinde Milliyetçi Hareket Partisi
olarak verdiğimiz değişiklik önergesi hakkında söz almış bulunuyorum. Yüce
heyetinizi saygılarımla selamlıyorum.
Bugün
Adana’nın düşman işgalinden kurtuluşunun 95’inci yıl dönümü. Türk Millî
Mücadele hareketi içinde çok ayrı ve özel bir yeri olan bu güzel kentimizi
birçok kez ziyaret eden Gazi Mustafa Kemal Atatürk 15 Mart 1923 tarihindeki
ziyaretinde şöyle söylemiştir: “Bende bu vekayiin ilk hissi teşebbüsü bu
memlekette, bu güzel Adana’da doğmuştur.” Böylece anlıyoruz ki Adana, Millî
Mücadele hareketine önderlik eden Atatürk’e bu kutlu mücadelede ilham kaynağı
olmuştur. Gerçekten de devlet imkânlarından, askerî imkânlardan yoksun olduğu
hâlde sivil örgütleşmeyi sağlayarak işgalcileri kentimizden kovmayı başaran
Adana, o yıllarda çok acılar çekmiştir. Düşmanın her türlü insanlık dışı
muamelesi ve saldırısı karşısında Adanalılar millî ruhla ayağa kalkmış ve
düşmana ağır bir yenilgi tattırarak yurdunu işgalden kurtarmıştır. 
Bugün
Adanalılar için bayramdır. Ben de bu vesileyle buradan tüm Adanalı
hemşehrilerimin kurtuluş bayramını kutluyorum. Başta Ulu Önder Gazi Mustafa
Kemal Atatürk olmak üzere, Millî Mücadele’de can veren aziz şehitlerimizi
rahmet ve minnetle anıyorum.
Değerli
milletvekilleri, yaklaşık 2,5 milyon nüfusu barındıran Adana, tarımsal
potansiyeliyle, güney illerimizin ulaşımında bir merkez ve köprü olma
özellikleriyle öne çıkan, çok önemli bir şehrimizdir. Sanayimize öncülük etmiş,
bağrından sayısız kültür ve sanat adamı çıkarmış bir kenttir fakat Adana son
yıllarda önemli sorunlarla boğuşmaktadır; yıllarca haksız teşvik uygulamaları
yüzünden ekonomisi büyük yaralar almış, işsizlikte tarihî rekorlar kırmıştır.
Adana Büyükşehir Belediyesinin gelirinin yaklaşık yüzde 40’ı metrodan
kaynaklanan borçtan ötürü kesilmektedir. Oysa, dönemin Başbakanı Sayın Recep
Tayyip Erdoğan bu borcun Ulaştırma Bakanlığına devredileceği sözünü vermişti.
Adanalılar 2011’den beri metro borcunun Hükûmet tarafından üstlenilmesini
beklemektedir. Nasıl ki Hükûmet İstanbul, Antalya, Ankara metrolarının yapımı
ve borçlarını üstlenmişse Adana metrosunun da borcunu devralmalıdır. Adanalılar
bu konuda Hükûmetten adil bir yaklaşım beklemektedir.
Sayın
Başkan, değerli milletvekilleri; görüştüğümüz kanun tasarısının 12’nci
maddesiyle Gümrük Kanunu’nda bazı değişiklikler yapıyoruz. Tabii, Gümrük Kanunu’nda
değişiklik yaparken gümrüklerdeki sorunlara da değinmek gerekiyor. 
Gümrük
Bakanlığının vizyonu internet sitesinde “yenilikçi yaklaşım ve uygulamalarla
ülkemizi gümrük hizmetlerinin ve ticaretin en kolay ve en güvenli yapıldığı
dünyanın sayılı ticaret merkezlerinden biri hâline getirmek” olarak ifade
edilmekte. Bunu gerçekleştirmek için yapılması gereken ilk iş, ülkemizin dünya
ticaretinde değişen şartlara uyumunu sağlamaktır. Ayrıca, başta Gümrük ve
Ticaret Bakanlığı olmak üzere ilgili kurumların idari, hukuki, fiziki, teknik
ve mali kapasitelerinin artırılarak dünyadaki değişim ve gelişime ayak
uyduracak hâle getirilmesi gerekmekte. İyi ve kolay bir ticaret için gümrük
hizmetlerinin hızlı ve etkin bir şekilde yürütülmesi gereklidir. Bunun için de
insan kaynaklarının ve teknik kapasitenin artırılması, geliştirilmesi önem arz
etmektedir. Gelişmeler muhakkak ki oluyordur fakat personel yetersizliği, bilgi
eksikliği, suistimaller, usulsüzlükler, bilgi teknolojisinin kullanımındaki
eksiklikler gibi kontrol etkinliğini azaltan teknik ve uygulamaya dair
sorunların da çözülmesi gerekmektedir.
Memleketimizin
sorunlarının çözümünde Milliyetçi Hareket Partisi olarak doğruların her zaman
arkasında olup destekleyeceğimizi, yanlışların da karşısında olacağımızı bir
kez daha ifade eder, yüce heyetinizi saygılarımla selamlarım. (MHP sıralarından
alkışlar) 
BAŞKAN
– Teşekkür ederim Sayın Karakaya.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.

Sayın
Gök, buyurunuz.
V.- AÇIKLAMALAR (Devam)
25.- Ankara Milletvekili Levent Gök’ün,
İzmir’de meydana gelen patlamanın bir terör saldırısı olduğuna, hayatını
kaybedenlere Allah’tan rahmet dilediğine ve bütün terör örgütlerini
lanetlediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, İzmir’de meydana gelen patlamada olayın bir terör saldırısı olduğu
açıkça ortada. Bu saldırıda teröristlerin bir ya da birkaçının öldürüldüğü,
bunun dışında da hayatını kaybeden yurttaşlarımızın olduğu ve yaralıların
olduğu bilgisine ulaştık. Hayatını kaybeden polis kardeşimize ve bir adliye
çalışanına -şimdilik öğrendiğimiz kadarıyla- Allah’tan rahmet diliyoruz, tüm
ailesine başsağlığı diliyoruz, yaralılarımıza acil şifalar diliyoruz. 
Cumhuriyet
Halk Partisi olarak çok açık ve net ifade ediyoruz ki Türkiye’nin huzurunu
bozmaya, bizi birbirimizden ayırmaya çalışan bu terör hareketleri hangi terör
örgütü tarafından yapılırsa yapılsın, ister PKK ister IŞİD ister DHKP-C, adı ne
olursa olsun, bu terör saldırılarını gerçekleştiren bütün terör örgütlerini
lanetliyoruz. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Gök, tamamlayınız. 
LEVENT
GÖK (Ankara) – Güzel İzmir’imizi kana bulayan bu terör olayını da şiddetle ve
nefretle kınıyoruz. 
Anlaşılıyor
ki birliğimizi, beraberliğimizi bozmaya yönelik bu olayların ardı ardına
gelmesi karşısında tüm siyasi kurumların ve Türkiye’de yaşayan herkesin
birbirine kenetlenmesi gereken bir zaman süreci içerisinden geçtiğimiz
şüphesizdir. 
Saldırıyı
yapanları lanetliyorum. Hayatını kaybedenlere tekrar Allah’tan rahmet
diliyorum. Yaralılarımıza da acil şifalar diliyorum. 
Saygılarımla.

BAŞKAN
– Teşekkür ederim Sayın Gök. 
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak İzmir’deki terör olayını
şiddetle kınadıklarına ve hayatını kaybedenlere Allah’tan rahmet dilediklerine
ilişkin konuşması
BAŞKAN
– İzmir’de meydana gelen -vermiş olduğum arada internetteki haberlerden takip
edebildiğim kadarıyla- 1 güvenlik görevlimiz ile 1 adliye çalışanının hayatını
kaybetmesine neden olan terör olayı şüphesiz ki hepimizi üzüntüye boğmuştur. 
Yılbaşının
ilk saatlerinde meydana gelen ve 39 kişinin hayatını kaybetmesine neden olan o
vahşi saldırı sonrasında İzmir’deki bu terör olayı da hepimizi çok derinden
üzmüştür. 
Şüphesiz
ki Sayın Bakan veya bakanlar, Hükûmet bir açıklama yapacaktır ancak Başkanlık
Divanı olarak biz de terörü, İzmir’deki bu terörü şiddetle kınıyor, lanetliyor
ve hayatını kaybeden, şehit olan güvenlik görevlimiz ile adliye çalışanımıza
Allah’tan rahmet diliyoruz, yakınlarına başsağlığı diliyoruz.
MEHMET
NACİ BOSTANCI (Amasya) – Sayın Başkanım, bir söz verirseniz…
AHMET
YILDIRIM (Muş) – Sayın Başkan, ben de söz istemiştim.
BAŞKAN
– Sayın Bostancı, buyurunuz.
V.- AÇIKLAMALAR (Devam)
26.- Amasya Milletvekili Mehmet Naci
Bostancı’nın, İzmir’deki terörist saldırıyı kınadığına, hayatını kaybedenlere
Allah’tan rahmet dilediğine ve güvenlik görevlileri ile istihbarat birimlerinin
bundan sonra bu tür girişimleri etkisiz hâle getirmelerini temenni ettiğine
ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
İzmir’deki
terörist saldırıyı kınıyorum. 1 güvenlik görevlimiz, 1 adliye çalışanımız
hayatını kaybetmiştir, Allah’tan rahmet diliyorum. Saldırıyı gerçekleştiren 2
terörist güvenlik görevlilerinin operasyonu neticesinde etkisiz hâle
getirilmiştir, 10 kişi de yaralanmıştır. İzmir’de bir katliam planladıkları
anlaşılıyor. Güvenlik görevlilerinin de dikkatli ve itinalı çalışmaları
neticesinde sınırlı bir eylem gerçekleştirildiği anlaşılıyor. 
Ümit
ve temenni ederiz ki güvenlik görevlileri, istihbarat birimleri, bundan sonra
bu tür girişimlerde bulunacak terör çevrelerine karşı çok daha etkin, herhangi
bir yaralanmaya, hayat kaybına sebep olmayacak şekilde bu tür girişimleri
etkisiz hâle getirirler.
Milletimizin
başı sağ olsun.
BAŞKAN
– Teşekkür ederim Sayın Bostancı.
Sayın
Yıldırım…
27.- Muş Milletvekili Ahmet Yıldırım’ın,
Halkların Demokratik Partisi adına İzmir Adliyesine yapılmış olan saldırıyı
kınadığına ve hayatını kaybedenlere Allah’tan rahmet dilediğine ilişkin
açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, İzmir’de adliye binasına dönük yapılmış olan bu saldırının, kimden
gelmiş olursa olsun, toplumsal yaşamı hedeflediği belli. Buradan hareketle, bu
saldırıyı şiddetle kınıyorum, partim adına kınıyorum. Ölen güvenlik görevlisi
ve adliye çalışanına Allah’tan rahmet diliyorum. Umudumuz, temennimiz ölü
sayısının artmamasıdır. Bundan sonra ülkemizde benzer saldırıların ve acıların
yaşanmayacağı umut ve inancıyla, tekrar, bu saldırıyı gerçekleştirenleri
kınıyorum.
BAŞKAN
– Teşekkür ederim Sayın Yıldırım.
Sayın
Şimşek…
28.- Mersin Milletvekili Baki Şimşek,
Milliyetçi Hareket Partisi adına İzmir’de yapılan hain saldırıyı kınadığına ve
hayatını kaybedenlere Allah’tan rahmet dilediğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Milliyetçi
Hareket Partisi Grubu olarak İzmir’de yapılan hain saldırıyı kınıyoruz. 2017
yılının ilk saatlerinde İstanbul’da Reina’da yapılan hain saldırıda hemşehrim
polis memuru Burak Yıldız ve 39 vatandaşımız hayatını kaybetmişti. 2017’ye
umutla başlamak istedik ama maalesef şehitler vererek başladık. Hükûmetin
gerekli tedbirleri alarak 2017’de Türkiye’nin gündeminden terörü çıkarmasını,
bütün insanlarımızın bütün ülkede, 81 vilayette rahatça dolaşabileceği bir
Türkiye’yi yeniden oluşturmasını bekliyor, hayatını kaybeden bütün vatandaşlarımıza
Allah’tan rahmet diliyor, saygılar sunuyorum.
BAŞKAN
– Teşekkür ederim Sayın Şimşek.
Sayın
Yiğit…
29.- İzmir Milletvekili Ali Yiğit’in,
İzmir’de yaşanan terör olayını kınadığına, hayatını kaybedenlere Allah’tan
rahmet dilediğine ve sosyal medyada İzmir’i hedef gösteren kişi hakkında
herhangi bir işlem yapılıp yapılmadığını öğrenmek istediğine ilişkin açıklaması
ALİ
YİĞİT (İzmir) – Teşekkür ederim Sayın Başkan.
İzmir’de
yaşanan bu terör olayını kınıyorum. Terör nereden, nasıl gelirse, kimden gelirse
gelsin karşısında olacağımızı devamlı söyledik ama birkaç gün önce sosyal
medyada “İzmir’de niye patlama olmuyor? Acaba gâvur İzmir’de rahat yaşıyorlar
mı?” diye yazı yazan, İzmir’i âdeta hedef gösteren kişi hakkında İzmir Barosu
suç duyurusunda bulunmuştu. Bu kişi hakkında herhangi bir işlem yapıldı mı?
Laikliği savunanların tutuklandığı yeni Türkiye’de koca bir şehri hedef
gösteren şahıs hakkında neden işlem yapılmıyor? Bu konuda da Bakandan bir görüş
almak istiyoruz sonuç ne oldu diye. 
Ayrıca
da ölenlere Allah’tan rahmet diliyorum, yaralılara şifa diliyorum.
Teşekkür
ediyorum Sayın Başkan.
BAŞKAN
– Sayın Çam…
30.- İzmir Milletvekili Musa Çam’ın,
terörün kimden ve nereden gelirse gelsin herkesin karşı çıkması gereken bir
olay olduğuna ve İzmir’deki hain saldırıda hayatını kaybedenlere Allah’tan
rahmet dilediğine ilişkin açıklaması
MUSA
ÇAM (İzmir) – Teşekkür ederim Sayın Başkan.
Terör
kimden ve nereden gelirse gelsin hepimizin karşı çıkması gereken bir olaydır.
Bugün İzmir’imizde de bir hain saldırıyla karşı karşıya kaldık. 1 güvenlik
görevlisi ve 1 adliye çalışanı arkadaşımızın hayatını kaybettiğini, 2
teröristin de etkisiz hâle getirildiğini öğrenmiş bulunuyoruz. 1’i ağır, 10
yaralının şu anda hastanede tedavi gördüğünü takip ediyoruz çok yakından.
Bunlar birer sonuçtur, esas, terörü ortaya çıkartan nedenleri tartışıp bunları
ortadan kaldırmadığımız sürece ülkemizin dört bir yanında ne yazık ki bu tip
saldırılarla karşı karşıya kalacağız. Bizim terörü doğuran nedenleri ortadan
kaldırmamız gerekiyor. 
Hayatını
kaybedenlere Tanrı’dan rahmet, yaralılara acil şifalar, ailelerine de
başsağlığı dileklerimi buradan, Parlamentodan iletiyor, teşekkür ediyorum Sayın
Başkan.
BAŞKAN
– Teşekkür ederim Sayın Çam.
Sayın
Bakan…
31.- İzmir Milletvekili Murat Bakan’ın,
İzmir’de yaşanan olayın son derece üzücü olduğuna, hayatını kaybedenlere
Tanrı’dan rahmet dilediğine ve Parlamentonun Türkiye’nin içinde bulunduğu bu
karanlık ortamdan çıkmasını sağlaması gerektiğine ilişkin açıklaması
MURAT
BAKAN (İzmir) – Sayın Başkan, değerli milletvekili arkadaşlarım; cumhuriyet
tarihinin en karanlık günlerinden geçtiğimizi düşünüyorum. Bu Parlamentoda
göreve başladığımızdan bu yana 20’nin üzerinde intihar bombacısı kendini
patlattı. Gün geçmiyor ki yeni bir haber almayalım. Bunun çözümü Türkiye’de
demokrasiyi artırmaktır, siyasi uzlaşıyı artırmaktır. Bu Parlamento birlikte
çözmeli, Türkiye’nin içinde bulunduğu karanlık ortamdan çıkmasını sağlamalı.
İzmir, barışın ve kardeşliğin şehri. Her kentte olduğu gibi İzmir’imize de bu
işin gelmesi bizi son derece üzdü. 
Yaralılara
acil şifa, ölenlere Tanrı’dan rahmet diliyorum. Umarım, uzun süre bir daha
Tanrı böyle acılar göstermesin, yaşanmasın ülkemizde böyle acılar.
Teşekkür
ederim.
BAŞKAN
– Teşekkür ederim Sayın Bakan.
Sayın
Çıray, buyurun.
32.- İzmir Milletvekili Aytun Çıray’ın,
İzmirlilere, İzmir Adliyesi çalışanlarına ve Türk milletine geçmiş olsun
dileğinde bulunduğuna ilişkin açıklaması
AYTUN
ÇIRAY (İzmir) – İzmirlilere, İzmir Adliyesi çalışanlarına ve Türk milletine
geçmiş olsun diyorum. Terör konusunda partiler üstü bir anlayışla, çok daha
büyük bir kararlılıkla mücadele edilmesi gerektiğini bir kere daha ifade
ediyorum. Kaybettiğimiz canlar için de başsağlığı diliyorum.
BAŞKAN
– Teşekkür ederim Sayın Çıray.
Sayın
Balbay…
33.- İzmir Milletvekili Mustafa Ali
Balbay’ın, yakın geçmişte sosyal medyada İzmir’de neden patlama olmadığı
konusunda paylaşımlar yapıldığına, Hükûmet üyeleri ile iktidar
milletvekillerine teröre karşı barış ve huzur dilinin öne çıkması gerektiğini
vurgulamak istediğine ilişkin açıklaması
MUSTAFA
ALİ BALBAY (İzmir) – Sayın Başkan, sevgili milletvekili arkadaşlar; bizi şu
anda televizyonları başında izleyen sevgili yurttaşlarımızla paylaşmak isteriz
ki İzmir, barışın, kardeşliğin, huzurun, bir arada yaşamanın kentidir, hep
böyle olmuştur. Şu anda bilgiler çok karışık ama dileriz yaşamını yitiren
yurttaşlarımız yoktur, yaralılara acil şifa diliyoruz. 
Sayın
Başkan, nasıl vurgulayacağımı şu anda çok da net ifade etmek istemiyorum ama
yakın geçmişte “İzmir’de niçin patlama olmuyor?” diye ne yazık ki sosyal
medyada paylaşımlar olmuştu. Şimdi onlara sormak gerekir “Bu patlama sizi
tatmin etti mi?” diye. Burada Hükûmet üyelerine, iktidar milletvekillerine
özellikle, teröre karşı barışın dilinin, huzurun dilinin öne çıkması gerektiğini
bir kez daha vurgulamak istiyorum. Tüm milletimizin teröre karşı tek vücut
olacağına zaten inanıyorum. Biz terörü döktüğü kanda boğacağız. Bu terör…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Balbay.
Sayın
Bakan, buyurun.
34.- Maliye Bakanı Naci Ağbal’ın, İzmir’de
meydana gelen terör olayını Hükûmet olarak kınadıklarına, hayatını kaybedenlere
Allah’tan rahmet dilediğine, terörün insanlığa karşı işlenmiş bir suç olduğuna
ve terörle sonuna kadar mücadele edileceğine, sosyal medyanın sorumsuzca
hareket edilecek bir mecra olmadığına ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Öncelikle,
İzmir’de meydana gelen terör olayını Hükûmet olarak kınıyoruz, şiddetle
kınıyoruz. Terör olayı neticesinde vatandaşlarımızdan vefat edenlere başsağlığı
diliyorum, Allah rahmet eylesin, mekânları cennet olsun. Yaralılarımız var,
Allah’tan acil şifalar diliyorum. 
Terör,
nereden gelirse gelsin, kim tarafından yapılırsa yapılsın insanlığa karşı işlenmiş
bir suç. Bütün parti gruplarımızdan yapılan ortak açıklamalar da gösteriyor ki,
zaten hep beraber ortaya koyduğumuz irade de gösteriyor ki, devlet olarak,
Parlamento olarak, Hükûmet olarak, devlet kurumları olarak, güvenlik birimleri
olarak ve millet olarak terörle sonuna kadar mücadele edeceğiz, teröre karşı
herhangi bir şekilde bir geri adım atmamız asla söz konusu değil. 
Terör
olayının nerede olmuş olmasının da bir önemi yok yani İstanbul’da oldu, Kayseri’de
oldu, bugün İzmir’de oldu; yarın, bu alçaklar bir başka kentimizde, bir başka
yerde, bir başka kurumumuza karşı bu tür alçakça saldırılarda bulunmak
isteyeceklerdir. Bizlerin, hepimizin bu alçak girişimlere karşı birlik,
beraberlik içerisinde, ortak bir söylem içerisinde hareket etmemiz gerekiyor.
Hükûmet olarak, güvenlik güçleri olarak teyakkuz hâlindeyiz. Hepimiz biliyoruz
ki bu terör örgütleri, çok farklı kanallardan beslenen terör örgütleri, bütün
imkânlarını kullanmak suretiyle ülkemizde huzuru ve sükûneti bozmaya
çalışıyorlar ama buna karşı bizim göstereceğimiz birlik ve beraberlik inşallah,
bu meselenin üstesinden gelinmesini sağlayacak.
Hepimizin
yine ortak ifade ettiği bir husus var, ben de bunu ifade edeyim: Sosyal medya
asla sorumsuzca hareket edilecek bir mecra değildir dolayısıyla buna müsaade
etmememiz gerekir. Sosyal medyada kim, ne olursa olsun, hangi amaçla yaparsa
yapsın birliğimize, beraberliğimize, kardeşliğimize karşı yapılan...
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Bakan.
MALİYE
BAKANI NACİ AĞBAL (Bayburt) – Yani, sosyal medyadan yapılan bütün açıklamalara
karşı -Sayın Başbakanımız da çok net ifade etti- kim ne açıklama yaparsa
yapsın, birliğimize, beraberliğimize karşı, hukuka karşı işlenmiş bu alçakça
açıklamalara karşı sonuna kadar mücadele edilecek. 
Ben,
tekrar, vefat eden vatandaşlarımıza, güvenlik görevlilerimize, adliye
çalışanımıza Allah’tan rahmet diliyorum. İnşallah, hep beraber bu meselenin
üstesinden geleceğiz. 
BAŞKAN
– Teşekkür ederim Sayın Bakan. 
Sayın
Kocabıyık…
35.- İzmir Milletvekili Hüseyin
Kocabıyık’ın, İzmir’deki menfur saldırıda hayatını kaybedenlere Allah’tan
rahmet dilediğine ilişkin açıklaması
HÜSEYİN
KOCABIYIK (İzmir) – Sayın Başkanım, çok teşekkür ederim. 
Ben
de arkadaşlarım gibi İzmir’deki menfur saldırıda hayatını kaybeden, şehit olan
güvenlik güçlerimize ve adliye çalışanımıza Allah’tan rahmet diliyorum ve
yaralılara acil şifalar diliyorum. 
Son
bir ayda, dikkat edersek, İstanbul’da polislerimize dönük bir eylem yapıldı,
bunu PKK terör örgütü yaptı; yılbaşı gecesi Reina’da bir saldırı oldu, bunu
DAEŞ yaptı; Ankara’da Rus Büyükelçisine dönük bir saldırı oldu, bunu FETÖ
yaptı; İzmir’de bir saldırı oldu, bunu hangi örgütün yaptığını şu ana kadar ben
bilmiyorum ama hiçbir önemi yok, bu çeşit örgütlerden birisidir. Bu, ortaya,
bizim gözümüzün önüne bir gerçeği seriyor…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Kocabıyık. 
12’nci
madde üzerindeki son önergeyi…
NECİP
KALKAN (İzmir) – Başkanım, affedersiniz, özür diliyorum, lambayı yakamadım. Bu
konuda bana da söz verebilir misiniz rica etsem.
BAŞKAN
– Elbette ama sisteme girişiniz gözükmüyor Sayın Kalkan. 
NECİP
KALKAN (İzmir) – Girdim efendim ama tabii…
BAŞKAN
– Buyurunuz, mikrofonunuzu açıyorum. 
36.- İzmir Milletvekili Necip Kalkan’ın,
hoşgörünün sembolü olmuş bir şehirde lanet terörün kendini gösterdiğine ilişkin
açıklaması
NECİP
KALKAN (İzmir) – Teşekkürler Sayın Başkan. 
Efendim,
dışarıda, en son durumu alıp size hitap edeyim diye bir çalışma içindeydim. 
Kardeşliğin, hoşgörünün sembolü olmuş bir şehirde lanet
terör nihayet kendini gösterdi. Hatırlayın, diğer şehirlerde bu terör olayları
olduğu zaman birisi internette “Ya, bu İzmir’de niçin terör olmaz?” gibi bir
beklenti içindeydi. Böyle bir… Onlara diyorum: Bir tarafınıza kına yakın. En
nihayet İzmir’de de, sembol olmuş bir şehirde de bu iş oldu. Ama, Sayın
Valimizin açıklaması aynen şöyle, okuyayım… En son Sayın Valimle de konuştum,
resmî açıklama…
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Kalkan. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN – 12’nci madde üzerindeki son önergeyi
okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın 12’nci
maddesinde yer alan “hakkında verilen” ibaresinin “hakkındaki” şeklinde
değiştirilmesini arz ve teklif ederiz. 
Kadri
Yıldırım (Siirt) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Kadri Yıldırım, Siirt Milletvekili. 
Buyurunuz
Sayın Yıldırım. (HDP sıralarından alkışlar)
KADRİ
YILDIRIM (Siirt) – Sayın Başkan, değerli milletvekilleri; öncelikle hepinizi
saygılarımla selamlıyorum. 
Tabii,
bu üzücü olaydan sonra insan istediği gibi konuşamıyor. Grup başkan vekilimiz
partimiz adına zaten gerekli açıklamayı yaptı, onun söylediklerine hepimiz
katılıyoruz. Gerçekten moral bozukluğuyla çıkıldığında insan ne söyleyeceğini
de bir türlü bilemez bir duruma düşüyor. 
Hakkında
söz talebinde bulunduğum 12’nci madde hava, deniz ve kara ulaşım araçları
hakkındadır. Bu noktada, bu üç dört dakika içerisinde, problem olarak gördüğüm
bir iki hususu arz etmeye çalışacağım. 
Bunlardan
bir tanesi, uzun zamandan beridir Siirt uçuşu gerçekleştirilemiyor. Türk Hava
Yolları Siirt’e uçuşunu durdurmuş. Gerek vatandaşlarımız gerekse onların
vekilleri olarak bizler Siirt’e gitmek istediğimizde ya Diyarbakır’a gidiyoruz,
oradan kara yoluyla Siirt’e gitmek zorunda kalıyoruz veya Batman’a gidiyoruz, o
şekilde intikal etme durumuyla karşı karşıya kalıyoruz. Bunun muhatabı kimlerse
lütfen bu sorunu gidersinler çünkü bu talep aynı şekilde, vekilleri olduğum
Siirt halkımızdan, Siirt asillerimizden bana intikal ettirildi. Bilmiyorum,
muhatap birinci derecede Ulaştırma Bakanından sonra kimdir ama lütfen bu soruna
eğilseler iyi olur.
İkincisi:
Ben Mardin Artuklu Üniversitesinde iken o zaman AK PARTİ’li yetkililerin benden
bir talebi vardı. O talep de şu: Doğu ve Güneydoğu Anadolu Bölgelerine uçuş
düzenleyen uçaklardaki anons metninin nasıl ki İngilizcesi okunuyorsa
Kürtçesinin de okunabilirliği yönündeydi bu talep. Ben de o zaman, anons
metninin geçtiği kataloğu aldım ve çevirisini bizzat kendim yaptım yani
İngilizce ve Türkçelerinin yanına Kürtçe çevirilerini de koydum ve teslim ettim
ama ne yazık ki daha sonra süreç sanırım ters işlediği için, şu anda bir iki
sefer daha gündeme getirmeme rağmen ciddiye alınmadı. Oysa böyle bir talep de
vardır. Madem konu hava ulaşım aracı, o hâlde bunun da dikkate alınması
durumunda bir talep yerine getirilmiş oluyor ve böylece dile ilişkin haklar
konjonktürel olmaktan çıkacak, konjonktürel durumdan uzaklaşmış olacak.
Üçüncüsü:
Tabii, yine 12’nci madde bağlamında; tabii, burada vergiler söz konusu,
tarifeler söz konusu ama dikkatle bakıldığında, bu vergilerin de, bu
tarifelerin de yine fakiri daha fakir, zengini daha zengin edeceği yönünde bir
izlenim, bir kanaat uyandırıyor. O noktada da eğer yeniden gözden geçirme
imkânı varsa iyi olur. 
Bu
üç hususta Genel Kurula bilgi arz etmek istedim ve bu vesileyle Genel Kurulu
saygıyla selamlıyorum ve bu Türk Hava Yollarının uçuşunu durdurmasının üzerine
gidilmesini de hassaten rica ediyorum, arz ediyorum.
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir.
13’üncü
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 13’üncü maddesinin birinci fıkrasında
yer alan “kara ulaşım araçları ile ilgili olarak” ibaresinin “kara ulaşım
araçlarına ilişkin” şeklinde değiştirilmesini arz ve teklif ederiz.
 Filiz Kerestecioğlu Demir Osman
Baydemir Garo Paylan
 İstanbul Şanlıurfa İstanbul
 Mahmut Toğrul Ahmet
Yıldırım Mehmet Emin Adıyaman
 Gaziantep Muş Iğdır
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 13’üncü
maddesinde geçen “% 25” ibaresinin “% 15” olarak, “% 15” ibaresinin de “% 10”
olarak değiştirilmesini arz ve teklif ederiz.
 İsmail Faruk Aksu Mustafa
Kalaycı Deniz Depboylu
 İstanbul Konya Aydın
 Arzu Erdem Kamil
Aydın Saffet Sancaklı
 İstanbul Erzurum Kocaeli
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
13’üncü maddesinin tasarı metninden çıkartılmasını arz ve teklif ederiz.
Saygılarımızla.
 Bihlun Tamaylıgil Kadim
Durmaz Mehmet Bekaroğlu
 İstanbul Tokat İstanbul
 Utku Çakırözer Musa
Çam Lale Karabıyık
 Eskişehir İzmir Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Kadim Durmaz, Tokat Milletvekili.
Buyurunuz
Sayın Durmaz. (CHP sıralarından alkışlar)
KADİM
DURMAZ (Tokat) – Sayın Başkanım, yüce Meclisin saygıdeğer üyeleri; ben de İzmir’deki
terör örgütünü ve ona destek verenleri lanetleyerek sözlerime başlıyorum.
Yüce
Meclisin değerli üyeleri, Hükûmeti sık sık uyardık, dedik ki: “Torba yasalarla
bu ülkeyi bir yere götüremezsiniz.” Gerçekten ülkenin yararına olan birçok
kanun teklifleriniz varsa, bunlar da ülke için ivedilik arz ediyorsa bir
uzlaşıyla bunların çıkarılmasına her zaman çaba gösterelim ama ne yazık ki 446
sıra sayılı Kanun Tasarısı’ndaki bu 13’üncü maddede kime özel bir düzenleme
yapıldığı konusunda ciddi kaygılarımız var ve bunun da kamuya yararının
olmadığı açık ve Cumhuriyet Halk Partisi Grubu olarak bunun da tasarı metninden
çıkarılmasını istedik. Bu anlamda yüce Meclisin düşünerek doğru karar
vereceğine inanıyorum. 
Yine,
on dört yıllık iktidarınız sonucu ülkemizi getirdiğiniz noktayı ünlü bir
düşünür şöyle açıklıyor: “Problem yaratan iktidarın getireceği çözüm de en az o
problem kadar kötüdür.” Sizleri ortak anlayışla anayasa yapmaya, yasa yapmaya
ve uyarıları dikkate almaya davet ediyoruz. 
Değerli
milletvekilleri sizleri birazcık bu ortamdan uzaklaştırmak istiyorum. Bu hafta
Tokat’ın tanıtım haftası. Bakın Mevlâna ne diyor: “Tokat’a gitmek gerek çünkü
Tokat’ın iklim ve insanları mutedildir.” Asırlar önce söylenen bir söz, şimdi
de manasını hâlâ korumaktadır. Evliya Çelebi’nin dediği şu: “Halkı zevk
ehlidir, garipler dostudur; kin tutmaz, hile bilmez, yumuşak huylu insanlar
diyarıdır.” Hacı Bektaş Veli’nin ifadesiyle “Âlimler konağı, fazıllar yurdu ve
şairler yatağıdır.” Gıj Gıj Tepesi’ni, Horasan erenlerinden Hasan Gazi’yi,
Topçam Yaylası’nı görmek, Tokat kebabını, keşkeğini, Kazova’nın domatesini,
Kemalpaşa’nın kirazını ve şeftalisini tatmak, 400 farklı kendine özel deseniyle
Tokat yazmasını, Kont Dracula’nın esir alındığı Tokat Kalesi’ni görmek için
Plevne kahramanı Gazi Osman Paşa’nın şehrine gitmek gerek. Âşık Veysel’in çalıp
söylediği Arasta Kahvesi’ni, Erzurumlu Emrah’ın sıkça uğradığı Adalı’nın
Kahvesi’ni, Çamiçi Yaylası’nı, Roma Arsenali’ni, tarihî Talazan Köprüsü’nü,
Niksar Kalesi’ni, Anadolu’da ilk Türk üniversitesi olan Yağıbasan Medresesi’ni,
Cahit Külebi’yi, Kırkkızlar Türbesi’ni, Melik Gazi’yi, Polat Gazi’yi, Hüseyin
Gazi’yi görmek, cevizli ekmeğini tatmak için Tokat’a gitmek gerek.
Başçiftlik
Kayak Merkezi’ni, dünyada endemik bitki çeşitliliğiyle önemsenen Kelkit Vadisi
ve incisi Erbaa’yı, Horoztepe’yi, Boğalı Yaylası’nı, dört yüz yıllık ahşap
Silahtar Ömer Paşa Camisi’ni, Horasan erenlerinden Keçeci Baba’yı ziyaret
etmek, yaprak sarmasının da tadına bakmak gerek. 
Sezar’ın
“Veni, vidi, vici” dediği, “Geldim, gördüm, yendim” dediği Zile Kalesi’ni,
Maşat Höyük’ünü, Kınalı Ali diyarını, “El vurup yaremi incitme tabip.” diyen Âşık
Sadık Doğanay’ın diyarını, Kırım’dan gelen Girayhan’ın konağını, tarihî evleri,
Tokat’a gidip Zile pekmezini, kömesini yiyerek gezip görmek gerek. 
Pazar
ilçemizdeki dünya harikası Ballıca Mağarası’nı, Kaz Gölü’nü, beş bin yıllık
kalesiyle Turhal’ı, yamaç paraşütünü, Mercimek Tepesi’nde yoğurtmaç tatmayı,
yedi bin yıllık geçmişiyle Sebastapolis Antik Kenti’ni, şifalı kaplıcalarını,
buğday ambarı Artova’yı, Yeşilyurt’u, birçok rahatsızlığa şifa Reşadiye
Kaplıcaları’nı, Selemen Yaylası’nı, Zinav Gölü’nü ve Kanyonu’nu, Sazak Beli’ni,
dürüst insanlar diyarı Tozanlı’yı görmek gerek.
Mamu
Beli’ni, ormanla bezenmiş Almus Barajı’nı ve güzelliğini, Dumanlı Yaylası’nı,
Tekeli Dağı’nı, Horasan erenlerinden Hubyar Sultan’ı, Çatak Yaylası’nı görmek
gerek. Derviş Ali’nin söylediği gibi, “Derviş Ali’m der ki nefesim haktır/ Hak
diyen canlara hiç şüphem yoktur/ Cehennem dediğin dal odun yoktur/ Herkes
ateşini buradan götürür.”
Yine,
Çamlıbel’de Koç Köroğlu’nun “Tokat ellerinden aldım bakırı/ İncitmeyin
fukarayı, fakiri” dediği gibi dünya şampiyonu pehlivanlar diyarı Tokat’ı görmek
gerek diyorum. 
Hepinize
saygılar sunuyorum. (CHP ve AK PARTİ sıralarından alkışlar)
BAŞKAN
– Teşekkür ederim Sayın Durmaz.
Kont
Dracula’nın Tokat’ta hapsedildiğini de öğrenmiş olduk böylece. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 13’üncü
maddesinde geçen “% 25” ibaresinin “% 15” olarak, “% 15” ibaresinin de “% 10”
olarak değiştirilmesini arz ve teklif ederiz.
Arzu Erdem (İstanbul) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Arzu Erdem, İstanbul Milletvekili. 
Buyurunuz
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, Türkiye Cumhuriyeti Emekli Sandığı Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı’nın 13’üncü
maddesi üzerine Milliyetçi Hareket Partisi Grubu adına söz almış bulunmaktayım.
Gazi Meclisi ve Genel Kurulu saygılarımla selamlıyorum. 
Geçen
sene, son gün konuşma yapan milletvekillerinden biriyim. Yine, kürsüye
çıktığımda “İnşallah, defederiz bu belaları, patlama olmaz, terör saldırıları
olmaz, yüreğimiz yanmaz.” diye temenni edip, yeni yıla o şekilde başlamak
isterken, bir İstanbul Milletvekili olarak İstanbul’da yılbaşı gecesi meydana
gelen patlamadan duyduğum derin üzüntüyü ve gerçekten kahrolduğumu tekrar
belirtmek istiyorum. Artık “Lanet olsun.” demek istemiyorum. Zannediyorum ki
hepiniz aynı durumdasınız ve aziz Türk milletinin de yüreği yanıyor bu manada.
Hayatını kaybedenlere rahmet dilemek yeterli değil, hepimizin el birliğiyle bu
mücadeleyi sürdürmesi gerekiyor. Nitekim, o patlamadan sonra, maalesef, bugün
de İzmir patlamasıyla sarsıldık. Artık ili kalmadı patlamaların, terör
saldırılarının yöresi kalmadı, daha önce Güneydoğu Anadolu Bölgesinde
yoğunlukla meydana gelen terör olayları artık ülkemizin her yerinde var
-Ankara, Bursa- ve yeri, yöresi de kalmadı. Bununla ilgili etkin olarak
mücadelenin devamı noktasında Milliyetçi Hareket Partisi Grubu adına desteğimiz
devam edecektir, bu manada mücadelemiz devam edecektir. 
Bu
arada, Türkiye Büyük Millet Meclisi çatısı altında görev yapan ve hayatını
kaybetmiş olan 23 yaşındaki polis memuru kardeşimiz Yeşim Kanıcıoğlu’nu da
rahmetle anmak istiyorum; yakalanmış olduğu elim hastalıktan kurtulamamıştır
kendisi, hayatını kaybetmiştir. Kederli ailesine sabır diliyorum, mekânı cennet
olsun; hayatının baharında yitip gitmiştir kendisi.
Şimdi,
hazır Sayın Bakan buradayken, bu konu önemli bir konu olduğu için… Sicil
affıyla ilgili, biliyorsunuz, kanunda bir düzenleme var. Kanundaki düzenleme,
geçmişte çeşitli nedenlerle bankalara borcunu ödeyemeyen ya da geciktiren
vatandaşları kapsayacaktır. Tam 12 milyon 500 bin işveren ve esnaf tarafından
merakla bekleniyor, hatta sayı 13 milyon 800 bin, tam rakam olarak telaffuz
edecek olursak. Bunun içinde kimler var? İşverenler var, esnaf var, bireysel
kredi kullanıcıları var. Ve kimler faydalanacak bundan? Kredi kartından dolayı
sicili bozulmuş olanlar, tüketici kredisi borcundan dolayı sicili bozulmuş
olanlar, karşılıksız çeki olanlar, ticaret erbabı, senedi protesto edilmiş
olanlar yani kredisini ödeyememiş ya da banka nezdinde itibarını yitirmiş olan
esnaf ve bireysel müşterilerin tamamı bu manada büyük bir umut içerisinde. 
Şimdi,
burada önemli olan detaylar var, bu detayların üzerinde de kısaca durmak
istiyorum, zamanım da çok kısıtlı. Rakamların en önemli bölümünü kredi kartı
nedeniyle yasal takibe düşmüş olanlar oluşturuyor; 2 milyon 233 bin 188 kişi.
Tüketici, taşıt ve konut kredileri nedeniyle yasal takibe düşmüş olan 1 milyon
729 bin kişi. Ticari kredilerden dolayı yasal takibe düşmüş olanlar da yine çok
yüksek bir sayıda. Bunların tamamı şimdiden bizleri aramaya başladı “Sicil affı
geliyor ve biz gideceğiz, hemen, bankalarda sicilimiz tertemiz olacak, gerekli
krediyi kullanabileceğiz.” Ancak öyle değil. Aftan yararlanma şartları neydi?
Yasa yürürlüğe girdiği tarih itibarıyla borcunu ödemiş olmak veya
yapılandırmaya girmek. Evet, yapılandırmaya girecek, bu sefer diyecek ki:
“Benim KKB’m yani risk raporum düzgün, tertemiz bir sayfadayım artık.” Bankaya
gidecek, bankanın refleksi, Sayın Bakan, öyle değil. Banka bu konuyla alakalı
şunu yapıyor: Bu listelerin çoğunluğu yani geçmiş kredi durumu kayıtlı olduğu
için diyor ki: “Ben bugünkü durumuna bakarım ama banka olarak tedbirimi almak
zorundayım.” Ve bunları psikolojik olarak, etken olarak bilinçaltında
tutacaktır ve belge olarak da saklayacaktır. Bu sebeple diyor ki: “Krediye
uygun değilsiniz.” İnanın, 13 milyon insanın burada bir umudu var, ayrıca belki
bankayı da rahatlatacak birtakım düzenlemeler getirmek gerekiyor. 
MALİYE
BAKANI NACİ AĞBAL (Bayburt) – Yaptık ama.
ARZU
ERDEM (Devamla) – İşte yeterli değil. 
Bakın,
bunun devamını göreceğiz. 
MALİYE
BAKANI NACİ AĞBAL (Bayburt) – Bankalarla beraber yazdık bunu. 
ARZU
ERDEM (Devamla) – Bankalar buna istekli, biz bankalarla görüştük, genel
müdürleriyle görüştük. Genel müdür ne diyor biliyor musunuz? “Evet, sicil affı
gelsin, bu sicil affı geldikten sonra biz o müşterilere vermek istiyoruz,
mevcut durumuna bakıyoruz.” 
Mevcut
durumu ne Sayın Bakan? Bakın, nedir biliyor musunuz? O tekrar işveren mi,
elinde dairesi var mı, ipotek verecek bir şeyi var mı, buna bakacak. Çoğu zaten
batmış insanlar bunlar, bir şey veremeyecekler. 
MALİYE
BAKANI NACİ AĞBAL (Bayburt) – Açıklama yaptık ve dedik ki “Bu maddenin
şekillenmesinde Bankalar Birliği ve bankalarla birlikte çalıştık…”
ARZU
ERDEM (Devamla) – Evet…
Şimdi,
ilave süre rica etsem…
BAŞKAN
– Şimdi, Sayın Bakan, Sayın Erdem, efendim, böyle bir görüşme usulümüz yok,
lütfen Genel Kurula hitap ediniz. 
ARZU
ERDEM (Devamla) – Tamam, ben devam edeyim, Sayın Bakan da cevap verirse
sevinirim. 
BAŞKAN
– Sayın Bakan söz talep ederse kendisine söz vereceğim ayrıca. 
Buyurunuz
bir dakika ek süre veriyorum.
ARZU
ERDEM (Devamla) – Teşekkür ederim Sayın Başkan.
Şimdi,
Sayın Bakan burada dün de ısrarla bunu söylediği için, bankalar bu konuya
istekli, bankalar “Gelsin, biz kredi vereceğiz.” diyor. Ben buradan iddia
ediyorum. Bakın, beraber takip edelim, önümüzdeki altı ay bu sicil affından
faydalanan insanların hepsinin feryadını, burada her kürsüye çıktığımda dile
getireceğim sadece ibretiâlem olsun diye, çünkü ben inanmıyorum. 2008’de, 2009’da
yine bankalarla birlikte yapıldı bu düzenleme, yine aynı şekilde aynı sonuç
oldu. İnsanların umudu bu noktada çok yüksek, o zaman bankaları rahatlatacak,
belki onların risklerini giderecek farklı düzenlemeler yapmak gerekiyor, bu
konuda da özel bir çalışma yapılması gerektiğini ben söylüyorum. 
Mesela,
X bankasının genel müdürüyle yaptığımız konuşmada şunu söyledi, dedi ki:
“Gelecek olan kişiden ben evrak isteyeceğim.” Nedir bu evrak? Şu anki ticari
durumu nedir? Tüccar mıdır, değil midir? Elinde ipotek verebilecek bir
gayrimenkulü var mıdır yok mudur? Kefalet edebilecek bir kişi var mıdır?
Bunların çoğunu getiremeyecek bu insanlar, getiremeyecekleri için de tekrar
kredi kullanamayacaklar ve bu iş amacına ulaşmayacak. Demek ki sicil affı
yeterli değil, daha farklı önlemler almak gerekiyor.
Teşekkür
ediyorum. (MHP sıralarından alkışlar)
BAŞKAN
– Teşekkür ederim Sayın Erdem. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 13’üncü maddesinin birinci fıkrasında
yer alan “kara ulaşım araçları ile ilgili olarak” ibaresinin “kara ulaşım
araçlarına ilişkin” şeklinde değiştirilmesini arz ve teklif ederiz.
Garo Paylan (İstanbul) ve
arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Garo Paylan, İstanbul Milletvekili.
Buyurunuz
Sayın Paylan. (HDP sıralarından alkışlar)
GARO
PAYLAN (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Bakın,
memleketimiz yangın yeri maalesef ve biz burada zenginleri iyi hissettirecek
bir torba yasa görüşüyoruz. Çünkü AKP’nin iddiası hep şuydu: “Ben zengini iyi
hissettirirsem zengin de fakirlere damlatır.” Hep yukarıdan aşağıya bir ekonomi
kurmaya çalıştı, hiç geniş kesimleri düşünmedi. Yalnızca “Ben zengine teşvik
vereyim, vergisini düşüreyim, o da belki fakire damlatır.” iddiasında bulundu.
Evet, bu bir süre işledi. Zengin daha zengin oldu, servetin daha fazla bölümünü
aldı; fakire düşense borçlanmaktı, servet sahibi olamadı, borç sahibi oldu. 
Şimdi
bir ekonomik kriz içindeyiz. Zengin de güvensiz, fakir de güvensiz ama fakirin
borcu var; zenginin belki serveti eksiliyor ama fakirlerin, büyük kitlelerin
borçları var. Bakın, temerrüde düşmüş 13 milyon insanımız var. Bunlar,
aileleriyle beraber nüfusumuzun yarısından fazlasına tekabül ediyor.
İnsanlarımız umutsuz. Bu, yukarıdan aşağıya, yani “Zengini iyi hissettirecek
öneriyi getirelim, fakir de belki iyi hisseder.” önerisi bu sefer işlemiyor
arkadaşlar çünkü büyük bir kaos yaşıyoruz, siyasi bir kriz yaşıyoruz. Siyasi
kriz yaşadığımız için de bu, ekonomiye sirayet ediyor. 
Bakın,
işsizlik rakamları yüzde 12 ve üzerine gidiyor. Enflasyon 8,5, ocak ve şubat
aylarında yüzde 10 ve üzerine çıkması bekleniyor yani çift haneler. Faiz zaten
çift hanede. Kapasite kullanım oranları düşüyor, güven endeksi -Tüketici Güven
Endeksi- düşüyor. Dolar bugün 3,63 lirayla yeni bir rekor kırdı. Yani, bu sefer
bu bakış işlemiyor, “Zengini iyi hissettireyim.” bakışı işlemiyor. Yapmamız
gereken, bütün topluma güven vermek. Oysa, maalesef sizler, iktidar,
demokrasiye darbe üstüne darbe vuruyorsunuz. Demokrasiye darbe vurdukça ekonomi
maalesef tarumar oluyor. Her darbede de siz bir üst akıl arıyorsunuz. Oysa,
burası aklını eğer ki başına devşirirse, ortak bir aklı bulursa üst akıl
aramaya gerek yok. Eğer ki biz iradeyi saraya teslim edip aklımızı başkalarına
ipotek edersek üst akıl aramaya maalesef devam ederiz.
Bakın,
gelecek hafta başında burada bir Anayasa önerisi görüşülecek. Toplumu ciddi
anlamda kutuplaştırdığı belli bu Anayasa’nın. Hani, anketlerde de belli;
toplumun bir bölümü evetçi, bir bölümü çok keskin hayırcı, kararsızlar var ve
ciddi bir gerilim var toplumda.
Değerli
arkadaşlar, ben geçen sene burada, kutuplaşma, kamplaşma ve çatışmalar
başladığında ciddi anlamda darbe uyarıları yapmıştım, arkadaşlarım bana
gülmüşlerdi. Defalarca -tutanaklarda vardır- darbe olabilir arkadaşlar, bu
iklim darbe iklimidir demiştim. Siz bugün iradeyi tek adama vermek istiyorsunuz
ve toplum kutuplaşmış durumda ve bu iklim her türlü provokasyona açıktır
arkadaşlar. Zaten darbe bulutlarının içinde yaşıyoruz, darbe üstüne darbe,
darbe üstüne darbe ve yeni darbe girişimiyle karşı karşıya kalabiliriz. Bu
darbe demek illa silahlı bir darbe değil; toplum kamplaşır, kutuplaşır,
gerilimler söz konusu olur, provokasyonlar söz konusu olur, siyaset kurumu
devre dışı kalır, bu bir darbedir ve nihayet bir kurtarıcı aranır.
Şimdi
siz kurtarıcıyı Recep Tayyip Erdoğan olarak görüyorsunuz, “İradeyi tamamen
oraya teslim edelim.” diyorsunuz ama bu bizi kurtarmaz. Pek çok kötü aktör şu
anda devrede arkadaşlar. Siyaset kurumunu devreye sokmazsak, bütün grupların
ortak aklını bulamazsak, istişareyi ve uzlaşmayı devreye sokamazsak üzerimizde
çok büyük oyunlar oynanabilir arkadaşlar. 
Hukuk
devletini bir an önce devreye sokmalıyız, Parlamentoyu bir an önce
işletmeliyiz, demokrasimizin kalitesini yükseltmeliyiz, tutuklu olan
gazetecileri, tutuklu olan siyasetçileri serbest bırakmalıyız. Bakın,
demokrasimizin kalitesini iyileştirmeden ekonomimizin kalitesi asla ve asla
iyileşmeyecek arkadaşlar. İstediğiniz kadar zenginlere bedava deyin, vergi
almayacağım, teşvik vereceğim deyin, ekonomi canlanmaz. O açıdan, arkadaşlar,
siyaset kurumunu el birliğiyle devreye koyalım. Yoksa başımıza daha çok çorap
örenler olur. Sizler de boyuna üst akıl ararsınız ama belki o üst aklı aramaya
bile fırsatımız olmayacak. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Paylan. 
Önergeyi
oylarınıza… 
FİLİZ
KERESTECİOĞLU DEMİR (İstanbul) – Karar yeter sayısı istiyoruz Sayın Başkan. 
BAŞKAN
– Karar yeter sayısı arayacağım. 
Önergeyi
oylarınıza sunuyorum: Kabul edenler… Kabul etmeyenler… 
Karar
yeter sayısının olup olmadığı konusunda Başkanlık Divanında görüş farklılığı
olduğundan, var olup olmadığını elektronik cihazla yapacağımız oylamayla tespit
edeceğim. 
Oylama
için iki dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
14’üncü
madde üzerinde ikisi aynı mahiyette olmak üzere üç önerge vardır, önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
14’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.

 Bihlun
Tamaylıgil Kazım Arslan Lale
Karabıyık
 İstanbul Denizli Bursa
 Kadim Durmaz Utku
Çakırözer Musa Çam
 Tokat Eskişehir İzmir
 Mehmet Bekaroğlu
 İstanbul
MADDE
14- 16/12/1999 tarihli ve 4490 sayılı Türk Uluslararası Gemi Sicili Kanunu ile
491 Sayılı Kanun Hükmünde Kararnamede Değişiklik Yapılmasına Dair Kanunun 12
nci maddesinin ikinci fıkrası aşağıdaki şekilde değiştirilmiş ve aynı maddeye
bu fıkradan sonra gelmek üzere aşağıdaki fıkra ilave edilmiştir.
"Türk
Uluslararası Gemi Siciline kaydedilecek gemilere ve yatlara ilişkin alım,
satım, ipotek, tescil, kredi, gemi kira, zaman çarteri ve tüm navlun
sözleşmeleri damga vergisine ve harçlara; bu işlemler nedeniyle alınacak
paralar banka ve sigorta muameleleri vergisine ve fonlara tabi tutulmaz.
Birinci
ve ikinci fıkra hükümleri, gemi ve yatların, Türk Uluslararası Gemi Sicilinden
terkin edilerek bir başka sicile kaydedilmek üzere veya sair suretlerle devri
aşamasında da uygulanır. Ancak, bu Kanunun 4 üncü maddesinin birinci fıkrasının
(c) bendi uyarınca Türk Uluslararası Gemi Siciline kaydedilen gemilerin, bu
sicilden terkin edilerek başka bir sicile kaydedilmek üzere veya sair
suretlerle devri halinde, bunların en az altı ay süreyle Türk Uluslararası Gemi
Siciline kayıtlı olarak işletilmiş olması şartı aranır."
BAŞKAN
– Şimdi okutacağım iki önerge aynı mahiyette olduğundan önergeleri birlikte
işleme alacağım.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 14’üncü maddesinin tasarı metninden
çıkarılmasını arz ve teklif ederiz. 
Filiz Kerestecioğlu Demir  Osman
Baydemir Ahmet Yıldırım 
 İstanbul  Şanlıurfa Muş

 Mahmut Toğrul  Nimetullah
Erdoğmuş Mehmet Emin Adıyaman
Gaziantep  Diyarbakır Iğdır
Aynı
mahiyetteki diğer önergenin imza sahipleri:
 İsmail Faruk Aksu Saffet
Sancaklı Mustafa Kalaycı
 İstanbul Kocaeli Konya
 Deniz Depboylu Kamil
Aydın Baki Şimşek
 Aydın Erzurum Mersin
BAŞKAN
– Aynı mahiyetteki önergelere Komisyon katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önergeler hakkında söz isteyen sayın milletvekillerine söz vereceğim.
İlk
konuşmacı Baki Şimşek, Mersin Milletvekili.
Buyurunuz
Sayın Şimşek. (MHP sıralarından alkışlar)
BAKİ
ŞİMŞEK (Mersin) – Sayın Başkan, değerli milletvekilleri; 446 sıra sayılı
Türkiye Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı üzerinde Milliyetçi
Hareket Partisi Grubu adına söz almış bulunmaktayım.
Değerli
milletvekilleri, hiç şüphesiz 2016 yılı terörün ve kahpe saldırıların yılı
olarak akıllarda kalmıştır. Teröristler kimi zaman bombalı araçlarla kimi zaman
canlı bombalarla hain saldırılarını gerçekleştirmiş, sivil vatandaşlarımızla
beraber yüzlerce askerimizi ve polisimizi şehit etmişlerdir. Düğmeye basan
küresel güçlerin maşaları PKK, DEAŞ, IŞİD, YPG ve FETÖ’dür, hedef ise Türkiye’dir.
Ne yazık ki 20 Temmuz 2015’ten bugüne kadar aralarında 600 askerimizin, 382
polis ve güvenlik görevlimizin, 63 korucumuzun, 35 sivil memurumuzun olduğu
1.080 evladımız şehit olmuştur. Ayrıca, bombalı saldırılarda 663 vatandaşımız
hayatını kaybetmiştir. Yaklaşık 2.105 askerimiz, 1.564 polisimiz, 74 korucumuz
ve 4.277 vatandaşımız yaralanmıştır. Yalnızca 2016 yılında toplam şehit sayımız
839’dur. 
Türkiye’nin
varlığına kastetmek isteyenler, 2017 yılında da namluyu milletimize
çevirmişlerdir. Hainliğin ve kahpeliğin yılı olan 2016’dan sonra, heyecanla ve
ümitle beklediğimiz yeni yılın ilk dakikalarında terör, hain yüzünü bir kez
daha göstermiştir. Tam 2017’yi toparlanma ve ayağa kalkma yılı olarak görüp
önümüzdeki üç yüz altmış beş güne ümitlerimizi bağlamışken yeni yılın ilk
saatlerinde İstanbul’dan gelen katliam haberi hepimizi kahretmiştir. İstanbul’daki
saldırıda biri Mersinli polis memuru Burak Yıldız olmak üzere... Burak Yıldız
da yine bir yetim çocuğuydu, babasını kaybetmiş, annesi yetim olarak 2 çocuğunu
büyütmüş, kardeşi de kendisinden 150 metre ileride başka bir eğlence kulübünde
polis olarak yine oranın güvenlik görevlisi olarak görev yapmaktaydı, henüz 22
yaşındaydı ama kahpe saldırının mağdurlarından birisi oldu, hayatını kaybetti.
Tüm şehitlerimize, başta bugün İzmir’de hayatını kaybedenler olmak üzere, Allah’tan
rahmet diliyorum.
Ne
yazık ki yasama faaliyetleri, Türkiye’nin bu gündemi içerisinde düzensiz, eksik
ve özensiz bir şekilde yürütülmektedir. Daha önce de gelen torba kanunlarla
ilgili olarak Türkiye Büyük Millet Meclisinde ifade ettiğimiz gibi,
düzenlemenin ilgisine göre görülmesi, torba kanun yaklaşımından vazgeçilmesi
gerekmektedir. Görüşülmekte olan bu kanun tasarısı birbirinden farklı
konulardan oluşmaktadır. Birden fazla komisyonda görüşülmesi gereken teknik
hususları barındıran maddelerin bir torba kanunda toplanarak Komisyonumuzda
görüşülmesi sağlıklı bir değerlendirme yapılmasına mâni olmaktadır. 4’üncü, 14’üncü,
15’inci ve 36’ncı maddelerde gemicilik ve ulaştırma sektörünü ilgilendiren
hükümlerin bulunduğu… Keşke bu maddeler daha önce Ulaştırma Komisyonunda
görüşülmüş olsaydı. 
Tasarının
14’üncü maddesindeki değişiklikle Türk Bayraklı gemi sayısının ve gemi ticaret
filosunun toplam hacminin artırılmasının hedeflendiği söylenmektedir. Ancak,
gemi taşımacılığına ilişkin teşvik edici düzenlemeler hem bu tasarıda hem
mevcut yasalarla zaten yapılmış durumdadır. Varlık fonu kurulmasına ilişkin
torba kanunda da hüküm düzenlenmek istenmiş ve itiraz üzerine tasarıdan
çıkarılmıştı. Bu defa tekrar getirilen bu hükümle ne amaçlanmaktadır? 
Bugün
-gemilerle ilgili- bütün gemilere ucuz mazot veriyoruz ama şu bir gerçek ki
Türkiye’ye şu anda kaçak akaryakıt artık katırlarla girmiyor, gemilerle ve
petrol boru hatlarıyla giriyor. Sayın Bakanımızın kaçak mazotla ilgili gerekli
mücadeleyi Maliye Bakanlığı olarak göstermesini bekliyoruz. 
Bu
hükümle yapılan değişikliğin Türkiye ekonomisine ve taşımacılık sektörüne ne
gibi bir faydası olacaktır? Ne yazık ki düzenlemeyle gemileri bulunan bazı
kişilerin gemilerinin sisteme avantajlı bir şekilde sokulmasının hem haksız
rekabete hem de vergi kaybına sebep olacağı açıktır. 
Sonuç
olarak, bu kanun tasarısının sosyal destekleme ve sosyal yatırım ortamını iyileştirme
yönündeki maddelerini olumlu değerlendirmekteyiz ancak birçok maddenin de
yersiz olduğunu belirtmek istiyor, bu duygu ve düşüncelerle yüce heyetinizi
saygıyla selamlıyorum. (MHP sıralarından alkışlar)
BAŞKAN
- Teşekkür ederim Sayın Şimşek. 
Aynı
mahiyetteki diğer önerge hakkında Diyarbakır Milletvekili Nimetullah Erdoğmuş
konuşacaktır. 
Buyurunuz
Sayın Erdoğmuş. (HDP sıralarından alkışlar)
NİMETULLAH
ERDOĞMUŞ (Diyarbakır) – Sayın Başkan, değerli vekil arkadaşlar; hepinizi
saygıyla selamlıyorum. 
Plan
Bütçede sıkıntılı maddelerden bir tanesi de buydu. Tartışılırken karşılıklı
olarak hiç de ikna edici bir sonuç elde edilememişti çünkü benim gibi ekonomiye
yabancı olan birisi için de çok da böyle ikna edici olmamıştı. Biraz uzaktan,
bayrakla ilgili… Yani, bir avantaj gibi görülse de aslında işin temelinde hiç
de karşılığı olan, faydası olan bir madde gibi görülmemişti. Sayın Bakan da
sanıyorum oradaki cevabında, kendisi de buna şahit olmuştu. 
Eskiden
bize ticaretle ilgili örnekler verirlerdi. Kurnaz, böyle, hileli ticareti
sevenler dükkânlarına besmeleyişerifi asarlardı ve o şekilde, o ticaretlerini
onun üzerinden yaparlardı. Umarım ki burada bayrakla ilgili bu şekilde bir
suistimal olmaz.
Değerli
arkadaşlar, her kelam aslında damıtılarak, süzülerek gelenekten, tarihten,
geçmişten gelip belli bir kıvama geldikten sonra toplumun hayatına geçer ve
orada yer bulur. Mesela, sıklıkla kullandığımız ve hepimizin de canıgönülden
katıldığı ama onun gereğini yerine getirememenin ızdırabını yaşadığımız bir söz
var, diyoruz ki: Tüyü bitmemiş yetim hakkı. Söz mükemmel, kelam mükemmel ama
buna riayet etme noktasında vicdanlar eğer tahaccür etmemişse, taşlaşmamışsa bu
konuda sanıyorum bizi yargılayacak. Bu sözün sahibi kimdir bilmem ama bu
duruşun sahibi İslam tarihinde Ebu Zer el-Gıfarî’dir. Ebu Zer, Şam’da,
bildiğiniz gibi, hilafetten saltana geçiş olunca Emevi hanedanı kendi saltanatı
için bir ideolojiye ihtiyaç duydu çünkü daha önceki dönemler nebevi dönemdi.
Tartışılıyor Medine dönemi devlet miydi, değil miydi; onun devlet dönemi olduğu
iddiasında olanlar var. Naçizane benim kanaatim Peygamber (SAV) döneminde asla
ve asla bir devlet düzeni, bir devlet nizamı, bir devlet şekli yoktu; tamamen,
nübüvvetti, risaletti. Daha sonra, halifeler döneminde bunu tartışabiliriz ama
saltanat döneminde o gücü kaybedince Emevi saltanatı, sarayı, iktidarı bir
ideolojiye ihtiyaç duydu, bu ideolojinin adı da “cebir ideolojisi”dir. Bu
cebriye fırkasının, eğer sonradan -tarihte köklerini araştırabilirsek- nasıl da
onun siyasi olarak Emevi hanedanına dayandığını görebiliriz. İşte, Ebu Zer,
burada o cebriye ideolojisine meydan okudu, dedi ki sultana: “Sen kendini
sultan ilan ediyorsun ve bu sultanlığını da bir kader olarak topluma
dayatıyorsun; zulüm, kader olamaz, bu kabul edilemez.” Çünkü kendini bu şekilde
dayatan sultan beytülmalle ilgili de, bütçeyle ilgili de onun gerçek sahibi ve
kullanıcısı olarak kendisini tayin eder, dolayısıyla da “Bu, Allah’ın malıdır.”
dedi bütçeye. Muaviye bin Ebu Süfyan dönemindeki o günkü ideoloji buydu, “Allah’ın
malıdır, ben de dilediğim gibi sarf ederim.” demişti. Ebu Zer: “Hayır, bu,
Allah’ın malı değil; bu, beytülmaldir, bu, bütçedir, bu, halkın malıdır
-bugünkü ifadeyle- tüyü bitmemiş yetimin malıdır; asla ve asla sen şahsi
olarak, münferit olarak kendin bunun hakkında tasarrufta bulanamazsın.” Sonuç
itibarıyla da Ebu Zer Rebeze’ye sürgün edildi, gözetim altında tutuldu ve
ömrünü o sürgünde tamamlayarak hayata gözlerini yumdu.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Erdoğmuş.
Aynı
mahiyetteki iki önergeyi oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
14’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.
Kazım Arslan (Denizli) ve
arkadaşları
MADDE
14- 16/12/1999 tarihli ve 4490 sayılı Türk Uluslararası Gemi Sicili Kanunu ile
491 Sayılı Kanun Hükmünde Kararnamede Değişiklik Yapılmasına Dair Kanunun 12
nci maddesinin ikinci fıkrası aşağıdaki şekilde değiştirilmiş ve aynı maddeye
bu fıkradan sonra gelmek üzere aşağıdaki fıkra ilave edilmiştir.
"Türk
Uluslararası Gemi Siciline kaydedilecek gemilere ve yatlara ilişkin alım,
satım, ipotek, tescil, kredi, gemi kira, zaman çarteri ve tüm navlun
sözleşmeleri damga vergisine ve harçlara; bu işlemler nedeniyle alınacak
paralar banka ve sigorta muameleleri vergisine ve fonlara tabi tutulmaz.
Birinci
ve ikinci fıkra hükümleri, gemi ve yatların, Türk Uluslararası Gemi Sicilinden
terkin edilerek bir başka sicile kaydedilmek üzere veya sair suretlerle devri
aşamasında da uygulanır. Ancak, bu Kanunun 4 üncü maddesinin birinci fıkrasının
(c) bendi uyarınca Türk Uluslararası Gemi Siciline kaydedilen gemilerin, bu
sicilden terkin edilerek başka bir sicile kaydedilmek üzere veya sair
suretlerle devri halinde, bunların en az altı ay süreyle Türk Uluslararası Gemi
Siciline kayıtlı olarak işletilmiş olması şartı aranır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılamıyoruz Sayın Başkan.
BAŞKAN
– Önerge hakkında konuşmak isteyen Kazım Arslan, Denizli Milletvekili. 
Buyurunuz
Sayın Arslan. (CHP sıralarından alkışlar)
KAZIM
ARSLAN (Denizli) – Sayın Başkan, değerli milletvekilleri; öncelikle hepinizi
sevgiyle, saygıyla selamlıyorum.
Bugün
İzmir’de meydana gelen terör olayını lanetliyorum, şiddetle ve nefretle
kınıyorum. Ayrıca, bu olayda şehit olan arkadaşlarımıza ve vatandaşlarımıza
Allah’tan rahmet, yaralı olanlara da acil şifalar diliyorum.
Değerli
arkadaşlarım, bugün 446 sayılı Türkiye Cumhuriyeti Emekli Sandığı Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 14’üncü maddesinin üzerinde söz aldım. Bu madde üzerine vermiş olduğumuz
önergeyle ilgili düşüncelerimi söyleyeceğim.
Değerli
arkadaşlarım, sürekli eleştiriyoruz, sürekli söylüyoruz ama bir türlü, bir
değişiklik maalesef, bu Meclisten… Bu iktidarca bu Mecliste aynı şekilde torba
tasarılarla çıkarılmasına, yapılmasına gayret ediliyor, devam ediliyor. Hâlbuki
torba şeklinde gelen her bir yasa tasarısının hem kanun tekniği açısından hem
de hukuk devletinin daha iyi işlemesi açısından zarar getireceğini açıklıkla
bildikleri hâlde, bunu getirmekte ısrar ediyorlar. İşte burada da 23 tane
yasada değişiklik yapılmak için getirilmiş bir torba yasa tasarısını
görüşüyoruz. 
Bu
tasarının 14’üncü maddesinde 4490 sayılı Türk Uluslararası Gemi Sicili Kanunu’nun
12’nci maddesinin ikinci fıkrası değiştirilmiş, bir de ek fıkra eklenmiştir.
Değiştirilen fıkrayla, Türk Uluslararası Gemi Siciline kaydedilecek gemilere,
gemiciklere ve yatlara ilişkin alım, satım, ipotek, tescil, kredi, gemi kira,
zaman “charter”i, tüm navlun sözleşmeleri damga vergisine ve harçlara tabi
olmayacak ve bu alanda alınacak banka ve sigorta muamelelerinden muaf
olacaktır. 
Şimdi,
bu kanunun yine 4’üncü maddesinin birinci fıkrasının (c) bendi uyarınca Türk
Uluslararası Gemi Siciline kaydedilen gemilerin bu sicilden terkin edilerek
başka bir sicile kaydedilmek üzere ve sair suretlerle devri hâlinde, bunların
en az altı ay süreyle Türk Uluslararası Gemi Siciline kayıtlı olarak işletilmiş
olma şartını aramaktadır. 
Şimdi,
yapılan değişiklikle değerli arkadaşlarım, varlığı olan, imkânı olan, gemileri
olan, gemicikleri olan kişilerden ve vatandaşlardan kayıt için alınan 10 bin
dolardan nedense vazgeçiliyor. Yine, yatları olan, varlığı olan bu insanlardan
kayıt için alınacak 5 bin dolardan vazgeçiliyor. Devletin bu kadar paraya
ihtiyacı olduğu bir dönemde bu vazgeçilmeyi gerçekten, bir noktada, anlamakta
zorlanıyorum. Onun için bu gemilere, bu yatlara biliyorsunuz mazotu ÖTV’siz
olarak veriyorsunuz, vergisiz olarak veriyorsunuz ama yıllardan beri
söylüyoruz, çiftçimizin traktörüne koyacağı mazotta hâlâ vergi almaya devam
ediyorsunuz. Ayrıca, traktörden motorlu taşıt vergisini almaya devam
ediyorsunuz. Yine, traktörün alım satımından dolayı çiftçinin ödeyeceği
paraları almaya devam ediyorsunuz. Çiftçimize gelince gerçekten devlet fakir
oluyor, imkânı olmuyor, “İmkânlar dahilinde veriliyor.” deniliyor ama
varlıklıya gelince gerçekten burada bir kayırma, burada bir farklı uygulama
yapılıyor. Kesinlikle bunları uygun bulmuyoruz çünkü değerli arkadaşlarım, eğer
ülkemizi kalkındırmak istiyorsak önce çiftçimizi, üreticimizi kalkındırmamız
lazım; orada üretilenle, satılanla esnafımızın kalkınması; esnafımızın
sattıklarıyla da fabrikaların çalışması, üretmesi gerekir. Böylelikle,
büyümenin, kalkınmanın, gelişmenin de önü açılmış olur diyorum. Bunları
yapmazsak gelecekte üretici bulmakta, çiftçi bulmakta zorlanacağımızı da
belirtmek istiyorum.
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Arslan.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.
14’üncü
maddeyi oylarınıza sunuyorum: Kabul edenler... Kabul etmeyenler... 14’üncü
madde kabul edilmiştir.
Sayın
milletvekilleri, 15’inci madde üzerinde üç önerge vardır. Aynı mahiyetteki bu
önergeleri okutacağım ve birlikte işleme alacağım. Talepleri hâlinde önerge
sahiplerine ayrı ayrı söz vereceğim veya gerekçelerini okutacağım.
Şimdi,
ayni mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 15’inci maddesinin tasarı metninden
çıkarılmasını arz ve teklif ederiz.
 Mehmet Emin Adıyaman Berdan
Öztürk  Osman Baydemir
 Iğdır Ağrı
 Şanlıurfa
 Ahmet Yıldırım Mahmut
Toğrul Garo Paylan
 Muş Gaziantep İstanbul
Aynı
mahiyetteki diğer önergenin imza sahipleri:
 Bihlun Tamaylıgil Kadim
Durmaz Utku Çakırözer
 İstanbul Tokat Eskişehir
 Musa Çam Lale
Karabıyık Kemal Zeybek
 İzmir Bursa Samsun
 Mehmet Bekaroğlu
 İstanbul
Aynı
mahiyetteki diğer önergenin imza sahipleri:
 İsmail Faruk Aksu Mustafa
Kalaycı Saffet Sancaklı
 İstanbul Konya Kocaeli
 Deniz Depboylu Kamil
Aydın İzzet Ulvi Yönter 
 Aydın Erzurum İstanbul
 BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet? 
BAŞBAKAN
YARDIMCISI MEHMET ŞİMŞEK (Gaziantep) – Katılamıyoruz Sayın Başkan.
BAŞKAN
– Önergeler hakkında konuşmak isteyen milletvekillerine sırayla söz vereceğim. 
İlk
konuşmacı İzzet Ulvi Yönter, İstanbul Milletvekili.
Buyurunuz
Sayın Yönter. (MHP sıralarından alkışlar) 
İZZET
ULVİ YÖNTER (İstanbul) – Sayın Başkan, değerli milletvekilleri; 446 sıra sayılı
Türkiye Cumhuriyeti Emekli Sandığı Kanunu ile Bazı Kanun Hükmünde
Kararnamelerde Değişiklik Yapılmasına Dair Kanun Tasarısı’nın 15’inci
maddesinde partimiz adına verilen önerge üzerinde söz almış bulunmaktayım.
Hepinizi saygılarımla selamlıyorum. 
İzmir’de
meydana gelen hain terör saldırısında hayatlarını kaybeden kardeşlerimize,
şehitlerimize Allah’tan rahmet diliyorum. Terörü bir kez daha çok güçlü bir
şekilde, kararlı bir şekilde lanetliyor ve kınıyoruz. Bir daha milletimizin
böyle saldırılarla muhatap olmamasını Allah’tan niyaz ediyorum. 
Değerli
milletvekilleri, geçtiğimiz gün aralık ayı enflasyon oranı TÜİK tarafından
açıklanmıştı. Enflasyon beklentilerin üzerinde, yaklaşık yüzde1,64’lük bir
artış kaydetmişti. Böylece 2016 yılı enflasyonu yüzde 8,53 olarak
gerçekleşmişti. Merkez Bankası, 2016 yılı başındaki yüzde 7,5’luk enflasyon
tahminiyle, enflasyon tahminini tutturamama istikrarını biliyorsunuz hâlen
korumaktadır. Vatandaşlarımızın mutfağındaki enflasyonun TÜİK’in sepet
enflasyonunun çok üzerinde olduğunu da hepimiz maalesef biliyoruz. Mutfaklar
zam yağmuruna tutulmuştur. TÜİK’in açıklamış olduğu enflasyon rakamları
neticesinde 2017 yılının birinci altı ayında emekli aylıklarına yapılacak
artışlar da belli olmuştur. Buna göre, SSK ve BAĞ-KUR emeklileri bu ay
maaşlarını yüzde 4,73 zamlı alacaklardır. Memur emeklileri ise -enflasyon farkı
oluşmadığından zam oranı toplu sözleşmede yüzde 3 olarak belirlenmiştir- yüzde
3 zamlı alacaklardır. 
Bu
hesaplamalara göre 2000 yılından önce emekli olmuş SSK’lıların 1.339,18 lira
olan en düşük işçi emeklisi aylığı 1.402,53 lira olacaktır. 2000 yılından sonra
emekli olan işçi emeklilerinin 798,24 lira olan taban aylıkları da bu artışla
beraber, ek ödeme dâhil, 836 liraya yükselmiş olacaktır. Diğer taraftan, en
düşük BAĞ-KUR esnaf emeklisi aylığı hâlen 1.218 lira civarındadır. En düşük
BAĞ-KUR tarım emeklisi aylığı da enflasyon zammıyla beraber 950 lira seviyesine
çıkacaktır. En düşük memur emeklisi aylığı, toplu görüşmelerden elde edilen
yüzde 3’lük zamla 1.610 liradan 1.658 liraya çıkacaktır.
Ülkemizde
bugün en düşük emekli maaşını dolar bazında hesaplayacak olursak 234 dolar ile
464 dolar arasında değişmektedir. Dünyadaki bazı ülkelerin emekli maaşlarına
sizlerin dikkatinizi çekmek istiyorum: Avusturya’da emekli maaşı 992 dolar,
Belçika’da 1.175 dolar, Danimarka’da 923 dolar, Finlandiya’da 737 dolar, Fransa’da
731 dolar, İrlanda’da 1.069 dolar, Japonya’da 657 dolar, Hollanda’da 1.276
dolar, Norveç’te 1.717 dolar, Lüksemburg’da 1.996 dolar, Almanya’da da 722 ila
915 euro arasında değişmektedir. O beğenmediğimiz, battı, iflasın eşiğinde
dediğimiz Yunanistan’da bile, düşürülmesine rağmen,, emekli maaşı ortalaması şu
anda 565 dolar civarındadır. Ülkemiz emekli maaşları yarışını Polonya, Portekiz
ve Brezilya’yla birlikte atbaşı sürdürmektedir. 
Bugün
ülkemizde emekli insan sayımız 11,5 milyon civarını aşmış durumdadır. Bu
insanlarımızın çoğunlukla, açlık ve yoksulluk sınırının altında hayat
mücadelesi vermesi hepimiz için gerçekten üzüntü vericidir, kaygı vericidir ve
bunu gidermek de bizlerin boyun borcudur. 2017 yılı birinci altı ayında
uygulanacak artışlar, hayat mücadelesi altında giderek ezilen emeklilerimizi
kurtarmaya, onların elinden tutmaya, ayağa kaldırmaya, umut olmaya da yetmeyecektir.

Bu
vesileyle -sürem de azaldığından dolayı- sözlerime son veriyorum, hepinizi
saygılarımla selamlıyorum ve emeklilerimize Hükûmetin daha fazla ilgi, alaka
göstermesini istirham ediyorum. 
Teşekkür
ediyorum. (MHP sıralarından alkışlar) 
BAŞKAN
– Teşekkür ederim Sayın Yönter. 
Aynı
mahiyetteki önergelerle ilgili ikinci konuşmacı Kemal Zeybek, Samsun
Milletvekili. 
Buyurunuz
Sayın Zeybek. (CHP sıralarından alkışlar) 
KEMAL
ZEYBEK (Samsun) – Sayın Başkanım, değerli milletvekili arkadaşlarım; sizleri
saygıyla selamlıyorum. 
Bugün
İzmir’deki terör saldırısında ve bundan önceki terör saldırılarında hayatlarını
kaybeden yurttaşlarımıza Allah’tan rahmet, yaralılara şifalar diliyorum. 
Terörü
desteleyen ülkelerin devlet yöneticilerini nefretle kınıyorum, Orta Doğu’da BOP
Projesi’ni yürürlüğü koyan başta Amerika ve diğer ülkeleri de kınıyorum. Eş
başkanı olduğunu söyleyenlerin, geçmişten ders alarak geleceğe, ülkemizin
menfaatleri açısından daha farklı açılardan bakacağını düşünüyorum. 
Tabii,
bugün, torba yasa tasarısıyla 4490 sayılı Kanun’a geçici 3’üncü maddenin
eklemesini görüşüyoruz. Bundan beş ay önce, aradan daha dört buçuk beş ay
geçmesine rağmen, 2 sayılı geçici madde eklenmişti. Bu maddeyle, vergi, harçlar
istisna edilecek, KDV, ÖTV yok edilecek gibi bir değişiklik yapılmıştı. Bugün
aynı maddelerin, daha farklı bir koruyucu, daha farklı bir menfaat sağlatıcı
bir kanun maddesiyle değiştirildiğini görüyoruz. Ülkemizde Hükûmet
yöneticilerinin çocuklarının yatlarla, gemilerle anılmasının bu yasanın değiştirilmesinde
etkisinin ne olduğunu düşünmek istiyoruz. Acaba böyle bir etkisi var mı bu
maddenin değiştirilmesiyle? Karadeniz’de, Akdeniz’de, Marmara’da, Ege’de ve
ülkemizin deniz olan bölgelerinde teknelerle balık avcılığı yapan
yurttaşlarımızın bundan faydalanması, bir menfaati, bir geliri, bir çıkarı söz
konusu mudur? Hayır. Öyleyse, bu, halkımızın, üreten insanlarımızın menfaatine
değilse yat sahiplerinin, gemi sahiplerinin, lüks hayat yaşayanların
menfaatlerinin korunması ne alakadır? Bunu da yüce Meclise sunmak istiyorum.
Değerli
arkadaşlarımız, tabii, bu böyle yapılırken bundan on beş yirmi gün öncesi
ülkemizde KOSGEB projesi altında 15 bin esnafın yararlanması açısından 50 bin
TL’lik bir kredi açılması söz konusu oldu ve sanki böyle o esnafımıza bedava
verilen bir para, ona bahşedilen bir para gibi Hükûmet tarafından sunulmaya
çalışılıyor. Bunun doğru olmadığını söylüyoruz. Benim ilim Samsun’da da 46.871
kayıtlı esnaf var. Bu esnafların 5.425’i bu krediden faydalanmak için başvurdu.
Ne yazık ki sadece 224 kişiye böyle bir kredinin verileceği söylendi, böyle bir
çalışma yapıldı. Ben hesap ettim, benim ilimde binde 5 esnafımıza tekabül eden
bir kredi sağlanıyor. Bunu böyle söyleyerek halkın değerleriyle, halkın
umutlarıyla oynama hakkımız var mı diye düşünüyorum. Sayın Bakan da burada,
özür diliyorum ama…
Şimdi,
bu kredilerin daha şeffaf, daha anlatılabilir şekilde, sadece rücu ettiği
yerlerin… Bağış değil -bir kredinin geri dönüşü- yani TOBB’un, esnaf kefalet
kooperatiflerinin destekleriyle sağlanan bir kredinin olduğu söylense daha iyi
değil miydi? Bu kredinin, toplamda 15 bin kişiye verileceğine göre, 750 milyon
TL tutarında olduğu söyleniyor ama “Bir yata 750 milyon bağış edilmesi,
vergilerinden vazgeçilmesi doğru mu?” diye soruyorum. 
Yüce
Meclisi saygıyla selamlıyorum, hürmet ediyorum. (CHP sıralarından alkışlar) 
BAŞKAN
– Teşekkür ederim Sayın Zeybek.
Aynı
mahiyetteki diğer önerge hakkında, Garo Paylan, İstanbul Milletvekili.
Buyurunuz
Sayın Paylan. (HDP sıralarından alkışlar) 
GARO
PAYLAN (İstanbul) – Sayın Başkan, değerli milletvekilleri; “…”(x)
Hepinizi saygıyla selamlıyorum.
Değerli
arkadaşlar, bugün benim için arife, yarın benim bayramım. Doğu Ortodoks
Hristiyan halkların yarın Noel’i, 6 ve 7 Ocak bizlerin Noel’i. Yani Hazreti İsa’nın
doğumunu ve vaftiz olmasını kutluyoruz. Ben bu gece aranızdan ayrılacağım,
yarın çalışacak olursanız ne âlâ ama bakın, bir örnek vereyim: Osmanlı Meclis-i
Mebusanı, biliyorsunuz, toplandığı yıllarda 6 ve 7 Ocakta çalışmazdı çünkü
birbirimizin bayramını bilirdik. Anadolu’da yaşayan, Osmanlı coğrafyasında
yaşayan her 5 kişiden 1’i Doğu Ortodoks’tu. Aynı şekilde, 24 Aralığı da
bilirlerdi, birbirimizin bayramlarını bilirdik ve birbirimizin bayramlarına
saygı duyardık. Ama arkadaşlar, bakın, son günlerde oluşan nefret söylemine
bakın. Noel ve yılbaşıyla ilgili oluşan nefret söylemlerine bakın. Pankartlara
bakın, Noel Babalar nasıl yumruklanıyor. Şişme Noel Baba bebeklerinin nasıl
bıçaklandıklarına bakın. Noel Babaların nasıl kovalanıp başlarına silah
dayandığına bakın. Yani bir nefret iklimi, nefret söylemi iklimi yaratıldı ve
yılbaşı gecesi, maalesef, bir eğlence mekânı basıldı. 
Bakın
arkadaşlar, nefret suçları nefret söylemleriyle oluşur. Bir iklim yaratırsınız,
bir şeyi olumsuz bir hâle sokarsınız ve maalesef nefret suçları oluşur. Eğer ki
devlet de buna çanak tutarsa o nefret suçları daha kolay oluşur. Bakın, Diyanet
İşleri Başkanlığı yılbaşıyla ilgili bir hutbe çıkardı, “değerlerimizle
uyuşmayan” diyor yılbaşı için. “Gayrimeşru tutum ve davranışlar” olarak
tanımlıyor Noel ve yılbaşıyla ilgili… Aynı şekilde, Millî Eğitim Bakanlığı bir
genelge gönderdi bütün okullara, bakın aynen şöyle diyor Millî Eğitim
Bakanlığı: “Kültürel değerlerimize uygun olmaması nedeniyle Noel ve yılbaşı
etkinliklerinin yapılmaması…” Ne yazık! Oysa Hazreti İsa hepimizin peygamberi
değil mi arkadaşlar; Müslümanlar, öyle kabul etmiyor musunuz? Neden doğum günü
kültürel değerlerinize uygun olmamış olsun? Hem de Noel böyle ama yılbaşı da
yeni bir yılın başlangıcı, birbirimize yeni bir yıl başlarken iyi dilekler
dilemiyor muyuz? Ya, takvimimizin başlangıcı, kullandığımız takvimin
başlangıcı, Hazreti İsa’nın doğumuyla da ilgisi yok, 31 Aralık gecesi yeni bir
takvim yılının başlangıcı. Neden bunu bir nefret söylemi ve nefret iklimi
hâline getiriyoruz? Bakın, devlet okullarında okuyan, özel okullarda okuyan
Hristiyan arkadaşlar var, öğrenciler var. Neden Müslüman olan arkadaşlar
Hristiyan arkadaşlarının Noel’ini ve birbirlerinin yeni yılını kutlamasınlar?
Bu bizim kültürel değerimiz değil mi?
Sonra
arkadaşlar, Noel Baba, Allah’ınızı severseniz, nereli ya? Noel Baba, Aziz
Nikolas nereli? Antalya vekili var mı burada? Ya, başka bir memlekette olsa,
inanın, bunu milyonlarca turist çekerek, ülkeye değer katarak kutlar o ülke.
“Aziz Nikolas Türkiyeli” diye, “Antalyalı, Demreli” diye bunu kutlar. Buranın
bir değeridir, niye kültürel değerlerimize uygun olmasın ki Aziz Nikolas?
Üstelik de hayır yapan bir aziz, çocukları mutlu eden, hediyeler veren bir
aziz, neden kültürel değerlerimize uygun olmasın?
Arkadaşlar,
ezcümle şunu söyleyeceğim: Nefret söylemleri nefret suçlarına yol açar.
Birbirimizin bayramlarını bilelim, kutlayalım. Bundan bir zarar görmeyiz; tam
tersine, birbirimizin bayramlarını, birbirimizin değerlerini bilmezsek
kutuplaşırız, kamplaşırız ve birbirimize de kendimize de saygımız olmaz. 
Değerli
arkadaşlar, Hazreti İsa’nın doğum gününü hep beraber kutlayalım. Ben de buradan
kendimce onu kutlayacağım. Biz bayramlarımızda yarın birbirimize şöyle hitap
edeceğiz: Hazreti İsa’nın doğum günü kutlu olsun. Türkçe olarak sizler
söyleyebilirsiniz. Biz de “…” (x) diyerek kutlarız. Hepinize kutlu
olsun diyorum. (HDP sıralarından alkışlar) 
BAŞKAN
– Teşekkür ederim Sayın Paylan. 
BÜLENT
TURAN (Çanakkale) – Sayın Başkan…
VI.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili
Mehmet Akif Hamzaçebi’nin, Hristiyan vatandaşların 6-7 Ocak tarihlerinde
kutladıkları Noel Bayramı’nı kutladığına ilişkin konuşması
BAŞKAN
– Hristiyan vatandaşlarımızın 6-7 Ocak tarihlerinde kutladıkları Noel Bayramı’nı
-Türkçesiyle Doğuş Bayramı’nı- ben de kutluyorum. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Evet, aynı mahiyetteki üç önergeyi oylarınıza sunacağım. 
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN
– Oylamadan önce bir karar yeter sayısı talebi vardır. 
BÜLENT
TURAN (Çanakkale) – Sayın Başkanım, izin verirseniz, zabıtlara geçsin diye bir
şey söylemek istiyorum. 
BAŞKAN
– Buyurunuz Sayın Turan. 
BÜLENT
TURAN (Çanakkale) – Az önce konuşmacının ifade etmiş olduğu konuşmadan yola
çıkarak şunu söylemek istiyorum: Yılbaşında, öncesindeki Noel’de ve şimdiki,
yarınki törenle ilgili Cumhurbaşkanımızın, Başbakanımızın, Hükûmetimizin
defaten açıklaması, tebriği olmuştur. Bunu böyle bir nefret iklimindeymiş gibi
duyurmak doğru değil diye düşünüyorum. 
GARO
PAYLAN (İSTANBUL) – Millî Eğitim Bakanlığı ne yapıyor, Diyanet ne yapıyor?
BÜLENT
TURAN (Çanakkale) – Bizler her peygamberin doğumuna aynı derecede saygı
gösteren insanlarız. Bahsi geçen iki tane kurumumuzun açıklaması da o
peygambere yakışan şekilde bir kutlama olması talebinden ibarettir. 
Teşekkür
ediyorum.
GARO
PAYLAN (İstanbul) – Hayır, öyle değil, öyle değil efendim. 
BAŞKAN
– Teşekkür ederim Sayın Turan. 
GARO
PAYLAN (İstanbul) – Düzeltebilir miyim?
BAŞKAN
– Sayın Paylan…
GARO
PAYLAN (İstanbul) – Sayın Başkan, açıklama çok açık, kayıtlara geçsin diye
söylüyorum, Millî Eğitim Bakanlığının açıklamasını da vereceğim. Aynen şöyle
diyor: “Kültürel değerlerimize uygun olmaması nedeniyle Noel ve yılbaşı
etkinliklerinin yapılmaması.” Diyanet İşleri de gayrimeşru ilan ediyor.
Görebilirsiniz, size de teslim edebilirim. Buyurun. 
BAŞKAN
– Evet, teşekkür ederim Sayın Paylan. 
Sayın
Gök…
V.- AÇIKLAMALAR (Devam)
37.- Ankara Milletvekili Levent Gök’ün,
Türkiye Cumhuriyeti’nde her yurttaşın kutsal günlerinde kendilerine özgü
kutlamalar yapmalarının Osmanlıdan beri devam eden bir gelenek olduğuna ve
Ortodoks Hristiyanların Noel Bayramı’nı kutladığına ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, Türkiye Cumhuriyeti, içinde yaşayan ve kendisine bağlı olan bütün
yurttaşlarının etnik kökenine, mezhebine, diline, dinine bakmadan herkesi
yurttaş olarak gören bir cumhuriyettir. Bu cumhuriyet içerisinde her
yurttaşımızın her zaman kendi duygu ve düşüncelerini ifade etmeleri ve
geleneksel günlerinde ya da kendilerine göre kutsal sayılan günlerde
kendilerine özgü kutlamalar yapmaları Türkiye’nin ve Osmanlı geleneğinin devamı
olan bir gelenektir. Bu nedenle Türkiye’yi her zaman hoşgörülü bir toplum
yapmak durumundayız, herkes birbirinin inancına saygı göstermek durumunda. Biz
bu anlayış içerisinde, Türkiye’de yaşayan herkesin, hiçbir ayrım
gözetilmeksizin sahiplenilmesi gerektiğini düşünüyoruz ve vatandaşlık bağıyla
bağlı olan herkesin bu bayramını biz de kutluyoruz. Dolayısıyla Türkiye’de
yaratılmak istenen nefret söylemlerinin dışında, herkesin…
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Gök.
LEVENT
GÖK (Ankara) – …Türkiye Cumhuriyeti’nin eşit birer yurttaşı ve parçası olduğu
hissini verecek tavırlarda ve açıklamalarda herkesin bulunmasında zaruret
olduğunun… En zor günlerden, dönemeçlerden bir tanesinden geçiyoruz. Bu
nedenle, Türkiye’deki bu hoşgörü ortamının gelişmesine katkı sağlamak herkesin
görevidir diyorum.
Saygılar
sunuyorum.
BAŞKAN
– Teşekkür ederim Sayın Gök.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Aynı mahiyetteki üç önergeyi oylarınıza sunacağımı ifade etmiştim. 
Bir
karar yeter sayısı talebi vardı, karar yeter sayısını arayacağım.
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir.
15’inci
maddeyi oylarınıza sunuyorum: Kabul edenler… Kabul etmeyenler… 15’inci madde
kabul edilmiştir.
Sayın
milletvekilleri, birinci bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm 16 ila 38’inci maddeleri kapsamaktadır.
İkinci
bölüm üzerinde grupları ve şahısları adına söz isteyen sayın milletvekillerine
söz vereceğim.
Gruplar
adına ilk konuşmacı Milliyetçi Hareket Partisi Grubu adına Adana Milletvekili
Mevlüt Karakaya.
Buyurunuz
Sayın Karakaya.
Sayın
Karakaya yok.
Cumhuriyet
Halk Partisi Grubu adına Bülent Kuşoğlu, Ankara Milletvekili… Yok.
Gruplar
adına başka konuşma yoktur.
FİLİZ
KERESTECİOĞLU DEMİR (İstanbul) – Nasıl başka konuşma yoktur?
BAŞKAN
– Şimdi, sayın milletvekilleri, ben isimleri söylüyorum, ismini duyurduğum,
çağrı yaptığım milletvekilinin kürsüye doğru gelmesi lazım, gelmezse ben
bilemem efendim. Ben, şimdi…
Buyurunuz
Sayın Kuşoğlu. (CHP sıralarından alkışlar)
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan.
Sayın
Başkan, değerli milletvekilleri; 446 sıra sayılı Tasarı üzerine ikinci bölümle
ilgili olarak söz aldım. Hepinizi saygıyla selamlıyorum.
Sayın
Başkanım, ismimiz okununca gelmememizin sebebi şöyle: Normal olarak henüz sıra
bize gelmemişti, yoksa buradaydık, hazırdık, o nedenledir, yoksa başka bir
mazeretimiz yoktur.
BAŞKAN
– Sayın Kuşoğlu, siz genellikle arka taraflarda oturduğunuz için ben isminizi
söyleyince arka taraflara baktım, olmadığınızı gördüm, sizden de kürsüye doğru
bir hareket olmayınca olmadığınızı kabul ettim. Neyse, buyurunuz, devam ediniz,
sizin disiplininizi bilirim yoksa.
BÜLENT
KUŞOĞLU (Devamla) – Teşekkür ederim Sayın Başkan.
Değerli
arkadaşlarım, bugün İzmir’deki terör saldırısı hepimizi üzdü, orada şehit olan
vatandaşlarımıza, görevlilerimize Allah’tan rahmet diliyorum öncelikle. Şunu da
belirteyim: Terör maalesef artık sadece terör örgütlerinin yaptığı eylemler
olmaktan çıktı, uluslararası istihbarat örgütlerinin arkalarında olduğu, terör
örgütlerini çok kullandıkları bir hâle geldi maalesef ülkemizde. Bunu hepimizin
dikkate alması, bundan sonrasıyla ilgili olarak da hepimizin bu gerçeği görerek
hareket etmesi, düşünmesi, buna göre tedbir alması gerekiyor. Çok riskli, çok
tehlikeli bir sürece girmiş durumda Türkiye. Bunun nedenlerini hepimizin
düşünmesi, tartışması, konuşması gerekiyor diye düşünüyorum. 
Değerli
arkadaşlarım, bu torba kanunun çok kritik bir dönemde gündeme geldiği kesin.
Ekonomiyle ilgili olarak da bu kritik durum aynı şekilde, hatta daha fazlasıyla
söz konusudur. Özellikle bu dönemde, halkın satın alma gücü maalesef çok düşmüş
durumdadır, büyük sıkıntılar vardır. Halkın satın alma gücü, halkın talebi yanı
sıra ihracatta da düşüşler söz konusu. Dolayısıyla, ürettiğimiz bir malı hem
yurt içinde hem de yurt dışına satamıyoruz, sıkıntılar var. Bunun böyle devam
etmesi durumunda ekonomiyle ilgili olarak çok daha sıkıntı olacağı açıktır. Ama
bununla beraber, bakıyorsunuz dövizde bir yükselme var, bir belirsizlik var
faizle ilgili olarak. Yani ekonominin tüm enstrümanlarıyla ilgili, verileriyle
ilgili bu belirsizlik devam ettiği sürece bizim bunları toparlamamız mümkün
değil.
Ben,
aylar önce burada yine bir torba kanun münasebetiyle kürsüye çıkmıştım.
Konuşurken, ekonominin mevcut durumuyla ilgili olarak alınan tedbirlerin
yeterli olmayacağını, bu tedbirlerin, o torba kanundaki tedbirlerin yeterli
olmadığını özellikle söylemiştim ki içlerinde teşvikler de vardı. Sayın Maliye
Bakanı da yeterli tedbirleri alacaklarını, getireceklerini söylemişti ama aylar
geçti, bugün görüyoruz ki yine bir torba kanun var ama yine yetersiz. Maalesef,
tedbirler yeterli değil, sıkıntılar aynı şekilde devam ediyor.
Şimdi,
bu ikinci bölüm, 16’ncı maddeden 38’inci maddeye kadar toplam 23 maddeyi
kapsıyor. Bunlar içerisinde iktidarın çok önemli olarak gördüğü maddeler var.
Mesela, af niteliğinde bazı maddeler var, yine Türkiye Bankalar Birliği Risk
Merkezinde tutulan çek, senet, kredi kartı gibi borçlara ilişkin kayıtların
tamamen ödenmesi veya yeniden yapılandırılması hâlinde kredi kuruluşları ve
finansal kuruluşlar tarafından dikkate alınmayabileceğiyle ilgili bir madde
var. Bu, tavsiye kararı gibi bir madde olmuş. 
Şimdi,
bununla ilgili olarak esnafın, özellikle KOBİ’lerin çok büyük beklentileri
vardı. Türkiye’de hemen hemen herkes bu çek, senet, kredi kartı gibi
borçlarından dolayı Bankalar Birliği Risk Merkezinde kayıt altına alınmış
vaziyetteydi, herkes af bekliyordu. Evet “Bir af çıkacak.” denildi, Hükûmet
tarafından böyle bir açıklama yapıldı ama getirilen madde -biraz önce okuduğum
şekilde- diyor ki: “Bankalar, kredi kuruluşları ve finansal kuruluşlar
tarafından dikkate alınabileceği...” Böyle tavsiye niteliğinde bir kanun
maddesi olur mu? Kanun maddesi “Alınır.” der, “Yapılır.” der, bir zorunluluk
belirtir. Burada “Alınabileceği...” Tavsiye niteliğinde bir kanun yapıyoruz.
Böyle bir kanun söz konusu olamaz değerli arkadaşlar, böyle kanun olmaz, böyle
bir kanun yapma anlayışı söz konusu olamaz. Bunun esnafa, KOBİ’lere hiçbir
faydası yoktur. Sadece Sayın Başbakan ya da ekonomiyle ilgili bakanlar çıkarlar
“Esnafla ilgili cezaları affettik, onların Bankalar Birliğinde tutulan
kayıtlarını affettik.” derler ama uygulamada hiç de böyle olmaz. Hiçbir özel
banka bunu dikkate almaz, özellikle hiçbir özel banka dikkate almaz, bununla
ilgili işlem yapmaz.
Yine,
değerli arkadaşlarım, bu torba kanunla ilgili olarak öyle bir sıkıntı var ki,
Sayın Maliye Bakanı çıkıp da önce sunumunu bile yapmadı kanunun. 38 madde yani
önemli bir yekûn tutuyor, aşağı yukarı 20 kanunda da değişiklik öngörüyor.
Normalde Maliye Bakanının çıkıp “Biz bir torba kanun getirdik, arkasındayız,
şunları şunları şunları getiriyoruz, iyi bir iş yapıyoruz.” demesi lazım.
Maliye Bakanı konuşma yapmayacaktı. İktidar partisine mensup bir arkadaşımız
bile konuşma yapmadı. Daha sonra, bizim ikazımız üzerine, grup başkan
vekilimizin ikazı üzerine Maliye Bakanı çıktı, yeniden sunum yapmak zorunda
kaldı. Yani, arkasında durulabilecek gibi de bir torba kanun değil maalesef, bu
da onu gösteriyor.
MALİYE
BAKANI NACİ AĞBAL (Bayburt) – Tasarının arkasındayız Sayın Kuşoğlu. Tasarının
arkasındayız, endişe etmeyin.
BÜLENT
KUŞOĞLU (Devamla) – Arkasında olsaydınız, en baştan çıkardınız, gururla
anlatırdınız “Şunları getiriyoruz, bunları yapıyoruz.” diye. İkaz edildikten
sonra çıkılıp anlatılmasının bir anlamı var mı? Maliye Bakanı ya da Hükûmet
adına birisi burada oturuyorsa çıkar, böyle…
MALİYE
BAKANI NACİ AĞBAL (Bayburt) – Güçlü bir şekilde savunduk. 
BÜLENT
KUŞOĞLU (Devamla) – …güçlü bir şekilde savunur, sonradan çıkmaz, böyle olmaz. 
Şimdi,
sunumunuzda dediniz ki, Sayın Maliye Bakanı dedi ki: “Türkiye’de 2 alanda çok
güçlü bir sistem var; kamu mali sistemi bir tanesi, bir de bankalar, bankacılık
sektörü de çok güçlü.” Bankacılık sektörüyle ilgili bir şey söylemeyeceğim ama
kamu mali sektörünün çok güçlü olduğunu, mali sisteminin çok güçlü olduğunu
söylemek mümkün değil değerli arkadaşlarım. Eğer son günlerdeki gelişmeleri de
izliyorsanız, son günlerdeki gelişmelere de bakıyorsanız, bunun karşısında
çaresiz kalan bir kamu sektörünün, ekonomi sektörünün, ekonomi yönetiminin
olduğunu görüyorsanız, bunu söylemeniz de mümkün değildir maalesef. 
Şimdi,
değerli arkadaşlar, bir de bunlar içerisinde, ikinci bölümde 2 tane af
niteliğinde madde var. Sayın Başkan, özellikle, bunların da af niteliğinde
olması nedeniyle nitelikli çoğunlukla geçmesi gerektiğini hatırlatmak
istiyorum. 22’nci ve 36’ncı maddelerin bu şekilde dikkate alınması gerekir, her
ikisinde de af niteliğinde hükümler var çünkü. 
Değerli
arkadaşlarım, evet, sıkıntılı bir günde biz burada kanun yapmaya çalışıyoruz,
ben de gerçekten çok sıkıntılı olarak kürsüye çıktım. Böyle bir ortam
içerisinde bazı konuları, söylememiz gereken konuları bile söylemekten imtina ediyoruz.
Halkın taleplerini, ihtiyaçlarını anlatmak istiyoruz ama bunları dile getirmek
bazen gırtlağımıza dayanıyor. Bugün, maalesef, ekonomik önlemlerden ziyade
halkın artık temel talebi olan güvenlikle ilgili talepleri var, bunları
bizlerin düşünmesi gerekiyor. Özellikle, pazartesi günü başlayacak olan bu
Anayasa’yla ilgili, başkanlıkla ilgili teklifi çok iyi düşünmemiz, tartışmamız,
halka sormamız, ayrıntılara girmemiz gerekiyor. Hepimizin bu konuyla ilgili çok
önemli sorumluluğu var. İnşallah bu sorumluluğun altından hepimiz başarıyla
kalkarız. 
Hepinize
bu vesileyle saygılar sunuyorum, hayırlı uğurlu olmasını diliyorum. (CHP
sıralarından alkışlar)
BAŞKAN
– Teşekkür ederim Sayın Kuşoğlu. 
İkinci
bölüm üzerinde Halkların Demokratik Partisi Grubu adına Mehmet Emin Adıyaman,
Iğdır Milletvekili. 
Buyurunuz
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 446 sıra sayılı Kanun Tasarısı’nın
ikinci bölümü üzerine Halkların Demokratik Partisi adına söz almış
bulunmaktayım. Hepinizi saygıyla selamlıyorum. 
Değerli milletvekilleri, ben de öncelikle İzmir’de
meydana gelen saldırıda hayatını kaybeden yurttaşlarımıza Allah’tan rahmet,
yaralılara şifalar diliyorum. Kimden gelirse gelsin, amaç ne olursa olsun
şiddet olaylarıyla, şiddetle çözüm arama yöntemini doğru bulmadığımızı ve bu
tür şiddet eylemlerini kınadığımızı ifade etmek istiyorum.
Değerli arkadaşlar, tabii kınamak yetmiyor çoğu zaman.
Her seferinde meydana gelen, maalesef birçok insanımızın, yurttaşımızın canına
mal olan olaylar kınamakla ya da hamasetle önlenemiyor. Daha dün Başbakan
Yardımcısı ve Hükûmet Sözcüsü Sayın Numan Kurtulmuş Suriye politikalarını
değerlendirirken başından beri Suriye politikasının büyük bir yanlış olduğunu
ve yanlışlarla dolu olduğunu, şimdi bunları tamir etmeye ve düzeltmeye
çalıştıklarını ifade etmiş oldu Hürriyet Ankara Bürosuyla yaptığı bir
mülakatta. 
Değerli arkadaşlar, biz Halkların Demokratik Partisi
olarak, Suriye iç savaşı başladığı günden bu tarafa, bu kürsüde defalarca
Suriye politikalarının yanlış olduğunu, Suriye’ye
ilişkin AKP iktidarının tutumunun, Suriye’nin iç işlerine karışmasının, belli
bir mezhep ekseni üzerinden politika oluşturmaya çalışmasının çok yanlış
sonuçlar doğuracağını; hatta, Katar ve Suudi Arabistan’la ittifaklar üzerinden
birtakım Selefi grupları desteklemesinin, IŞİD dâhil olmak üzere birçoğuna
yardım etmesinin, Türkiye sınırlarını bu örgütlere açmasının büyük hata
olduğunu; salt anti Esad ve anti Kürt politika üzerinden bu gruplara yapılan
yardımların, sınır boylarında verilen imkânların eninde sonunda Türkiye’ye
dönebileceğini ifade etmiştik. Bunun pek çok örneği vardır. Biliyorsunuz,
Amerika Birleşik Devletleri geçmişte Rusya’ya karşı Afganistan’da Taliban’ı ve
El Kaide’yi desteklemişti. Ama sonuçta ne olmuştu? Belli bir süreden sonra El
Kaide dönüp Amerika’yı vurmuştu. 
Şimdi,
değerli arkadaşlar, Suriye politikasının yanlışlığının bize yansımasının kısaca
bir geçmişini hatırlayalım: Ne idi bu politikanın ve zaman zaman IŞİD’le
Türkiye’nin çıkar ilişkilerinin, kendi o gizli ilişkilerinin sonucu olarak
Türkiye’ye yansıyan şey? İlk olarak, hatırlarsanız, 11 Mayıs 2013 yılında
Reyhanlı’da bir bomba patlamıştı ama o dönem Hükûmet, IŞİD’e mal etmemek adına
bu eylemi ısrarla Beşar Esad’a mal etmeye ve bu şekilde üstünü örtmeye çalıştı.
Sonra, 20 Mart 2014’te Niğde’de, yine IŞİD’li 3 militan, yol kontrolü yapan
askerlere saldırdı ve 1 astsubay, 1 asker ile yine 1 sivili katletmiş oldu. O
yargılamadan hâlâ bir sonuç çıkmış değil.
Yine,
değerli arkadaşlar, 6 Ocak 2015 tarihinde Sultanahmet’te turistlere yönelik bir
saldırı gerçekleşti. 18 Mayıs 2015’te Adana ve Mersin HDP binalarına yönelik
bombalı saldırılar, 5 Haziran 2015 günü partimizin Diyarbakır mitinginde,
seçimden bir gün önce bombalı saldırı gerçekleştirildi. 20 Temmuz 2015’te Suruç
katliamı gerçekleşti ve bunun devamında IŞİD veya IŞİD benzeri cihatçı
gruplarca Türkiye’de eylemler devam ettirildi. 10 Ekim 2015’te Ankara Gar
katliamı gerçekleştirildi. İstanbul’da İstiklal Caddesi, yine Atatürk
Havalimanı canlı bomba eylemleri gerçekleştirildi. Gaziantep’te bir düğüne
yönelik eylem gerçekleştirildi ve en son Reina saldırısı gerçekleşti. 
Bütün
bu eylemlerde -hatırlayalım geçmişi- iktidarın, Hükûmetin yaklaşım tarzı ya
kokteyl örgütlere mal etme ya da bir şekilde IŞİD’e hâlâ toz kondurmama, IŞİD’in
yapabileceği olasılığına ihtimal vermeme gibi bir yapı içerisine girdi. Oysa,
değerli arkadaşlar, Suriye’de beş yıl boyunca beslediği, her türlü imkânı
sağladığı, yurt dışından gelen pek çok yabancı uyruklu IŞİD teröristinin elini
kolunu sallayarak Türkiye üzerinden Suriye’ye geçmesine imkân sağlayan Türkiye,
ne zamanki uluslararası konjonktür ve şartlar IŞİD terör örgütünün terörist bir
örgüt olduğu noktasında kaçınılmaz bir hâl, Türkiye açısından da kaçınılmaz bir
hâl aldı ve Türkiye, zorunlu olarak terörist örgüt olarak ilan etmek, özellikle
Kürt koridorunun oluşmaması için Cerablus yani Fırat Kalkanı operasyonuyla
beraber IŞİD’le karşı karşıya geldi, ancak o zaman IŞİD de işte, tıpkı geçmişte
Amerika’nın El Kaide örneğindeki gibi, ektiğinin bu sefer karşılığını biçmeye
başladı. 
Değerli
arkadaşlar, Orta Doğu’da geçmişten, tarihsel ortaklıklardan, tarihsel
deneyimlerden dersler çıkarmadan, salt konjonktürel, salt belli bir etnik veya
kültürel yapı üzerinden politika üretirseniz o politikanın sonucu bumerang
gibi, o yanlış dönüp sizi vuracaktır. Bugün de El Bab, Halep takasından sonra,
El Nusra terör örgütünün de Türkiye tarafından terk edilmiş olmasının bir
sonucu olarak Türkiye bir bedel ödeyecektir. Sadece El Nusra değil, El Bab’daki
tıkanma, Rusya ve İran’la Moskova’da yapılan anlaşmadan sonra, muhtemeldir ki
Türkiye salt orada bir Kürt oluşumu oluşmaması adına şimdiye kadar desteklediği
örgütleri terk edeceğine göre -buna ÖSO da dâhil- bütün bunların sonuçta
döneceği Türkiye’dir, vuracağı Türkiye’dir. “Kürt koridoru oluşmasın diye Kürt
karşıtı her örgütü desteklerim.” mantığıyla, zihniyetiyle hareket ettiğinizde
ve sonuç almadığınızda da bu örgütleri, tıpkı şu anda El Nusra’yı Halep’te
satmak gibi dönüp rejime sattığınızda, terk ettiğinizde, bu örgütler dönecek,
IŞİD benzeri, Türkiye’ye saldıracaktır. Bu itibarla, Sayın Numan Kurtulmuş’un
“Suriye’de izlediğimiz politika yanlıştı.” söylemini bir öz eleştiri olarak
kabul ediyoruz ama bundan sonra yeni bir yanlışa mahal vermeden, doğru
politikalar ekseninde ama özellikle ülke içinde demokratik, özgürlükçü ve barış
esaslı bir politika inşasıyla, aynı şekilde, dış ilişkilerde de, Suriye’de
Kürtler başta olmak üzere, tüm dost halklarla demokratik, eşit, özgürlükçü bir
Suriye’nin oluşması temelinde bir politika üretilirse eğer, bu durumda Türkiye,
Orta Doğu’daki bu çıkmazdan en faydalı ülke olarak çıkacak; demokratik,
barışçıl bir ülke olarak geleceğini inşa edecektir. Yoksa, “Suriye politikası
yanlıştı.” deyip, yeni bir yanlış politika izlerseniz, bunun yansıması,
maalesef, bize ve halklarımıza ağır bedeller ödettirecektir. Nitekim, bütün
hamaset söylemlerine, “Son terörist kalıncaya kadar operasyonlar devam
edecektir.” denmesine rağmen, ne IŞİD bitiriliyor ne IŞİD saldırıları
durduruluyor ve yarın ne tür saldırılarla karşılaşacağımız da meçhul. Bu
nedenle, Hükûmetin tekrardan doğru politikaya dönmesini talep ediyorum.
Saygılar
sunuyorum. (HDP sıralarından alkışlar) 
BAŞKAN
– Teşekkür ediyorum Sayın Adıyaman.
Sayın
Erhan Usta, mikrofonunuzu açıyorum.
Buyurunuz.
V.- AÇIKLAMALAR (Devam)
38.- Samsun Milletvekili Erhan Usta’nın,
mezhep düşmanlığı çıkararak ve hayat tercihleri itibarıyla ülkemizi bölme
oyununa hiç kimsenin düşmemesi ve siyasetçiler ile kurumlar olarak mezhep
üzerinden, din üzerinden ayrıştırıcı, kutuplaştırıcı bir dil kullanılmaması
gerektiğine ilişkin açıklaması
ERHAN
USTA (Samsun) – Teşekkür ederim Sayın Başkanım.
Az
önceki, hayat tarzıyla ilgili tartışmaya ben de bir katkı da bulunmak
istiyorum. Biz biliyoruz ki ülkemizde mezhep düşmanlığı çıkarma, hayat
tercihleri itibarıyla ülkemizi, milletimizi bölme çabaları eskiden beri
terörizmin ve onun yurt dışındaki ağababalarının bu ülkede bitmeyen bir
oyunudur. Bu oyuna hiçbirimizin düşmemesi lazım. Ecdadımızın hoşgörü ve
adaletle yönettiği yıllar -ki genelde böyle olmuştur ama- bunun zirve yaptığı
yıllar, biz biliyoruz ki ülkemizde huzurun, sükûnetin de zirve yaptığı yıllar
olmuştur. Hatta, tarih şahittir ki zulme uğrayan, dost arayan insanların en emin
sığınağı yüzyıllar boyunca bizim milletimizin kalbi olmuştur. 
Genel
Başkanımız bu Salı günkü grup toplantısında bu konuyla ilgili olarak merhum
hünkârımız II. Mahmut’un şu veciz ifadelerine yer vermiştir konuşmasında. Diyor
ki II. Mahmut: “Ben tebaamın Müslüman’ını camide, Hristiyan’ını kilisede,
Musevi’sini havrada fark ederim. Aralarında başka türlü bir fark yoktur.
Cümlesi hakkındaki muhabbet ve adaletim kavidir ve hepsi hakiki evladımdır.”
Dolayısıyla, biz de hem burada siyasetçiler olarak hem de kurumlar olarak
mezhep üzerinden, din üzerinden ayrıştırıcı, kutuplaştırıcı bir dil
kullanmamalıyız.
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız.
ERHAN
USTA (Samsun) – Kurumlarımızın da buna azami özen göstermesi lazım. Bu,
ülkemizin huzur içinde yaşaması açısından çok hayati önemi haiz bir konudur.
Teşekkür
ederim.
BAŞKAN
– Teşekkür ederim Sayın Usta.
Birleşime
kırk beş dakika ara veriyorum.
Kapanma Saati: 19.32
BEŞİNCİ OTURUM
Açılma Saati: 20.28
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 51’inci Birleşiminin Beşinci
Oturumunu açıyorum.
446 sıra sayılı
Kanun Tasarısı’nın görüşmelerine devam ediyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Komisyon? Yerinde.
Hükûmet?
Yerinde.
İkinci
bölüm üzerinde Milliyetçi Hareket Partisi Grubu adına Adana Milletvekili Mevlüt
Karakaya konuşacaktır. 
Buyurunuz
Sayın Karakaya. (MHP sıralarından alkışlar)
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
görüşülmekte olan (1/796) esas ve 446 sıra sayılı Kanun Tasarısı’nın ikinci
bölümü üzerinde Milliyetçi Hareket Partisi görüşlerini dile getirmek üzere söz
aldım. Yüce heyetinizi saygıyla selamlıyorum.
Sözlerime
başlamadan önce, bugün İzmir’de yaşanan bu elim olayda hayatını kaybeden
şehitlerimize Allah’tan rahmet diliyorum; Türk milletinin başı sağ olsun;
yaralılara da acil şifalar diliyorum.
Bugün
öğlen, yine, El Bab’da şehit olmuş olan Hamza Şimşek astsubayımızın
cenazesindeydik; kendisi köylüm ve defin olayına gittik. 
Tabii,
ocaklar sönüyor, ocaklar Türk milletinin, bu milletin ocağının sönmemesi için
sönüyor ama umuyoruz ki -bugün orada dua ettik, bu son olur dedik ama daha
oradan ayrılmadan İzmir’de yaşanan olayı öğrendik- inşallah bunlar son olur,
temennimiz budur. Bu terörün, ülkemize, milletimize, bayrağımıza, devletimize
kastedenlerin sonunu hep birlikte, el ele, milletçe getireceğiz diye umuyorum. 
Sayın
Başkan, değerli milletvekilleri; görüşmekte olduğumuz tasarı, yine konu
itibarıyla hiçbir bağlantısı bulunmayan birçok konuyu içine alan bir torba
yasa. Daha önce Türkiye Büyük Millet Meclisi gündemine gelen torba kanunlarda
her düzenlemenin ilgisine göre görüşülmesi, torba kanun yaklaşımından
vazgeçilmesi gerektiğini ifade etmiştik. Başbakanlığın Mevzuat Hazırlama Usul
Ve Esaslarına İlişkin Yönetmeliği’ndeki hususlara aykırı olarak geliştirilen bu
tasarıda da maalesef farklı alanlarda getirilen düzenlemelerle ilgili etki
analizi de bulunmamaktadır. Dolayısıyla, tasarının muhtemel fayda ve
maliyetlerinin analizi yapılamamaktadır. Tasarının genel gerekçesinde yatırım
ortamının iyileştirilmesi, işlem maliyetinin azaltılması, işletmelerin
büyümelerinin teşviki, yatırım, üretim ve istihdamın artırılması
hedeflenmiştir. Maalesef, tasarıyla istihdam konusunda getirilen tek
düzenlemenin 35’inci maddede Recep Tayyip Erdoğan Üniversitesine ilave kadro
ihdas edilmesi olduğu görülmektedir. 
Bugüne
kadar yatırımın, üretimin artırılması amacıyla pek çok torba kanun hayata
geçti. Milliyetçi Hareket Partisi olarak üretimi, istihdamı, büyümeyi artırıcı
gördüğümüz düzenlemelere hep destek olduk ancak alınan tedbirlerin günlük ve
palyatif olduğunu, bir bütünlük içinde olmadığını ve stratejiden uzak
düzenlemeler olduğunu da ifade ettik. Bu yüzden, bugüne dek getirilen
düzenlemelerin çoğu da maalesef etkisiz kaldı, geldiğimiz nokta da bunu teyit
etmektedir. 
Sayın
Başkan, değerli milletvekilleri; Türkiye ekonomisi 2016 yılını kâbus gibi
geçirmiştir, büyüme negatife dönmüş, tasarruflardaki yetersizlik, dış
ticaretteki gerileme, cari açıktaki düşüş seyrinin tersine dönmüş olması, bütçe
açığının büyümesi, Türk lirasının -yüzde 30’a yaklaşan- değer kaybetmesi
söylenebilecek bazı başlıklardır. Esasen, ekonomik darboğazın temel bileşenleri
ortaya çıkmıştır. Bunlara adaletsiz vergiler, genç işsizlik, kayıt dışılık ve
sosyal hayata ilişkin çarpıklıklar eklenince toplumsal uzlaşma dinamiklerini
tehdit altına almıştır. Türkiye ekonomisi gün geçtikçe emsal ülkelerden negatif
yönde ayrılmaktadır. Ekonomi politikasında rant temelli yaklaşım, üretimden
uzaklaşma, işsizlik, enflasyon, artan borçluluk, yolsuzluk, öngörülebilir bir
hukuk ve adalet düzeninin olmaması ekonomik gelişmeleri olumsuz etkilemektedir.
Böyle giderse önümüzdeki yıl ekonomideki sıkıntıların daha da artması
kaçınılmazdır.
Sayın
Başkan, değerli milletvekilleri; bu tasarının ikinci bölümünde yer alan bazı
madde hükümleriyle getirilen bazı düzenlemelere de dikkatlerinizi çekmek
istiyorum. Esasen, burada KOBİ’lere dönük getirilen, hazinenin zararını
üstleneceği Kredi Garanti Fonu düzenlemesi, esnaf sicil affı, imalat sanayisi
ve KOBİ’ler için kurumlar vergisi avantajları, SGK prim teşviki, iş sağlığı ve
güvenliğiyle ilgili hususlar önemli ve gecikmiş uygulamalardır. Bu uygulamaları
olumlu bulduğumuzu ifade etmek istiyorum ancak tasarının 21’inci maddesinde
vergi müstesnası tanıyan ve öğrencilere yönelik eğitim ve yurt temini
faaliyetlerinde bulunan vakıflara kırk dokuz yıl süreyle bedelsiz hazine
taşınmazı sağlanması dikkate alınması gereken önemli bir düzenlemedir. Türkiye’de
izinsiz ve denetimsiz vakıf ve derneklerin yurt ve eğitim kurumlarında yaşanan
olumsuz olaylar ve gelişmeler, yoksul ailelerin çocuklarının cemaat ve tarikat
benzeri oluşumlar eline bırakılmaması, ihtiyaçların devlet tarafından
karşılanması önemli bir husus olarak karşımızdadır. 
Buna
ilave olarak, kanun tasarısı, tercihi üç bakanlığa bırakmaktadır. Bu husus
belli vakıflara aktarım mı yapılacağı şüphesini barındırmaktadır. 
29’uncu
maddede, usulsüz olarak ithal edilmesi nedeniyle gümrükte el konulan çoğu lüks
araçların ÖTV ödenmesiyle iade edilmesi bu tarz kaçakçılığı özendirecek ve
belli bir zümrenin menfaatlerini kayıracak niteliktedir. 
36’ncı
maddede, limanlarda yabancı bandırayla demirleyen gemi ve yatların Türk
bandıralı hâle getirilmesini amaçlayan bir düzenleme yapıldığı ifade
edilmektedir, ancak varlık barışı kapsamında yabancı bayrak taşıyan lüks
yatların vergi, harç ve fonlardan istisna tutulması, müeyyidelerin
affedilmesinin, 2017 yılında 16 milyar TL’lik gelir kaybına yol açacağı
hesaplanmaktadır. 
23’üncü
maddede, işletmelere kredi garanti kurumları tarafından verilecek hazine
destekli kefalet tutarı 250 milyar TL’ye çıkarılmakta, böylece işletmelerin
finansa erişim imkânlarının artırılması hedeflenmektedir. Böylesine büyük bir
meblağın ve ortaya çıkan kefaletin, bankacılık ve ülke ekonomisi açısından
önemli risk teşkil ettiği unutulmamalıdır. AKP döneminde, ülkemizde üreticimizin
rekabet gücünü kaybetmiş olduğu görülmektedir, sadece ayakta kalmak için
mücadele veren esnafımız, büyümek için yeni yatırımlar yapmaktan da tamamen
uzaktır. Ciddi boyutta nakit sıkışıklığı ve tahsilat sıkıntısı bulunmaktadır.
Aslında, bugünlerde yaşadığımız belki bir nakit sıkıntısı olarak da ifade
edilmeyebilir. Bunun tam bir adını koymak gerekirse, bana göre, “nakit işlem
donukluğu” olarak ifade edilebilir. Aslında piyasada, ekonomide para var ama
insanlar güvensizlikten dolayı nakit işlem yapmaktan kaçınmakta, nakit işlem
yapmaktan korkmaktadırlar. Onun için, bir an önce ekonomide, ekonomik aktörlere
bu güvenin verilmesi gerekiyor. 
Değerli
milletvekilleri, sicil affı konusunda da getirilen düzenlemede Türkiye Bankalar
Birliği Risk Merkezinde tutulan çek, senet ve kredi kartı borçlarına ilişkin
kayıtların tamamının ödenmesi veya yeniden yapılandırılması hâlinde kredi
kuruluşları ve finansal kuruluşlar tarafından dikkate alınmayabileceği ifade
ediliyor. Bu konularla ilgili endişemizi daha önceki konuşmalarda İstanbul
Milletvekilimiz Arzu Erdem Hanımefendi dile getirdi.
Ben,
bu vesileyle, bu düzenlemelerin eksikliklerine, yanlışlıklarına rağmen tüm
ülkemiz ve Türk milleti için hayırlara vesile olmasını diliyor, yüce heyetinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Karakaya. 
İkinci
bölüm üzerinde gruplar adına yapılan konuşmalar sona ermiştir.
Şimdi,
şahsı adına söz talep eden milletvekillerine söz vereceğim.
Şahsı
adına ilk konuşmacı İbrahim Aydemir, Erzurum Milletvekili. 
Buyurunuz
Sayın Aydemir. (AK PARTİ sıralarından alkışlar) 
İBRAHİM
AYDEMİR (Erzurum) – Başkanım, çok teşekkür ediyorum ve şahsınızda yüce
Meclisimizi, milletvekillerimizi saygıyla selamlıyorum. 
Görüştüğümüz
yasa tasarısının ismi çok açık: “Türkiye
Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı.” Öyleyse küçük bir
tarif yapmak isterim, emekli tarifi, özgün, bize ait bir tarif: “Emekli,
memlekette yükselen büyük eser ve hizmetlere emeğiyle can veren kişidir.” ve
ilave ediyoruz, “Emekli, tecrübe ve emeğiyle, geleceğe yürüyen Türkiye’nin
gerçek mimarıdır.” Tarif buysa arkadaşlarım, ak anlayış, ak dava, ak iradenin
hakkını verme adına bir başka tespit daha yapmak gerekiyor, şöyle: İktidar
serencamımızda, çalışanlar, işverenler ve emekliler arasında hakkaniyetli bir
denge oluşturmayı temel prensip olarak benimsedik. Netleştirmek için satır
satır kayda geçmek istiyorum. AK PARTİ iktidarlarında emeklilik hizmetleri
geçmişle kıyas kabul etmez bir biçimde etkinleştirildi. Hususen, aylık bağlama
süreleri kısaldı ve en mühimi; bıktıran, ezen, üzen bürokrasi asgari seviyeye
indi. Bu yüzdendir ki dualar, halis yakarışlar sağanakvari üzerimize yöneldi.
Elhamdülillah
şükrediyoruz ve devam edelim. Emeklilerimizin enflasyon karşısında korunmasına
azami özen gösterdik. Dahası, bir önceki yıla nispetle gelirlerinde ciddi
artışlar sağlanmasına yönelik çalışmalar yaptık. Mali parametreler, değerler,
bu anlamda, ak yürekler için yüz akı mahiyetindedir.
Dahası
var. Çalışanların en büyük hayalleri hepimizin malumudur: Yuva sahibi
olabilmek, kendine ait bir konut edinmek. Buna dönük özel çalışmalarımız oldu.
TOKİ eliyle emeklileri uygun şartlarla ev sahibi yapma iradesini ortaya koyduk.
Önümüzdeki zaman diliminde bu yolda çok daha büyük adımların atıldığına şahit
olunacaktır.
Sürdürelim.
Bir başka muasır yaklaşımı daha sergiledik: Emeklilerimizin maaş alım çilesine
son verdik. Adrese teslim maaş ödüyoruz artık ve hiçbir yük, hiçbir maddi külfet
yüklemeden bunu yapıyoruz.
Değerli
Başkanım, sayın milletvekilleri; son grup toplantımızda Başbakanımızın özel bir
aktarımı oldu; muştu mahiyetli, müjde niyetine. Esnaf ve ahilik fonu ihdas
ediyoruz tıpkı işsizlik sigortası gibi. Zora giren, dara düşen esnaf artık
endişe etmeyecek. Ayrıntı, tafsilat, inşallah Genel Kurula geldiğinde çok daha
net, çok daha berrak bir hâlde sunulacak.
İhmal
ettiğimiz hiçbir kesim yok şükür. Çalışan da, çalıştıran da başımızın
üzerindedir.
Bunları
yani yaptıklarımızı inayet mahiyetinde de görmüyoruz. Yaptığımız iş, hak
teslimidir, hakşinas olmanın gereğidir. Böyle olduğu içindir ki milletimiz de
ak kadroları yüreğinin en mutena yerine raptetti. 15’inci yıla girdik, Cenab-ı
Hakk’ın lütfuyla daha nice on beş yıllık hizmet dönemlerimiz olacak. 
Değerli
arkadaşlarım, dünya âlem bilir ki bunları yaparken siyaset zemini sulh ve sükûn
üzere değil, ülkenin önünü kesmek isteyenlere rağmen yapıyoruz bütün bu
hizmetleri. İçeriden ve dışarıdan yönelen onlarca iblisane, şeytani oyuna karşın
ak irade hizmette hep berdevam oldu. Bakınız, sadece 2016’nın ikinci yarısına
projekte olunuz lütfen. Osman Gazi Köprüsü, Yavuz Sultan Selim Köprüsü, Avrasya
Tüneli, Ilgaz 15 Temmuz İstiklal Tüneli, Filyos Limanı ve Endüstri Bölgesi,
bütün bu projeler Türkiye’nin ak bir vizyon içinde kalkınma ve gelişme
kararlılığının kaydıdır. Bizi bu alanda istihdam eden ilahî iradeye
şükrediyoruz ve dua sadedinde talepte bulunuyoruz. Kalkınma, gelişme, ferahfeza
yaşama adına olmazsa olmaz şartın sağlanması için yani dönemsel hâldeki
istikrar ve itimadın kurumsal hâle gelmesi için, yeni dönemin kapısı açılsın
diye niyazda bulunuyoruz. Dille olduğu kadar hâlle de bunu yapıyoruz. 
Yüce
Meclisimiz Anayasa değişikliğini destekleyerek bir tarih yazacaktır inşallah.
Bu yolda emeği geçen, millet iradesini Anayasa’ya bir şeref damgası olarak
vurmaya çalışan herkese ve her kesime medyunuşükranız. 
Konuşmamı
bitirirken bugün İzmir’de yaşanan ve elem veren hadiseyi üzüntüyle
karşıladığımı, teröristleri şu millet kürsüsünden lanetlediğimi ifade etmek
istiyorum… 
(Mikrofon
otomatik cihaz tarafından kapatıldı) 
İBRAHİM
AYDEMİR (Devamla) – …ve onlara dönük, şu kürsüden asla ve kata, bir defa dahi,
kınama sadedinde laf etmeyenleri de burada kınıyorum, lanetliyorum. Dadaşlar
adına bunu yapıyorum. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Aydemir. 
İkinci
bölüm üzerinde şahsı adına Utku Çakırözer, Eskişehir Milletvekili. 
Buyurunuz
Sayın Çakırözer. (CHP sıralarından alkışlar) 
UTKU
ÇAKIRÖZER (Eskişehir) – Sayın Başkan, değerli milletvekilleri; hepinizi
saygıyla selamlıyorum.
Güzel
İzmir’imizde meydana gelen terör saldırısını lanetliyorum. Şehitlerimiz polis
memuru Fethi Sekin ve adliye kâtibi Musa Can’a Allah’tan rahmet, yaralılara
acil şifa diliyorum.
Değerli
arkadaşlar, Anayasa’ya aykırı olarak yine bir torba kanun olarak önümüze gelen
bu tasarıda neler var? Görünen yüzü emekliler, 400 bin memur emeklimizi
yakından etkiliyor. Günlerdir “emeklilere ikramiye”, “emeklilere yılbaşı
armağanı” diye anlatılıyor. Memur emeklilerimizin otuz yıldan fazla hizmetleri
emekli ikramiyelerinden sayılmıyordu, şimdi bu düzenlemeyle bu sorunu
çözeceğiz. Aslında bu sizin marifetiniz de değil, Anayasa Mahkemesinin
marifeti. Siz kararın gereğini ancak iki yıl sonra önümüze getirebildiniz.
“Emekliye üç kuruş ikramiye” deneceğinden utanmasanız aslında kuruşla ödeme
yapacaktınız. Komisyonda bizlerin uyarısı doğrultusunda kuruşla ödemeden
vazgeçildi ve minimum 100 lira ödemeye çıkarıldı. Vatandaşa, vergilere, zamlara
gelince “güncelleme” diyorsunuz ama gariban emeklilerin hakkı olan, Anayasa
Mahkemesi kararıyla hakkı olan bu ödemelerin güncellenmesi yönündeki
taleplerimizi dinlemiyorsunuz. Birçok konuda geriye dönük aflar
getirebiliyorsunuz, düzenleme yapabiliyorsunuz. Milyon dolarlık yatlardan,
gemiciklerden, kaçak Mercedeslerden kuruş vergi alınmıyor ama işte, kul hakkı
böyle yenerek emeklilerin hakkı olan bu ikramiyeler güncelleme yapılarak
faizleriyle ödenmiyor arkadaşlar.
Değerli
arkadaşlarım, bu pakette adrese teslim, kişiye ya da kuruma özel düzenlemeler
de var. Bakın, daha şurada kaç hafta oldu, hepimizi yasa boğmuştu; Aladağ’daki
cemaat yurdundaki yavrularımız yeterli önlem alınmadığı için diri diri
yanmışlardı. Konya Taşkent’te 2008’de ruhsatsız Kur’an kursunda 17 öğrenci ile
1 eğitmen yine kaldıkları yurtta canlarını kaybettiler, davası sekiz yıldır
sürmekte. Diyarbakır Kulp’ta yine bir Kur’an kursu yatakhanesi binasında
elektrik sobası devrildi, 6 çocuğumuz öldü. İşte Karaman’da, Ensar Vakfına
yakın kişilerin kiraladığı evde 9-10 yaşlarındaki 45 öğrenciye eski bir Ensar
Vakfı öğretmeni yine tecavüz etti. Bakın, daha iki gün önce Ensar Vakfının Rize
Şube Başkanı 2 çocuğa cinsel istismar suçundan yirmi dört yıl hapis cezasına
çarptırıldı. 
Peki,
bu pakette ne var? Bu pakette zaten büyük ayrıcalıklarla donatılan bu
vakıfların da aralarında olduğu okul ve yurt işleten birçok vakfa kamu
mallarının kırk dokuz yıllığına bedava verilmesi var; şu anda az da olsa kira
sözleşmesi olanların da yine bedelsiz hâle getirilmesi var. Biz bu konudan son
derece endişeliyiz. Bunun için bu Mecliste komisyonlar kuruldu. Ensar meselesi
unutulmadı. TÜRGEV’le ilgili şeffaflık hâlâ yok. Bakın, 15 Temmuz sonrası
“FETÖ” denen hadiseyi şimdi konuşuyoruz. Peki, bu, nasıl bu hâle geldi? Okullarına,
yurtlarına, dershanelerine verdiğiniz desteklerle geldi. Oralardan yetişen
çocuklar o gece Meclisi bombalayanlardı. Hiç mi ders almıyoruz hatalarımızdan?
Biz bunları Anayasa’da yazdığı gibi sosyal devlet yapsın istiyoruz -okulunu,
yurdunu- sıkı denetim istiyoruz, siz ise devletin elinde ne var ne yok bedelsiz
bu vakıflara vermek istiyorsunuz. Aladağ’da yanan çocuklar hiç mi vicdanınızı
sızlatmıyor? Kaçak göçek yatılı Kur’an kursu yurtlarında yitip giden
yavrularımız hiç mi sizleri üzmüyor? Göre göre bu yapılmaz değerli
arkadaşlarım. 
Değerli
arkadaşlarım, bu pakette işverenlere yine asgari ücret desteği var. Biz
Komisyonda sorduk hem emekçiye hem işveren temsilcilerine, bu desteğin
sendikalı, toplu iş sözleşmeli iş yerlerinde de uygulanmasını istediler ama bu
talep Hükûmet tarafından dinlenmedi. Ayrıca, mutlaka çiftçilere, esnafımıza ve
muhtarlarımıza yönelik de aynı desteği vermemiz gerekirdi, maalesef yapılmadı.
Asgari ücretten vergi alınmaması talebimizi yineledik. Açlık sınırının üzerine
asgari ücreti mutlaka çıkarmalıyız ama bu pakette bunların hiçbiri yapılmıyor.
Değerli
arkadaşlarım, yine bu pakette milyon dolarlık gemilere, yatlara, gezi
teknelerine vergi affı var. Hiçbir vergi, harç ve fon alınmayacak, geriye dönük
sorulamayacak bile “Kim verdi? Nasıl aldın?” diye. Bu kadar geniş muafiyet
getirilmesi ister istemez akıllara “Adrese teslim, kişiye özel bir düzenleme mi
yapılıyor?” sorusunu getiriyor. Zenginlerin yatlarından, sürat teknelerinden,
gezi teknelerinden hiç vergi alınmayacak ama yurttaşın Hacı Murat’ından,
vosvosundan, pır pır motosikletinden vergi alınmaya devam edilecek. Bu,
haksızlıktır, eşitsizliktir, adaletsizliktir. Gelmesin demiyoruz, tabii ki
gelsin, Türk Bayrağı altına girsinler ama teknelerimiz “Türk Bayrağı altına
giriyor.” adı altında kara para aklamaya da göz yumamayız değerli arkadaşlarım.
Değerli
arkadaşlarım, ne yapacağız, ne yapmamız gerekiyor, onu da söyleyeyim. Her
şeyden önce sözde Anayasa değişikliği, özde rejim değişikliği olan, otoriter
rejime geçiş olan paketin geri çekilmesi lazım, OHAL’i bitirmeli, bir an önce
normal olağan düzene geçmeliyiz. Anayasa paketini geri çekin, OHAL’i
kaldıralım, gazetecileri, milletvekillerini serbest bırakalım... 
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) – ...elikanlı darbecilerle, onların destekçileriyle masum
yurttaşları birbirinden ayıralım, daha çok diyalog içinde olalım, konuşalım,
tartışalım, toplumsal barışımızı sağlayalım. İnanın biz bunları yapabilirsek bu
paketten çok daha büyük bir etki yaratabiliriz. 
Hepinizi
saygıyla selamlıyorum. (CHP sıralarından alkışlar) 
BAŞKAN
- Teşekkür ederim Sayın Çakırözer.
Sayın
milletvekilleri ikinci bölüm üzerinde gruplar adına ve şahıslar adına yapılan
konuşmalar sona ermiştir. 
İç
Tüzük’ün 72’nci maddesine göre görüşmelere devam edilmesi yönünde bir önerge
Başkanlık Divanına ulaşmıştır. 
Önergeyi
okutuyorum: 
Türkiye Büyük Millet Meclisi
Başkanlığına
İç Tüzük’ün 72’nci maddesine göre görüşmelere devam
edilmesini teklif ederiz. 
 Lale Karabıyık Özgür
Özel Musa Çam
 Bursa  Manisa İzmir
 Fatma Kaplan Hürriyet Kazım
Arslan
 Kocaeli Denizli
BAŞKAN
– Önergeyi oylarınıza sunuyorum...
III.-
YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim.
BAŞKAN
– Bir yoklama talebi vardır.
Yoklama
işlemini gerçekleştireceğim. 
Şimdi
yoklama talebinde bulunan sayın milletvekillerinin isimlerini tespit edeceğim. 
Sayın
Özel, Sayın Karabıyık, Sayın Çam, Sayın Çakırözer, Sayın Üstündağ, Sayın Yiğit,
Sayın Arık, Sayın Çamak, Sayın Arslan, Sayın Kaplan Hürriyet, Sayın Zeybek,
Sayın Akaydın, Sayın Özdemir, Sayın Yıldız, Sayın Bakan, Sayın Durmaz, Sayın
Basmacı, Sayın Kuşoğlu, Sayın Tamaylıgil, Sayın Kara, Sayın Atıcı, Sayın
Akyıldız, Sayın Sarıhan. 
Yoklama
için iki dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on dakika ara veriyorum. 
Kapanma Saati: 20.54
ALTINCI OTURUM
Açılma Saati: 21.06
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 51’inci Birleşiminin Altıncı
Oturumunu açıyorum.
III.- YOKLAMA
BAŞKAN
– İç Tüzük’ün 72’nci maddesine göre verilen görüşmelere devam önergesinin oylamasından
önce, istem üzerine yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için iki dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Görüşmelere devam önergesini oylarınıza sunuyorum: Kabul edenler… Kabul
etmeyenler… Kabul edilmemiştir. 
446
sıra sayılı Kanun Tasarısı’nın görüşmelerine devam ediyoruz.
Komisyon
yerinde.
Hükûmet
yerinde. 
Sayın
milletvekilleri, şimdi, ikinci bölüm üzerinde on beş dakika süreyle soru-cevap
işlemi yapacağız.
Ara
vermiş olduğumuz için sisteme giren arkadaşların kayıtları silindi ama kayıtlar
bende var, okuyacağım, bu sıraya göre arkadaşlar yeniden sisteme girsinler.
Sayın
Kaplan Hürriyet, Sayın Kuşoğlu, Sayın Karabıyık, Sayın Kazım Arslan, Sayın
Zeybek, Sayın Durmaz, Sayın Atıcı, Sayın Baki Şimşek, Sayın Çamak. 
Soru
işlemini başlatıyorum. 
Sayın
Kaplan Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Bakan, son açıklanan raporlara göre sadece Kocaeli’de 89 kişi ve ülke genelinde
1.970 kişi, maalesef, iş cinayetlerinin kurbanı oldu. “İşçiye ve halka OHAL
yok.” denilmesine rağmen OHAL koşullarının işçiler aleyhine sürdüğü düşünülürse
bu konuda önlem almayı ve örgütlenmenin, özellikle, işçilerin örgütlenmesinin
önünü açmayı düşünüyor musunuz?
Teşekkür
ediyorum.
BAŞKAN
– Sayın Kuşoğlu, buyurunuz.
BÜLENT
KUŞOĞLU (Ankara) – Teşekkür ederim Sayın Başkan.
Sayın
Bakanım, bu son servet affıyla ilgili yurt dışından 31/12’ye kadar ne kadar
döviz, altın ve kanunda zikredilen servet unsurları geldi, onları öğrenmek
isterim.
Teşekkür
ederim.
BAŞKAN
– Sayın Karabıyık, buyurunuz. 
LALE
KARABIYIK (Bursa) – Teşekkürler Sayın Başkan.
Sayın
Bakan, engelli kadrolarını artırmak gibi bir çalışmanız olacak mı? Zaten,
mevcut engelli kadrolarının da tamamı dolu değil. Bunların devamı nasıl
gelecek, bir bunu öğrenmek istiyorum.
Bir
diğer sorum: KPSS sınavı ve mülakatla birlikte sözleşmeli olarak öğretmenler
alınıyor ancak burada KPSS sınavının yanında mülakatın oranının ne olduğu
maalesef belli değil. Burada bir mülakat oranı en azından gelmek zorunda. Bu
belirsizliği nasıl aşmayı düşünüyor Hükûmet? Bu konuda da -önemli olduğunu
düşünerek- bütün öğretmenler için ve adaylar için bilgi almak istiyorum. 
BAŞKAN
– Sayın Kazım Arslan…
KAZIM
ARSLAN (Denizli) – Maliye Bakanına soruyorum: Görüşmekte olduğumuz 446 sayılı
Kanun Tasarısı’nın 21’inci maddesine göre, Bakanlar Kurulunca vergi muafiyeti
tanınan, öğrencilere yönelik eğitim ve yurt faaliyeti sürdüren vakıflara,
hazineye, kamu kurum ve kuruluşlarına ait taşınmazlar üzerinde kırk dokuz yıl
süreyle bedelsiz irtifak hakkı verilmektedir. Bu şekilde yapılan işlemlerle
devletin imkânlarının yandaş vakıflara tahsis edilmesinin nedeni nedir?
Devletin yandaş ve tarikat yurtlarına bu taşınmazları bedelsiz tahsis etmek
yerine kendisi yapsa, öğrencilerimizin barınma ihtiyacını karşılamış olsa daha
iyi olmaz mı?
İki:
Geçmişte gerek okul gerekse yurtların tarikatlara bırakılmış olması nedeniyle
15 Temmuz darbe girişimini gerçekleştiren tarikat yurtlarında ve evlerinde
yetişen gençlerin yaptıklarını unuttunuz mu? Bu olup bitenlerden hâlâ ders
almadınız mı?
Teşekkür
ederim.
BAŞKAN
– Sayın Zeybek…
KEMAL
ZEYBEK (Samsun) – Sayın Bakanım, esnaf iflas ettiği zaman işsizlik sigortası
uygulamasına geçmek istiyorsunuz. Bu uygulamanın, geçmişte AKP’nin
uygulamalarında görüldüğü gibi, örneğin, deprem fonundaki uygulaması gibi bir
karnesi olması gerekiyor. Bu uygulamanın da esnaf battığı zaman, batan esnafın
bu fonla beslenmesi, bunun ihtiyaç ve giderlerinin, zararlarının giderilmesi
açısından bir faydasının olmayacağı ama bu fonun genelde, toplandığı zaman
Türkiye’de bir bütünlük arz edeceği, fondan ekonomik bir katkı sağlanacağı gerçektir.
Bu gerçeği görerek, buradan toplanan fonların gerçekten esnafımıza dağıtılması
veya ona işsizlik maaşı ödenmek isteniyorsa esnafımızın zarar etmemesi, iflas
etmemesi için önlemler alınması gerekiyor. Bu konuda da çalışmalarınızı
bekliyoruz esnafa…
(Mikrofon
otomatik cihaz tarafından kapatıldı)
BAŞKAN
– Sayın Durmaz…
KADİM
DURMAZ (Tokat) – Kıbrıs, doğu, güneydoğu gazileri 2017 yılında Hükûmetten bir
özel kendilerinde farkındalık isterler, bu konuda Sayın Maliye Bakanlığımızın
bir çalışması var mı, öğrenmek istiyorum.
Yine,
Şubat 2017’de biliyorsunuz öğretmenler yarı yıl sonrası atama beklemektedirler.
Sayıları 400 bini aşan öğretmen varken öğretmenlikte de taşeron sistemi
getirildi, bundan vazgeçip eğitimli, donanımlı atama bekleyen öğretmenlere yönelik
bir çalışmanız var mıdır diyorum.
Teşekkür
ediyorum.
BAŞKAN
– Sayın Atıcı…
AYTUĞ
ATICI (Mersin) – Teşekkürler Sayın Başkan.
Sayın
Bakan, son altı ayda olağanüstü hâl yetkileriyle ülkeyi nasıl yönettiğinizin
erken sonuçlarına bir bakalım. Terör bitti mi? Hayır, tam tersi azdı. Ekonomi
düzeldi mi? Hayır, tam tersi dolar 4 liraya gidiyor. Ülkeyi kış ortasında
elektriksiz bıraktınız. Yaptığınızı kimse görmesin, duymasın, okumasın diye
gazeteci, öğrenci, muhalif kim varsa içeri aldınız. Üniversitelere rektör
seçimini kaldırdınız. Yandaşlarınızı sınavsız memur yaptınız. Gözaltı süresini
otuz güne çıkardınız. Yetmezmiş gibi, olağanüstü hâli dokuz aya uzatmak için
toplanması gereken Millî Güvenlik Kurulunu toplanmış gibi yaparak usulsüz bir
şekilde devleti yönetme provalarından birini yaptınız. Başbakanın deyimiyle on
dört yılda devleti yıkılma, bölünme noktasına getirdiniz. Sizce başkanlık bu
ülkenin en önemli sorunu mu? Başkanlık hangi derde deva olacaktır? 
Teşekkür
ederim.
BAŞKAN
– Sayın Baki Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanım, sorularım akaryakıt sektörüyle ilgili. Bayilere kurulan otomasyon
sisteminin aynısını ana dağıtım şirketlerine niye kurmuyorsunuz? 
İkinci
sorum: Bazı ana dağıtım şirketlerinin kendisine ait alt bayisi olduğu için
kendi bayileri üzerinden iki kârı birleştirerek normal bayinin alış maliyetinin
altında satış yapıyorlar, bu da rekabeti engelliyor. 
Gemilere
vermiş olduğunuz ÖTV’siz yakıt, illegal olarak piyasaya giriyor, vergi uygulama
biçiminin değiştirilerek burada ucuz akaryakıt yerine bunun… 
ÖTV’siz
yakıtın nakliyecilere de verilmesi gerektiğini düşünüyorum. 
Maliyetin
altında satılan tüm ürünlerin sorgulanması ve kayıt dışı kabul edilmesi
gerekiyor.
Bir
de anlık faturalı irsaliyeyle sevk yapılmamalı. Bir irsaliyeyle birden fazla
sevkiyat yapılmasına müsaade edilmemesi gerekiyor.
BAŞKAN
– Sayın Çamak…
HÜSEYİN
ÇAMAK (Mersin) – Teşekkür ederim Sayın Başkan.
Sosyal
bir devlette eğitim ve barınma hizmetleri devletin sorumluluğundadır. Oysa
ülkemizde vakıflar ve cemaatler âdeta millî eğitime paralel bir yapılanma
içerisindeler. Bu durumun yarattığı sorunların bedelini ne yazık ki
çocuklarımız ödemektedir. Yeni eğitim öğretim yılında binlerce öğrenci yurtlara
yerleşemedi. Bu yüzden okulunu bırakan çocuklar tanıyorum. 
15
Temmuzdan sonra el konulan yurtların vakıflara devredildiği doğru mudur? 
446
sıra sayılı Tasarı’da yapılan değişiklikle “Hazineye ait taşınmazlar, bina,
arsa vesaire eğitim veren ve yurt sağlayan vakıflara bedelsiz olarak tahsis
edilecek.” denilmektedir. Burada anılan vakıflar hangileridir? Bu vakıflar
hangi kriterlere göre belirlenecektir?
Teşekkür
ederim.
BAŞKAN
– Sayın Sibel Özdemir…
SİBEL
ÖZDEMİR (İstanbul) – Teşekkür ederim Sayın Başkanım.
Şubatta
öğretmen atamasının olup olmayacağı konusunda geçen aralık ayında Millî Eğitim
Bakanının cevabı “belli değil” olmuştu. Sayın Maliye Bakanı, siz bu konuda bir
bilgilendirme yapabilir misiniz acaba, şubatta öğretmen atamaları olacak mıdır?
Teşekkür
ederim Başkanım.
BAŞKAN
– Teşekkür ederim Sayın Özdemir.
Şimdi,
cevaplar için Hükûmete söz vereceğim.
Buyurunuz
Sayın Bakan.
MALİYE
BAKANI NACİ AĞBAL (Bayburt) – Sayın Başkanım, teşekkür ederim.
Sayın
Hürriyet işçi cinayetleri konusunda birtakım bilgiler verdiler, teşekkür
ediyorum. Hiçbirimizin asla tasvip etmeyeceği, karşı duracağı bir sosyal
hadiseden bahsettiler. Vermiş olduğunuz rakamlar da gerçekten ürkütücü. Bunlara
karşı mutlaka ortak mücadele etmemiz gerekir. Ama iş ortamında örgütlenme, işçi
haklarının geliştirilmesi konusunda Hükûmetimiz döneminde önemli düzenlemeler
yapıldı. 
İkinci
olarak da, baştan beri söylüyoruz, uygulamalar da bu şekilde gidiyor, biz
devlete karşı olağanüstü hâl ilan ettik. Hiçbir zaman için vatandaşın gündelik
hayatını etkileyecek bir düzenlemeyi asla bugüne kadar uygulamadık, bundan
sonra da uygulamayacağız. 
Sayın
Kuşoğlu varlık barışıyla ilgili bir soru sordular, yıl sonu itibarıyla bu
kapsamda getirilen varlıklara ilişkin olarak. Öncelikle şunu ifade edeyim:
Biliyorsunuz, varlık barışı olarak ifade ettiğimiz uygulamayla ilgili süreyi
uzattık. Bakanlar Kurulu, kanunun verdiği yetkiyi kullanmak suretiyle altı
aylık bir süre uzatımına gitti. Bakanlık olarak bu konuda bir tebliğ
düzenlemesi yaptık, varlık barışı uygulamasına açıklık getiren, uygulamayı
yönlendiren bir tebliğ düzenlemesi oldu. Böylelikle vatandaşlarımız yurt
dışında olan varlıklarını, parasını, dövizini, altınını, menkul kıymetlerini
rahat bir şekilde, güvence içerisinde Türkiye’ye getirebilecek; bankalarımız,
finansal kuruluşlarımız kendisine bu şekilde getirilen varlıkları kabul
edecekler. Yine, bu şekilde varlık getiren vatandaşlarımızla ilgili olarak
herhangi bir şekilde araştırma, inceleme, soruşturma asla söz konusu olmayacak.

Biz
de Bakanlık olarak, varlık barışı uygulamasıyla ilgili özellikle önümüzdeki
aylardan itibaren yoğun bir çalışma yapacağız. Vatandaşlarımıza varlık barışı
uygulamasını anlatacağız, tanıtacağız ama şunu da ifade edeyim ki, varlık
barışı kanunu çerçevesinde vatandaşlarımız bu imkândan yararlansın çünkü 2018’den
itibaren geriye de dönük olmak üzere yurt dışındaki varlıklara ilişkin olarak
ülkeler arasında bilgi paylaşımına başlayacağız. Onun için vatandaşlarımızın da
menfaatine bir uygulama olduğunu söyleyeyim. 
Biliyorsunuz,
uygulamada vatandaşlarımız varlıklarını getirdiklerinde Maliye Bakanlığına bir
bildirimde bulunmak durumunda değiller. Vergi dairelerinde de herhangi bir
şekilde bir bildirim alınması söz konusu değil. Burada yapılan uygulamada
vatandaşlarımız rahat bir şekilde varlıklarını bankalara getirecekler, finans kuruluşlarına
getirecekler ve onun bütün kayıtları da orada tutulacak.
Sayın
Karabıyık engelli kadrolarıyla ilgili… 
BÜLENT
KUŞOĞLU (Ankara) – Sıfır mı Sayın Bakan?
MALİYE
BAKANI NACİ AĞBAL (Bayburt) – Yok, şöyle Sayın Vekilim: Şu an itibarıyla bir
istatistik ve veri Bakanlık olarak elimizde bir veri yok çünkü bütün uygulamayı
bankalar ve finansal kurumlar yönetiyor. 
Engelli
kadroları konusunda Sayın Karabıyık bir soru sordular ama… Aile Bakanlığından
bilgi almama müsaade ederseniz, Aile Bakanlığından o engelli kadrolarıyla
ilgili bir çalışma var mı, o bilgileri alacağım.
Yine,
bu KPSS’de öğretmenlerle ilgili mülakat konusunda oranla ilgili bir eksiklik
olduğunu söylediniz. Ben Millî Eğitim Bakanımızı şimdi arayacağım, bu konuda
eğer uygulamaya dönük bir belirleme eksikliği varsa o konuda da kendisinden
bilgi alınca sizinle onu paylaşacağım.
Sayın
Arslan vakıflar konusunda tasarıda yer alan bir maddeyle ilgili bir
değerlendirmede bulundular. Şunu açık bir şekilde ifade edeyim: Millî Eğitim
Bakanlığımız ve üniversitelerimiz vatandaşlarımızın, öğrencilerimizin eğitim
ihtiyaçlarını daha kaliteli ve ihtiyaca uygun bir şekilde karşılamak için canla
başla çalışıyorlar, gayret gösteriyorlar. O konuda bir eksikliğimiz yok. Son on
dört yıldır eğitime çok ciddi kaynaklar ayırdık, üniversite sayılarını
artırdık, okul sayılarını artırdık, derslik sayılarını artırdık. 
Yine,
yurt hizmetlerinde de herhangi bir sorun yok. Özellikle son yıllarda YURTKUR
barındırdığı öğrenci sayısını neredeyse 2 kat artırdı. Bu hizmetler devlet
tarafından yürütülüyor, yürütülmeye de devam edilecek. Ama sivil toplum
örgütleri de, hayırsever kurumlar da bu hizmetleri yapmak istiyorlar. Burada
bizim kendilerine sağladığımız imkândan çok daha fazlasını hayırseverlerden
topladıkları yardımlarla yapıyorlar. Dolayısıyla, bizim gibi vakıf kültürü olan
bir toplumda bu vakıfların bu hizmetlerini daha fazla yapmaları, daha nitelikli
yapmalarını sağlamak üzere getirilen bir imkândır bu. Hâlihazırda da bu imkân
bulunmaktadır. Sadece burada bedel konusunda bir düzenleme yapılmaktadır.
Sayın
Zeybek esnaf konusunda bir değerlendirmede bulundular, bu konuda da çalışmalar
yaptığımızı ifade edeyim.
Sayın
Durmaz bu Kıbrıs, güneydoğu gazileriyle ilgili… Tabii, Aile Bakanlığını
ilgilendiren bir konu olduğu için Aile Bakanlığıyla bunu bir konuşmam
gerekiyor. 
Öğretmen
atamaları konusuna gelince: Arkadaşlar, biliyorsunuz, 2017 yılında kamuya ilk
defa açıktan atama yapılacak kamu personeli sayılarına ilişkin, dağılımına
ilişkin çalışmaları Çalışma Bakanlığı ve Maliye Bakanlığı olarak yürüteceğiz.
Bu belirlenen, yapılan çalışmalar çerçevesinde de hangi unvanda hangi kuruma ne
kadarlık yeni açıktan atama yapılacağına ilişkin kontenjanları belirleyeceğiz.
Bu çalışmalar da önümüzdeki dönemde ortaya çıkacak. 
Sayın
Atıcı tabii, kendi perspektifinden birtakım değerlendirmelerde bulundu. Şu
aşamada bunlara ilişkin kendi değerlendirmelerimi yapmayayım ama yani başkanlık
sistemiyle ilgili, Hükûmet olarak, parti olarak başkanlık sistemini
getirmemizin, Cumhurbaşkanlığı sistemini getirmemizin, sistem değişikliği
yapmamızın gerekçelerini Mecliste anlatıyoruz, toplumumuza anlatıyoruz,
milletimize anlatıyoruz. Genel Kurulda da zaten bu tartışmalar yapılacak.
Ardından da bütün, her türlü iradenin üstünde olan millet iradesine bu
değişiklikler sunulacak. Vatandaşımız, milletimiz bu konuda takdirini zaten
kullanacak. 
Sayın
Şimşek bayiler konusunda ve akaryakıt sektörüyle ilgili bir değerlendirme yaptı
ama bunu bir konuşabilirsek, detaylar konusunda belki biraz daha detaya
ihtiyacım var. O konuda birlikte konuşursak bir değerlendirme yaparım. 
Sayın
Çamak el konulan vakıflarla ilgili bir soru sordu; onun detaylarını çalışayım. 
Öğretmen
atamaları konusunda Sayın Özdemir bir soru sordular ama kontenjanlar konusunda
Çalışma Bakanlığıyla bir değerlendirme yapacağız, zaten en sonunda da hangi
kadroya, hangi unvana ne kadar atama yapılacağını belirleyeceğiz. 
Sayın
Başkanım, teşekkür ediyorum. 
BAŞKAN
– Teşekkür ederim Sayın Bakan. 
Bölüm
üzerindeki soru-cevap işlemi tamamlanmıştır. 
Şimdi
60’ıncı maddeye göre söz talep eden iki sayın milletvekiline söz vereceğim. 
Sayın
Açıkkapı…
V.- AÇIKLAMALAR (Devam)
39.- Elâzığ Milletvekili Ejder
Açıkkapı’nın, İzmir’de meydana gelen hain terör saldırısında teröristlerle
mücadele eden ve daha büyük bir faciayı önleyerek şehit olan Elâzığlı polis
Fethi Sekin’e Elâzığ milletvekilleri olarak Allah’tan rahmet dilediklerine
ilişkin açıklaması
EJDER
AÇIKKAPI (Elâzığ) – Teşekkür ediyorum Sayın Başkanım. 
Sayın
Başkanım, kıymetli milletvekilleri; İzmir’de bu akşamüzeri meydana gelen hain,
alçak ve kalleş terör saldırısında tehlikeyi önceden sezerek teröristlerle son
kurşununa kadar mücadele eden, 2 teröristi etkisiz hâle getirip daha büyük bir
faciayı önleyerek şehadet şerbeti içen Elâzığlı hemşehrim, kahraman polisimiz Fethi
Sekin’e Elâzığ milletvekilleri olarak Allah’tan rahmet, ailesine,
hemşehrilerime ve yüce milletimize sabırlar, yaralılarımıza da acil şifalar
diliyoruz.
BAŞKAN
– Teşekkür ederim Sayın Açıkkapı.
Sayın
Köksal…
40.- Afyonkarahisar Milletvekili Burcu
Köksal’ın, Afyonkarahisar’ın en işlek caddelerinden Yeşilyol’da bir pastanede
bir patlama meydana geldiğine, yaralı olan tüm hemşehrilerine acil şifalar,
İzmir’deki hain saldırıda şehit olanlara Allah’tan rahmet dilediğine ilişkin
açıklaması
BURCU
KÖKSAL (Afyonkarahisar) – Teşekkürler Sayın Başkan.
Bugün
seçim bölgem Afyonkarahisar’dan az önce aldığım çok üzücü bir haberi paylaşmak
istedim. Kentimizin en işlek caddelerinden Yeşilyol’da ne yazık ki bir
pastanede bir patlama meydana gelmiş. Yaralı olan tüm hemşehrilerime acil
şifalar diliyorum. Bir daha böyle olaylar yaşamak istemiyoruz. 
İzmir’deki
patlamayla, yapılan hain saldırıyla yüreğimiz yandı. Orada şehit olan
yurttaşlarımıza Allah’tan rahmet, yaralılarımıza acil şifalar diliyoruz. Bir
daha bu memlekette bir tane terör olayı, bir tane gözyaşı, acı, keder
istemiyoruz; birlik, beraberlik, kardeşlik içinde yaşamak istiyoruz.
BAŞKAN
– Teşekkür ederim Sayın Köksal. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– İkinci bölüm üzerindeki görüşmeler tamamlanmıştır.
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Sayın
milletvekilleri, Başkanlık Divanımıza 3065 sayılı Katma Değer Vergisi Kanunu’nun
20’nci maddesinde değişiklik yapan yeni madde ihdası mahiyetinde bir önerge
verilmiştir. Söz konusu önergenin işlem sırası kanun yapım tekniğine göre
tasarının 8’inci maddesinden sonra gelmektedir. Meclis teamüllerine göre işlem
sırası geçmiş bir önerge işleme alınmamaktadır. Bununla birlikte, söz konusu
önergenin işleme alınması hususunda siyasi parti gruplarında bir uzlaşmanın
olduğu anlaşılmaktadır. Bir uzlaşının varlığı ve görüşmeleri takip eden
milletvekillerince bu önergenin işleme alınması hususunda bir itirazın olmadığı
tespitiyle, emsal teşkil etmemek üzere, bu önergeyi işleme alacağım.
Malumları
olduğu üzere, görüşülmekte olan tasarı veya teklife konu kanunun Komisyon
metninde bulunmayan ancak tasarı veya teklifle çok yakın ilgisi bulunan bir
maddesinin değiştirilmesini isteyen ve Komisyonun salt çoğunlukla katıldığı
önergeler üzerinde yeni bir madde olarak görüşme açılacağı İç Tüzük’ün 87’nci
maddesinin dördüncü fıkrası hükmüdür. Bu nedenle önergeyi okutup Komisyona
soracağım, Komisyon önergeye salt çoğunlukla yani 21 üyesiyle katılırsa önerge
üzerinde yeni bir madde olarak görüşme açacağım, Komisyonun salt çoğunlukla
katılmaması hâlinde ise önergeyi işlemden kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Türkiye Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 15’inci
maddesinden sonra gelmek üzere aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
 Mustafa Elitaş Mehmet Doğan Kubat Melike
Basmacı
 Kayseri İstanbul Denizli
 Erhan Usta Filiz
Kerestecioğlu Demir Fehmi Küpçü
 Samsun İstanbul Bolu
 Bülent
Kuşoğlu
 Ankara
“MADDE
16- 3065 sayılı Kanunun 29 uncu maddesinin (2) numaralı fıkrasına ikinci
cümleden sonra gelmek üzere aşağıdaki cümle eklenmiştir.
Ancak
mahsuben iade edilmeyen vergi, Maliye Bakanlığınca belirlenen sektörler, mal ve
hizmet grupları ve dönemler itibarıyla yılı içinde nakden iade edilebilir.”
BAŞKAN
– Sayın Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, salt
çoğunluğumuz vardır, katılıyoruz.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Önergenin
ihdasını öngördüğü madde üzerinde Cumhuriyet Halk Partisi Grubu adına Bülent
Kuşoğlu, Ankara Milletvekili.
Buyurunuz
Sayın Kuşoğlu. (CHP sıralarından alkışlar) 
Sayın
Kuşoğlu, süreniz on dakikadır.
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan.
Sayın
Başkan, değerli arkadaşlarım; hepinizi saygıyla selamlıyorum.
3065
sayılı Katma Değer Vergisi Kanunu’nda bir değişiklik önergesi; bizim de kabul
ettiğimiz, ihracatçılarla ilgili, KDV iadeleriyle ilgili bir kolaylık.
Sistemimiz açısından doğru olduğunu bizim de tespit ettiğimiz bir değişiklik,
onun için biz de onay verdik, hayırlı uğurlu olmasını diliyoruz.
Bu
vesileyle şunu söylemek istiyorum: Vergi çok özellikli bir konu değerli
arkadaşlarım. Ekonominin böyle bir döneminde, sıkıntılı bir döneminde,
sorunlarının çok fazla olduğu bir döneminde, dengelerinin bozulduğu bir
döneminde; önümüzü, bir ay sonrasını bile göremediğimiz, hatta bir hafta
sonrasını bile göremediğimiz bir döneminde vergi politikaları, maliye
politikaları çok çok önemli, önem kazanıyor. Onun için, bu dönemde özellikle
maliye ve vergi politikalarıyla ilgili daha dikkatli bir uygulama yapılması
lazım, firmaların, yatırımcının, özellikle üretimle iştigal edenlerin sıkıntıya
sokulmaması lazım.
Bizde
maalesef vergi konusu, maliye konusu genellikle denetimle eş anlamlıdır yani
“maliyeci” denince denetleyen olarak görülür sadece. Hâlbuki aynı zamanda
maliyeci yol gösterendir; o firmanın daha iyi çalışmasını, daha düzenli
olmasını, kayıtlarının, defter, belge ve bilgilerinin daha iyi bir şekilde
tutulmasını, dolayısıyla o firmanın geleceği daha iyi görebilmesini sağlaması
gerekir. Bu sadece denetim yönü dolayısıyla olmaması lazım ve makro anlamda da
verginin ve maliye politikalarının tüm sektöre yol göstermesi, yöneltici olması
lazımdır olumlu anlamda. 
Biz
2017’yle ilgili aşağı yukarı 500 küsur milyar, yanlış hatırlamıyorsam -şimdi
aniden çıktım- 511 milyarlık vergi öngörüyoruz ama -bunun büyük çoğunluğu-
kamudan gelenleri de çıkarırsak, dolaylı vergileri de çıkarırsak doğrudan vergi
diyebileceğimiz, beyana dayanan gelir ve kurumlar vergisi maalesef çok düşük
kalıyor. 645 milyarlık bütçemiz içerisinde -harcama bütçesi 645 milyar lira-
beyana dayanan gelir ve kurumlar vergisi maalesef yüzde 5’ler civarında, yüzde
10’un altında; bunu söylemem lazım. Dolaysıyla bunu artırmamız lazım. Bizim en
büyük vergi kalemimiz, maalesef özel tüketim vergisi (ÖTV), motorlu kara
taşıtları vergisi gibi dolaylı vergiler. Bunların artık yavaş yavaş devreden
çıkması lazım ama ekonominin böyle bir döneminde bunun başarılması da mümkün
değil. Onun için, vergi politikasının bu dönemde daha elastik, daha hassas, bu
tür, şu düzenlemede olduğu gibi, firmalar açısından daha kolaylaştırıcı olması
şarttır. 
Değerli
arkadaşlarım, bunu söylerken… Dün, daha hızlı gitmek amacıyla bazı konuları, bu
torba kanunda olan bazı konuları da burada Genel Kurula, sizlere anlatmak
istediğimiz hâlde anlatamamamız durumu söz konusu oldu. Onları da özellikle
söylemek istiyorum. 
Mesela,
konulardan bir tanesi sosyal güvenlikle ilgili, çalışanlarımızla ilgili, yine
vergiyle bağlantılı parafiskal bir konu. Şimdi, çalışanlarımızın birçoğu,
çalıştıkları zaman, kamuda özellikle memur olarak çalıştıkları dönemde örneğin
4 bin lira eline geçiyorsa, emekli olduğunda bunun çok çok altında, bin-bin
küsur lira, 1.500 lira en fazla maaş alabiliyor. Birdenbire, emekli olduğunda
gelirindeki bu düşüş ona bir mağduriyet yaşatıyor. Bununla ilgili olarak çok
kimse şikâyetçi, emekli olmak istemiyor, geçinemiyor da. “Allah kimseyi
gördüğünden geri koymasın.” derler, böyle güzel bir dua vardır. Şimdi, düşünün,
4 bin lira alıyor, 5 bin lira alıyor, birdenbire gelirinde yarı yarıya da
değil, yarıdan çok daha fazla bir düşüş söz konusu. Bu kişinin çalışması şart,
gelirini, o mesafeyi kapatması şart. Onun için emekli olmak istemiyor, onun
için sıkıntıya giriyor, bunalıma giriyor ailevi olarak. Bu, bütün topluma
yayıldığı zaman toplumda büyük sıkıntılar yaratıyor. 
Kamunun,
aslında, gerçek ödeme üzerinden yani gerçek maaşı üzerinden prim kesmesi
gerekiyor. Bu yıl -daha önce de anlattım- 116 milyar hazineden yani Maliyeden
Sosyal Güvenlik Kurumuna transfer söz konusu, 116 milyar. E, biz bu transferi
yapıyoruz. Madem bu transferi yapıyoruz, neden gerçek anlamda kişilerin geliri
üzerinden prim tahakkuk ettirmiyoruz, prim tahsil ettirmiyoruz, neden bunu
yapmıyoruz? Zaten transfer yapılıyor, kamunun sonuçta bir gideri olacak. Ama bu
gider zaten var, gerçekleşiyor. Dolayısıyla bu konuyla ilgili gider artırıcıdır
diye düşünmek çok anlamlı değil diye düşünüyorum. Bunun da düzeltilmesi gerekir
bu aşamada. Sonuçta, sosyal güvenlik, sosyal sigortacılık bir dengedir, bir
aktüeryal hesaptır. Ne kadar prim ödenmişse o kadar da ona uygun maaş alınması
gerekir ama biraz önce söylediğim gibi, gerçek maaşı üzerinden, gerçek ücreti
üzerinden, biz ondan prim almıyoruz kamuda çalışanlar için, ondan sonra da
kaçakçılık var, kayıp var diyoruz, özel sektörü sıkıştırıyoruz. Aslında kaybın
en önemli bölümü devlette, kamuda. Bunun yapılmamasını anlamak mümkün değil. 
Şimdi,
torbada bazı maddeler var bireysel emeklilikle ilgili, göreceksiniz. Bireysel
emekliliği teşvik ediyoruz, bireysel emeklilikle ilgili olarak, ödeme yapan
kişilere yüzde 25 devlet katkısı var, yüzde 25. Peki, onu teşvik ediyoruz da
neden sosyal sigortacılığı böyle topal bırakıyoruz, sıkıntılı bırakıyoruz?
Onlara da destek olmamız gerekmez mi? Gerçek ücreti üzerinden prim almasını
sağlamamız gerekmez mi? Bunlar yanlış işler diye düşünüyorum, bunlar kamuyu
sıkıntıya sokan işler diye düşünüyorum. Kamuda böyle bir yanlış var, gerçek
anlamda kayıp var, kaçakçılık var bir anlamda da. Biz bunu özel sektörde telafi
etmeye çalışıyoruz ama kamuda gidermiyoruz maalesef. Böyle bir sıkıntı, bunun
da giderilmesi lazım.
Tabii
ki bireysel emekliliği de destekleyelim ama bunu bir ikinci ayak olarak
düşünmemiz lazım. Zorunlu sigortacılık yani sosyal sigortacılık esastır,
Anayasa’mıza göre de sosyal sigortacılığın teşvik edilmesi gerekir. Öncelik
buradadır, onun için sosyal sigortacılıkta bu açığı kapatmak için, bu yanlışı,
aktüeryal dengemizi bozan bu yanlışı kapatmak için öncelikli hareket etmemiz,
ondan sonra da bireysel emeklilikteki o yüzde 25 devlet katkısını tabii ki
desteklememiz gerekir diye düşünüyorum. 
Onun
haricinde de vergiyle ilgili olarak şunu söyleyeyim: Bu, TÜİK’in yeni millî
gelir hesaplamasından sonra, bu yeni seriden sonra birçok şey altüst oldu.
Bizim, ekonomiyle ilgilenen, maliyeyle ilgilenen kişiler olarak kafalarımız
karıştı yani birçok konuyu anlayamaz hâle geldik. Dün ifade ettim, mesela millî
gelirin, gayrisafi yurt içi hasılanın yüzde 1’i kadar tarım desteği gerekiyor
kanuna göre, onun altında kalmıştık, şimdi yüzde yarımın da altında kalıyoruz
ama birçok hesaplamaya yine konu olan vergiyle ilgili olarak, vergi yüküyle
ilgili olarak da aynı şekilde rakamlar değişti. Biz vergi yükünde OECD’nin çok
gerisinde kalmış olduk. Bu durumda da vergileri artırmamız, vergi politikasının
bu anlamda da değişmesi gerekiyor. Şimdi, ne yapılacak? Bunlara uygun hareket
edilmesi lazım. Dün ben Sayın Bakana sordum: Bununla ilgili bir çalışmanız var
mı, yeni seriye göre? “Yok.” dedi, henüz bu çalışmalar yapılmamış ama yapılması
lazım. 
Onun
haricinde, değinmek istediğim bir konu daha vardı demin yine Sayın Bakana
sorduğum varlık barışıyla ilgili olarak, servet affıyla ilgili olarak. Biz epey
muhalefet etmiştik biliyorsunuz, sonradan bizim istediğimiz şekle az çok
getirilmiş bir düzenleme vardı ama tebliğ ile kanun arasında ben farklılıklar
görüyorum. Kanunda yaptığımız düzenlemelerin tebliğle çok ilerisine gidildiğini,
uluslararası kamuoyu nezdinde sıkıntıya gireceğimiz düzenlemeler yapıldığını
düşünüyorum orada. Eğer bir konuşma daha nasip olursa onlarla ilgili olarak da
açıklamalar yapmak isterim. Bu konular önemli, böyle ayaküstü de birdenbire
çıkıp konuşulacak konular değil. Gerçekten önemli, hepimizin daha dikkatli
olması gerekir diyorum. 
Başta
Bakanımız ve bürokratlarımız olmak üzere hepinize saygılar sunuyorum efendim.
(CHP sıralarından alkışlar)
BAŞKAN
– Teşekkür ederim Sayın Kuşoğlu.
Halkların
Demokratik Partisi Grubu adına Filiz Kerestecioğlu, İstanbul Milletvekili.
Buyurunuz
Sayın Kerestecioğlu. (HDP sıralarından alkışlar)
Süreniz
on dakikadır.
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, şimdi, söz konusu madde bazı sektörler, mal ve hizmet grupları
itibarıyla yıl içerisinde mahsuben iade edilemeyen verginin nakden iade
imkânını sağlayan bir düzenleme. Genel olarak karşı çıktığımız bir düzenleme
değil belki. Ancak, bu Mecliste defalarca söz verilmiş olmasına rağmen,; torba
yasa düzenlemeleri, uygulamaları yapılmayacak, torbalar hâlinde getirilmeyecek
yasalar denmesine rağmen, asıl sorun, sürekli olarak aynı uygulamaya devam
edilmesi. Ve ondan sonra, bu torba yasa düzenlemeleriyle getirilen yasalarda
yapılan en ufak bir hata için tekrar yeni torba yasalar getiriliyor. Bu da
Meclisin itibarını, aslında yasama organının itibarını zedeleyen bir durum
oluyor ve sürekli biz burada “Şimdi şu maddeye bunu ekleyelim mi? Burada
bununla ilgili anlaşalım mı, anlaşmayalım mı?” şeklinde konuşmalar yapıyoruz ki
bunlar hakikaten ayaküstü yapılacak şeyler değil. 
Bütün
maddeler, bütün kanunlar, direkt Plan ve Bütçe Komisyonuna getiriliyor ve
öncesinde, aslında tali komisyonlarda daha detaylı olarak görüşülmesi
gerekirken bu görüşmeler yapılmıyor ve üstünkörü bir şekilde Plan ve Bütçe
Komisyonuna getirilip yine işte o torbaların içerisine doldurularak önümüze
getirildiğinden burada birçok anlaşmazlık ortaya çıkabiliyor. 
Şimdi,
arkadaşlar, gerçekten, bu Meclisin içerisinde hepimiz insanız ve bu çalışma
temposu, bu çalışma biçimi, insani bir çalışma biçimi değil. Yani kendi
aileleriyle bir araya gelemeyen, doğada bir yürüyüş yapamayan, işte bir kediyi,
köpeği sevemeyen, çocuklarını sevemeyen insanlar kalkıp da sadece kâğıtların
içerisine kafalarını gömerek iyi kanunlar yapamazlar, böyle bir şey mümkün
değil. Yani biz, insanlara birtakım iyi düzenlemeler yapmak, iyi yasalar
yapmak, onların hayatında olumlu değişiklikler yapmak üzere yetkilendirilmiş,
görevlendirilmiş insanlar olarak burada bulunuyoruz. Ama kendi hayat düzenimize
baktığımız zaman, burada yaşadığımız şeye baktığımız zaman, aslında birbirimize
karşı da zaman zaman, ister istemez bir öfkeyi, kutuplaşmayı büyütüyoruz. Çünkü
normal bir hayat yaşamıyoruz. Böyle bir hayat içerisinde yasama faaliyeti
olmaz, yasa yapılmaz, yapılan şeyden hayır gelmez. Yapılan şeyleri çoğu
zaman... Gerçekten, bunu sadece iktidar partisi için söylemiyorum ama genel
olarak bütün partilere mensup olan milletvekili arkadaşlar için söylüyorum:
İçeriye yeterince hâkim olamıyor kimse, bu çalışma temposu içerisinde de hâkim
olamıyor, daha öncesinde komisyonlarda görüşülmediği için de hâkim olamıyor.
Hâlbuki, komisyonlardır göz göze temas gerektiren yerler. O komisyonlarda daha
insanca çalışmalar olabilir, o komisyonlarda birbirimize yakınlaşabiliriz,
olumlu önerilerde bulunabiliriz, olumlu değişiklikler yapabiliriz. Buna fırsat
vermeyen bir yasama çalışması, faaliyeti içerisinde hakikaten kimsenin hayrına
olabilecek bir düzenleme yapılamaz, üstünkörü sadece bazı şeylere imza atmış
oluruz.
Şimdi,
bir başka önemli konu var önümüzde; pazartesi gününden itibaren, biz, aslında
bizim için tekçi olan ve bu ülkede bir rejim değişikliği anlamına gelen bir
Anayasa teklifini görüşmeye başlayacağız ve saatlerdir iktidar grubundan şunun
için bir cevap bekliyoruz: Halkımız acaba Anayasa görüşmelerini, gerçekten
onları bu kadar fazla ilgilendiren ve bu toplumda “Evet.” veya “Hayır.” diye
bir referanduma dahi gidebilecek olan... Ki, bu Meclisten geçmeyeceğini umut
ediyorum bu teklifin ama geçmesi hâlinde de halkın onayına gidecek olan bir
teklifin halk tarafından görüşmelerinin izlenerek bilinmesi, şeffaf olarak bu
yayının bütün görüşmeler boyunca televizyondan naklen izlenebilmesi; sadece
internetten değil, bizim annelerimiz, babalarımız ya da işte ne bileyim,
interneti olmayan, buna ulaşamayan insanların da izleyebileceği... Bundan daha
makul bir istek olabilir mi arkadaşlar? Yani, halkın oylamasına götürmeyi
düşündüğünüz bir şeyi halkın izlemesinden, görüşmelerini izlemesinden, bununla
ilgili net olarak kanaat sahibi olmasından, bunu istememizden daha makul bir
şey olabilir mi? Bunu gerçekten samimiyetle soruyorum. Bunun nesini
değerlendiriyorsunuz? Bunda değerlendirecek bir şey yok. Yoksa bilinmesini mi
istemiyorsunuz? Yani, gerçekten yaptığınız şeye güveniyorsanız, bu Anayasa
teklifinin halk tarafından çok kabul görecek, çok makbul bir şey olduğuna
güveniyorsanız, buna inanıyorsanız, o zaman diyoruz ki: Gelin, burada gruplar
adına yapılacak görüşmeler bir saat olsun, daha sınırlı olmasın. 
Bunun
dışında da madem biz gündüzden geceye, geceden sabaha burada çalışacağız, yine
aynı o insani olmayan tempoyla neyi yetiştireceksek… Çünkü, halkın aslında hiç
de gündemi olmayan bir şey. Halk bugün gerçekten dolar kaça yükseldi, ona
bakıyor. Arçelik’ten 600 işçi çıkarılmış, o işçiler “Ben hayatımı nasıl idame
ettireceğim?”, ona bakıyor. Yıllardır iş cinayetlerinde ölen insanlar, onların
yakınları acaba yeni iş güvenliği, iş sağlığıyla ilgili bir düzenleme olacak mı,
buna bakıyor. Ki bu torba kanun içerisinde -yine aynı şekilde, ben burada vekil
olduğum zaman yaptığım ilk konuşmalardan biriydi, bunun ötelendiği madde
üzerine konuşmuştum- yine aynı şekilde, iş yerlerinde iş güvenliği, iş sağlığı
uzmanının daimi olarak bulunması, bu istihdamın yaratılmasıyla ilgili maddenin
ertelenmesi söz konusu; bunu da oylayacağız aynı şekilde bu torba içerisinde,
biliyor musunuz bilmiyorum. Bu da şu anlama geliyor: Yeni iş kazaları, yeni iş
cinayetleri, yeni işçi ölümleri anlamına geliyor. 
E,
bütün bunları burada yaparken, insanların gündemi aslında buyken, insanların
gündemi aslında yaşam hakkının korunmasıyken, hâlâ işte katliamları yapan,
gerçekleştiren birçok kişi henüz bulunamamışken, adliyeye teslim edilememişken,
bugün üstelik İzmir kentinde adliyeye insanların hak aramak için aslında
gittiği, gitmesi gereken yerde de bir saldırı gerçekleşmişken; insanlar kendi
yaşamlarıyla, çocuklarının hayatlarıyla, eğitimleriyle, gelecekleriyle,
ceplerindeki parayla ilgili, emeklilikleriyle ilgili, sağlıklarıyla ilgili
endişe içerisindeyken biz kalkıp da “Acaba burada tekçi bir başkanlık rejimini
getirebilir miyiz”i tartışacağımız, bundan başka hiçbir madde içermeyen bir
Anayasa teklifini görüşecekken tek isteğimiz şu ki: Ya, arkadaşlar, gelin işte,
bu Anayasa teklifinizi madem görüşeceğiz, o zaman halkımız da bunu izlesin. Biz
ne diyoruz? Görsünler. Siz ne diyorsunuz? “Görsünler.” Cumhuriyet Halk Partisi
ne diyor? “Görsünler.” Milliyetçi Hareket Partisi ne diyor? “Görsünler.” Bunu
istiyoruz ve hâlâ bunun cevabını alamıyoruz. 
Evet, lütfen, burada kendimiz için de insani şartlar
yaratalım, kendimiz de insani şartlarda yasama faaliyeti yürütelim. Ancak bu
şekilde yapacağımız yasalardan hakikaten kendimize de, halkımıza da bir hayır
gelebilir. Aynı zamanda, birbirimizle de o komisyonlarda yürüteceğimiz
faaliyetlerde çok daha iyi bir diyalog içerisinde olabiliriz ve herhâlde
Türkiye için tekçi bir tekliften ziyade, daha demokratik, daha özgürlükçü nice
teklifleri de hep beraber hazırlayabiliriz. O zaman işte burada her şeye bizler
“evet” demeye hazırız diyoruz. 
Saygılarımla. (HDP ve CHP sıralarından alkışlar)
BAŞKAN – Teşekkür ederim Sayın Kerestecioğlu. 
Madde üzerinde Milliyetçi Hareket Partisi Grubu adına
Erhan Usta, Samsun Milletvekili. 
Buyurunuz Sayın Usta. (MHP sıralarından alkışlar)
ERHAN USTA (Samsun) – Teşekkür ederim Sayın Başkanım. 
Sayın Başkan, değerli milletvekilleri; ben çok kısa
konuşacağım. Şimdi, zaman zaman değerlendirmelerimizi yapıyoruz; 2017 yılı
hakikaten hem Türkiye ekonomisi açısından hem kamu maliyesi açısından hem de
firmalarımız açısından zor bir yıl olacak. Küresel koşullar daha kötü, kendi iç
veya Türkiye’ye yönelik sorunlar da bütün şiddetiyle devam ediyor. Bu anlamda
buraya iyi hazırlıklı olmamız gerekiyor. 
Özellikle ticaret ve finansman kanallarını Türkiye’nin
açık tutması lazım, bu son derece önemli. Yani, bakın, Avrupa ülkelerinde
Türkiye’yle ticaretin sınırlandırılması yönünde bir trend var finansman
açısından. Biz finansmanımızın çok önemli bir kısmını Avrupa Birliği ülkelerinden sağlıyoruz. Burada hem finansta hem de
ticarette yani yüzde 5’lik bile bir sıkıntının olması, Türkiye’de ciddi şok
etkisi yapar, bunu görmemiz lazım. İçeride, işte güveni artırıcı, belirsizliği
azaltıcı politikalarla ancak bunu sağlayabiliriz. Ben bunun çok hayati olduğunu
düşünüyorum. O yüzden, bir kez daha bunu dile getirmeyi uygun gördüm.
Şimdi,
tabii ki bu sürece de hazırlıklı olmak lazım. Hani, hep “reformlar” diyoruz, o
reformlar artık işin… Şu anda iş o kadar acil duruma geldi ki -biraz daha
onlara mutlaka başlanılmalı ama- şimdi çok daha acil konular için, Türkiye
ekonomisini 2017 yılı için, Sayın Bakanım, hem kamu maliyesi açısından hem de
ekonominin genelinde hakikaten gelecek sıkıntılara karşı koruyacak, çok acil
önlemlerimizi ortaya koyacak bir planı Hükûmetin hemen sunması lazım. Bunun çok
ivedi olduğunu düşünüyorum. 
Yoksa,
şimdi bu önerge üzerinde konuşacak olursak, bu önergeyi biz destekledik,
önergede imzamız var, önerge önemli. Konusu şu, malum: İndirimli KDV uygulanan
sektörler veya mal grupları var, bu firmaların da devletten alacağı doğuyor. Şu
andaki mevcut sistem içerisinde, alacakları nakden iadeler o yıl içerisinde
yapılmıyor, bir sonraki yıl içerisinde, bir sonraki yıl yapılabiliyor. Şimdi,
bunun, yıl içerisinde yapılmasına imkân tanıyan bir önergedir bu; yerindedir,
doğrudur çünkü firmalarımız hakikaten nakde sıkışacaklar. Finansman açısından
onları rahatlatacak bir şeydir, o yüzden önergeyi destekliyoruz.
Ancak,
burada, uygulamada şöyle bir sıkıntının olmaması lazım yani bunu buradan ikaz
etmek istiyorum. Biz tabii buna iyi niyetli bir şekilde imza atıyoruz ve iyi
niyet esastır, iyi niyetli uygulamanın doğru uygulama olacağını da düşünüyoruz
ama şu ikazı da yapmak durumundayım: Belli bir spesifik sektöre, spesifik bir
firmaya yönelik -çünkü burada o yetki var yani konuyu, dönemi, her şeyi
farklılaştırma konusunda, belirleme konusunda Maliye Bakanlığının yetkisi var-
bunun bu şekilde kullanılmaması lazım. Bunun da ilave bir belirsizlik de
ekonomide yaratmaması lazım. Yani, işte, bu yıl verilecek mi verilmeyecek mi?
Çünkü, bu, geçici bir madde değil, sürekli bir madde. Yani, sonraki yıllarda,
bu konuda sürekli bir tereddüt, firmalarda bir beklenti, bir baskı şeklinde
değil, bunun kurallarını çok iyi bir şekilde konulup uygulanması, düzgün
uygulanması, adil uygulanması ekonomimiz açısından son derece faydalı olur diye
düşünüyorum. 
Bu
anlamda da önergeyi desteklediğimizi ifade ediyorum, Genel Kurula saygılar
sunuyorum. (MHP sıralarından alkışlar)
BAŞKAN
– Teşekkür ederim Sayın Usta.
Madde
üzerinde şahsı adına Lale Karabıyık, Bursa Milletvekili. 
Buyurun
Sayın Karabıyık. (CHP sıralarından alkışlar)
LALE
KARABIYIK (Bursa) – Teşekkürler Sayın Başkan.
Değerli
milletvekilleri, öncelikle, İzmir’de terör saldırısında şehit olan 2
vatandaşımıza Allah’tan rahmet, yaralılara da acil şifalar diliyorum.
Evet,
19 ayrı konuda gelen, 38 maddeyi içeren torba yasayla bu akşam da devam
ediyoruz ve bu torba yasanın özelliği asla çözüm üreten değil, kısa vadeli
geçişler sağlayan, istisnalar ağırlıklı bir torba yasa ve biz bu 19 ayrı
konudaki torba yasayı hızla, akşamın saatlerine sıkıştırarak, üzerinde yeterli
yeterli konuşup konuşmadığımızı da tartışmadan geçirmeye çalışıyoruz. 
Bu
arada yeni ihdas ettiğimiz madde aslında vergi sisteminin yavaş yavaş
işlerliğini nasıl kaybettiğini bir kere daha gözler önüne seren bir belge
aslında. Evet, biz buna imza attık, karşı da değiliz ama “evet” dememizin
sebebi şu: Mükellefler ödedikleri vergileri mahsup edemiyorlar ve üzerinde yük
olarak kalıyor, devlet tarafında kalıyor ve bekliyor. Bu arada, o kadar çok
finansman sıkıntısı var ki firmalarımızın, bir de bu vergi iadesini alamamaları
onları daha büyük sıkıntıya sokuyor, bu bir gerçek. İşte, bu dönemde vatandaşın
parasının devlette kalmasını kabul etmek CHP olarak tabii ki bizi son derece
rahatsız ediyor, bundan dolayı da biz bu geçen maddeye “evet” diyoruz, kabul
ediyoruz. Tabii, burada gönül isterdi ki sektörel ayrım olmadan veya belli mal
ve hizmet grupları ayrımı olmadan hepsine iadeler daha erken tarihte yapılsın
ama şu anda bu kadar yapılabildiği ifade edildi, biz de buna onay veriyoruz. 
Burada
belirtmek istediğim başka bir şey var, bu konuya gelmişken değinmeden
geçemeyeceğim: Sayın vekiller, şu anda piyasada şirketlerin gerçekten çok
önemli boyuta varan kur zararları söz konusu, riskleri de çok yüksek, artık
talep almakta da zorlanıyorlar. Çekleri dönmüyor piyasaya bakarsanız ve çok
uzun vadelerde çeklerin verildiğini de artık gerçek piyasa verilerinden
görüyoruz. 
Şimdi
ben size gerçek riski gösteren bir şey anlatmak istiyorum. Sayın vekiller, bir
tekstil ihracatçısı, Türkiye’nin tanınmış bir marka tekstilcisiyle geçen hafta
bir görüşmem oldu, ifadesi şöyleydi, dedim ki: “Piyasa sizi etkiledi mi,
ihracatınız etkilendi mi?” Dedi ki: “Eğer biz o ülkelere gidip müşterinin
ayağına katalogları götürmezsek müşteri buraya gelmiyor. Neden gelmiyor? ‘Türkiye’de
terör var; tehlikeli, riskli, can güvenliğimiz yok.’ diye gelmiyor. Biz şu anda
satışlarımızı, ihracatımızı aynı oranlarda sürdürmeye çaba sarf ediyoruz ama
biz giderek. Onlar gelecekleri hafta yaklaştığında mutlaka gelişlerini iptal
ediyor, biz gidiyoruz, biz talep alıyoruz fakat bunu ne kadar sürdürebiliriz,
bilmiyorum.” Çünkü özellikle şunu vurguladı kendisi: “Daha önce iki sezonluk
sipariş alırken şimdi bir sezonluk sipariş veriyorlar ve bir dahaki sezon
tekrar gözden geçireceklerini ifade ediyorlar. Bu da bizim için çok önemli bir
risk.” diye ifade etti. Evet, değerli vekiller, şu anda bunlar piyasadaki
ihracatçıların yaşadıkları, firmaların yaşadıkları gerçekler. Türkiye’de
terörün bir sürü etkisinin yanı sıra, bu riskleri de ifade etmek ve en kısa
zamanda terörle mücadeleyi yapmak gerekli. 
Bir
başka noktayı daha sürem varken belirtmeden geçemeyeceğim. Evet, bildiğimiz
gibi, 2016 yılının Ağustos ayında, bizim “kara para aklama” dediğimiz ama
Hükûmetin “varlık barışı” adını verdiği bir madde geçmişti. Şimdi, bunu tekrar
ifade etmek istiyorum ki, tekrar altını çizmek istiyorum ki yasanın böyle bir
amacı olmamasına karşın, tebliğle yapılan düzenlemeyle kara paranın
aklanmasının ve terörün finansmanının önlenmesine yönelik şüpheli işlem
bildiriminde bulunulmaması, bu kapsamda suç ve suçluyla mücadele edilmesi
fiilen ortadan kaldırılmıştır. 
Değerli
vekiller, terörle mücadele etmeye çalışıyoruz. Peki, herhangi bir terör örgütü
bu parayı içeriye getirirse bunun nasıl bilincinde olacağız? Çünkü kimin
getirdiği belli olmayan bir sistemde, bir süreçte biz nasıl “Terörle mücadele
ediyoruz.” diyeceğiz? Bakın, bu “kara para aklama” adını verdiğimiz veya “varlık
barışı” dediğiniz bu yasa bütün bunlara yol açmakta. Aslında, üzerinde
konuşulacak ve konuştuğumuz çok daha vahim riskleri de söz konusu. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Karabıyık.
Şahsı
adına ikinci konuşmacı Mahmut Toğrul, Gaziantep Milletvekili.
Buyurunuz
Sayın Toğrul. (HDP sıralarından alkışlar) 
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, aslında, her torba kanunda karşılaştığımız bir durumla yine burada
karşı karşıyayız. Mutlaka, gelen torbayla ilgili -burada tekrar gözden
geçiriliyor- şu eksik kaldı, bu tarafı eksik kaldı, şöyle tekrar gözden
geçirilmeli diye düşünüyoruz ve burada hem zaman ekonomisi açısından hem de
kendi kişisel zamanımızdan ve halka da kalitesiz yasa çıkarmakta bir rol
üstlenmiş oluyoruz. 
Değerli
arkadaşlar, söz konusu kanun (446) aslında, birbirinden bağımsız, birden çok
ihtisas komisyonunu ilgilendiren bir torba. Bakın, kanunları ilgili ihtisas
komisyonlarında tartıştırmıyoruz, sonra bir torbanın içine atıyoruz ve buraya
alelacele getiriyoruz. 
Değerli
arkadaşlar, şimdi, bu ülkede sanki Meclis bir yasama, bir yasa çıkarma
fabrikası gibi işlev görüyor. Hâlbuki, bizim, vekiller olarak burada ikinci bir
görevimiz var, aynı zamanda bir denetim görevimiz var. Şu anda Meclis denetim
görevini tamamen devre dışı etmiş bir durumda. Örneğin, burada araştırma
önergeleri veriliyor; bu ülkenin gündemiyle ilgili, yaşadıklarıyla ilgili,
yaşamla ilgili, ekonomiyle ilgili, yaşadığımız terör belasıyla ilgili,
yaşadığımız dış politikayla ilgili çeşitli önergeler veriliyor ama bu
önergelerin hiçbir tanesi dikkate alınmıyor. Meclisin gündemiyle halkın gündemi
tamamen birbirinden farklı, bağımsız bir şekilde gidiyor. Halkın can güvenliği
sorunu var, halkın çalışma güvenliği sorunu var, halkın seyahat sorunu var,
halkın eğitim sorunu var ve çalışma sorunu var, iş güvenliği sorunu var ama biz
bunların hiçbir tanesinde, maalesef, bugüne kadar burada bir yol almış değiliz.
Değerli
arkadaşlar, burada günübirlik yasalar çıkararak, aslında AKP’nin, öteden beri
zengini daha zengin ettiği ama yoksula, emekçiye gelince göz ardı ettiği…
Sürekli “Aman ha yatırımı iyileştirelim.” diyoruz ama değerli arkadaşlar,
barışın olmadığı bir ülkede yatırım yapmanın koşulu yoktur. Ne kadar yasalarla
oynarsanız oynayın, ne kadar yasa çıkarırsanız çıkarın eğer yatırımcı bu ülkede
kendisini güvencede görmüyorsa yatırımcının bu ülkeye gelmesi mümkün değil.
Biraz önceki konuşmacı arkadaşım söyledi, şimdi, buraya gelip burada irtibat
kurmak isteyenler, eğer bu ülkede can güvenliği sorunu olduğunu düşünüyor ve
bundan dolayı gelmiyorsa siz istediğiniz kadar burada yasa çıkarın… Eğer burada
yatırım ortamı yoksa bu çıkardığınız yasaların da bir karşılığı yok. 
Bakın,
emekçilerle ilgili, emeklilerle ilgili… Dünyada, emekli olduktan sonra yaşam
koşulları en kötü olan bir ülkeyiz. Hepiniz görüşmüşsünüzdür, bir Fransız’ın,
bir İngiliz’in ya da bir Alman’ın emekli olduktan sonra bir maaşıyla dünyada
seyahat ettiğini ve yaşamını çalışmadan idame ettirdiğini ama Türkiye’de
-genelde bir karikatür gösterilir- bizimkiler ya sokakta simit satıyor ya limon
satıyor ya da ikinci bir iş bulmakla zamanını geçiriyor. Çünkü verdiğiniz ücret
bir emeklinin kendi yaşamını idare ettirmesini sağlamıyor.
Bir
diğer önemli nokta, değerli arkadaşlar, bu döneme kadar tüm siyasi iktidarlar
böyleydi ama AKP döneminde, resmen şaha kalkmış gibi, kendi yandaşına, çeşitli
tarikatlara, çeşitli cemaatlere avantaj sağlayan yasalar çıkarmakla zaman
geçiriyoruz. Bakın, her ülkenin temel görevi yurttaşlarına kaliteli sağlık ve
eğitim vermesidir ama biz, bunu şu anda cemaatlere, tarikatlara tamamen
devretmiş durumdayız. Aslında, 15 Temmuzda bu yaptığımızın ne kadar hatalı
olduğunu gördük, yaşadık ama maalesef ders çıkarmadığımız anlaşılıyor.
Dolayısıyla, böyle ne bir yasama faaliyeti yapılır… Aslında, burada yaptığımız
iş bir angaryaya dönüşmüştür diyorum, Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Toğrul. 
Madde
üzerinde soru-cevap işlemi yapacağız. 
Soruları
başlatıyorum. 
Sayın
Murat Bakan…
MURAT
BAKAN (İzmir) – Sayın Başkan, Sayın Bakanım; uzman jandarma ve astsubayların
özlük haklarıyla ilgili ciddi sorunları var. Astsubayların tazminat sorunları
var, görev tazminatı, komutanlık tazminatı; uzman jandarmaların da intibaklarıyla
ilgili, okulların intibaktan sayılmasıyla ilgili sorunları var. Bakanlar çok
defa söz verdiler bununla ilgili, önceki Başbakan da söz verdi ama iş gelip
dayanıyor “Maliye Bakanlığı bu konuya cevaz vermiyor.” deniyor. Bu konuyla
ilgili bir açıklama yapar mısınız? 
BAŞKAN
- Sayın Kazım Arslan…
KAZIM
ARSLAN (Denizli) – Sayın Maliye Bakanına soruyorum: Görüşmekte olduğumuz 446
sıra sayılı Tasarı’nın 16’ncı maddesiyle eklenen, özellikle ticarette ve
üretimde alınan ve ödenen KDV miktarı farklılıkları nedeniyle şirketlerin ve
gerçek kişilerin Maliye Bakanlığında bekleyen KDV alacaklarının iadesinin
Bakanlığınızın takdirine bağlı olarak değil… Tüm sektörlerde ve işletmelerde
oluşan KDV iadelerinin piyasaları rahatlatacağı bir gerçektir. Bu nedenle, hiçbir
ayrım yapılmadan tüm işletmelerde bu bekleyen KDV iadelerinin yapılmasını arz
ediyorum. 
Teşekkür
ederim. 
BAŞKAN
– Sayın Demirtaş…
ÜNAL
DEMİRTAŞ (Zonguldak) – Teşekkür ederim Sayın Başkan. 
Sayın
Bakan, sizin dağıttığınız kitapçığa göre, Türkiye’nin özel sektör ve kamu dış
borç stoku yaklaşık 426 milyar dolar. Bir yıllık kısa vadeli dış borç ise 160
milyar dolar. Cari açıkla bu borç 200 milyar dolar gibi bir rakama tekabül
ediyor. Merkez Bankasının kullanılabilir rezervi ise bu borcu ödemeye yeterli değil.
Siyasi istikrarı iktidarınızın bozması nedeniyle de dışarıdan bu yıl sıcak para
gelmeyeceği çok açık. Bu borcu nasıl ödemeyi düşünüyorsunuz ve 2017 dolar kuru
hedefiniz kaç?
BAŞKAN
– Sayın Karabıyık…
LALE
KARABIYIK (Bursa) – Sayın Başkan, teşekkürler.
Sayın
Bakan, üniversitelerde hâlen açıkta bekleyen akademisyenler var yani ihraç
edilenler ihraç edildi fakat açıkta bekleyenler hâlen görevine rektörler
tarafından gönderilmedi. Rektörler YÖK’ün üstüne atıyor oysa biz biliyoruz ki
YÖK’te değil, rektörlerin inisiyatifinde olan bir konu.
Bir
diğer nokta, kapatılan vakıf üniversitelerinin akademisyenlerinin hâlen
güvenlik soruşturması yapılmadı ve onlar henüz hiçbir üniversitede görev
alamadılar, hiçbir yerde çalışamıyorlar, artık perişan durumdalar. Bunların
ayrıştırılması konusunda YÖK’ün, Bakanlığın ve Başbakanlığın da bir çalışması
olması gerektiğini düşünüyorum çünkü akademisyen kolay yetişmiyor ve artık
bütün bu bilim adamları yurt dışına göç edecekler.
Teşekkür
ederim.
BAŞKAN
– Sayın Akyıldız…
ALİ
AKYILDIZ (Sivas) – Teşekkür ediyorum Sayın Başkanım.
Sayın
Bakanım, biraz önce Sivas’tan bir hemşehrimizin gönderdiği bir mesajı sizinle
paylaşayım. Hemşehrimiz “Ben prim ödeme günümü tamamlayamadım ama yaşımı,
yılımı doldurdum; prim günüm eksik sayıldığı için emekli olamıyorum. Bize de
BAĞ-KUR’lularda olduğu gibi kalan prim gün sayısını ödeyerek emekli olma hakkı
vermeyi düşünüyorlar mı? Yaşım da epey ilerlediği için kimse bana iş de
vermiyor, ‘Yaşlısın.’ diye benimle de dalga geçiyorlar, iş de bulamıyorum. Bu
konuda Hükûmetin bir düzenleme yapması düşünülüyor mu?” diye soruyor. Ben de
size soruyorum.
Teşekkür
ediyorum.
BAŞKAN
– Sayın Atıcı…
AYTUĞ
ATICI (Mersin) – Sayın Bakan, sizin tabirinizle, iki yılı aşkın bir süredir
ülkemiz fiilî başkanlık sistemiyle yönetiliyor ancak görülüyor ki ülkemizi
yönetemiyorsunuz. Son altı aydır fiilî başkanlık sistemi üzerine bir de OHAL
uygulamasıyla ülkeyi yönetmeyi denediniz; e, bunu da beceremediğiniz
anlaşılıyor. Allah aşkına kendinizi kandırmayın, hangi yetkiyle olursa olsun
ülkemizi yönetemiyorsunuz; artık bunu ne olur anlayın.
BAŞKAN
– Sayın Durmaz…
KADİM
DURMAZ (Tokat) – Teşekkür ederim Sayın Başkanım.
78
milyon yurttaşımız bugünlerde hüviyet cüzdanlarını değiştirmekteler ama Nüfus
çalışanları mesai mefhumu olmaksızın normalinden fazla da görev yapmaktalar.
Bunların mesai ücretleriyle ilgili bir iyileştirme ya da mesai ücreti verilmesi
noktasında Bakanlığınızın bir çalışması var mıdır?
Yine,
ataması yapılmayan, kamu kurum, kuruluşlarına geçmek isteyen jandarma uzmanlar,
piyade uzmanlar oldukça yüksek rakamda beklemekte, toplumda da sosyal bir vaka
hâline dönüşmüştür. Bu konuda Hükûmetin bir tasarrufu, bir projesi ve çalışması
var mıdır?
Teşekkür
ederim.
BAŞKAN
– Teşekkür ederim Sayın Durmaz. 
Cevaplar
için Hükûmete söz vereceğim. 
Buyurunuz
Sayın Bakan. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Bakan’ın, uzman jandarma ve astsubayların özlük haklarına ilişkin olarak, benim
de kısmen bildiğim, birtakım talepleri var. Tabii, Maliye Bakanlığı olarak,
kamu kurumlarından özlük haklarına ilişkin bir talep geldiğinde, Bakanlık
olarak değerlendirmeyi belirli ölçütler dâhilinde yapıyoruz. 
Yapmış
olduğumuz değerlendirmede, öncelikle özlük haklarından bir kısmına ilişkin bir
talep olduğunda, biz o özlük haklarının bütününe ilişkin bir değerlendirme
yapıyoruz. Bazen özlüğü oluşturan unsurlardan bir tanesinde farklı ve daha
düşük olabilir ama başka özlük haklarında, aslında, o söz konusu personelin
diğer koşulları daha iyi olabiliyor. 
Onun
için, burada, özlük haklarında “Eşit işe eşit ücret” kavramı başta olmak üzere,
adaletli, performansı teşvik eden, çalışmayı teşvik eden bir anlayışla
kurumlara görüş veriyoruz, bu konuda da Millî Savunma Bakanlığıyla birlikte
çalışıyoruz, onu da ifade edeyim ama emsal gösterilen diğer meslek unvanlarının
özlük haklarını da değerlendirdiğimiz zaman, tabii, Bakanlıkla farklı
görüşlerimiz de olabiliyor. 
Sayın
Arslan, biraz önce komisyon tarafından uygun görüşle Genel Kurulumuzun
takdirine arz edilen önergede, Maliye Bakanlığına verilen yetki genel yetkiyi
de içeriyor yani Maliye Bakanlığı normalde bir yılı aştıktan sonra katma değer
vergisi iadesini indirimli orana tabi işlemlerde yapabilecekken bütçe
imkânlarını dikkate alarak bütün sektörler için genel anlamda da bu süreyi bir
yıldan önceki bir süreye çekme imkânını aldık ama ihtiyaca göre bunu sektörler
itibarıyla yapma imkânı da oluşacak. Dolayısıyla, burada sizin de ifade
ettiğiniz şekilde bütün sektörleri de kapsayacak bir yetkiyi de aldığımızı
ifade edeyim. 
Sayın
Demirtaş dış borçlar konusunda, tabii, birtakım rakamlar verdi, biz de aynı
hassasiyetleri paylaşıyoruz. Ekonomiyle ilgili risk algısı oluşurken, tabii ki
birçok gösterge yanında, özellikle cari işlemler açığı, dış borç seviyeleri,
dış borç oranları önemli göstergeler. Burada da özellikle son dönemde özel
sektör borçları üzerinden oluşan bir değerlendirme var ama Hükûmet olarak da
daha önce de yapılan açıklamalar var. Hem geleceğe dönük olarak hem de mevcut
borçların çevrilmesi anlamında birtakım tedbirleri de hayata geçirdik. 
Dolar
kuru hedefi konusunda, biliyorsunuz, tamamen serbest piyasa ekonomisi
içerisinde dolar arz ve talep koşullarına göre kendi dengesini oluşturmakta,
onun için Hükûmet olarak orta vadeli programda herhangi bir şekilde bir dolar
hedefi ortaya koymadık. Sadece ve sadece her ekonomi programında ister istemez
makroekonomik dengeleri oluşturabilmek açısından gösterge mahiyetinde bir dolar
seviyesi veya kur seviyesi belirlenmiştir. Bu noktada da özellikle bu hususu
belirteyim. 
Sayın
Karabıyık, akademisyenlerle ilgili bu detaylara vâkıf değilim ama ilgili
kurumlarla görüşeyim. Ben de aynı kanaatteyim, yani öğretim üyesi kolay
yetişmiyor. Mutlaka buradaki arkadaşlarımızdan yapılan soruşturmalar
çerçevesinde hiçbir şekilde sıkıntısı olmayanların süratle görevlerinin başına
gelmesi son derece önemli. Ben bunu sizin kadar önemsiyorum. Doğru bir talep. 
Sayın
Akyıldız, tabii, özellikle emeklilik yaşıyla ilgili, emeklilik zamanıyla ilgili
bir talepten bahsetti. Vatandaşlarımızın bu şekilde bir talebi var ama bir
taraftan da sosyal güvenlik sisteminde özellikle 2008 yılında önemli bir reform
yaptık. Bu reform çerçevesinde, mevcut sistemin parametrelerinde herhangi bir
değişiklik yaptığımız durumda, bu defa da sosyal güvenlik açıklarıyla ilgili birtakım
başka meselelerle karşılaşıyoruz. Ama, emeklilik haklarımızın, emeklilerimizin
haklarının daha da geliştirilmesi noktasında Hükûmet olarak da bir çaba
içerisindeyiz.
Sayın
Atıcı, tabii, birtakım değerlendirmelerde bulundu ama bir soru sormadı. Zaten
haftaya inşallah Genel Kurulda bu konularla ilgili tartışmalar etraflı bir
şekilde yapılacak.
Sayın
Durmaz, nüfus çalışanlarıyla ilgili bir konu gündeme getirdi. Anladığım
kadarıyla, İçişleri Bakanlığı, nüfus çalışanlarına bu dönemde fazla mesai
ödenmesi konusunda bir talep göndermiş Bakanlığımıza. Tabii ki biz geçici
dönemlerde artan iş yüküne bağlı olarak yapılan çalışmalar karşılığında fazla
mesai ödenmesi konusunda Bakanlar Kuruluna olumlu görüş bildiriyoruz. Burada da
benzeri bir yaklaşım içinde olacağımızı söylemem gerekir.
Uzman
jandarmaların diğer kurumlara geçişi konusunda da benim bildiğim, Millî Savunma
Bakanlığının bu konuda bir çalışması var. Biz de Bakanlık olarak çalışmaya
teknik anlamda destek veriyoruz.
Teşekkür
ediyorum Sayın Başkanım.
BAŞKAN
– Teşekkür ederim Sayın Bakan.
Birleşime
beş dakika ara veriyorum.
Kapanma Saati: 22.14
YEDİNCİ OTURUM
Açılma Saati: 22.25
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mustafa AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 51’inci Birleşiminin
Yedinci Oturumunu açıyorum.
446
sıra sayılı Kanun Tasarısı’nın görüşmelerine devam ediyoruz.
Komisyon
yerinde. 
Hükûmet
yerinde. 
Madde
üzerinde beş önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 15’inci maddesinden sonra gelmek üzere
değişiklik önergesiyle eklenmesi öngörülen 19’uncu maddenin ikinci fıkrasında
geçen “hizmet grupları ve dönemler” ibaresinin “hizmet grupları ile dönemler”
şeklinde değiştirilmesini arz ve teklif ederiz. 
 Filiz KerestecioğluDemir Mehmet
Ali Aslan Berdan Öztürk
 İstanbul Batman Ağrı
 Erol Dora MehmetEmin
Adıyaman İbrahim Ayhan
 Mardin  Iğdır Şanlıurfa


Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 15’inci maddesinden sonra gelmek üzere
değişiklik önergesiyle eklenmesi öngörülen 19’uncu maddenin ikinci fıkrasında
geçen “ancak” ibaresinin fakat” şeklinde değiştirilmesini arz ve teklif ederiz.

 Filiz Kerestecioğlu
Demir Mehmet Ali Aslan Berdan Öztürk
 İstanbul Batman Ağrı
 Erol Dora Mehmet
Emin Adıyaman
 Mardin  Iğdır
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 15’inci maddesinden sonra gelmek üzere
değişiklik önergesiyle eklenmesi öngörülen 19’uncu maddenin ikinci fıkrasında
geçen “Maliye Bakanlığınca” ibaresinin “Maliye Bakanlığı tarafından” şeklinde
değiştirilmesini arz ve teklif ederiz. 
 Filiz Kerestecioğlu
Demir Mehmet Ali Aslan Berdan Öztürk
 İstanbul Batman Ağrı
 Erol Dora Mehmet
Emin Adıyaman
 Mardin  Iğdır
Türkiye Büyük Millet Meclisi Başkanlığına
Görüşülmekte
olan yeni maddeyle düzenlenen 3065 sayılı Kanun’un 29’uncu maddesinin (2)
numaralı fıkrasının ikinci cümlesinden sonra eklenen, cümlenin son kelimesi
olan “edilebilir” ifadesinin “edilir” olarak değiştirilmesini arz ve teklif
ederiz. 
 Özgür Özel Lale
Karabıyık Murat Bakan
 Manisa Bursa İzmir
 Ali Yiğit Bülent
Kuşoğlu Çetin Arık
 İzmir Ankara Kayseri

BAŞKAN – Şimdi
maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte olan yeni madde 3065 sayılı Kanun’un 29’uncu
maddesinin (2) numaralı fıkrasının ikinci cümlesinden sonra gelmek üzere
eklenen cümledeki “Maliye Bakanlığınca” ifadesinin “Maliye Bakanlığınca
teklif edilip Bakanlar Kurulunca kabul edilen” şeklinde değiştirilmesini arz ve
teklif ederiz. 
 Özgür Özel Mehmet
Bekaroğlu Murat Bakan
 Manisa İstanbul İzmir
 Ali Yiğit Kazım
Arslan Çetin Arık
 İzmir 
Denizli  Kayseri
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Mehmet Bekaroğlu, İstanbul Milletvekili.
Buyurunuz
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; hepinizi
selamlıyorum.
Değerli
arkadaşlarım, Adalet ve Kalkınma Partili milletvekillerini -Bakan dâhil-
tanıdığımı sanıyorum yani çoğu Anadolu çocukları; çoğu geçmişte yanlış giden
şeylerden şikâyet etmiş, sistemden şikâyet etmiş “Ezildik.” demişler; adalet,
hak, hukuk arayarak buralara kadar gelmişler. Şimdi gerçekten tanımakta zorluk
çekiyorum. 
Bakın,
şu anda gelen paketle devlet sanıyorum 10 milyara kadar bir paradan vazgeçiyor.
Baktım, Sayın Bakana da sordum, Plan ve Bütçe Komisyonunda da sordum: Ne kadarı
garibanlara gidecek? Mesela, emeklilere ne gidiyor, otuz yılını doldurmuş emeklilere?
Ya da işte engelliler dolayısıyla vazgeçilen para ne kadar? Hepsini
topluyorsun, 1,5 milyarı bile bulmuyor. 
Değerli
arkadaşlarım, gerçekten siz adalet filan diyerek geldiniz ama o klasik tuzağa
yakalandınız. Tuzak şu: Siyaseti -dün de söylemiştim- birikimin ve tahakkümün
aracı olarak kullanma tuzağına düştünüz. Gerçekten bu pakette de aynı tuzağın
içinde olduğunuzu görüyoruz. Biliyorsunuz, daha önce bir şey çıkardınız, can
suyu kredisi gibi mikro ölçekli KOBİ’lere verilecek şeyler. Şimdi, her ilden şikâyetler
geliyor; bakıyoruz, okuyoruz, işte kimlere verildi, gerçekten ihtiyaç sahipleri
mi? Hep yanınızdakilere vermişsiniz değerli arkadaşlar. Rize’den, Trabzon’dan,
Artvin’den listeleri aldım; listelerde Adalet ve Kalkınma Partisinin meclis
üyesinden ilçe yönetim kuruluna, il yönetim kuruluna kadar… Değerli arkadaşlar,
siz böyle değildiniz ya, nasıl böyle oldunuz, gerçekten insan şaşıyor. Bakın,
gelecek sene, 2017 yılında -Vergi Harcamaları Raporu’nuzda- istisnalar veya
teşvikler dolayısıyla 126 milyar TL’den vazgeçiyorsunuz. Kimlere gidiyor bu ve
nasıl oluyor bu? Gerçekten bunların hesabını yapıyor musunuz, düşünüyor
musunuz? Tamam, Hükûmet getiriyor, grup başkan vekilleri “Bu iş böyle olacak.”
diyor ama hepiniz bir bir, tek tek sorumlu değil misiniz? Yarın tek başına
gitmeyecek misiniz huzura? Orada, burada el kaldırırken “Bunun hiçbir
sorumluluğu yok.” mu diyeceksiniz değerli milletvekili? Hadi yarına gelmeden
bugün seçmenlerinize ne diyorsunuz değerli arkadaşlarım, gerçekten anlamakta
zorluk çekiyorum. 
Bakın,
bu paketin içinde geçen paketlerden kalma gemicilerle ilgili bir madde var.
Haluk Pekşen çok güzel anlattı burada ve resmi çok güzel gösterdi. Siz
garibanlardan -gerçekten şikâyet ettiğiniz şeyi yapıyorsunuz- topluyorsunuz,
zayıf olan toplum kesimlerinden topluyorsunuz ve güçlü olanlara aktarıyorsunuz,
“Nasıl olsa bu güçlü olanlar onlara da damla damla verir.” diyorsunuz değerli
arkadaşlar. Bu yanlıştır, bu adaletle bağdaşacak bir şey değildir ama bunu
yapıyorsunuz. Adalet ve Kalkınma Partisi olmanıza rağmen bunu yapıyorsunuz.
Millet de bunun farkındadır aslında. 
Başka
bir şey daha söyleyip bitireyim konuşmamı. Değerli arkadaşlarım, siz sürekli
şekilde hâlâ mağduru oynuyorsunuz. Hayır, mağdur filan değilsiniz. On beş
seneden beri bu ülkeyi yönetiyorsunuz, o şikâyet ettiğiniz, “vesayet mesayet”
dediğiniz her şey ortadan kalktı ama düzen hiçbir şekilde değişmedi. O
“vesayet” dediğiniz dönemlerde de böyle yasalar gelirdi, burada görüşülürdü.
Ben bir dönem de burada bulundum. Aynı şeyleri söyledik orada. Gerçekten geniş
halk kitlelerine fazla bir şey verilmiyordu. Siz de aynı şeyleri yapıyorsunuz,
aynı noktaya geldiniz. On beş sene sonra Adalet ve Kalkınma Partililer, sizler
“Ne oldu? Niye böyle olduk?” diye soru soruyor musunuz değerli arkadaşlarım? Sorun
lütfen.
Saygılarımla.
(CHP sıralarından alkışlar) 
BAŞKAN
– Teşekkür ederim Sayın Bekaroğlu.
Önergeyi
oylarınıza sunuyorum…
III.- YOKLAMA
(CHP sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim.
BAŞKAN
– Yoklama talebi vardır. Yoklama işlemini gerçekleştireceğim.
Yoklama
talebinde bulunan sayın milletvekillerini tespit ediyorum: Sayın Özel, Sayın
Altay, Sayın Karabıyık, Sayın Kuşoğlu, Sayın Çamak, Sayın Gökdağ, Sayın Arık,
Sayın Yiğit, Sayın Bekaroğlu, Sayın Kaplan Hürriyet, Sayın Bakan, Sayın Emir,
Sayın Çakırözer, Sayın Demirtaş, Sayın Akyıldız, Sayın Kara, Sayın Durmaz,
Sayın Özdemir, Sayın Zeybek, Sayın Yedekci, Sayın Yıldız. 
Yoklama
için iki dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN - Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan yeni maddeyle düzenlenen 3065 sayılı
Kanun’un 29’uncu maddesinin (2) numaralı fıkrasının ikinci cümlesinden sonra
eklenen, cümlenin son kelimesi olan “edilebilir” ifadesinin “edilir” olarak
değiştirilmesini arz ve teklif ederiz. 
Özgür
Özel (Manisa) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Çetin Arık, Kayseri Milletvekili.
Buyurunuz
Sayın Arık. (CHP sıralarından alkışlar)
ÇETİN
ARIK (Kayseri) – Sayın Başkan, değerli milletvekilleri; yüce Meclisi saygıyla
selamlıyorum. 
Ülkemiz
uzun bir süredir PKK, PYD, IŞİD ve FETÖ terör örgütlerinin gerçekleştirdiği
saldırı ve katliamlara maruz kalıyor. Bütün bu saldırılarda şehit olan asker,
polis ve vatandaşlarımıza Allah’tan rahmet, gazilerimize acil şifalar
diliyorum. Tüm terör eylemlerini lanetliyorum. 
Değerli
milletvekilleri, maalesef, AKP, FETÖ’nün darbe girişimi ve IŞİD’in katliamları
başta olmak üzere dinci örgütlerin saldırılarından hâlâ ders çıkaramadı.
Dincilik, âdeta bir afyon gibi, haşhaş gibi, IŞİD ve FETÖ’nün olduğu kadar bir
kısım AKP’lilerin de kanında dolaşıyor, zihinlerini uyuşturuyor. 
Bakınız,
bir örnek vereceğim: Kayseri’nin Develi ilçesi Belediye Başkanı öğrencileriyle
Ahmet Yılmaz Camisi’nde 29 Aralık 2016 tarihinde bir araya gelir. Fotoğrafta
Belediye Başkanı, Millî Eğitim Müdürü ve öğrencilerin büyük çoğunluğu AKP’nin
siyasi simgesi hâline gelen bir el işareti yaparak objektiflere böyle poz
veriyor. 
Değerli
milletvekilleri, bu fotoğraf aslında görünenden çok daha fazla şeyi ifade
ediyor. Bu fotoğraf hırsızlığa, yolsuzluğa, kamu malını babalarının malı gibi
kullananlara, çocuklara tecavüz edenlere ses çıkaramayanların yeni yılı
karşılayanlara ahlak dersi vermeye kalkmasının fotoğrafıdır. Bizim bu din
görevlisinden beklentimiz “Camide siyaset yaptırmam.” diyebilmesiydi. Çocuklara
tecavüz edenlere tek kelime etmiyor, devlet malını çalanlara “Devlet malını
çalmak haramdır.” demiyor, Belediye Başkanıyla camide siyaset yapıyor. Olmaz
böyle bir şey sayın milletvekilleri, olmaz böyle bir şey!
Bu
fotoğraf, laik ve bilimsel eğitimden, okuyan, düşünen, sorgulayan, fikri hür,
vicdanı hür nesillerden korkanların dindar ve kindar nesiller yaratarak
varlıklarını daha uzun yıllar sürdürme telaşının fotoğrafıdır. Bizim bu ilçe
millî eğitim müdürümüzden beklentimiz “Ey Belediye Başkanı, bu çocuklar üzerinden
senin camide siyaset yapmana izin vermem. Ben özgürce düşünen, sorgulayan,
fikri hür, vicdanı hür nesiller yetiştirmek peşindeyim.” diyebilmesiydi ama ne
acıdır ki ilçe millî eğitim müdürü de camide belediye başkanıyla birlikte
siyaset yapıyor. 
Bu
fotoğraf IŞİD ve FETÖ’nün tohumlarının yeniden ama yeniden atıldığının
tohumlarıdır. Belediye başkanı camide siyaset yapıyor. Burada, bu fotoğraf
karesinde yer alan belediye başkanı ve bürokratlara sesleniyorum: Ellerinizi bu
ülkenin çocuklarının üzerinden derhâl çekin. “Altın nesil yetiştiriyoruz.”
diyerek çıktığınız yolun nasıl bir uçurum olduğu 15 Temmuz ihanetinde ortaya
çıkmışken bu ülkeyi uçuruma sürükleyecek yeni yanlışlara kalkışmayın. 
OSMAN
AŞKIN BAK (Rize) – Kanun maddesi neydi, kanun maddesi?
ÇETİN
ARIK (Devamla) – Biz bunları söyleyince AKP’yle ilişkili kimi çevreler
“Gördünüz mü, bu CHP’liler namaza da, camiye de karşı.” diye hemen karşı
propaganda yapıyorlar. Şunu peşinen söyleyeyim ki: Namazın da, caminin de
başımızın üzerinde yeri var. Bizim isyanımız yüce dinimizin, gül yüzlü
çocuklarımızın siyasete alet edilmesidir. Allah rızası için artık bu halkı
Allah’la, dinle, kutsal değerlerle aldatmayı bırakın. (CHP sıralarından
alkışlar) Laiklik güzel ülkemizin toplumsal barışının teminatıdır. Bu kirli
hesaplarla bu barışı yok etmeyin. 
Buradan
Hükûmete sesleniyorum: Yüce dinimizi siyasetlerine alet eden o belediye
başkanına da, o millî eğitim müdürüne de bunun hesabını sorun. Artık AKP’nin
gaflet uykusundan uyanıp iktidar partisi sorumluluğuyla hareket etmesi
gerekiyor. Artık bölen, kutuplaştıran, ayrıştıran, ötekileştiren değil; tam
tersine, birleştiren, herkesi kucaklayan bir siyaset izlemesi gerekiyor. Benim
size önerim gelin, böyle değil, bir kez de böyle, milletle tek yumruk olmayı
deneyin. Eğer AKP Hükûmeti bizim uyarımızı dikkate almaz, eski alışkanlıklarını
devam ettirirse benim onlara önerim, “terörün her türlüsünü kınıyorum
bakanlığı”, “keşke biz de şehit olsaydık bakanlığı” ve “kimse Türkiye’nin
sabrını test etmesin bakanlığı”nı acilen kurmasıdır. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Arık.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 15’inci maddesinden sonra gelmek üzere
değişiklik önergesiyle eklenmesi öngörülen 19’uncu maddenin ikinci fıkrasında
geçen “Maliye Bakanlığınca” ibaresinin “Maliye Bakanlığı tarafından” şeklinde
değiştirilmesini arz ve teklif ederiz. 
Filiz Kerestecioğlu Demir
(İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Mehmet Ali Aslan, Batman Milletvekili.
Buyurunuz
Sayın Aslan. (HDP sıralarından alkışlar)
MEHMET
ALİ ASLAN (Batman) – Sayın Başkan ve Genel Kurulu saygıyla selamlıyorum.
Dün,
Batman’da TEOG sınavında 1’inci gelen Simanur Beyaz kardeşimize değinmiştim ama
bugün Batman’dan bir 1’inci daha olduğunu öğrenince onun da ismini anma
ihtiyacını duyuyorum, Hüseyin Baran Oktay’a da buradan kendisine, ailesine ve
öğretmenlerine başarılar diliyorum, kendisini tebrik ediyorum. İsmi Hüseyin
Baran Oktay yani Amerika’nın Hussein Barack Obama’sı varsa Batman’ın da Hüseyin
Baran Oktayları vardır ve inşallah, bizim çözemediğimiz sorunları bu
çocuklarımız günün birinde bu Mecliste ve Türkiye’de çözecektir, buna olan
umudumuz, güvenimiz sonsuzdur. 
Sayın
Bakanımız, dün siz yoktunuz, engellilerle ilgili sorunları dile getirmiştim,
keşke engellilerle ilgili yasalar çıkarılsaydı. Özellikle, temel ihtiyaçlarının
karşılanması noktasında devlet desteğinin olması gerektiğinin altını çizmiştik.
Elektrik, su parasının alınmaması, iletişim, internet gibi belli limitte,
kotada ücretin alınmaması, ilaç paralarının alınmaması, fennî muayene
ücretlerinin alınmaması gibi birçok başlığa değinmiştik ve engelli
insanlarımızdan da bu konuda olumlu dönüşler aldık. İnşallah, bu konuyu güzel
bir şekilde ele alacağınızı düşünüyoruz.
Yine,
Sayın Bakan buradayken ben değineyim. Engelliler ve yaşlılar, bunlar bakıma
muhtaç şekilde ücret aldığında, adres değişikliği durumunda hemen maaşları
kesiliyor, maaşları kesildiği için de tekrar başvuru yapmak çok zaman alıyor ve
dosya sil baştan yeniden ele alınmak zorunda kalınıyor. Bu yüzden de engelliler
ve yaşlılar, bakıma muhtaç olanlar adres değişikliğini bildirmek istemiyor,
bundan dolayı da ayrıca cezalandırılıyorlar ve maaşları kesiliyor. Bu duruma
düşmemek için de birçok engelli ve yaşlı vatandaşımız, yurttaşımız ev sahibine
ve değiştirmek istediği eve mahkûm kalmak zorunda oluyor. Bunun bir an önce
giderilmesi gerekiyor.
Yine,
görme engelli bir kardeşimiz, Hıdır Acar, Mersin’de ikamet ediyor. Geçtiğimiz
aylara kadar engelli maaşı alıyordu ama kardeşi işe yerleştikten sonra maaşı
kesildi ve maaşı kesildiğinden dolayı da otomatikman sağlık güvencesi
kesiliyor, genel sağlık sigortasına geçiliyor. Bundan dolayı da kendisine 3.294
lira borç para çıkarıldı. Yani bizim düşüncemiz odur ki bir engelli ya da
yaşlı, eğer kardeşi yanındaysa, kardeşi maaş alıyorsa –kardeşinin ona bakma
zorunluluğu yoktur- engelliyi o minnet altında hissettirmemek için bunun ayrıca
gözden geçirilmesi gerekiyor. Devletin ona yaptığı yardım bir minnet, bir
sadaka değildir bir gerekliliktir. Engelli insanımızın istihdamı öncelikli
olmalıdır ama istihdam edilene kadar da mutlaka temel ihtiyaçlarının devlet
tarafından, Hazine tarafından karşılanması gerektiğine inanıyoruz. 
Midyat’la
ilgili bir sorunu da dile getireceğiz Sayın Bakan buradayken. Mardin’de ve
ilçelerinde birçok yerde açık öğretim sınavları, üniversiteye giriş sınavı
yapıldığı hâlde 150 bin nüfusluk Midyat’ta -ki zaman zaman il olacağından söz
ediliyor- sınav yapılmamaktadır. İnsanımız sabahın beşinde sınav merkezlerine
yetişmek için kalkıp arabayla risk alarak, kaza geçirerek çevre il ve ilçelere
gitmek zorunda bırakılıyor. Midyat’ta da bir an önce bu sınavların yapılması
gerektiğini halkımız talep etmektedir. Yine, birçok il ve ilçede araç muayene
istasyonu olduğu hâlde Midyat’ta yoktur, Midyatlılar bu durumdan çok
yakınmaktadır, bir an önce araç muayene istasyonunun da Midyat’a kurulmasını talep
etmektedir.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Aslan.
VI.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili
Mehmet Akif Hamzaçebi’nin, TEOG sınavında birinci olan Batman’dan 2 öğrenciyi
yürekten kutladığına ilişkin konuşması
BAŞKAN
- Sayın milletvekilleri, Sayın Aslan dün Batman’dan Simanur Beyaz isimli bir
öğrencinin, bugün de yine Batman’dan Hüseyin Baran Oktay isimli bir öğrencinin
TEOG sınavında birinci olduğunu ifade ederek kendilerini kutladı. Ben de bu
öğrencilerimizi yürekten kutluyorum. Kendilerini yetiştiren annelerini,
babalarını, ebeveynlerini ve öğretmenlerini de ayrıca kutluyorum. 
TEOG
sınavının ne kadar zor bir sınav olduğunu ben gayet iyi biliyorum kendi
çocuğumdan. Aslında TEOG sınavının diğer birincilerini ve bu sınavda başarılı
olan diğer öğrencileri de kutlamak yanında, bu zor sınava giren bütün
öğrencileri kutlamak lazım. Gerçekten zor bir sınavdır, her sene birkaç soru
iptal edilir, yargıya gider, yargı iptal eder, puanlar değişir, hesaplar
değişir, öğrenciler, veliler büyük bir stresin içinde kalırlar. Böylesi bir
stres ortamında Batman’dan 2 öğrencimizin TEOG birincisi olmasından gerçekten
mutlu oldum, yürekten kutluyorum. (HDP sıralarından alkışlar) 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın 15’inci
maddesinden sonra gelmek üzere değişiklik önergesiyle eklenmesi öngörülen 19’uncu
maddenin ikinci fıkrasında geçen “ancak” ibaresinin fakat” şeklinde
değiştirilmesini arz ve teklif ederiz.
Mehmet Ali Aslan (Batman) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Mehmet Emin Adıyaman, Iğdır Milletvekili.
Buyurunuz
Sayın Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum. 
Değerli
arkadaşlar, bu kürsüye çıkan milletvekili arkadaşların özellikle Naci Hocamın
-yok şu anda- iyi niyete yönelik, özellikle halkımız ve halklarımız arasında
din, inanç, aidiyet farkı gözetmeksizin eşit, özgür, birbirlerine saygı
temelindeki söylemleri son derece kulağa hoş gelen söylemler ve bu konuda hiç
şüphesiz AKP Grubu ve Naci Hocanın iyi niyeti konusunda bir şüphemiz yok. Ama
fiiliyattaki uygulamalar maalesef iyi niyetle, bu kürsüden iyi niyete yönelik
temennilerle gerçekleşmiyor. Özellikle son birkaç yıl içerisinde, belirtmek
gerekir ki, Orta Doğu’da özellikle mezhep eksenli çatışmaların alabildiğine
yoğunlaştığı bir süreçte bunun ülkemizde de ciddi bir yansımaları söz konusu ve
bu ayrışma üzerinden de maalesef gerek sosyal medyada, gerek televizyonlarda,
gerek gazetelerde ciddi anlamda -ister sektörel diyelim, istersek yandaş
diyelim- gazeteci, yazar, televizyon programcısı gibi pek çok insan kendini
merkez kabul ederek kendi dışındaki mezhep ve inançlara yönelik ciddi
saldırılar gerçekleştiriyor ya da saldırıların gerçekleşmesine zemin hazırlıyor.

Bakın,
birkaç örnek vereyim. Son dönemde, on-on beş gün kadar önce, devletin
televizyonu TRT 1’de yandaş bir gazeteci ve sözde bir profesör bir açık
tartışma programında İran’ın Orta Doğu politikalarındaki rolü tartışılırken, bu
ülkede 1,5-2 milyon Caferi ve Şia yurttaşımız yokmuşçasına, Şialığın sapkın bir
inanış olduğunu, bütün fesatlıkların, bütün Orta Doğu’daki çatışmaların, bütün
kötü oyunların temelinde Şialık olduğunu ve Şialığı gayriislami bir mezhep
olarak lanse ederek bu yurttaşlarımızın inancına saygısızca, ölçüsüzce
saldırmış oluyor. 
Yine,
geçmişte kendisinin şeriatçı, irticacı olduğu, şeriat, irtica propagandası
yaptığı gerekçesiyle bu Mecliste ve hakkında sonradan açılan soruşturmalarla
sanık, daha sonra hükümlü konumuna düşen Şevki Yılmaz, bir televizyon
programında Halkların Demokrasi Partisi milletvekili ve yandaşlarının MİT
tarafından öldürülmesini açık bir şekilde dile getiriyor. Şevki Yılmaz bunu hiç
tereddüt duymadan, bu ölüm tehdidini, bütün HDP’li milletvekillerinden
yandaşına kadar MİT’in katletmesi, kellelerini alması gerektiğini açık bir
şekilde söylüyor. Ki hukukçu arkadaşlarımız çok iyi bilir, ölümle tehdit resen
soruşturmayı gerektiren bir suç ama maalesef, Türkiye’de mesele
ötekileştirilenler, yani Şialar, Kürtler, Aleviler gibi siyasal iktidarın
yandaşı olmayan ya da siyasal iktidarın ötekileştirdiği kesimler olunca
cumhuriyet savcıları hiçbir şey duymaz, hiçbir soruşturma başlatmaz. 
Bakın,
son günlerde bir yurttaşımız Kıbrıs’tan getirildi. Suçu var yok, ona mahkemeler
karar verecek ama daha apronda bizlerin, sizlerin, herhangi bir vatandaşın
giremeyeceği daha uçağın merdivenlerinde bindirilmiş birtakım kıtalar
tarafından linç ediliyor. 
Değerli
arkadaşlar, hoşgörüyü bu kürsüden ifade etmekle gerçekleştiremeyiz. Bunu pratikte,
yaşamda, sosyal hayatta hayata geçirmemiz lazım ki bu, öncelikli olarak siyasal
partiye, Hükûmete düşen bir görevdir. 
Dolayısıyla,
polisin göz yummaları, birtakım kişiler hakkında tutuklamalar daha
gerçekleşmeden gözaltı aşamalarında linç saldırılarının gerçekleşmiş olması,
olsa olsa bu halkı böler ama en başta da siyasal iktidara en büyük zararı veren
hareketlerdir diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Adıyaman.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 15’inci maddesinden sonra gelmek üzere
değişiklik önergesiyle eklenmesi öngörülen 19’uncu maddenin ikinci fıkrasında
geçen “hizmet grupları ve dönemler” ibaresinin “hizmet grupları ile dönemler”
şeklinde değiştirilmesini arz ve teklif ederiz. 
Filiz Kerestecioğlu Demir
(İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen İbrahim Ayhan, Şanlıurfa Milletvekili.
Buyurunuz
Sayın Ayhan. (HDP sıralarından alkışlar) 
İBRAHİM
AYHAN (Şanlıurfa) – Sayın Başkan, değerli arkadaşlar; tabii ki konuşulacak,
söylenilecek o kadar çok şey var ki, çok ağır zamanlardan geçtiğimiz, çok
sıkıntılı zamanlardan geçtiğimiz hepimiz açısından hemfikir olduğumuz bir konu.
Dolayısıyla, bu ağır zamanların nasıl atlatılacağına dair yaklaşımlarda da çok
ciddi derin düşünce ve görüş farklılıklarına sahip olduğumuz da bir
gerçekliktir.
Toplum
alabildiğine kutuplaştırılıyor, toplum alabildiğine karşıtlaştırılarak şoklama
yöntemiyle Türkiye’deki mevcut sosyal ve toplumsal yaşam idame ettirilmeye,
sürdürülmeye çalışılıyor. Hep söyledik, yine de tekrar etmekte fayda var: 15
Temmuz darbe girişimi eğer gerçekleşmiş olsaydı Türkiye’deki toplumun başına ne
gelecek idiyse şu anda, 15 Temmuzdan günümüze kadar hemen hemen aynısını
yaşıyor durumdayız. Demokrasi, özgürlük ve hukuk tamamen askıya alınmış ve
dondurulmuş durumdadır. Deyim yerindeyse, bir darbe sürecini adım adım, ağır
çekimli bir film izlercesine yaşamak durumundayız ve bunu da yaşıyoruz aslında.
Bu ne bize ne Türkiye’deki 79 milyon insana reva görülen bir şey değildir. Biz,
demokrasiyi, özgürlükleri, barışı ve kardeşliği bir hoşgörü kültürüyle bir
arada yaşamanın gayreti ve çabası içerisinde olmalıyız. Yapılması gereken de,
bunun önündeki engelleri kaldırmaktır. Yoksa bu, tüm değerleri altüst eden, tüm
değerleri ortadan kaldıran uygulamalara başvurmak değildir. 
Tarihten
bir anekdotu sizinle paylaşmak istiyorum, tam da bu yaşadığımız şeylere benzer
olduğu için paylaşmak istiyorum. Atatürk İstanbul günlerinde yani Dolmabahçe
günlerinde her hafta Dolmabahçe’de film gösterimi yaptırırmış. O dönem,
İstanbul’da sinema sayısı çok az, özellikle yabancı filmlere ulaşmak da çok
güçmüş. Onun için bayağı ilgiyle bu sinema gösterileri gerçekleşiyormuş, bu
seanslara katılımlar da İstanbul’un önde gelen insanları tarafından
gerçekleştiriliyormuş. Tam da böyle bir günde Atatürk Neyzen Tevfik’i de bir
film gösterimine davet ediyor. Neyzen Tevfik de diğer katılımcılar gibi filmin
gösterileceği sinema salonuna gidiyor. O gün gösterilen film de bir korsan
filmi. O dönemlerde işte haydutlarla ilgili, kovboylarla ilgili, maceralarla
ilgili yabancı filmler varmış. O gün de korsan filmi gösteriliyor. Bu korsan
filminde başaktör film boyunca tüm korsanlarla savaşıyor ve korsanları teker
teker öldürüyor. Filmin sonuna doğru başaktör konumunda olan esas kız, kadın
dediğimiz şahıs korsanlar tarafından kaçırılıyor ve başaktör dediğimiz esas
oğlan filmin sonuna doğru bu korsanlarla savaşıyor ve kızı korsanların elinden
kurtarıyor. Sonunda da bir kumsala iniyor, kızla baş başa bir sevgi fotoğrafı
veriyor ve film sona eriyor. Film sona erer ermez salonda büyük bir alkış
tufanı kopuyor, ışıklar açılıyor, Neyzen Tevfik hüngür hüngür ağlıyormuş.
Atatürk’ün, Paşa’nın dikkatini çekiyor, yanına gidiyor “Hayırdır Neyzen, herkes
sevinirken sen niye ağlıyorsun?” diyor. “Paşam, acaba o başaktörün elinden o
kızı kim kurtaracak? Ben ona ağlıyorum.” diyor. 
Şimdi,
şu anda biz FETÖ’den kurtulduk, bu siyasal iktidarın zulmünden, darbesinden,
yapmış olduğu hukuksuzluklardan nasıl kurtulacağız?
(Mikrofon
otomatik cihaz tarafından kapatıldı)
BAŞKAN
– Filmden sahne anlatacaksanız bir dakika daha vereceğim Sayın Ayhan. 
Buyurunuz,
bir dakika daha süre veriyorum size.
İBRAHİM
AYHAN (Devamla) – Yani karşı karşıya kaldığımız şey toplumun bir kesimi -ki
ağırlıklı kesimi- ağlıyor ve belli bir kesimi de aslında niye sevindiğinin,
niye mutlu olduğunun farkında değil. İşte, tam da toplumun şoklandığı, şoka
tabi tutulduğu travmatik durum bu ve bunun aşılması gerekiyor, hepimizin de
buna ihtiyacı vardır. 
Ben
bunu dile getirmek ve buna dikkat çekmek amacıyla filmden böyle bir anekdotu
sizinle paylaşmak istedim.
Teşekkürler.
Saygılar
sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, bir karışıklığa mahal vermemek için sıra sayısı metninin
mevcut maddeleri üzerinden görüşmelere devam ediyoruz. Kanunun yazımı sırasında
madde numaraları Başkanlıkça teselsül ettirilecektir.
16’ncı
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 16’ncı maddesinin
1’inci cümlesinin aşağıdaki şekilde değiştirilmesini arz ve teklif ederiz.
 İsmail Faruk Aksu Emin
Haluk Ayhan Mustafa Kalaycı
 İstanbul Denizli Konya
 Mevlüt Karakaya Arzu
Erdem Deniz Depboylu
 Adana İstanbul Aydın
"Katkı
payının şirket hesaplarına nakden intikal ettiği tarihten önceki bir tarihte
Devlet katkısı hesaplamasına konu edilmesi nedeniyle erken ödenen Devlet
katkısı tutarlarına, bu katkının Müsteşarlıkça fiilen ödendiği tarih ile
ödenmesi gereken tarih arasındaki süre için, emeklilik gözetim merkezi
tarafından 6183 sayılı Kanunun 51 inci maddesinde yer verilen gecikme zammı oranı
esas alınmak suretiyle gecikme bedeli hesaplanır."
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
16’ncı maddesinin aşağıdaki şekilde değiştirilmesini arz ve teklif ederiz.
Saygılarımızla.
 Bihlun Tamaylıgil Zekeriya
Temizel Lale Karabıyık
 İstanbul İzmir Bursa
 Kadim Durmaz Mehmet
Bekaroğlu Musa Çam
 Tokat İstanbul İzmir
 Utku Çakırözer Aytuğ
Atıcı
 Eskişehir Mersin
MADDE
16- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun ek 1 inci maddesine aşağıdaki fıkra ilave edilmiştir.
"Katkı
payının şirket hesaplarına nakden intikal ettiği tarihten önceki bir tarihte
Devlet katkısı hesaplamasına konu edilmesi nedeniyle erken ödenen Devlet
katkısı tutarlarına, Devlet katkısının Müsteşarlıkça fiilen ödendiği tarih ile
ödenmesi gereken tarih arasındaki süre için, emeklilik gözetim merkezi
tarafından 6183 sayılı Kanunun 51 inci maddesinde belirtilen gecikme zammı
oranı esas alınarak gecikme bedeli hesaplanır. Hesaplanan bedelin, Devlet
katkısının Müsteşarlıkça ödenmesi gereken tarihten şirketin ödeme yaptığı
tarihe kadar 6183 sayılı Kanunun 51 inci maddesinde belirtilen gecikme zammı
oranına göre hesaplanan faiziyle birlikte ilgili vergi dairesine ödenmesi
gerektiği hususu emeklilik gözetim merkezi tarafından şirkete ve 6183 sayılı
Kanun hükümlerine göre gerekli takibatın yapılması amacıyla durum şirketin
bağlı olduğu vergi dairesine bildirilir."
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk Erol Dora
 Gaziantep  Ağrı Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Erol Dora, Mardin Milletvekili. 
Buyurunuz
Sayın Dora. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; 446 sıra sayılı Emekli
Sandığı Kanunu Ve Bazı Kanunlarda Değişiklik Yapılmasına Dair Kanun Tasarısı’nın
16’ncı maddesi üzerinde söz aldım. Genel Kurulu saygıyla selamlıyorum. 
Konuşmama
başlamadan önce, İzmir’de menfur bir saldırı sonucunda hayatını kaybeden
vatandaşlarımıza Allah’tan rahmet, yaralılara acil şifalar diliyorum,
yakınlarına da başsağlığı diliyorum. 
Sayın
Başkan, değerli milletvekilleri; tasarının 16’ncı maddesi, geçtiğimiz aylarda
Meclisten AKP oylarıyla geçirilen 6740 sayılı Bireysel Emeklilik Tasarruf ve
Yatırım Sistemi Kanununda Değişiklik Yapılmasına Dair Kanun’a ilişkindir.
Bireysel emeklilik sistemi her ne kadar iktidar partisi tarafından Avrupa
ülkeleri örnek verilerek, vatandaşlara olumlu bir algı yaratılarak sunulmuş
olsa da sosyal güvenlik sistemini büyük oranda tasfiye etmek yolunda atılmış
yeni ve büyük bir adımdır. 
Değerli
milletvekilleri, Türkiye’de yaşanan derin bir siyasi ve ekonomik krizin
yarattığı çalkantılı bir sürecin neticesinde, 2002 yılında iktidar olan AKP
eliyle on dört yıldır piyasalaştırılan ve âdeta hiçleştirilen iş gücü ve emek
sermayenin azami kâr hırsına yenik düşürülmüştür. Hükûmet tarafından zorunlu
hâle getirilen bireysel emeklilik sistemi de bu durumun önemli sonuçlarından
birisidir. Yaratılan sadaka kültürü ve hedeflenen tamahkâr bir toplum yapısı
amacıyla sosyal devlet ilkesini göz ardı eden iktidar partisi, çalışanları
kendi emekleriyle kazandıkları son derece düşük ücretlerden dahi zorunlu
kesintiler yapmak kaydıyla özel emeklilik sistemlerine dâhil olmaya
zorlamaktadır. Çalışanın ve emekçinin asgari ücretinden dahi yeni kesintiler
yapmaktan çekinmeyen iktidar bireysel emeklilik sistemini yürüten özel
şirketlerin ayakta kalması için de kamunun ortak bütçesinden yani hazineden çok
ciddi oranda ekonomik meblağları bu sisteme dâhil etmektedir. 
Değerli
milletvekilleri, devlet katkısıyla bireysel emeklilik dayatması devlet
kesesinden özel sigortaların finansmanı demektir. Oysaki devletin vergi
gelirlerinin önemli bir bölümü zaten ücretli çalışanlardan sağlanmaktadır. Yani
devlet işçilerden aldığı parayla açıkça özel finansal sermayeleri
destekleyecektir. Bununla yetinilmeyecek, AKP’nin projeleri ve büyük sermaye
kesimlerine yani yandaşlara aktarılan maddi imkânlar, sunulan imtiyazlar işçi
ve emekçilerden alınan bu kesintilerle sağlanacaktır. 
Sayın
Başkan, değerli milletvekilleri; çalışanların ödediği vergilerle, çalışanlardan
kesilen paralarla sermayenin beslenmesi kabul edilmemelidir. Bunu kabul etmek,
yoksuldan alıp zengine vermenin yolunu daha da açmak anlamına gelmektedir.
Bunun anlamı, daha fazla yoksulluk, daha fazla travma demektir. Hâlihazırda,
kıt kanaat imkânlarla, iş güvenliğinden yoksun biçimlerde, uzun çalışma
saatlerine maruz kalarak, her an işsiz kalma riskiyle karşı karşıya yaşadıkları
bir ekonomik kriz atmosferinde, borç içerisinde yaşamlarını sürdürebilen
işçilerin tasarruf yapması için zorla ceplerine el uzatmak asla çözüm değildir.

Değerli
milletvekilleri, ülkede tasarruf oranları artırılmak isteniyorsa çare işçilerin
gelirlerini artırmaktır. Zorla tasarruf olmaz. İşçilerin tasarruf
edebilmelerine yardım etmenin en basit ve makul yolu ücretlerin artışıyla,
ücretlere zam yaparak mümkün olabilir. Tasarruf yapılacaksa vergide adalet
sağlanır; çok kazanandan çok, az kazanandan daha az vergi toplanır. “Vergi
barışı” adı altında büyük sermaye kesimlerine, yandaşlara milyarlarca lira
vergi affı getirilmez ve kamunun gelirleri artırılır. 
Değerli
milletvekilleri, zorunlu bireysel emeklilik sisteminin istismarlara son derece
açık olduğu bilinmektedir. Bu nedenledir ki sosyal devlet ilkesine bağlı
kalarak bireysel emeklilik sisteminin mevcut uygulamalarından derhâl
vazgeçilmeli ve işçilerin, emekçilerin, bütün çalışanların hakları sermayeyi
teşvik etmek için böylesi sistemlere kurban edilmemelidir diyor, tekrar Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
16’ncı maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
16- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun ek 1 inci maddesine aşağıdaki fıkra ilave edilmiştir.
"Katkı
payının şirket hesaplarına nakden intikal ettiği tarihten önceki bir tarihte
Devlet katkısı hesaplamasına konu edilmesi nedeniyle erken ödenen Devlet
katkısı tutarlarına, Devlet katkısının Müsteşarlıkça fiilen ödendiği tarih ile
ödenmesi gereken tarih arasındaki süre için, emeklilik gözetim merkezi
tarafından 6183 sayılı Kanunun 51 inci maddesinde belirtilen gecikme zammı
oranı esas alınarak gecikme bedeli hesaplanır. Hesaplanan bedelin, Devlet
katkısının Müsteşarlıkça ödenmesi gereken tarihten şirketin ödeme yaptığı
tarihe kadar 6183 sayılı Kanunun 51 inci maddesinde belirtilen gecikme zammı
oranına göre hesaplanan faiziyle birlikte ilgili vergi dairesine ödenmesi
gerektiği hususu emeklilik gözetim merkezi tarafından şirkete ve 6183 sayılı
Kanun hükümlerine göre gerekli takibatın yapılması amacıyla durum şirketin bağlı
olduğu vergi dairesine bildirilir."
Bihlun Tamaylıgil
(İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Aytuğ Atıcı, Mersin Milletvekili.
Buyurunuz
Sayın Atıcı. (CHP sıralarından alkışlar)
AYTUĞ
ATICI (Mersin) – Teşekkür ediyorum Sayın Başkan.
Değerli
arkadaşlar, sıra sayısı 446 olan Türkiye Cumhuriyeti Emekli Sandığı Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Kanun
Tasarısı’nın 16’ncı maddesindeki önerimiz üzerine söz almış bulunuyorum.
Türkiye kan gölüne dönmüşken “İlla da başkanlık isterim.” demeyen
milletvekillerini saygıyla selamlıyorum.
Değerli
arkadaşlar, Türkiye’nin acil sorununun başkanlık olmadığını anlamak için daha
kaç kişinin ölmesi gerekiyor? Türkiye’de daha kaç terörist eylem olması
gerekiyor? İzmir’de en son yaşadığımız bu elim olay aklınızı daha başınıza
getirmedi mi? Türkiye’nin öncelikli sorununun başkanlık olmadığını ne zaman
anlayacaksınız? Değerli arkadaşlar, bu maddeyle aslında Türkiye’nin en önemli
meselelerinden birinin başkanlık değil de ekonomi olduğunu itiraf ediyorsunuz.
Nasıl? Diyorsunuz ki: “Bireysel emeklilik sistemine ihtiyacımız var.” Yani
diyorsunuz ki: “Türkiye’de tasarruf yapılmıyor. Tasarruf yapılmadığı için
yeterince yatırım da yapılamıyor yani bize para lazım.” Kibarca bunun adına
“Bireysel emeklilik sistemi.” diyorsunuz, bunun tercümesi “Türkiye’de ekonomi
battı.” demektir.
Bakın,
zorunlu bireysel emeklilik sigortası neden gündeme geldi? Güya -sizin
tabirinizle- vatandaşlarımızın tasarruf oranı düşük yani vatandaş tasarruf
edemiyor, Türkiye de yatırım yapamıyor. Çözüm, sizin çözümünüz asgari ücret
alan işçi, taşeron ve memura zorunlu tasarruf. Ya, Allah aşkına, önce şu soruyu
sormaz mısınız: “Bu vatandaş neden tasarruf edemiyor?” Türkiye gibi bir yerde,
geleceği güvence altında olmayan bir ülkede insanlar tasarruf etmek istemez mi?
Yani para vardı da millet tasarruf mu etmedi Allah aşkına? Önce bir sorun:
“Millet neden tasarruf edemiyor?” Çünkü milletin karnı doymuyor, doymadığı için
de tasarruf yapamıyor. Şimdi, siz kalkmışsınız, “İlla tasarruf yap, senin
yaptığın tasarruftan elde edilen parayla da ben yatırım yapacağım.” diyorsunuz.
Allah aşkına, “Böyle bir yatırım yapacağım, tasarruf yap, böyle bir fon
oluştur.” dendiğinde kan bizim beynimize sıçrıyor. Niye sıçrıyor biliyor
musunuz? Çünkü hemen aklımıza İşsizlik Fonu geliyor. Hani siz, İşsizlik Fonu
diye bir fon oluşturdunuz ya, hani çalışan insanlardan para kesip işsizlere
yardım yapacağınızı, işsizliği ortadan kaldıracağınızı söylemiştiniz ya,
söylediğiniz yalanlar nedeniyle vatandaşın, maalesef, bütün hükûmetlere ve
siyaset kurumuna olan güveni neredeyse yok oldu. Çünkü siz, İşsizlik Fonu’ndan
aldığınız parayı siyasi yatırımda kullandınız ve üç dört aylığına bazı
kimselere rüşvet olarak verdiniz, açık söylüyorum. Bütçe açık verdiğinde
döndünüz İşsizlik Fonu’nu kullandınız. En sonunda Varlık Fonu’na bu parayı
devrettiniz. Şimdi siz bize “Fon yaratacağım, bireysel emeklilik fonu
yaratacağım.” deyince aklımıza ne geliyor? Aklımıza, yapılan bu usulsüzlükler
geliyor. Yani siz İşsizlik Fonu’nu nasıl çarçur ettiyseniz emeklilik fonunu da
çarçur edeceksiniz.
Şimdi,
biraz daha teknik bakalım olaya. Eğer sizin dediğiniz doğruysa yani Türkiye’de
tasarruf gerçekten azsa yani Türkiye İstatistik Kurumunun dediği gibi, tasarruf
sadece yüzde 14’se belki haklı olabilirdiniz bu konuda. Ama Türkiye İstatistik
Kurumu bir kalem oynatıverdi, hop, tasarruf oranları yüzde 24,8 oldu. Ya
mademki siz “Türkiye tasarruf edemiyor, bireysel emeklilik sistemi getirelim.”
dediniz, şimdi TÜİK size diyor ki: “Ya ben yanlış hesaplamışım, daha iyi bir
yöntem buldum Avrupa’nın kullandığı, meğerse bizim tasarruf oranımız yüzde 24,8’miş.”
Yani “Aslında biz Almanya kadar tasarruf ediyormuşuz da bizim haberimiz yok.”
diyorsunuz. Ya TÜİK’e yalan söyletiyorsunuz ya da TÜİK doğru söylüyor, siz bu
kadar tasarruf eden bir ülkede yatırım bile yapamıyorsunuz. 
Değerli
arkadaşlar, açıkça soruyorum: Bu paraları nereye, kime göndereceksiniz? Bütün
mesele burada.
İyi
akşamlar. (CHP sıralarından alkışlar)
BAŞKAN
– Teşekkür ederim Sayın Atıcı.
Önergeyi
oylarınıza sunuyorum…
ENGİN
ALTAY (İstanbul) – Sayın Başkan, karar yeter sayısı talep ediyorum.
BAŞKAN
– Karar yeter sayısı talebi vardır, karar yeter sayısını arayacağım.
Önergeyi
kabul edenler... Kabul etmeyenler...
Başkanlık
Divanında görüş birliği oluşmadığından karar yeter sayısının olup olmadığını
elektronik cihazla oylama yapmak suretiyle tespit edeceğim.
Oylama
için iki dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 16’ncı maddesinin
1’inci cümlesinin aşağıdaki şekilde değiştirilmesini arz ve teklif ederiz.
Mustafa
Kalaycı (Konya) ve arkadaşları
“Katkı
payının şirket hesaplarına nakden intikal ettiği tarihten önceki bir tarihte
Devlet katkısı hesaplamasına konu edilmesi nedeniyle erken ödenen Devlet
katkısı tutarlarına, bu katkının Müsteşarlıkça fiilen ödendiği tarih ile
ödenmesi gereken tarih arasındaki süre için, emeklilik gözetim merkezi
tarafından 6183 sayılı Kanunun 51 inci maddesinde yer verilen gecikme zammı
oranı esas alınmak suretiyle gecikme bedeli hesaplanır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Mustafa Kalaycı, Konya Milletvekili.
Buyurunuz
Sayın Kalaycı. (MHP sıralarından alkışlar) 
MUSTAFA
KALAYCI (Konya) – Sayın Başkan, değerli milletvekilleri; görüşülmekte olan 446
sıra sayılı Kanun Tasarısı’nın 16’ncı maddesiyle ilgili verdiğimiz önerge üzerine
söz aldım. Bu vesileyle hepinizi saygılarımla selamlıyorum. 
Maddeyle,
bireysel emeklilik sistemi kapsamında erken ödenmesine sebebiyet verilen devlet
katkısı tutarları için uygulanacak mali müeyyidenin belirlenmesi amacıyla
düzenleme yapılmaktadır. Bireysel emeklilik sistemiyle ilgili olarak, geçen yıl
iş yeri bazlı emeklilik planını içeren ve önemli tutarda devlet katkısı öngören
yeni bir düzenleme yapılmıştır. Otomatik katılımlı bireysel emeklilik sistemi
yeni yılla birlikte yürürlüğe girmiştir. Çalışan sayısı bin ve üzeri olan iş
yerlerinde tahmini 2,2 milyon kişi 1 Ocak itibarıyla sisteme katılmıştır, 2019
yılına kadar çalışanlar kademeli olarak sisteme dâhil edilecektir. Çalışanların
hâlen zorunlu ve kamusal bir sosyal güvenlik sistemi, ayrıca isteyenler için
gönüllü ve devlet katkılı bireysel emeklilik sistemi bulunmasına rağmen, şimdi
de 45 yaşın altında çalışanlara otomatik katılım öngörülmüştür. Çalışana iki ay
süreli cayma hakkı verilmiştir. Çalışanlara gelecekte ek gelir sağlanması, hayat
standartlarının korunması ve tasarruf ataletinin aşılması bakımından sisteme
katılım önemlidir. Ancak, çalışanlar aldıkları aylık ve ücretlerle ay sonunu
getiremiyorlar. Elde yok, avuçta yok. Dolayısıyla, bir de bireysel emeklilik
sistemi için nasıl pay ayırabileceklerdir? 
Tasarruf
elbette iyidir, güzeldir ama zorla güzellik olmaz. Aylık ve ücret, bugün
milyonlarca kişinin tek gelir kaynağıdır. Çalışanların büyük çoğunluğunun
aldığı ücret zaten yetersiz durumdadır. Kamu çalışanları geçinemiyor, özel
sektör çalışanları geçinemiyor, asgari ücretli geçinemiyor, taşeron işçileri
geçinemiyor. Aldıkları parayla nasıl geçinsinler ki? 
Sayın
Maliye Bakanımıza soruyorum: Çalışanlara ne kadar maaş zammı verdiniz ki
bireysel emeklilik sistemine zorla katıp aylığından kesinti yapacaksınız?
Sadece 103 lira artırdığınız net asgari ücretin 53 lirasını nasıl
kestireceksiniz? Çalışanlar şiddetli geçim sıkıntısı nedeniyle borç batağına
girmiştir. Çalışanlar borçla, kredi kartlarıyla, tüketici kredileriyle geçimini
anca sağlayabilmektedir. 
Türkiye
Bankalar Birliğinin son açıkladığı Eylül 2016 Tüketici Kredileri Raporu’na
göre, ülkemizde kullanılan tüketici kredileri tutarının yüzde 64,1’ini,
tüketici kredisi kullanan kişilerin de yüzde 66,7’sini ücretli çalışanlar
kullanmaktadır. Geliri yetmediğinden borçlanan, bir bankadan bir bankaya koşup
tüketici kredisi ve kredi kartı borcunu bir başka bankanın kartıyla ya da
kredisiyle kapatmaya uğraşan çalışanları bu duruma düşürenlerin kendilerine pay
çıkaracak sorumluluk duygusu olmalıdır. 
AKP’nin
on dört yıllık icraatı ülkemizde orta sınıfı bitirmiştir, orta direk göçmüştür.
AKP iktidarı, dar ve sabit gelirli insanımızı, pazar artıkları arasında sağlam
sebze meyve aramaya muhtaç duruma getirmiştir. Hükûmet, çalışanlardan zorla
prim almadan, çalışanlara yeni yük getirmeden önce, çalışanların vergi yükünü
azaltacak düzenlemeler yapmalıdır. Çalışanlar üzerinde adaletsiz ve ağır vergi
yükü bulunmaktadır. Çalışanların aylıkları vergi tarifesinden dolayı aydan aya
azalmaktadır. Asgari ücretlinin bile vergi oranı yükselmektedir. Öncelikle,
çalışanların vergi yükü azaltılmalı ama ne gezer. Azaltmak şöyle dursun,
Hükûmet, çalışanlardan, küçük esnaftan, dar gelirlilerden insafsızca daha fazla
vergi almak için çeşitli yollara başvurmaktadır. Hükûmet, yeniden değerleme
oranında artırması gereken gelir vergisi tarife dilimlerini daha düşük artırıp
ya da hiç artırmayarak, acımasızca daha fazla vergi kesmektedir. Hükûmet,
esnafın, çiftçinin, çalışanların gelirlerinden kesip, asgari ücretten bile gasbedip,
patronlara para aktarmanın derdindedir. Nitekim, 2017 yılı için yeniden
değerleme oranı yüzde 3,83’ken, gelir vergisi tarifesinin ilk dilimi yüzde 3,17
oranında artırılmış, diğer gelir dilimleri aynı kalmıştır. Bu nedenle,
çalışanlar da daha fazla vergi ödemek zorunda kalmaktadır. Bu uygulama
düzeltmelidir.
Teşekkür
ediyorum, saygılarımı sunuyorum. (MHP sıralarından alkışlar)
BAŞKAN
– Teşekkür ederim Sayın Kalaycı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
16’ncı
maddeyi oylarınıza sunuyorum: Kabul edenler… Kabul etmeyenler… 16’ncı madde
kabul edilmiştir.
17’nci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 17’nci
maddesindeki “kırk beş yaşını doldurmamış” ibaresinin “kırk altı yaşından gün
almamış” şeklinde değiştirilmesini arz ve teklif ederiz.
 İsmail Faruk Aksu 
Mustafa Kalaycı Mevlüt Karakaya
 İstanbul Konya Adana
 Emin Haluk Ayhan Deniz
Depboylu Arzu Erdem
 Denizli Aydın İstanbul
 Fahrettin
Oğuz Tor
 Kahramanmaraş
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
17’nci maddesinin aşağıdaki şekilde değiştirilmesini arz ve teklif ederiz.
Saygılarımızla.
 Sibel Özdemir Bihlun
Tamaylıgil Zekeriya Temizel
 İstanbul İstanbul İzmir
 Lale Karabıyık Kadim
Durmaz Utku Çakırözer
 Bursa Tokat Eskişehir
 Mehmet Bekaroğlu Musa
Çam 
 İstanbul İzmir 
“MADDE
17- 4632 sayılı Kanunun ek 2 nci maddesinin birinci fıkrasının ilk cümlesi
“Türk vatandaşı veya 29/5/2009 tarihli ve 5901 sayılı Türk Vatandaşlığı
Kanununun 28 inci maddesi kapsamında olup kırk beş yaşını doldurmamış
olanlardan; 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanununun 4 üncü maddesinin birinci fıkrasının (a) ve (c) bentlerine
göre çalışmaya başlayanlar ile 17/7/1964 tarihli ve 506 sayılı Sosyal
Sigortalar Kanununun geçici 20 nci maddesi kapsamında kurulmuş olan sandıkların
iştirakçisi olarak çalışmaya başlayanlar, işverenin bu Kanun hükümlerine göre
düzenlediği bir emeklilik sözleşmesiyle emeklilik planına dâhil edilir.”
şeklinde değiştirilmiş, aynı maddenin ikinci fıkrasının ilk cümlesinden sonra
gelmek üzere “506 sayılı Kanunun geçici 20 nci maddesi kapsamında kurulmuş olan
sandıkların iştirakçisi olan çalışanlar için bu çalışanların bağlı bulunduğu
sandığa, katılım payı, kesenek veya diğer adlar altında ödediği tutarların
hesaplanmasına esas kazancının yüzde üçüne karşılık gelen tutardır.” cümlesi
eklenmiş ve aynı maddenin beşinci fıkrasında yer alan “Bankalar, Sosyal
Güvenlik Kurumu” ifadesinden sonra gelmek üzere “,506 sayılı Kanunun geçici 20
nci maddesi kapsamındaki sandıklar ile bunların ilgili bulundukları kuruluşlar”
ifadesi ilave edilmiştir.”
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 17’nci maddesinin tasarı metninden
çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk
 Gaziantep Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge hakkında söz hakkı Ağrı Milletvekili Berdan Öztürk tarafından
kullanılacaktır.
Buyurunuz
Sayın Öztürk. (HDP sıralarından alkışlar)
BERDAN
ÖZTÜRK (Ağrı) – Teşekkür ediyorum Sayın Başkan.
Sayın
Başkan, değerli milletvekilleri; 446 sıra sayılı torba tasarının 17’nci maddesi
üzerine grubum adına söz almış bulunmaktayım. Genel Kurulu saygıyla
selamlıyorum.
Bu
maddelerde yapılan düzenlemeler, 4632 sayılı Bireysel Emeklilik Tasarruf ve
Yatırım Sistemi Kanunu dolayısıyla sisteme dâhil olan kişiler için ödenen
devlet katkısını yeniden düzenlemektedir. Bireysel emeklilik sistemi her ne
kadar iktidar partisi tarafından Avrupa ülkeleri örnek verilerek, vatandaşlarda
olumlu bir algı yaratılarak sunulsa da sosyal güvenlik sisteminin tasfiyesi
yolunda atılmış yeni bir adımdır. Hükûmetin bireysel emeklilik sistemini bu
denli hararetli şekilde savunmasının arkasında yatan saikler, niyetini de
açıkça ifade etmektedir. 
Hükûmet
tamamen bizi düşündüğünü şöyle iddia ediyor, bunları maddeler hâlinde
sıralayacağım: “Türkiye’de diğer ülkelere göre insanlar harcamalarını
kısamıyorlar. Bu nedenle de yeterince para biriktiremiyorlar yani sermayenin
lehine yeteri kadar tasarruf yapmıyorlar. Bu nedenle Hükûmetimiz olarak size
yeterince tasarruf yapmadığınız için ben sizin yerinize tasarruf yapmaya
zorlayacağım. Tasarruf yapmaya zorlamanın biricik yolu olarak da bireysel
emeklilik sistemini devreye alacağım. Devreye alacağım bu sistemle katılımı
otomatik hâle getireceğim. Bir işte çalışan herkes yani işçi, memur, sözleşmeli
personel çalışmaya başladığı andan itibaren, bireysel emeklilik sözleşmesine de
dâhil olmuş olacak yani devletin zor ve baskısını kullanacağım.” demek
istiyorlar. 
45
yaş altı çalışan herkes otomatik olarak bireysel emeklilik sözleşmesine dâhil
edilecek. Çalışanların prime esas kazancının yüzde 3’ü BES için kesilecek.
Çalışan dilerse BES’e dâhil edildiği kendisine tebliğ edildiği tarihten
itibaren iki ay içerisinde cayma hakkını kullanabilecek. Cayma hakkını
kullandığında, kesilen tutarlar on gün içinde kendisine iade edilecek. 
Hükûmete
göre, BES sayesinde hem yurt içi tasarruf oranı artacak hem de çalışanlar
emeklilik döneminde, çalışırken sahip oldukları refah düzeyini koruyacakmış.
Peki, gerçekten durum böyle mi? İki örnek vereceğim size geçmişten. Bu
örneklere baktığımız zaman, işin renginin bu olmadığı açıkça ortaya çıkacaktır.

Sayın
Başkan, değerli milletvekilleri; bizim ülkemizde, çalışanların istemi dışında,
kazandıklarının bir kısmına yasa yoluyla, ucuz konut vaadiyle, “Birikmiş para
vereceğiz.” vaadiyle el konulması örneğini 12 Eylül darbesi sonrasının Özal
Hükûmetiyle yaşamıştık, biliyorsunuz. 11 Aralık 1986 tarihli ve 3320 sayılı
Memurlar ve İşçiler ile Bunların Emeklilerine Konut Edindirme Yardımı Yapılması
Hakkında Kanun yayımlandı. Kanun, Hükûmet tarafından çalışanları ev sahibi
yapacağız vaadiyle propaganda edildi. Emeklinin, emekçilerin parasına el
koymanın adı “konut edindirme yardımı” olarak dillendirildi ve kamuoyuna da bu,
yardım olarak lanse edildi. Kısaca “konut edindirme yardımı” olarak adlandırılan
kesintiler 1995 yılına kadar dokuz yıl sürdü. Dokuz yıl sonra fonda biriken
paralara ne oldu derseniz, bütün paralar eritildi. Çalışanlar açısından,
beklendiği gibi, sonuç tam bir hüsran olmuştur. Aslında, asıl amaç sermayeye
kaynak aktarmaktı, bu amacı da zaten gerçekleştirdiler bu sayede.
VEDAT
DEMİRÖZ (Bitlis) – İade edildi hepsi.
BERDAN
ÖZTÜRK (Devamla) – “Sermayeye kaynak aktarma” adı altında emekçilerin
gelirlerine zorla el koymanın bir diğer örneğini de 9 Mart 1988 tarihli ve 3417
sayılı Çalışanların Tasarrufa Teşvik Edilmesi ve Bu Tasarrufların
Değerlendirilmesine Dair Kanun’la yaşadık. Sürem yeterli olmadığı için… Burada
da yine aynı şekilde paralar fonda toplandı, vaatlerde bulunuldu ama bu
vaatlerin hiçbiri yerine getirilmedi, paralar çarçur edildi. Yani, burada demek
istediğimiz, sermaye sevici iktidarlar kazançlarımıza, paralarımıza göz
dikmekten hiçbir zaman imtina etmiyorlar, geri durmuyorlar. Durum tamamıyla
bundan ibarettir. Bu torba yasa tasarının getirilmesinin amacı da yine emekçiyi,
işçiyi, memuru sömürmektir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Öztürk.
Önergeyi
oylarınıza sunuyorum…
ENGİN
ALTAY (İstanbul) – Sayın Başkan, karar yeter sayısı talep ediyoruz.
BAŞKAN
– Karar yeter sayısı talebi vardır, karar yeter sayısını arayacağım.
Kabul
edenler… Kabul etmeyenler… Karar yeter sayısı vardır, önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
17’nci maddesinin aşağıdaki şekilde değiştirilmesini arz ve teklif ederiz.
Sibel
Özdemir (İstanbul) ve arkadaşları
“MADDE
17- 4632 sayılı Kanunun ek 2 nci maddesinin birinci fıkrasının ilk cümlesi
“Türk vatandaşı veya 29/5/2009 tarihli ve 5901 sayılı Türk Vatandaşlığı
Kanununun 28 inci maddesi kapsamında olup kırk beş yaşını doldurmamış
olanlardan; 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanununun 4 üncü maddesinin birinci fıkrasının (a) ve (c) bentlerine
göre çalışmaya başlayanlar ile 17/7/1964 tarihli ve 506 sayılı Sosyal
Sigortalar Kanununun geçici 20 nci maddesi kapsamında kurulmuş olan sandıkların
iştirakçisi olarak çalışmaya başlayanlar, işverenin bu Kanun hükümlerine göre
düzenlediği bir emeklilik sözleşmesiyle emeklilik planına dâhil edilir.”
şeklinde değiştirilmiş, aynı maddenin ikinci fıkrasının ilk cümlesinden sonra
gelmek üzere “506 sayılı Kanunun geçici 20 nci maddesi kapsamında kurulmuş olan
sandıkların iştirakçisi olan çalışanlar için bu çalışanların bağlı bulunduğu
sandığa, katılım payı, kesenek veya diğer adlar altında ödediği tutarların
hesaplanmasına esas kazancının yüzde üçüne karşılık gelen tutardır.” cümlesi
eklenmiş ve aynı maddenin beşinci fıkrasında yer alan “Bankalar, Sosyal
Güvenlik Kurumu” ifadesinden sonra gelmek üzere “,506 sayılı Kanunun geçici 20
nci maddesi kapsamındaki sandıklar ile bunların ilgili bulundukları kuruluşlar”
ifadesi ilave edilmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ – Katılmıyoruz. 
BAŞKAN
– Önerge hakkında konuşmak isteyen Sibel Özdemir, İstanbul Milletvekili.
Buyurunuz
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Değerli
milletvekilleri, görüşülmekte olan 446 sıra sayılı Kanun Tasarısı’nın 17’nci maddesi
üzerine Cumhuriyet Halk Partisi Grubu adına söz aldım. Ben de, öncelikle, bugün
İzmir’de yaşanan hain terör saldırısını kınıyor, yüce Meclisi saygıyla
selamlıyorum.
Değerli
milletvekilleri, maddeyle ilgili görüşlerime geçmeden önce bu torba yasanın
Genel Kurula getirilme süreciyle ilgili görüşlerimi paylaşmak istiyorum. Bu
yasa tasarısı, emekli ikramiyesiyle ilgili düzenlemeyle başlayıp gümrük,
kaçakçılık, Kredi Garanti Fonu, karşılıksız çek, uluslararası gemi sicili,
Merkez Bankası ve Para Politikası Kurulu toplantıları ve Recep Tayyip Erdoğan
Üniversitesine ilave kadro tahsisi gibi 23 ayrı konuda düzenleme yapılan bir
torba yasaya dönüşmüştür. 
Tasarının
Plan ve Bütçe Komisyonu dışında diğer ihtisas komisyonlarında görüşülmeden,
tartışılmadan Genel Kurula getirilme sürecine şahit olduk. Plan ve Bütçe
Komisyonunun Cumhuriyet Halk Partili üyelerinin vurguladığı gibi, özellikle
Sayın Bakanımız Temizel’in belirttiği gibi, torba yasa uygulamalarıyla yasama
saygınlığı ve yasama kalitesi iyice zedelenmiştir. İç Tüzük ve komisyonların
çalışma teknik ve gelenekleri ihlal edilmiştir, sadece bir komisyonda aceleyle
ve ilgili komisyonlarda teknik tartışmadan mahrum bırakılan bu yasa tasarısında
muhalefetin ve diğer ilgili komisyonların görüş, öneri ve katkıları dikkate
alınmamış, önemsenmemiştir yani Meclis çalışmalarında da bir fiilî durum
yaratılmıştır. 
Değerli
milletvekilleri, torba yasa tasarısında 16 ve 17’nci maddelerde Bireysel
Emeklilik Sistemi ve Emekli Sandığıyla ilgili düzenlemeler yer almaktadır. Gelir
düzeyi, yaşam standartları, refah düzeyi düşen çalışan kesimden maaş
kesintisiyle tasarruf yoluna gidiliyor olmasının kendisi dahi bu iktidarın
ekonomiyi iyi yönetemediğini ve kaynak yaratmadaki başarısızlığını ortaya
koymaktadır. 
TÜİK’in
2016 yılında 4 kişilik bir ailenin açlık sınırını 1.405 TL olarak, yoksulluk
sınırını 4.577 TL olarak belirlediği bir ortamda 1.404 TL ile nasıl olur da bir
çalışan tasarruf yapabilir? Peki, tasarruf oranımızı artırmanın tek yolu
Bireysel Emeklilik Sistemi midir? Maaşlardan kesintilerle yapılacak olan bu
uygulama devletin tasarruf açığını kapatmaya çare olabilecek midir? Ayrıca, bu
sistem, portföy müdahalesi, devletin emeklilik sisteminin altyapısını
sağlayarak rekabetçi bir piyasa oluşturması yerine rekabeti ortadan kaldıran
müdahaleci adımlarla zorunlu rekabetçiliği dayatması bu sisteme olan
güvenirliliği de sarsacaktır. Ayrıca, gönüllü Bireysel Emeklilik Sisteminin
otomatik katılım sistemine dönüşmesiyle gelecek ilave fonların nereye gideceği
gerçekten çok belirsiz ve tartışmalıdır. Yine, ayrıca, sisteme giriş yapanlar
için katkı payları bir yıl içinde risk getiri tercihi yoksa standart fona
aktarılacaktır. Vatandaşın bilgisi dışında olacak bu durumla böyle bir portföy
tercihinden habersiz olan vatandaşın katkısını devlet kullanacaktır ve yine,
malum, bildiğimiz projelere aktaracaktır.
Evet,
değerli milletvekilleri, mevcut iktidarın en temel özelliği, çoğunlukçu bir
anlayışla hukuk dışı uygulamalar ve bilinçli yaratılan fiilî durumlar. Sonra da
yasaların, hatta Anayasa’nın bu hukuk dışı fiilî durumlara uyarlanma çabaları
içine girilmesine şahit oluyoruz. 
Değerli
milletvekilleri, ekonomik ve toplumsal kaos ortamı yok sayılarak, toplumun
beklenti ve talepleri yok sayılarak uzun süredir ülke gündeminde olan ve
haftaya Genel Kurul gündemine gelecek Anayasa değişikliği teklifiyle bilinçli
ve sistemli bir rejim değişikliğine gidilmekte, tek adam dikta rejiminin
taşları döşenmektedir. Bu iktidar döneminde fiilen zaten güvenilirliğini ve
saygınlığını yitiren yasama organının etkinliği ve yetkileri ortadan
kaldırılıyor, yürütme yetkisi tek kişiye teslim ediliyor, güvenilirliği,
itibarı ve bağımsızlığı zaten tartışılan yargı kurumu da tek kişiye teslim
ediliyor; demokratik rejimden, geleneksel parlamenter sistem deneyimimizden tamamen
ayrılıp otoriter bir rejimin taşları döşeniyor ama en önemlisi denge;
denetimsiz, sorumsuz bütün yetkilerin devredildiği tek adamı Anayasa’nın bütünü
başta olmak üzere her şeyi değiştirebilecek yetkilerle donatmanın tehlikesi
öngörülmeli ve ona göre oy ve karar verilmelidir.
Yüce
heyeti tekrar saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Özdemir.
Önergeyi
oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama talep ediyoruz Sayın Başkan.
BAŞKAN
- Bir yoklama talebi vardır, yoklama işlemini gerçekleştireceğim. 
Sayın
Altay, Sayın Karabıyık, Sayın Bekaroğlu, Sayın Kuşoğlu, Sayın Çamak, Sayın
Gökdağ, Sayın Yiğit, Sayın Emir, Sayın Arık, Sayın Kaplan Hürriyet, Sayın
Yedekci, Sayın Basmacı, Sayın Çakırözer, Sayın Demirtaş, Sayın Özdemir, Sayın
Akyıldız, Sayın Durmaz, Sayın Yıldız, Sayın Balbay, Sayın Tamaylıgil, Sayın
Nefi Kara, Sayın Yılmaz, Sayın Temizel.
Yoklama
için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 17’nci
maddesindeki “kırk beş yaşını doldurmamış” ibaresinin “kırk altı yaşından gün
almamış” şeklinde değiştirilmesini arz ve teklif ederiz.
Fahrettin Oğuz Tor
(Kahramanmaraş) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet katılıyor mu?
GÜMRÜK
VE TİCARET BAKANI BÜLENT TÜFENKCİ – Katılmıyoruz.
BAŞKAN
– Önerge hakkında konuşmak isteyen Fahrettin Oğuz Tor, Kahramanmaraş
Milletvekili. (MHP sıralarından alkışlar) 
Buyurunuz
Sayın Tor. 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; Genel Kurulu
saygıyla selamlıyorum. 
Anayasa
Mahkemesinin, sosyal hukuk devletine, eşitlik ve sosyal güvenlik hakkına aykırı
bularak iptal ettiği, bunun neticesinde, Anayasa Mahkemesinin kararının Resmî
Gazete’de yayımlandığı 7/1/2005 tarihinden önce emekli olanlar için de ikramiye
ödenmesine yönelik düzenleme yani tasarının 1’inci maddesi Plan ve Bütçe
Komisyonunda kabul edildiği şekliyle dün Genel Kurulda da kabul edilmiştir. 
Değerli
milletvekilleri, bu düzenleme hakka ve adalete uygun değildir. Otuz yıldan
fazla hizmeti olanlara emekli ikramiyesi ödenmemesinde emeklimizin hiçbir
kusuru, kabahati yoktur. Emeklimize haksız şekilde ödenmeyen, yargı kararlarına
göre elinden alınan haklarının telafisi için makul bir ödeme yapılması
gerekirken bugüne kadar kuruşlarla, 1-2 lirayla ifade edilen ödemeler
yapılmıştır. Emeklimiz bunu hak etmemektedir. Emeklimizin beklentisi, emekli
olduğu tarihteki satın alma gücüne göre bir ödeme yapılmasıydı. Maalesef, çok
ısrar etmemize rağmen daha önce Sağlık, Aile, Çalışma ve Sosyal İşler
Komisyonunda, Plan ve Bütçe Komisyonunda, Genel Kurulda verdiğimiz önergeler
kabul edilmemiştir.
Tekrar
ediyorum: Emeklimize yanlış yapılmıştır, emeklimize her yıl için 500 TL, bin TL
çok görülmüştür. Emeklimize 50 kuruş, 100 kuruş, 150 kuruş ödenerek nasıl
yanlış yapıldıysa dün kabul edilen 1’inci maddeyle de aynı yanlış yapılmıştır.
Tasarı kanunlaştıktan sonra her yıl için ödeyeceğiniz 50 TL’yi kuruş
garabetinden, kuruş gülünçlüğünden bir kurtuluş olarak görebilirsiniz. Görseniz
de emeklimiz her şeyin farkındadır. Bugün 50 TL, sadece 1 kilogram bal
fiyatıdır. Emeklinin ağzına 1 kilo bal çalarak hakkını ödeyemezsiniz, emekliye
borcunuzu emekli olduğu tarihteki satın alma gücüne göre bir ödeme yaparak
ödeyebilirdiniz.
Bakınız,
tasarı, Haziran 2016’da Sağlık, Aile, Çalışma ve Sosyal İşler Komisyonunda da
görüşüldü. Komisyonda Anayasa Mahkeme kararına göre güncelleme yapılarak bir
ödeme yapılamayacağı söylendi, Plan ve Bütçe Komisyonunda da benzer ifadeler
kullanıldı. Söz konusu Anayasa Mahkemesi kararının güncellemeye yönelik ret
sebebinin yasal dayanak olmadığına dayandığını, vereceğimiz önergenin kabul
edilmesi hâlinde yasal dayanak oluşacağını her iki komisyonda da ısrarla
söylediysek de maalesef kabul ettiremedik.
Değerli
milletvekilleri, kuruş gülünçlüğünden kurtulmak için her yıla 50 TL kabul
edildi. Dün söylediğiniz ile bugün yaptığınız açıkça çelişmektedir. Sayın
Bakan, hani güncelleme yapılamayacaktı? Hani güncelleme yapılamayacağı konusunda
Anayasa Mahkemesi kararı vardı? Nerede kaldı Anayasa Mahkemesi kararı? İşinize
geldiği zaman güncelleme yapacaksınız, gelmediği zaman güncelleme yapılmaz
diyeceksiniz. 50 TL, apaçık güncellemedir. 50 TL yapan irade, bin TL de
yapardı, 3 bin TL de yapardı. Sayın Bakan, soruyorum, 50 TL için ölçü nedir,
lütfen açıklayınız. Müracaat için dolmuş parası mıdır, dilekçe yazdırma parası
mıdır, açıkça bilmek istiyoruz. 
Değerli
milletvekilleri, emekliye iki yılda 400 milyon ödenmişse -ki ikramiyesini
alanların çoğu son dönemlerde emekli olanlar ve yüksek emekli ikramiyesi alan,
yol yordam bilenlerdir- tahminim, bir yıl içinde başvuracak kişilere de en
fazla 400-500 milyon lira ödeme yapılacaktır, o da 2 taksitte ödenecektir. 2
taksiti 4 taksit yapalım, 5 taksit yapalım ama haksızlık yapmayalım diyorum. 
Değerli
milletvekilleri, emeklimiz her şeyin farkındadır. Bu süreçte çok sayıda
emeklimiz gerek telefonla gerekse bizzat konuyu dile getirmiş ve sızlanmalarda
bulunmuştur. Daha iki gün önce arayan bir emeklimizin not ettiğim şikâyetini ve
talebini burada dile getirmek istiyorum. Emeklimiz özet olarak diyor ki: “Biz
ensar olduk ancak Suriyeli göçmenler layıkıveçhile muhacir olamadılar. Biz
bunlar için evlatlarımızı şehit veriyoruz. Göçmenlerin birçoğu ticaret yapıyor,
yanlış işler yapıyorlar. Bunca sıkıntıya rağmen biz göçmenlere şimdiye kadar
50-60 milyar lira harcadık. Emekliye bunun otuzda 1’i çok görülüyor. Dün bize
kuruşu layık gördüler, bugün 50 TL’yle kandıracaklar. Bu hak mıdır, adalet
midir, Müslümanlık mıdır, insanlık mıdır? Yerli ve millî olanlara göz göre göre
haksızlık yapılıyor.” 
Değerli
milletvekilleri, yol yakınken 1’inci madde yeniden müzakere edilmelidir,
vicdanlar yaralanmamalıdır, devletin adaleti sarsılmamalıdır, emeklimiz mağdur
edilmemelidir diyor, yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Tor. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
17’nci
maddeyi oylarınıza sunuyorum: Kabul edenler… Kabul etmeyenler… 17’nci madde
kabul edilmiştir. 
18’inci
madde üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
18’inci maddesinde geçen “olan” ibaresinin “bulunan” şeklinde değiştirilmesini
arz ve teklif ederiz. 
 İsmail Faruk Aksu Mustafa
Kalaycı Mevlüt Karakaya
 İstanbul Konya Adana
 Arzu Erdem Ahmet Selim Yurdakul Deniz
Depboylu Emin Haluk Ayhan
 İstanbul Antalya Aydın  Denizli
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
18’inci maddesinin aşağıdaki şekilde değiştirilmesini arz ve teklif ederiz.
Saygılarımızla.

 Bihlun Tamaylıgil Zekeriya Temizel Lale
Karabıyık
 İstanbul İzmir Bursa
 Kadim Durmaz Musa
Çam Mehmet Bekaroğlu
 Tokat İzmir İstanbul
 Utku Çakırözer  Hüseyin
Yıldız
 Eskişehir Aydın
MADDE
18- 4632 sayılı Kanunun geçici 2 nci maddesine "kırk beş yaşını
doldurmamış olan çalışanlar" ifadesinden sonra gelmek üzere "ile 506
sayılı Kanunun geçici 20 nci maddesi kapsamında kurulmuş olan sandıkların
iştirakçisi olarak çalışanlardan Kanunun yürürlüğe girdiği tarihte kırk beş
yaşını doldurmamış olanlar" ifadesi ilave edilmiştir.
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 18’inci maddesinin tasarı metninden
çıkarılmasını arz ve teklif ederiz.
 Ahmet Yıldırım Mehmet Emin Adıyaman Osman
Baydemir
 Muş Iğdır Şanlıurfa
 Mahmut Toğrul Berdan
Öztürk Mehmet Ali Aslan
 Gaziantep Ağrı Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge hakkında konuşmak isteyen Mehmet Ali Aslan, Batman Milletvekili.
Buyurunuz
Sayın Aslan. (HDP sıralarından alkışlar)
Bir
TEOG 1’incisi daha var mı şimdi söyleyeceğiniz?
MEHMET
ALİ ASLAN (Batman) – İnşallah, yarın birkaç TEOG 1’incisinin daha müjdeli
haberini alırız, gurur duyarız.
BAŞKAN
– İnşallah.
MEHMET
ALİ ASLAN (Devamla) – Bu arada, sizin de hatırlatmanız iyi oldu. Sınavlara
giren bütün öğrencilerimizi, bütün çocuklarımızı kutluyoruz, başarılı
olmalarını diliyoruz. Tabii, hiç şüphesiz sınav sistemlerinde çok ciddi
aksaklıklar da meydana gelmektedir. Bunun faturasını da çocuklar, aileler,
öğretmenler ve okullar çekmektedir. Bir öğretmen olarak maalesef bunu yaşayarak
gördüm. Çocuklarımızı, öğrencilerimizi de sıkboğaz etmemeliyiz. Bu anlamda da
buna değinmemiz iyi oldu. 
Madde
18’de yapılan düzenlemeyle, 4632 sayılı BES Kanunu’nun, temmuz ayında getirilen
BES’e yani bireysel emeklilik sistemine otomatik zorunlu katılımla ilgili
geçici 2’nci maddesine “kırk beş yaşını doldurmamış olan çalışanlar"
ifadesinden sonra gelmek üzere “ile 506 sayılı Kanunun geçici 20 nci maddesi
kapsamında kurulmuş olan sandıkların iştirakçisi olarak çalışanlardan Kanunun
yürürlüğe girdiği tarihte kırk beş yaşını doldurmamış olanlar" ifadesi
eklenmiştir. 45 yaşını doldurmamış çalışanlarla birlikte oda ve dernek olarak
kurulmuş sandıklarda çalışanların da otomatik olarak bireysel emeklilik
sistemine dâhil edilmesi öngörülmektedir. Bu düzenleme de tıpkı işçilerin
emekçiler gibi diğer çalışanların da maaşlarından kesinti yapmak suretiyle bireysel
emeklilik sistemine otomatik kayıt ettirilmesini öngörmekte. İktidarın asgari
ücret zammı, taşeron işçiler ve kıdem tazminatına dair vaatlerinin büyük bir
aldatmaca olduğu kısa zamanda uygulamada ve böylesi düzenlemelerde açıkça
görülmektedir. Zorunlu BES’le işçiler, emekçiler, çalışanlar daha fazla
yoksullaşacaktır. Asgari ücrete yapılan sözüm ona zammın büyük bir aldatmaca
olduğu, uygulamada birçok kesintiyle zaten yapılan zammın işverenler lehine
geri alındığı görülmüşken bu düzenlemeyle asgari ücretli çalışanlardan yine bir
kesinti yapılacak, sendikalı, toplu sözleşmeli iş yerlerinde bu rakam çok daha
yukarılara çıkacaktır, düşük ücretli ve asgari ücretli işçilerin, odalarda,
derneklerde çalışanların yoksullaşması daha da artırılacaktır. Çalışanların
ödediği vergilerle, çalışanlardan kesilen paralarla sermayenin beslenmesi kabul
edilemez bir yolsuzluktur. Borç içerisinde yaşamlarını sürdürebilen işçilerin,
kamu emekçilerinin, diğer bütün çalışanların tasarruf yapması için zorla
ceplerine el uzatmak çözüm değildir. Temmuzda BES’e zorunlu katılıma ilkesel
olarak karşı çıktığımız gibi, bu düzenlemenin de tasarı metninden çıkarılmasını
öngörmekteyiz.
Sayın
Bakan burada değil ama Bakan Yardımcısı burada. Batman’la ilgili aslında
pozitif ayrımcılık yapmanızı diliyoruz çünkü şehirleşme hızı en yüksek, en
büyük olan illerin başında gelmektedir. Yapılması düşünülen 250 yataklı
hastanenin artırılmasını talep ediyor Batmanlılar, sivil toplum kuruluşları
çünkü Batman, yaklaşık 600 bin nüfusu barındırmaktadır, çevre il ve ilçelerden
gelen, hastalık için gelen, sağlık için gelen insanlarla beraber 800-900 bini
bulabilmektedir. Şu anda değil 250, bin yataklı hastane bile yapılsa şu anda
bile yetersiz gelecektir, gelmektedir. Dolayısıyla, bu yapılacak olan
hastanenin en az 2 binin üzerinde yatak barındırması gerekmektedir. 
Yine,
ekim ayında Devlet Bakanı Sayın Numan Kurtulmuş’a söylemiştik ama “Hemen
talimat veriyorum.” demişti. Batman Havaalanı yolunda ve Kozluk’ta yollar
üzerinde çokça okul bulunduğundan orada trafik kazaları gerçekleşmekte, birçok
öğrenci sakatlanmakta ve ölmektedir. Üst geçit yapılması için, yaya geçidi
yapılması için ya da alt geçit yapılması için söylediğimiz hâlde, “Hemen
talimat veriyorum yapılacak.” denildiği hâlde henüz yapılmamıştır ve kazalar
maalesef devam etmektedir.
Yine,
aynı şekilde, Hasankeyf’in sular altında bırakılması hem turizme hem tarihe hem
insanlığa hem de medeniyete büyük bir darbe olacaktır ve telafisi mümkün
olmayacak bir tarih kaybını bize yaşatacaktır. Bunun da derhâl iptal edilmesini
biz Hükûmetten talep etmekteyiz. 
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Aslan. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
18’inci maddesinin aşağıdaki şekilde değiştirilmesini arz ve teklif ederiz.
Saygılarımızla.
Bihlun
Tamaylıgil (İstanbul) ve arkadaşları
MADDE
18- 4632 sayılı Kanunun geçici 2 nci maddesine "kırk beş yaşını
doldurmamış olan çalışanlar" ifadesinden sonra gelmek üzere "ile 506
sayılı Kanunun geçici 20 nci maddesi kapsamında kurulmuş olan sandıkların
iştirakçisi olarak çalışanlardan Kanunun yürürlüğe girdiği tarihte kırk beş
yaşını doldurmamış olanlar" ifadesi ilave edilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
- Önerge hakkında konuşmak isteyen Hüseyin Yıldız, Aydın Milletvekili. 
Buyurunuz
Sayın Yıldız. (CHP sıralarından alkışlar)
HÜSEYİN
YILDIZ (Aydın) – Sayın Başkan, değerli milletvekilleri; Genel Kurulu saygıyla
selamlıyorum. 
İzmir’de
bugün meydana gelen hain terör saldırısını nefretle kınıyorum; şehitlerimize
Allah’tan rahmet, yaralılara da acil şifalar diliyorum.
Değerli
milletvekilleri, bireysel emeklilik yasasını buraya getirdiniz. Avrupa’da
tasarruf yüzde 35’lere çıkarken -yüzde 24 diyorlar ama- Türkiye’de bu yüzde 13
civarında. Neden yüzde 13 civarlarında? Ülkede asgari ücret 1.300 lirayken ve
esnafın yüzde 50’si siftah yapmadan kapatırken herhâlde tasarruf olmaz. Şimdi,
Hükûmet 100 lira para verdi, geriye 50 lirasını hemen asgari ücretliden almaya
çalışıyor.
Değerli
milletvekilleri, burada çalışanlarda bu bireysel emekliliği zorunlu hâle
getirerek Türkiye’ye yatırım yapmak istiyorsunuz ama, maalesef, bu yaptığınız
tasarrufla Türkiye’ye yatırım getiremezsiniz. Türkiye’ye yatırım getirmek için
bir kere hukuk devleti olması gerekir; bağımsız yargının olması lazım,
demokrasinin olması lazım. Dışarıdan gelen yatırımcı buna bakar. Şimdi, siz
dışarıdaki yatırımcıları kaçırıyorsunuz. Şu an Türkiye’ye yatırım olsun diye,
1.300 lira, 1.400 lira maaş alan işçilerden para keserek Türkiye’ye yatırım
yapacaksınız. Buna kargalar da güler değerli arkadaşlar.
Değerli
milletvekilleri, biliyorsunuz, geçen dönem de burada konuştuk. Turizmde Türkiye’nin
geliri 30-35 milyarken geçen sene 20 milyar dolarlara düştü -bakanlar burada,
şu an yurt dışında hiçbir çalışma yok- bu dönemde, göreceksiniz, bu rakam 10
milyar dolara düşecek ve önümüzdeki bu dış açığı da kapatamayacaksınız. 
Değerli
milletvekilleri, özellikle AKP milletvekillerine soruyorum: Aydın’da Çıldır
Havaalanı vardır, bunu bilmem bilir misiniz, bilmez misiniz? Aydın’da 1956
yılında, bir hayırsever Mustafa Çıldır -Allah rahmet eylesin- 500 dönüm yeri
devlete bağış yapıyor buraya sivil havaalanı kurulsun diye. 1957’de bu
havaalanı açılıyor, uçaklar kalkıyor, 1967’de, ihtilalde kapanıyor. 2002’de
dönemin Başbakanı Abdullah Gül, Sayın Recep Tayyip Erdoğan 2007’de, 2011’de,
2015’te Davutoğlu her Aydın’a geldiklerinde, miting yaptıklarında şunu
diyorlardı: “Altı ay içerisinde bu havaalanını hemen açacağız.” 
Şimdi,
bu Mustafa Çıldır’ın bir oğlu var, 92 yaşında Şevki amca. Özellikle, bugün
telefon açtı: “Ben Ulaştırma Bakanına, Başbakana, Cumhurbaşkanına dilekçe
verdim. Benim babam burayı bağış yaparken bu 500 dönüm yeri, sivil havacılığa
açılsın diye verdi ama maalesef bunlar, bu Hükûmet götürüp Türk Hava Yolları
uçuş okulu ve Jandarma filo komutanlığına veriyor. Şu an sivil havacılık diye
bir şey yok.” Şimdi size soruyorum arkadaşlar: Şevki amca 92 yaşında, diyor ki:
“Allah uzun ömür versin ama bir ayağım burada, bir ayağım diğer tarafta. Ben
oraya gittiğimde ben babama nasıl hesap vereceğim?” Düşünün… 
Biliyorsunuz,
Türkiye’de 30 tane büyükşehir var, Aydın ili bunlardan biridir. Türkiye’de
büyükşehir olup da havaalanı olmayan tek şehirdir Aydın. 1 milyon 100 bin
nüfusu var değerli arkadaşlar, 1 milyon 100 bin. Çevre illerden Muğla Yatağan,
Denizli Sarayköy, İzmir Selçuk ilçesini koyduğunuz zaman 1,5 milyon nüfusu var
ama 2017 Ulaştırma Bakanlığı programına baktırdım; Gümüşhane ve Bayburt
nüfusunun toplamı 229 bin, orada havaalanı yapıyorsun, burada ise mevcut
havaalanı pistini uzatamıyorsunuz. Ben özellikle Hükûmeti, Başbakanı ve AKP’yi
Aydın halkına havale ediyorum.
Bazı
duyumlar var: Buranın son mirasçısı olan Şevki amca öldükten sonra burayı
tekrar TOKİ’ye verip burada inşaat yapmak istiyormuşsunuz; eğer böyle bir şey
varsa şunu bilin ki her Aydınlı o Mustafa Çıldır’ın verdiği hibeyi asla
rantçılara verdirmeyecektir, bunu bilmenizi istiyorum.
Bu
vesileyle Genel Kurula saygılarımı sunuyorum. (CHP sıralarından alkışlar)
BAŞKAN
– Teşekkür ederim Sayın Yıldız.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
ABDURRAHMAN
ÖZ (Aydın) – Sayın Başkan, Çıldır Havaalanı’yla ilgili bir bilgi verebilir
miyim. 
BAŞKAN
– Bilgiyi kürsüden veremezsiniz ama 60’ıncı maddeye göre bir dakikalık söz
verebilirim size. 
Buyurun.
V.- AÇIKLAMALAR (Devam)
41.- Aydın Milletvekili Abdurrahman Öz’ün,
Çıldır Havaalanı’nın şu an Ulaştırma Bakanlığı kayıtlarında işletmeye açık bir
havaalanı olarak gözüktüğüne, sadece pistinin uzatılması sorunu olduğuna
ilişkin açıklaması
ABDURRAHMAN
ÖZ (Aydın) – Sayın Başkanım, çok teşekkür ediyorum. 
Çıldır
Havaalanı AK PARTİ olarak bizim bu seçimlerde de seçim vaadi olarak Aydın
halkımıza bir sözümüzdür. Çıldır Havaalanı şu an Ulaştırma Bakanlığı
kayıtlarında işletmeye açık bir havaalanı olarak gözükmektedir. Sadece Çıldır
Havaalanı’nın pistinin uzatılması sorunu vardır, o da Ulaştırma Bakanlığı ile
bizim Aydın milletvekilleri olarak -üç milletvekili- takip ettiğimiz bir
konudur, Başbakanımızın da bilgisi dâhilinde olan bir konudur. Çıldır Havaalanı’nın
şu an faaliyete açık bir havaalanı olduğundan herhangi bir şekilde -TOKİ
vesaire- başka bir amaçla kullanılması da söz konusu değildir, bunu hem Türkiye’mizin
hem Aydın halkımızın bilgisine sunmuş olayım.
Teşekkür
ederim.
BAŞKAN
– Teşekkür ederim Sayın Öz. 
HÜSEYİN
YILDIZ (Aydın) – Sayın Başkan…
BAŞKAN
– Sayın Yıldız…
HÜSEYİN
YILDIZ (Aydın) – 60’a göre bir söz almak istiyorum. 
BAŞKAN
– 60’a göre mikrofonunuzu açıyorum.
Buyurunuz.

42.- Aydın Milletvekili Hüseyin Yıldız’ın,
Çıldır Havaalanı’nda hiçbir uçuşun olmadığına ilişkin açıklaması
HÜSEYİN
YILDIZ (Aydın) – Teşekkür ediyorum Sayın Başkanım.
Şimdi,
sayın vekilim diyor ki: “Şu an Ulaştırma Bakanlığına baktığımızda, o havaalanı
çalışıyor.” Ben Aydın’da, doğduğumdan beri, hiçbir zaman o havaalanına uçak
inip kalktığını bilmiyorum, hiçbir yere uçuş yok; nasıl çalışıyor, onu merak
ediyorum. Yani gözüküyor da, oraya bir tane uçak dahi inmiyor. Nasıl oluyor?
Yoksa uçaklar geliyor da biz mi göremiyoruz?
Teşekkür
ediyorum.
BAŞKAN
– Teşekkür ederim Sayın Yıldız.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
18’inci maddesinde geçen “olan” ibaresinin “bulunan” şeklinde değiştirilmesini
arz ve teklif ederiz.
İsmail Faruk Aksu
(İstanbul) ve arkadaşları.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge hakkında konuşmak isteyen Ahmet Selim Yurdakul, Antalya Milletvekili.
Buyurunuz
Sayın Yurdakul. (MHP sıralarından alkışlar)
AHMET
SELİM YURDAKUL (Antalya) – Sayın Başkan, değerli milletvekilleri; 446 sayılı
Kanun Tasarısı’nın 18’inci maddesi üzerinde partimiz adına söz almış
bulunuyorum.
Öncelikle,
bireysel emeklilik sistemine irade dışı dâhil edilmeyi düzenleyen bu mevzuatın
iyi analiz edilmesi gerektiğini düşünüyorum. Vatandaşların zorla tasarrufa
yönlendirildiği dönemler genellikle ülke sınırlarını aşan savaşların olduğu
dönemlerdir. Ekonomi idarecileri bilir, zorunlu uygulamalar serbest ekonomi
atmosferinde aslında birçok sorunlar yaratır. Tasarruf oranlarının artması
tabii ki arzu edilen bir gelişme ancak bizim gibi nüfusunun büyük kısmı dar
gelirli olan bir ülkede zorla tasarruf yapmak demek sofrandaki ekmeği de azalt
demektir. Ekonomiyi toparlamak için, zaten karbonhidrat ağırlıklı beslenen
vatandaşlarımıza “Proteini tamamen unut.” diyorsunuz. Ekonomiyi toparlamak için
Türk milletinin sağlığını bir kenara atmak üzeresiniz. Zaten, prim, harç, fon
ve türlü vergilerle Türk milletini boğazına kadar sıkmış durumdasınız. Fabrikalar
girişimcilere değil, resmen AKP Hükûmetine çalışıyor. İnsanlarımız 4 dönüm
tarla ekiyor, AKP Hükûmeti olarak yarısına ortakçı oluyorsunuz. Vatandaş bir
depo benzin alacak, “Deponun yarısı benim.” edasıyla pompanın başında vatandaşı
bekliyorsunuz. 
Kıt
kanaat geçinen insanları önce refaha erdirin, sonra tasarrufa özendirin.
Vatandaş, ısıtamadığı evinde ekmek, makarna ve çayla karnını doyurmaya
çalışıyor, siz de bu insana kalkıyor aşırı vergi, bireysel emeklilik sistemi ve
genel sağlık sigortası gibi zorunlulukları dayatıyorsunuz. Daha yeni sağlıkta
katkı paylarına yüzde 60 zam yaptınız. Bu adalet mi, hiç mi duymuyorsunuz, hiç
mi görmüyorsunuz bu insanları? Ekonomi yönetimine seslenmek istiyorum: Umarım
ekonomimizi uluslararası finans ve ekonomi toplantılarının yapıldığı New York,
Londra, Dubai ve Paris gibi şehirlerden değil de Anadolu’dan bakarak
yorumlarsınız. Manhattan’daki havyarlı, biftekli yemekler eminim güzeldir,
ancak siz yine de sini üzerinde yemek yenilen yer sofralarını hatırlayın
lütfen. 
Muhterem
Türk milleti, beyaz bir yaprak olarak gördüğümüz ve güzel umutlar beslediğimiz
yeni yılın ilk dakikalarında yüreklerimizi yakan bir terör eylemiyle maalesef
karşı karşıya kaldık, bugün de İzmir. Türk milleti olarak gencecik insanların
hayallerini yakan kahpe terör örgütlerini lanetliyoruz. Millet olarak bizim
lanetlemeye hakkımız var ancak AKP Hükûmeti olarak artık lanetlemeyi bırakarak
ülkemizi koruyacak ön alıcı faaliyetlerde bulunmanız gerekir. Liderimiz ve
Genel Başkanımız Sayın Devlet Bahçeli, uzun süre önce terörle nasıl mücadele
edileceğini açıkladı. Türk milletine yaraşır bir şekilde ve samimiyetle terörle
mücadele etmek istiyorsanız kulak veriniz. Bakınız, liderimiz ne diyor: “Aynı
şeyleri yaparak farklı sonuçlar alınamaz. Klasik tedbir ve güvenlik
politikalarının yanında teröre tam saha pres ve baskı kurulmalıdır.” Bütün
millî güç unsurlarına sorumluluk seferber eden bir strateji ortaya
konulmalıdır. Ülkemizdeki bütün unsurlara görev yükleyen terörle mücadele
siyaseti oluşturulmalıdır. Ayrıca, sorunun hem içten hem dıştan alabileceği
bütün desteklerin kesilmesi için diplomatik mücadele eylem planı
oluşturulmalıdır. Güvenlik kuvvetlerini yeni şart ve durumlarla uyumlu olarak
eğitecek, donatacak ve yönetecek; terörle mücadelede taktik, eğitim ve icra
programı uygulanmalıdır. Sonuç olarak, her şeyin çözümü liyakatli atamalardır.
Amacımız eğitim, eğitim ve yine eğitim olmalıdır.
Yüce
Türk milletini saygıyla selamlıyor ve son olarak tüm dünyaya ilan ediyorum ki:
Birlik ve beraberliğimizi asla bozamayacaksınız çünkü Türk milleti, hiçbir
zaman yıkılmamıştır ve sizler de yıkamayacaksınız.
Hepinizi
sevgi ve saygılarımla selamlıyorum. (MHP sıralarından alkışlar) 
BAŞKAN
– Teşekkür ederim Sayın Yurdakul.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
18’inci
maddeyi oylarınıza sunuyorum: Kabul edenler... Kabul etmeyenler... 18’inci
madde kabul edilmiştir. 
Birleşime
on dakika ara veriyorum.
Kapanma Saati: 00.11
SEKİZİNCİ OTURUM
Açılma Saati: 00.31
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 51’inci Birleşiminin Sekizinci
Oturumunu açıyorum.
446 sıra sayılı
Kanun Tasarısı’nın görüşmelerine devam ediyoruz.
Komisyon
yerinde.
Hükûmet yerinde.
19’uncu madde
üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 19 uncu
maddesindeki "arasındaki sürede" ibarelerinin "arasında kalan
sürede" şeklinde değiştirilmesini arz ve teklif ederiz.
İsmail Faruk Aksu Mustafa
Kalaycı Mevlüt Karakaya
 İstanbul Konya Adana
Deniz Depboylu Emin
Haluk Ayhan Arzu Erdem
 Aydın Denizli İstanbul
Türkiye Büyük Millet Meclisi
Başkanlığına
Görüşülmekte olan 446 sıra sayılı "Türkiye
Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 19’uncu
maddesinin aşağıdaki şekilde değiştirilmesini arz ve teklif ederiz.
Saygılarımızla.
Bihlun Tamaylıgil Zekeriya
Temizel Lale Karabıyık
 İstanbul İzmir Bursa
 Kadim Durmaz Mehmet
Bekaroğlu Musa Çam
 Tokat İstanbul İzmir
 Utku Çakırözer Fatma
Kaplan Hürriyet
 Eskişehir  Kocaeli
"MADDE
19- 4632 sayılı Kanuna aşağıdaki geçici madde ilave edilmiştir.
"GEÇİCİ
MADDE 3- 1/1/2013 ila bu maddenin yürürlüğe girdiği tarih arasındaki sürede,
katkı payının şirket hesaplarına nakden intikal ettiği tarihten önceki bir
tarihte Devlet katkısı hesaplamasına konu edilmesi nedeniyle, erken ödenen
Devlet katkısı tutarlarına Devlet katkısının Müsteşarlıkça fiilen ödendiği
tarih ile ödenmesi gereken tarih arasındaki süre için, emeklilik gözetim
merkezi tarafından 6183 sayılı Kanunun 51 inci maddesinde belirtilen gecikme
zammı oranı esas alınarak gecikme bedeli hesaplanır. Hesaplanan bedelin, Devlet
katkısının Müsteşarlıkça ödenmesi gereken tarihten şirketin ödeme yaptığı
tarihe kadar 6183 sayılı Kanunun 51 inci maddesinde belirtilen gecikme zammı
oranına göre hesaplanan faiziyle birlikte ilgili vergi dairesine ödenmesi
gerektiği hususu emeklilik gözetim merkezi tarafından şirkete ve 6183 sayılı
Kanun hükümlerine göre gerekli takibatın yapılması amacıyla durum ilgili
şirketin bağlı olduğu vergi dairesine bildirilir.
1/1/2013
ila bu maddenin yürürlüğe girdiği tarih arasındaki sürede, erken ödenen Devlet
katkısı tutarları kapsamında, ilgili dönemde gerçekleştirilmiş olan iade
işlemleri geçerliliğini korur."
BAŞKAN
– Birleşime on dakika ara veriyorum.
Kapanma
Saati: 00.33
DOKUZUNCU OTURUM
Açılma Saati: 00.37
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 51’inci Birleşiminin Dokuzuncu
Oturumunu açıyorum.
446 sıra sayılı
Kanun Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
Şimdi
maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 19’uncu maddesinin tasarı metninden
çıkarılmasını arz ve teklif ederiz.
 
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk Mizgin Irgat
 Gaziantep  Ağrı Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Mizgin Irgat, Bitlis Milletvekili. 
Buyurunuz
Sayın Irgat. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; gecenin bu saatinde
mesaiye devam ediyoruz. Hepinizi tekrar saygıyla selamlıyorum.
Evet,
aslında yaşadığımız sürecin her gün… Dün konuşmamda söylemiştim, yarın nasıl
bir güne uyanacağımızı bilmediğimiz bir ülkede yaşıyoruz. Maalesef, içeride,
dışarıda, sınır dışında ve sınır içerisinde yaşadığımız istikrarsızlıklar bu
boyutta devam ederken böylesi atıl yasaların, toplum nezdinde bir karşılığı
olmayan yasaların bu saate kadar tartışılıyor olması da bir diğer garabet olsa
gerek. 
Sosyal
devlet demokrasiyle idare edilen ya da iddia eden ülkelerin önemli bir vasfıdır.
Sosyal devlet, devletin sosyal barışı ve sosyal adaleti sağlamak amacıyla
sosyal ve ekonomik hayata müdahalesini gerekli ve meşru gören bir anlayıştır
özünde. 1961 ve 82 anayasaları her iki askerî darbeyle kurulan anayasalarda
lafzıyla yer alan bir anlayıştır özünde. Oysa iktidarın sermaye hırsına yenik
düşmüş politikaları sosyal devlet ilkesini göz ardı eden iktidarın çalışanları
kendi emekleriyle özel emekli olmaya zorlamakta ve sistemi yürüten şirketlerin
ayakta kalması için de ciddi bir meblağı sisteme dâhil etmektedir. Borç
içerisinde yaşamlarını sürdürebilen işçilerin tasarruf yapması için zorla
ceplerine el uzatmak çözüm değildir. Çare gelirlerini artırmaktır. Tasarruf
yapılacaksa çok kazanandan çok, az kazanandan da az vergi toplanmalıdır. “Vergi
barışı” adı altında sermaye kesimlerine vergi affıyla bu sistemi düzgün bir
sistem hâline getiremezsiniz. Bu sistem istismara açık bir sistemdir. Sosyal
devlet ilkesine bağlı kalınarak bireysel emeklilik sisteminin mevcut
uygulamalarından derhâl vazgeçilmelidir. İşçilerin, emekçilerin hakları böylesi
sistemlere hiçbir koşulda kurban edilmemelidir.
Değerli
milletvekilleri, benden önceki Aydın Vekili -konuşması bende…- Bitlis’te
aslında çokça kanayan bir yarayı, havaalanlarını, yollarını, yani Bitlis’te, ilimde,
vekili olduğum ilde yürütülen hukuka aykırılıkları bir kez daha dile getirdi.
Şu anda Tunceli ve Bitlis’te, havaalanı olmayan 2 il için tek bir proje
hazırlanmamıştır. 3’üncü havaalanları açılması planlanan illere baktığımızda,
AKP iktidarının kendi sermaye çevrelerine peşkeş çektiği alanlar olduğu çok net
anlaşılacaktır. Zamanında kamulaştırma yöntemiyle projesi yapılan, konuşulan ve
kamulaştırma paraları ödenen Bitlis havaalanı yıllardır her seçimde pişirilip
önümüze sunulan bir malzeme olarak olduğu yerde durmaktadır. 
Van
ya da Muş illerine gitmek zorunda kalan halkımız çok büyük zorluklarla karşı
karşıyadır. Bir taraftan kar, bir taraftan OHAL, bir taraftan haksız hukuksuz
tutuklamalar ve bir taraftan da kendi yerelinde hiçbir alanı açıklanmamış,
ekonomik anlamda hiçbir altyapısı sunulmamış Bitlis’te ve benzeri illerde bu
tasarının hiçbir karşılığı da yoktur. 
Bu
temelde Bitlis ve OHAL ilan edilen bölgelere baktığımızda, 2002’ye kadar
olduğunu ve kaldırdığınızı iddia ettiğiniz sistem şu an Türkiye’nin bir bütünel
tamamında uygulamada ve devrede olan bir sistemdir. 
Evet,
değerli milletvekilleri, anayasalarımızda ve yasalarımızda lafzıyla yer alan
hukuk devleti, hukuka bağlılık, sosyal hukuk devleti ve diğer birçok maddenin
yaşamda bir karşılığının olmadığını hepimiz çok iyi biliyoruz. Söz konusu
yasaların kötü uygulayıcılar elinde bir cehenneme çevrildiğine; haksız,
hukuksuz, keyfî bir sisteme dönüştüğüne çok net bir şekilde, hep birlikte
yaşayarak tanık oluyoruz. Bu temelde de söz konusu yasa, sermayedarların ve
ranta açılmak istenen projelerin hayata geçmesi için yapılan bir tasarıdır ve
önergemiz doğrultusunda söz konusu tasarı derhâl çekilmelidir.
Saygıyla
selamlıyorum. (HDP sıralarından alkışlar) 
BAŞKAN
– Teşekkür ederim Sayın Irgat.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
19’uncu maddesinin aşağıdaki şekilde değiştirilmesini arz ve teklif ederiz.
Saygılarımızla.
Fatma
Kaplan Hürriyet (Kocaeli) ve arkadaşları
"MADDE
19- 4632 sayılı Kanuna aşağıdaki geçici madde ilave edilmiştir.
"GEÇİCİ
MADDE 3- 1/1/2013 ila bu maddenin yürürlüğe girdiği tarih arasındaki sürede,
katkı payının şirket hesaplarına nakden intikal ettiği tarihten önceki bir
tarihte Devlet katkısı hesaplamasına konu edilmesi nedeniyle, erken ödenen
Devlet katkısı tutarlarına Devlet katkısının Müsteşarlıkça fiilen ödendiği
tarih ile ödenmesi gereken tarih arasındaki süre için, emeklilik gözetim
merkezi tarafından 6183 sayılı Kanunun 51 inci maddesinde belirtilen gecikme
zammı oranı esas alınarak gecikme bedeli hesaplanır. Hesaplanan bedelin, Devlet
katkısının Müsteşarlıkça ödenmesi gereken tarihten şirketin ödeme yaptığı
tarihe kadar 6183 sayılı Kanunun 51 inci maddesinde belirtilen gecikme zammı
oranına göre hesaplanan faiziyle birlikte ilgili vergi dairesine ödenmesi
gerektiği hususu emeklilik gözetim merkezi tarafından şirkete ve 6183 sayılı
Kanun hükümlerine göre gerekli takibatın yapılması amacıyla durum ilgili
şirketin bağlı olduğu vergi dairesine bildirilir.
1/1/2013
ila bu maddenin yürürlüğe girdiği tarih arasındaki sürede, erken ödenen Devlet
katkısı tutarları kapsamında, ilgili dönemde gerçekleştirilmiş olan iade
işlemleri geçerliliğini korur."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında söz isteyen Fatma Kaplan Hürriyet, Kocaeli Milletvekili.
Buyurunuz
Sayın Kaplan Hürriyet. (CHP sıralarından alkışlar) 
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; 446 sıra sayılı Kanun Tasarısı’nın 19’uncu
maddesindeki önergemiz hakkında söz almış bulunuyorum. Bu vesileyle yüce
Meclisi saygıyla selamlıyorum.
Öncelikle,
İzmir’de bugün yaşanan acı olayı, terörü şiddetle kınıyorum; şehitlerimize
Allah’tan rahmet, yaralılarımıza da acil şifalar diliyorum. 
16
ve 19’uncu madde devlet katkısını yeniden düzenlemektedir. Bireysel Emeklilik
Sistemi, on dört yıldır hiç edilen emeğin sermaye karşısında yenilgisinin
sonuçlarından biridir. Bu sistem, sosyal güvenlik sisteminin tasfiyesidir.
Oysaki emekçinin ihtiyacı olan, parasız ve nitelikli sağlık ve sosyal güvenlik
hakkıdır. Çalışanların kendi emekleriyle özel olarak emekli olmaya zorlanması
sosyal devlet ilkesine kesinlikle aykırıdır. Böyle bir zorlama devlet eliyle
sigortaların beslenmesinden başka bir şey değildir. Yani işçilerin parasıyla
finansal sermayeyi desteklemektir ve bu asla kabul edilemez. 
Borç
içinde yaşayan işçilerin gelirlerini artırmak yerine zorla ceplerine el uzatmak
çözüm değil mağduriyet yaratır, yeni sorunlar yaratır. Tasarruf yapılacaksa
eğer kamu kaynakları israf edilmemeli, yandaşlara milyonlarca lira vergi affı
getirmek yerine çok kazanandan çok, az kazanandan az vergi alınmalıdır yani
vergi adaleti sağlamak şarttır. Bu Meclis temenni yeri değil, işte bu
sorunların çözüm yeridir. 
Biz
burada bunları konuşurken işçimiz, çiftçimiz, emeklimiz, asgari ücretlimiz yani
Türkiye’nin çarklarını asıl döndüren vatandaşlarımız kara kara ay sonunu
düşünmeden edemiyor ne yazık ki. 4 kişilik bir ailenin sağlıklı ve yeterli
beslenebilmesi için yapması gereken aylık gıda harcaması tutarı yani açlık
sınırı 1.432 liradır. Gıda harcamasıyla birlikte giyim, ulaşım, eğitim, konut,
sağlık ve benzeri ihtiyaçlar için yapılması zorunlu diğer aylık harcamaların
toplam tutarı yani yoksulluk sınırı 4.665 liradır. Geçtiğimiz seneden bu yana 4
kişilik bir ailenin insanca yaşaması için gereken toplam harcama tutarı ise son
bir yılda 153 lira artmıştır. 
Hükûmet
tarafından 2017 yılı ilk altı ayı için belirlenen ve “Yüzde 8 artırdık.”
denilen asgari ücret zammı emekçilerin cebine girmeden ne yazık ki erimiştir.
Dolardaki yükselişi de düşündüğümüzde Çalışma ve Sosyal Güvenlik Bakanı “Yeni
yılda asgari ücreti yüzde 8 artışla 104 lira artırdık.” dese de halkımızın
cebinden 206 lira uçup gitmiştir. Şimdi emekçiye diyorsunuz ki zorla tasarruf
edin. Asgari ücretlinin eti ne budu ne. Vergi açığı denince hemen elinizi
işçinin cebine atmaktan vazgeçin. Bir yanda ekonomik darboğaz, diğer yanda
vahşi terör ve yanlış iç ve dış politika, politik kararlar ülkeyi bilinmeyene
doğru sürüklemeye devam ediyor.
Yılbaşında
eğlence mekânında sadece, sevdikleriyle yeni yılı karşılamak isteyen halkımıza
bir gün daha zehir oldu. İstanbul’da eğlence mekânında gerçekleşen saldırıda 36
insan hayatını kaybetti. Peki, bu saldırıyı kim üstlendi? Laik Türkiye’ye
düşmanlığı tavan yapan IŞİD. 
Ülkemizde
laik düzene karşı olan tek şey terör örgütü müdür? Tabii ki hayır. Bakınız,
yeni yıla günler kala gerici tarikatların yeni yıl kutlamasına yönelik
tepkileri tek tek gündeme gelmeye başladı. Şişme Noel babayı önce sünnet edip
ardından bıçaklamalar, Aydın’da önce Noel Baba’nın başına silah dayayarak
fotoğraf çektirmeler, Kocaeli’de duvarlara asılan “Mutlu Noeller Müslümanlar.”
yazan provoke amaçlı afişler hâlâ hafızalarımızda. Hâlbuki Noel Baba’yı
kovalayanlar kul hakkı yiyenleri kovalasaydı bugün geldiğimiz noktada her şey
çok daha farklı olabilirdi. 
Bir
tarafta “yaramaz çocuklar” diye adlandırılan IŞİD, diğer tarafta Türkiye’de
laik düzen istemeyenler. Madalyonun bir yüzünde, laiklik karşıtı eylemler
yapmalarına rağmen soruşturma dahi geçirmeyenler; diğer yüzünde, IŞİD’i
lanetleyerek laiklik çağrısı yaptıkları için tutuklanan gençler. Laiklik
çağrısı yapan gençlerin tutuklanmaları iktidarın klasik, muhalif cezalandırma
yönteminden başka bir şey değildir bizce. Keşke “tweet”leri takip edene kadar,
canlı bombaları, terörist eylemleri, teröristleri, kaçan teröristleri adam gibi
takip edebilseniz ve yakalayabilseniz bugün İzmir’deki gibi daha birçok terör
eylemi ülkemizde gerçekleşmemiş olurdu diyorum.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Kaplan Hürriyet.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 19 uncu
maddesindeki "arasındaki sürede" ibarelerinin "arasında kalan
sürede" şeklinde değiştirilmesini arz ve teklif ederiz.
İsmail
Faruk Aksu (İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında söz isteyen İsmail Faruk Aksu, İstanbul Milletvekili.
Buyurunuz
Sayın Aksu. (MHP sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 446 sıra sayılı
Kanun Tasarısı’nın 19’uncu maddesi hakkında Milliyetçi Hareket Partisi Grubu
adına söz aldım. Hepinizi saygıyla selamlıyorum.
Görüştüğümüz
madde bireysel emeklilik sistemi kapsamında hazine tarafından sigorta
şirketlerine ödenen katkı payının devlet katkısı hesaplamasına konu edilmesi
nedeniyle erken ödenen devlet katkısı tutarlarına uygulanacak mali müeyyidenin
süresinin geçmişe yönelik olarak netleştirilmesini öngörmektedir. Bireysel
emeklilik sistemi bir sosyal güvenlik sistemi olmasının yanında uzun dönemli
tasarruf sistemi olarak da düşünülmektedir. Bununla birlikte sistemde belli bir
gelir garantisi bulunmamaktadır. Her ne kadar bireysel emeklilik sisteminin
desteklenmesi amacıyla, çalışanlara devlet tarafından katkı veriliyorsa da
verilen destek sistemde kalmak için yeterli bir teşvik unsuru olamamaktadır.
Çalışanların zorunlu olarak tasarruf etmelerine dayalı sistemler ülkemizde
bilindiği gibi daha önce de uygulanmış ancak istenilen sonuç elde
edilememiştir. O sebeple sonuç alınabilmesi için sistemin kalitesi ve sağlıklı
işleyişi kadar genel ekonominin de iyi olması gerekmektedir. 
Bugün
Türkiye, tarihinin en düşük tasarruf oranlarıyla karşı karşıyadır. Gelişmekte
olan diğer ülkelerde tasarrufların gayrisafi millî hasılaya oranı yüzde 30’un
üstünde seyrederken ülkemizde bu oran yüzde 15’ler düzeyinde seyretmiştir. 2017
yılı için ise orta vadeli programda tasarruf oranının daha da düşmesi
öngörülmüş ve yüzde 13,5 olarak hedeflenmiştir. Kuşkusuz, çalışanların tasarruf
edebilmeleri, gelir ve ücretlerin yükselmesine bağlı bulunmaktadır. Tasarruf,
gelirin harcanmayan kısmı olduğuna göre vatandaşlarımızın gelirlerinden, aylık
zorunlu ihtiyaçlarını karşıladıktan sonra artakalan bir tutarın olması
gerekmektedir. Oysa mevcut ücretler bu imkânın bulunmadığını ortaya
koymaktadır. Nitekim, Türk halkı doludizgin borçlanmakta, vatandaşlarımız borcu
borçla kapayarak gündelik hayatını sürdürmeye çalışmaktadır. 2002’de yüzde 4,5
civarında olan hane halkı borcunun harcanabilir gelire oranı bugün yüzde 55’lere
ulaşmıştır. Her 100 liralık gelirin yarısından fazlası borca giderken, tasarruf
edebilmek de mümkün olamamaktadır. Türkiye’nin sağlıklı bir yatırım ve üretim
düzeni oluşturamamasının temel sebebi, kuşkusuz tasarruf oranlarındaki bu
yetersizliktir. 
Tasarrufların
artırılamadığı bir durum, yatırımlar için dış tasarruflara başvurulmasını
zorunlu kılmaktadır. Borçlanmayı ve cari açığı artıracak olan bu durum, başka
ülke vatandaşlarının refahına katkı verilmesine yol açacak ve ekonomi, üretimin
ve istihdamın artırılamadığı kısır döngüden kurtarılamayacaktır. Bugün
makroekonomik hedeflerin tutturulamadığı, Türk lirasının aşırı değer
kaybettiği, işsizliğin yeniden çift hanelere yükseldiği, borçlanmada yüksek
artışların yaşandığı bir ekonomi tablosu bulunmaktadır. Ekonomideki olumsuz
gidişat, uzun vadeli tüm ekonomik hedeflerden uzaklaşılmasına da yol
açmaktadır. 
Bu
şartlar altında, halkın ekonomiye güveni ve geleceğe dönük umutları da azalmaya
başlamıştır. Nitekim, TÜİK verilerine göre Ekonomik Güven Endeksi son dönemde
düşüş trendine girmiş, aralık ayında endeks 70,52 olarak gerçekleşmiştir.
Tüketici Güven Endeksi de son dört aydır, artan oranlı bir şekilde
gerilemektedir. Endeks son dönemde 70’lerin üzerine çıkamazken geçtiğimiz
kasımda 68,93’e, aralıkta ise 63,38’e düşmüştür. 
Değerli milletvekilleri, Milliyetçi Hareket Partisi
olarak vatandaşlarımızın geleceğinden emin olması için bütün nüfusu kapsayacak
şekilde, çağdaş normlarda bir sosyal sigorta sistemi oluşturulmasının
gerektiğini parti programımızda ve seçim beyannamemizde ifade ettik. Ayrıca,
tamamlayıcı emeklilik sistemlerinin yaygınlaştırılmasını, zorunlu ya da isteğe
bağlı mesleki emeklilik sistemlerinin hayata geçirilmesini, hem kamu üzerindeki
yükün azaltılması hem de kişilerin emeklilik dönemi tasarruflarının artırılması
açısından yeni bir politika seçeneği olarak değerlendirilmesinin yerinde
olacağını belirttik. Bunların gerçekleşmesi için ise sosyal sigorta
programlarının aktüeryal denge içinde etkili ve özerk bir yapıda yönetilerek
fon yönetiminin etkinleştirilmesi gerekmektedir.
Bu düşüncelerle kanun tasarısının hayırlı olmasını
diliyor, Genel Kurulu saygıyla selamlıyorum. (MHP sıralarından alkışlar)
BAŞKAN – Teşekkür ederim Sayın Aksu.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
19’uncu maddeyi oylarınıza sunuyorum: Kabul edenler...
Kabul etmeyenler... 19’uncu madde kabul edilmiştir.
20’nci madde üzerinde üç önerge vardır, önergeleri
okutuyorum:
Türkiye
Büyük Millet Meclisi Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 20’nci maddesinde geçen "19/7/2003" ibaresinin
"19 Temmuz 2003" şeklinde değiştirilmesini arz ve teklif ederiz.
İsmail Faruk Aksu Mustafa
Kalaycı Mevlüt Karakaya
 İstanbul Konya Adana
Deniz Depboylu Emin
Haluk Ayhan Arzu Erdem
 Aydın Denizli İstanbul
Türkiye
Büyük Millet Meclisi Başkanlığına
Görüşülmekte olan 446 sıra sayılı Kanun Tasarısı’nın 20’nci
maddesinde yer alan "fıkrasında yer alan" ibaresinin
"fıkrasındaki" şeklinde değiştirilmesini arz ve teklif ederiz.
 Ahmet Yıldırım Mehmet Emin Adıyaman Osman
Baydemir
 Muş Iğdır Şanlıurfa
 Mahmut Toğrul Berdan
Öztürk İbrahim Ayhan
 Gaziantep  Ağrı Şanlıurfa
BAŞKAN – Şimdi maddeye en aykırı önergeyi okutup işleme
alacağım.
Türkiye
Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
20’nci maddesinin aşağıdaki şekilde değiştirilmesini arz ve teklif ederiz.
Saygılarımızla.
Bihlun Tamaylıgil Zekeriya
Temizel Lale Karabıyık
 İstanbul İzmir Bursa
 Kadim Durmaz Mehmet
Bekaroğlu Musa Çam
 Tokat İstanbul İzmir
 Utku Çakırözer Serkan
Topal
 Eskişehir  Hatay
MADDE
20- 29/6/2001 tarihli ve 4706 sayılı Hazineye Ait Taşınmaz Malların
Değerlendirilmesi ve Katma Değer Vergisi Kanununda Değişiklik Yapılması
Hakkında Kanun’un 5’inci maddesinin altıncı fıkrasında bulunan
"31.12.2000" ibaresi "19/7/2003" şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Serkan Topal, Hatay Milletvekili.
Buyurunuz
Sayın Topal. (CHP sıralarından alkışlar)
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum. 
Bu
değişiklikle, 31/12/2000 ila 19/7/2003 arası dönemde hazine taşınmazları
üzerine ev, iş yeri gibi yapı yapanların mağduriyetleri gideriliyor ancak -2003
yılında yapılan kanun- maalesef, ondan sonra hazine arazisi üzerine yapılan
evlerin ev sahiplerinin mağduriyetleri giderilmedi. Hatay’da olmak üzere birçok
mağdur var; bununla ilgili, Sayın Bakanım, bu mağduriyetlerin giderilmesiyle
ilgili sizlerden çalışma bekliyoruz. 
Değerli
arkadaşlar, bugün İzmir’deki terör olayında şehit olan vatandaşlarımıza Allah’tan
rahmet diliyorum, yaralılara acil şifalar diliyorum. 
Maalesef,
son bir yıldır askerimiz, polisimiz, her yaştan vatandaşımız, insanımız
durmadan katlediliyor. Sabah vedalaştığımız sevdiklerimizi akşam sağ salim
göreceğimize olan inancımız da katlediliyor. Hükûmet yetkilileri, maalesef,
sadece kınama mesajıyla yetiniyor. 
Yine,
günler öncesinden, havuz medyasının tetikçileri “Yılbaşı kutlamayın, Müslüman
Noel kutlamaz.” söylemleriyle altyapısı oluşturulan bir algı yönetimi
oluşturdu; Diyanet İşleri “Yılbaşı kutlaması gayrimeşrudur.” açıklamasında
bulundu; bildirileri dağıtan meczuplar bu sefer de “Yılbaşı kutlamayın.” diye
bildiri dağıttılar. Bu bildirileri dağıtanlar belli, nerede dağıttıkları belli,
ne amaçladığı belli. Herhangi bir tanesine soruşturma açıldı mı? Hayır. Bütün
bu yeni yıl provokasyonları gözümüzün önünde oldu mu? Oldu. Terör eylemi
oluyor, Hükûmet halka “Teröre karşı birlik olalım, mücadele edelim.” diyor;
ekonomik politika iflas ediyor, Türk lirası değer kaybediyor, Hükûmet halka
“Dolar bozdurun.” diye çağrı yapıyor; darbe girişimi yaşanıyor, halkı sokağa
çağırıp “Darbecilere engel olalım.” diyor. Evet, olmasına olalım ancak eğer
darbe girişimlerine, teröre, yoksulluğa, ekonomik krize her seferinde halk
göğüs gerecekse on dört yıllık iktidar ne yaptı, ne iş yapıyor; onu sormak
istiyorum. Devletin varoluş amacı vatandaşlarını korumak, güvenliğini sağlamak
değil mi değerli arkadaşlar? 
Yine,
son zamanlarda, Türk Ceza Kanunu’nun 216’ncı maddesi hükümleri apaçık
ortadayken alenen suç işleyen tetikçiler var maalesef. Bir televizyon
programında göz göre göre birileri çıkıyor ve halkın, sosyal sınıf, ırk, din,
mezhep veya bölge bakımından farklı özelliklere sahip bir kesimini diğer bir
kesimi aleyhine kin ve düşmanlığa alenen tahrik ediyor, üstelik cumhuriyet
savcılarının gözlerinin önünde. 
Barışın
ve kardeşliğin kenti Hatay, bir meczup tarafından karıştırılmak isteniyor
değerli arkadaşlar. Benim Samandağ Belediye Başkanım, Hatay Kurtuluş Örgütü
üyesi olarak ilan edilip hedef gösteriliyor, yakın tarihimizden açıyla
hatırladığımız katliamlara göndermeler yaparak bu ülkenin barışının ve
demokrasisinin sigortası Aleviler maalesef hedef gösteriliyor; savcılar seyrediyor,
Bakanlarımız sadece bakıyor; troller kilitliyor, birileri de alkışlıyor.
Savcıları göreve davet ediyorum bu konuda, az sonra Sayın Divana da bunları
sunacağım. 
Hatay’daki,
Adana’daki, Mersin’deki Aleviler, tüm Türkiye’deki Aleviler gibi vatanını, milletini,
bayrağını seven, laik, demokratik Türkiye Cumhuriyeti devletine sadık
insanlardır. Onlara laf atanlar, iftira atanlar önce aynaya baksınlar ve
hadlerini bilsinler. 
Sayın
Cumhurbaşkanım, Sayın Başbakanım, Sayın Bakanlarım; bu fitne, fesat ve ayrıştırma
peşinde koşan insanlara karşı olduğunuzu biliyorum. Ancak, sosyal medya
şuursuzluğunun toplumda yaratacağı tahribat uyarıları sıcaklığını korurken
birtakım kraldan çok kralcıların provokatif sosyal medya mesajları ve
televizyon programları incelenmelidir. Cumhuriyet ve vatan sevgisi tescilli
Hatay’daki Alevi kardeşlerimizi zımnen radikal terör örgütleriyle
ilişkilendirmek, en hafif ifadeyle, toplumda yaratılmak istenen ayrıştırmalara
zemin hazırlar.
Sayın
İçişleri Bakanını ve Adalet Bakanını, konuya müdahaleye davet ediyorum ve bazı
belgeleri de Sayın Divana teslim ediyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Topal.
Evet,
hemen alayım; önergenizi oya sunacağım. Peki, siz arkadaşlara verin.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 446 sıra sayılı Kanun Tasarısı’nın 20’nci
maddesinde yer alan "fıkrasında yer alan" ibaresinin "fıkrasındaki"
şeklinde değiştirilmesini arz ve teklif ederiz.
İbrahim Ayhan (Şanlıurfa)
ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge hakkında konuşmak isteyen İbrahim Ayhan, Şanlıurfa Milletvekili.
Buyurunuz
Sayın Ayhan. (HDP sıralarından alkışlar)
İBRAHİM
AYHAN (Şanlıurfa) – Teşekkürler Başkan.
Sayın
Başkan, değerli arkadaşlar; gecenin bu saatinde tekrara düşmeden, özellikle
içinden geçtiğimiz süreci daha güçlü, daha etkili bir şekilde atlatabilmemizi,
kendi bakış açımızla sizlerle, kısaca da olsa, paylaşmak istiyorum.
Değerli
arkadaşlar, insanlık tarihi, insanın kendisiyle ve doğayla mücadelesinin
tarihidir. İnsanlık tarihi, insanın doğayla, doğaya karşı kendisini ayakta
tutabilecek ve yaşam içerisinde kendi toplumsallığını sürdürebilecek bir
mücadelenin tarihidir. Bu mücadele tarihi, şüphesiz, her çağa ve zamana göre
kendini çeşitli toplumsal sistemler şeklinde örgütlemiş ve bu örgütlediği
toplumsal sistemlerle insanlık kendisini ayakta tutmaya, kendisini var etmeye
çalışmıştır. Burada önemli olan şey, insanın nasıl yaşadığı, yaşama nasıl bir
anlam atfettiğidir. Şu anda da biz, eğer zorluklarla karşılaşıyorsak, eğer
krizlerle karşı karşıyaysak öncelikli olarak insanlık tarihi boyunca ilk
insanın kendisine sormuş olduğu soruyu kendimize de sormak durumundayız, “Nasıl
yaşamak istiyoruz?” sorusunu güçlü bir şekilde kendimize sormak durumundayız.
“Nasıl yaşamak istiyoruz?” sorusunu iyi cevapladığımız takdirde, ben inanıyorum
ki yaşadığımız krizleri ve kaosu da güçlü bir şekilde atlatabiliriz. Onun için
de biz, demokratik, özgürlükçü ve eşitlikçi bir yaşam sürdürme gayesi ve çabası
içerisinde olduğumuzu, değişik siyasal partiler içerisinde olmamıza karşın, her
seferinde aynı şeyleri söylüyoruz. Aynı şeyleri söylememize rağmen bu mevcut
yaşam felsefesi içerisinde ne yazık ki ortaklaşamıyor ve bu ortaklaşmayı
sağlayabilecek adımları da atamıyoruz, bunun sistematiğini kurmakta da
zorlanıyoruz. Dolayısıyla, yapmamız gereken şey, bunun sistematiğini herkesi
kapsayacak, herkesi kesecek bir noktada ortaya koymaktır. 
Bakın,
uluslararası düzeyde sistemle ilgili bir araştırma yapılmış, sistemle ilgili
yapılan araştırma sonucunda ortaya çok ilginç bir sonuç çıkmıştır. Sistemle
ilgili yapılan araştırmada, insanların yapmış olduğu hataların nedeni
araştırılmış ve bu sorgulanarak bunun sebepleri açığa çıkarılmak istenmiş.
Çıkan sebep, yaşanan sorunların temelinin yüzde 90 sistem olduğu, yüzde 10
sorunun kaynağının da insan olduğudur. Dolayısıyla, insan faktörü hata payı
içerisinde yüzde 10’luk bir yer işgal ediyor. Sistemin hata içerisindeki payı
ise yüzde 90’dır. Biz sistemimizi demokratik normlar üzerinden kurarsak
inanıyorum ki bu yaşadığımız sorunlar da olmayacaktır. Herkesin kendinden
doğru, kendi gerçeklerini dayattığı, herkesin kendinden doğru, kendi
gerçekliği, kendi düşüncelerini, kendi inanışlarını topluma dikte ettirdiği bir
sistem refah ve huzur getirmeyecektir. Dolayısıyla, krizin de kaosun da temel
nedeni, temel yaşantısı da bunlar olacaktır. 
Diğer
konuşmamda da belirttiğim gibi, Neyzen Tevfik’in dediği gibi, eğer ağlamak
istemiyorsak, eğer insanlarımızın ağlamasını istemiyorsak sistemimizi
demokratik normlarla kurmak ve demokratik normları güçlendirici çabalar ve
gayretler içerisine girmemiz gerekiyor. Bunun dışında herhangi bir şansımız,
herhangi bir seçeneğimiz de yoktur. Bunu yaptığımız takdirde, inanıyorum ki
hepimiz daha güzel bir Türkiye’yi, daha yaşanılabilir bir Türkiye’yi kurmuş
olacağız. 
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Ayhan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 20’nci maddesinde
geçen "19/7/2003" ibaresinin "19 Temmuz 2003" şeklinde
değiştirilmesini arz ve teklif ederiz.
İsmail Faruk Aksu
(İstanbul)ve arkadaşları 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
ERHAN
USTA (Samsun) – Gerekçe…
BAŞKAN
– Gerekçeyi okutuyorum: 
Gerekçe:

Maddenin
açık ve anlaşılabilir olması amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
20’nci
maddeyi oylarınıza sunuyorum: Kabul edenler… Kabul etmeyenler… 20’nci madde
kabul edilmiştir.
21’inci
madde üzerinde üçü aynı mahiyette olmak üzere dört önerge vardır.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 446 Sıra Sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısının
21’inci maddesinin aşağıdaki şekilde değiştirilmesini arz ve teklif ederiz.
 İlknur İnceöz İsrafil
Kışla Mehmet Metiner
 Aksaray Artvin İstanbul
 Gökcen Özdoğan Enç Osman
Aşkın Bak Ramazan Can
 Antalya Rize Kırıkkale
 İsmail Emrah Karayel
 Kayseri
"MADDE
21- 4706 sayılı Kanunun ek 4 üncü maddesi aşağıdaki şekilde değiştirilmiştir.
Türkiye
Kızılay Derneği, Türkiye Yeşilay Cemiyeti ve Türkiye Yeşilay Vakfı ile
Darülaceze Başkanlığı, Darüşşafaka Cemiyeti ve Türk Hava Kurumu tarafından
kuruluş amaçlarına uygun olarak kullanılmak üzere ihtiyaç duyulan mülkiyeti
Hazineye, kamu kurum ve kuruluşlarına ait taşınmazlar üzerinde adı geçen
Dernek, Vakıf, Başkanlık, Cemiyetler ve Kurum lehine kırkdokuz yıl süre ile
bedelsiz irtifak hakkı tesis edilebilir veya 492 sayılı Kanunun 63 üncü
maddesinde yer alan harca esas değerin yarısı üzerinden doğrudan satılabilir.
Devletin hüküm ve tasarrufu altında bulunan yerler üzerinde ise bunlar adına
bedelsiz kullanma izni verilebilir. Bunlardan ayrıca hasılat payı alınmaz.
İrtifak hakkı tesis edilen veya satılan taşınmazların tapu kütüğüne, amacı
dışında kullanılmayacağına ilişkin şerh konulur.
Bakanlar
Kurulunca vergi muafiyeti tanınan vakıflar ile kamu yararına çalışan
derneklerden öğrencilere yönelik eğitim ve yurt temini faaliyeti bulunanlardan
Gençlik ve Spor Bakanlığı, Maliye Bakanlığı ve Millî Eğitim Bakanlığı
tarafından müştereken belirlenen şartları sağlayanlar lehine, kuruluş
amaçlarına uygun olarak kullanılmak üzere mülkiyeti Hazineye veya kamu kurum ve
kuruluşlarına ait taşınmazlar üzerinde kırkdokuz yıl süre ile bedelsiz irtifak
hakkı tesis edilebilir veya 492 sayılı Kanunun 63 üncü maddesinde yer alan
harca esas değerin yarısı üzerinden doğrudan satılabilir. Devletin hüküm ve
tasarrufu altında bulunan yerler üzerinde ise bunlar adına bedelsiz kullanma
izni verilebilir. Bunlardan ayrıca hasılat payı alınmaz. Bu şekilde satılan,
irtifak hakkı tesis edilen veya kullanma izni verilen taşınmazlardan söz konusu
vakıflar ve dernekler tarafından elde edilen gelirin tamamı, münhasıran
öğrencilere yönelik eğitim kurumlarının veya yurtların yapım, bakım, onarım,
işletim ve benzeri giderlerinin karşılanmasında kullanılır. İrtifak hakkı tesis
edilen veya satılan taşınmazların tapu kütüğüne, amacı dışında
kullanılmayacağına ilişkin şerh konulur."
BAŞKAN
– Şimdi okutacağım üç önerge aynı mahiyette olduğundan önergeleri birlikte
işleme alacağım.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 21’inci maddesinin tasarı metninden
çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk
 Gaziantep Ağrı
Aynı
mahiyetteki diğer önergenin imza sahipleri:
 Bihlun Tamaylıgil Kadim Durmaz Mehmet
Bekaroğlu
 İstanbul Tokat İstanbul
 Musa Çam Zekeriya
Temizel Lale Karabıyık
 İzmir İzmir Bursa
 Utku
Çakırözer
 Eskişehir
Aynı
mahiyetteki diğer önergenin imza sahipleri:
 Mustafa Kalaycı İsmail Faruk Aksu Erhan
Usta
 Konya İstanbul Samsun
 Ahmet Selim Yurdakul Deniz
Depboylu
 Antalya Aydın
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Şimdi, aynı mahiyette olan üç önerge hakkında söz isteyen sayın
milletvekillerine söz vereceğim.
Osman
Baydemir, Şanlıurfa Milletvekili.
Buyurunuz
Sayın Baydemir. (HDP sıralarından alkışlar)
OSMAN
BAYDEMİR (Şanlıurfa) – Teşekkür ediyorum Sayın Başkan.
Saygıdeğer
milletvekilleri, doğrusu bütün yasama dönemi içerisinde ilgili ihtisas
komisyonundan geçmemiş olan bir yasa tasarısının, yasama faaliyetine yönelik
bir ciddiyetsizliğin ifadesi olduğuna dair benden önce gün boyunca bütün
hatipler dile getirdiler. Müsaadenizle ben çok da bu hususa girmeyeceğim ama
tasarının tümüne baktığımızda tasarı, âdeta topluma bir müjde olarak sunuluyor,
topluma bir müjde olarak lanse ediliyor. Daha önce de ifade etmiştim, AKP
Hükûmetinin çok önemli bir yeteneği var: Tozpembe bir tabloyu kapkara gösterme
ya da kapkara bir tabloyu tozpembe gösterme konusunda hakikaten yetenekli,
hakikaten mahir bir yeteneğe sahip. Bu yasa tasarısı ama özellikle de 21’inci
ve 22’nci maddeler yandaşa birer müjde maddesidir. Bu itibarla da her şeyden
önce, tasarının üzerinde ihtisas yapacağı alanın kendisi hazine arazileridir,
özü itibarıyla beytülmaldir yani tüyü bitmemiş yetimin hakkıdır. Tüyü bitmemiş
yetimin hakkını yandaşa, yandaş vakfa peşkeş çekme yasa düzenlemesidir. 
Şimdi,
metnin içerisine baktığımızda ismi zikredilen kimi vakıflara veya kimi
kuruluşlara zerre kadar bir itirazımız yoktur ancak ikinci paragrafta “Bakanlar
Kurulunca vergi muafiyeti tanınan ve öğrencilere yönelik eğitim ve yurt temini
faaliyeti bulunan vakıflardan…” diye bir ibare geçmektedir. Yukarıda ismi geçen
bütün vakıflar veya kuruluşlar özü itibarıyla bu düzenlemede gizli vakıfların
ismini gizlemek amacıyla kullanılmıştır. Bu itibarla da Sayın Bakana soruyorum:
Bu potansiyele sahip olan kaç tane vakıf var? Yasa geçtikten sonra bundan
istifade edecek olan kaç tane vakıf var ve bu vakıflar içerisinde örneğin
TÜRGEV var mıdır? Bu vakıflar içerisinde, örneğin daha önce çocuk istismarıyla
itham edilen veya isnat edilen veya ismi anılan vakıflar var mıdır? Daha önce
çocukların hayatına mal olan, çocuklarımızın diri diri yanmasına vesile olan
kurumlar, vakıflar var mıdır? Çok açık ve net söylüyorum Sayın Bakan: Şu an
itibarıyla neredeyse -iki yıllık bir zaman dilimidir- toplum “SS”
düzenlemesiyle dizayn edilmeye çalışılıyor. Bu madde de özü itibarıyla bir
toplumsal mühendislik çalışması çabasıdır. Toplumsal mühendisliğin eleştirisini
en çok yapan bir kesimin bugün topluma bu düzenlemelerle, bu yaklaşımlarla
dizayn vermeye çalışmasının da yaratacağı çok başka sıkıntı alanları
bulunmaktadır. 
Şimdi,
müsaadeniz olursa bir hususa daha değinmek istiyorum. Bu “SS düzenlemesi”
dediğimiz mevzunun ana kökeninde “Ya satın al ya da sindir…” Bu düzenleme,
satın alınanların ihya edileceği bir düzenlemedir. Peki, satın alınamayanlar
yani biat edilemeyenler, sindirilemeyenler ne yapılıyor? Kanun hükmünde
kararnamelerle kapısına kilit vuruluyor. 1990 yılının karanlığında kurulan
İstanbul Kürt Enstitüsünün kapısına kilit vuruldu. Ya, Allah aşkına, bir dile
düşmanlık bu şekilde tezahür edilebilir mi? Bu nasıl bir anlayıştır, bu nasıl
bir zihniyettir?
Bir
diğer husus Sayın Bakan, bugün, şimdi, bu saatte öğrendim, bu SS politikasının
bir diğer yansıması da Diyarbakır Büyükşehir Belediyesine yansıdı; Türkiye’de
Kürtçe tiyatro yapan tek bir kuruluş vardı, Diyarbakır Büyükşehir Belediyesi
Şehir Tiyatrosu. Şehir Tiyatrosunun 30 kadrolu elemanının işine son verildi ve
bu Şehir Tiyatrosu İzmir ile Diyarbakır arasında, Diyarbakır ile Trabzon
arasında, Anadolu ile…
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) - …Mezopotamya arasında, Kürtler ile Türkler arasında birer
köprü rolünü görüyordu. Doğrusu, faşizm hem barışın düşmanıdır hem sanatın
düşmanıdır hem de kendisine biat etmeyen herkesin düşmanıdır.
Bu
duygularla hepinizi saygıyla, sevgiyle selamlıyorum. (HDP sıralarından
alkışlar) 
BAŞKAN
– Teşekkür ederim Sayın Baydemir.
Diğer
önerge hakkında söz isteyen Lale Karabıyık, Bursa Milletvekili.
Buyurunuz
Sayın Karabıyık. (CHP sıralarından alkışlar) 
LALE
KARABIYIK (Bursa) – Teşekkürler Sayın Başkan.
Değerli
milletvekilleri, şimdi, ben, size, önce gelecek nesilleri şekillendirmeyi
amaçlayan bir ideolojinin nasıl adım adım götürüldüğünü Plan ve Bütçe
Komisyonundan alarak anlatmaya çalışacağım, eğer bugün yarıda kalırsa, yarın da
22’nci maddeyi konuşurken orada devam edeceğim.
Sayın
vekiller, geçen ay, birdenbire Plan ve Bütçe Komisyonuna 4 maddelik bir torba
yasa geldi. Bu torba yasanın 2 maddesi vardı ki Kredi ve Yurtlar Kurumuyla
ilgiliydi. 
Birincisi,
Kredi ve Yurtlar Kurumunun amacını değiştiriyordu, amacına “Millî ve manevi
değerleri geliştirme eğitimi.” diye bir madde ilave etmişti. “Nedir bunlar?”
dedik, dediler ki “İlgili bakanlığın bütçede sunumu olduğu zaman sorarsınız.” 
Peki,
ikinci bir madde gelmişti, işte, bugünkü maddeyle biraz ilgili -adım adım oraya
geliyoruz zaten- o da şuydu: Bakanlığın vergi muafiyeti listesinde bulunan
vakıf ve derneklerin kurduğu yurtların beslenme ve barınma maliyetlerine devlet
destek verecek, karşılayacaktı. 
Hemen
sorduk: “Hangi vakıf ve dernekler bunlar?” 100 küsur dernek, 100 küsur da vakıf
listesi getirildi bize, “İşte, bunlar.” denildi. İçinde Kanser Vakfı da vardı,
Göz Nurunu Koruma Vakfı da vardı, Ensar Vakfı da vardı. Sorduk: “Peki, bunlara
hangi kriterlere göre destek vereceksiniz?” Denildi ki: “O kriterleri Bakanlık
belirleyecek, buna göre destek verilecek.” 
Sonra
aradan zaman geçti, geldik bütçe görüşmelerine ve Sayın Gençlik ve Spor Bakanı
sunumunu yaptı, bir baktık ki millî, manevi değerleri geliştirme eğitimleri
zaten bir yıldır veriliyor, hani, fiilî durum, gerçek durum hesabı, kanunun
maddesi daha sonradan getiriliyor. “Nelerdir bunlar?” diye baktık, Diyanet
İşleri Başkanlığıyla bir ortak protokol yapılmış ve gençlik kamplarında
birtakım eğitimler veriliyor “Maneviyat İstasyonları” adı altında. Hani,
“millî, manevi değer” deyince aklımıza Atatürk de gelir, ama bir tane kelimede
geçmiyor, böyle bir etkinlik, eğitim de yok ve eleştirdik. 
Ardından
şimdiki madde geldi. O maddede de ne var? Artık, Gençlik ve Spor Bakanlığı,
Maliye ve Millî Eğitim Bakanlığınca belirlenen şartları sağlayan vakıf ve
derneklerin çalıştırdığı yurtlara, mülkiyeti hazineye veya kamu kurum ve
kuruluşlarına ait taşınmazlar üzerinde kırk dokuz yıl süreyle bedelsiz irtifak
hakkı tesis edilebilecek. 
Şimdi,
sayın vekiller, sürekli diyoruz ki: “Devlet yurt yapsın, yurtları çalıştırsın,
bu sorumluluğu üzerinden atmasın, denetimini de kendisi yapsın.” Biz Ensar
Vakfında da gördük, geçen gün yangında da gördük. Örnekleri şimdi burada
sıralasam zaman yetmez ama iktidar ısrarla diyor ki: “Hayır, biz bu sorumluluğu
üzerimizden atacağız.” Ya, bu mülkler varsa bu mülkleri devlet kullansın, o
yurtları kursun, denetlesin, çalıştırsın böyle bir imkân varsa. Az sonra bir
açıklama daha gelecek zannediyorum. Şimdi bir önerge geldi. Bu önergeye göre de
yine, “492 sayılı Kanun’un 63’üncü maddesinde yer alan harca esas değerin
yarısı üzerinden doğrudan satılabilir.” gibi bir ifade geldi.
Şimdi,
sayın vekiller, kimin malını kime satıyoruz, neden satıyoruz? Sayın Bakan
burada sanırım bir açıklama getirecek ama biz buna tabii ki karşıyız. Sonuçta
bunların kriterlerini kim belirleyecek, nasıl belirleyecek, hangi koşullarda
belirleyecek? Bunları zaten son derece merak ediyoruz. Ancak, fiilî
durum-gerçek durum meselesinde olduğu gibi, bize o kadar çok bilgi geliyor ki.
Son iki üç ay içerisinde Ensar Vakfı başta olmak üzere çok sayıda mülkün zaten
devri yapıldı, yani maddesi şimdi geçiriliyor ama devri yapıldı. Biz Plan-Bütçe
görüşmeleri sırasında sorduk “Bunların listesini verir misiniz?” diye, sağlıklı
bir liste bize maalesef verilemedi ve ben zaten o bilgiyi hâlen Sayın Bakandan
bekliyorum ama her ilimizde hemen hemen var. Başta Ensar Vakfı olmak üzere son
iki üç ayda zaten devredilen yerler var. Yani şimdi maddeyi geçiyoruz veya
oylanacak ama zaten fiilen bunlar gerçekleşmiş durumda. 
Sayın
vekiller, lütfen eğitimde yurtların sorumluluğunu devlet üstünden atmasın.
Eğitimi, her zaman söylediğimiz gibi, siyasetin arka bahçesi hâline de
getirmeyelim. Yurtların denetimini ve çalıştırılmasını da…
(Mikrofon
otomatik cihaz tarafından kapatıldı)
LALE
KARABIYIK (Devamla) – …devlet, sorumluluğu üstlenerek yürütmek zorunda.
Yarın
22’nci maddede devam edeceğim.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Karabıyık.
Aynı
mahiyetteki üçüncü önerge hakkında…
ERHAN
USTA (Samsun) – Gerekçe…
BAŞKAN
– Gerekçeyi okutuyorum.
Gerekçe:
Özel
mahiyetli bir düzenleme yapılmasının önüne geçilmektedir.
BAŞKAN
– Aynı mahiyetteki üç önergeyi oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
ENGİN
ALTAY (İstanbul) – Sayın Başkan, biraz sonra okutacağınız önerge yani İlknur
İnceöz ve arkadaşları tarafından verilen önerge, her şeyden önce, Anayasa’ya
çok açık aykırılık ifade eden bir önergedir. Bu önergeyi işleme almamanızı
talep edeceğim ama takdir sizin. Önergeyi işleme almak konusunda bir ısrarınız
varsa usul tartışması talep etmekteyim.
BAŞKAN
– Sayın Altay, Anayasa’ya aykırılık gerekçesini ortaya koyar mısınız?
ENGİN
ALTAY (İstanbul) – Gerekçemizi Bülent Kuşoğlu ortaya koysun efendim söz
verirseniz, ben de koyabilirim tabii de…
BAŞKAN
– Hayır, hayır yani her neyse ben…
ENGİN
ALTAY (İstanbul) – Yani, Anayasa’nın, her şeyden önce, eşitlik ilkesi var. Bu
önergeyle, kimi kamu malları, hazine arazileri, kamu mülkleri Hükûmetin uygun göreceği
derneklere, 492 sayılı Kanun’un 43’üncü maddesinde yer alan harca esas değerin
yarısı üzerinden verilir. Yani, hükûmetlerin devletin malını kafasına göre
peşkeş çekmesi, işin siyasi ahlakı, ahlaksızlığı bir tarafa, Anayasa’ya çok
açık aykırıdır, bunu söylüyorum, bunu işleme almamanız gerektiğini söylüyorum.
Siz “Hayır, mevzuata göre ben bunu işleme almak durumundayım.” derseniz, o
vakit de bu durumla ilgili, 63’üncü maddeye göre, bir usul tartışması talep
etmekteyim.
BAŞKAN
– Şimdi, Sayın Altay, şöyle: Anayasa’ya aykırılık iddialarıyla ilgili yerleşmiş
bir tutum vardır ama ben bu tutumu açıklamadan önce Anayasa’ya aykırılık
gerekçesini gerçekten öğrenmek istedim. 
ENGİN
ALTAY (İstanbul) – Eşitlik ilkesine aykırı Sayın Başkan. 
BAŞKAN
– Yani, bir konuya karşı çıkmak, onu eleştirmek elbette ki bir siyasi partinin,
bir milletvekilinin en doğal hakkıdır; bu, sizin en tabii hakkınızdır. Bunu,
belirttiğiniz çerçevede çok daha geniş bir şekilde de eleştirebilirsiniz.
Yalnız, Anayasa’ya aykırılık gerekçesi neyse onu anlamak isterim tabii ki. 
ENGİN
ALTAY (İstanbul) – Eşitlik ilkesine aykırı Sayın Başkan. Devlet, insanlara da,
vakıflara da, derneklere de eşit mesafede durmak zorundadır. Anayasa bunu hüküm
altına almış -bana şimdi madde numarası aratmayın- ama burada Anayasa’nın bu
ilkesini çok açık bir ihlal var. “Ben Hükûmet olarak bir liste yaptım, bu
listede olan vakıflara, derneklere kamu mallarını peşkeş çekeceğim.” diyor.
Durum bundan ibaret. 
GÖKCEN
ÖZDOĞAN ENÇ (Antalya) – Hiç alakası yok. 
BAŞKAN
– Birleşime yirmi dakika ara veriyorum, grup başkan vekillerini toplantıya
davet ediyorum. 
Kapanma Saati: 01.28 
ONUNCU OTURUM
Açılma Saati:02.18
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 51’inci Birleşiminin Onuncu
Oturumunu açıyorum.
446 sıra sayılı
Kanun Tasarısı’nın görüşmelerine devam ediyoruz.
Komisyon? Yok. 
Ertelenmiştir.
2’nci
sırada bulunan, 443 sıra sayılı Kanun Tasarısı ile Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu’nun görüşmelerine
başlayacağız.
2.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı: 443)
BAŞKAN
- Komisyon? Yok.
Ertelenmiştir.
3’üncü
sırada yer alan, 439 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
3.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
BAŞKAN
- Komisyon? Yok. 
Ertelenmiştir.
Bundan
sonra da komisyonların bulunmayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 6 Ocak 2017 Cuma günü saat 14.00’te toplanmak üzere birleşimi kapatıyorum;
iyi geceler diliyorum.
Kapanma Saati:02.19




(x) 446 S. Sayılı Basmayazı 04/1/2017
tarihli 50’nci Birleşim Tutanağı’na eklidir.


(x) Bu bölümde hatip tarafından Türkçe
olmayan bir kelime ifade edildi.


(x) Bu bölümde hatip tarafından Türkçe
olmayan kelimeler ifade edildi.




