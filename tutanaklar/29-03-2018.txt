



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 79’uncu
Birleşim
 29
Mart 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- YOKLAMALAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in, yaşlıların ve
emeklilerin sorunlarına ilişkin gündem dışı konuşması
2.- Kocaeli Milletvekili Sami Çakır’ın, bir turizm kenti
olarak Kocaeli iline ilişkin gündem dışı konuşması
3.- Adana Milletvekili İbrahim Özdiş’in, Türkiye'nin genel
sorunlarına ilişkin gündem dışı konuşması

IV.- AÇIKLAMALAR
1.- Kocaeli Milletvekili Saffet Sancaklı’nın, Kocaeli
Milletvekili Sami Çakır’ın yaptığı gündem dışı konuşmasındaki bazı ifadelerine
ilişkin açıklaması
2.- Kocaeli Milletvekili Haydar Akar’ın, Kocaeli
Milletvekili Sami Çakır’ın yaptığı gündem dışı konuşmasındaki bazı ifadelerine
ilişkin açıklaması
3.- İzmir Milletvekili Necip Kalkan’ın, Ulaştırma,
Denizcilik ve Haberleşme Bakanlığının İzmir’de Otogar-Halkapınar arası metro
yapımını üstlendiğine ve İzmir’de hiçbir siyasi parti farkı gözetmeden
milletin hayrına yapılacak her hizmeti desteklediklerine ilişkin açıklaması
4.- Adana Milletvekili Zülfikar İnönü Tümer’in, emeklilikte
yaşa takılan vatandaşların durumunun acilen Hükûmetin gündeminde yer alması gerektiğine
ilişkin açıklaması
5.- Bursa Milletvekili Erkan Aydın’ın, Bursa’nın Osmangazi
ilçesinin Selçukgazi köyünde yaşanan zeytinlik katliamına ilişkin açıklaması
6.- Kayseri Milletvekili Sami Dedeoğlu’nun, 30 Mart 1432’de
dünyaya gelen Fatih Sultan Mehmet'i ve ordusundaki erleri rahmet ve minnetle
yâd ettiğine ilişkin açıklaması
7.- Kayseri Milletvekili İsmail Tamer’in, Kayseri’nin
Yahyalı ilçesinin Kapuzbaşı, Ulupınar ve Büyü Çakıl Mahallelerinde yaşanan sel
felaketine ilişkin açıklaması
8.- İstanbul Milletvekili Mahmut Tanal’ın, Meclis Başkanının
söylemleriyle Atatürk’ün anısına ve koltuğuna zarar verdiğine ilişkin
açıklaması
9.- İstanbul Milletvekili Sibel Özdemir’in, Meclis
Başkanının “Meclis Sohbetleri” etkinliğinde yapılacak tiyatro gösterisinde kadın
oyuncuların sahneye çıkmalarını engellemesine ilişkin açıklaması
10.- Adana Milletvekili İbrahim Özdiş’in, eğitimde
skandalların bitmediğine ve insanların çocuklarının geleceğinden endişe
duyduklarına ilişkin açıklaması
11.- İzmir Milletvekili Murat Bakan’ın, Meclis Başkanının
Mecliste oynanacak tiyatro oyununda kadın oyuncuların sahneye çıkmalarını
engellemesine ve kadınların sanatta, bilimde, siyasette, iş yaşamında olmaya
devam edeceklerine ilişkin açıklaması
12.- Mersin Milletvekili Ali Cumhur Taşkın’ın, 2017 yılı
büyüme rakamlarına ve AK PARTİ hükûmetlerinin uyguladığı ekonomi
politikalarının doğruluğunun büyüme rakamlarıyla bir kez daha tescillendiğine
ilişkin açıklaması
13.- Giresun Milletvekili Bülent Yener Bektaşoğlu’nun,
üniversite öğrencilerinin barınma sorununa ilişkin açıklaması
14.- Ankara Milletvekili Nihat Yeşil’in, Kızılay bölgesinde
yer altı durak ve otopark düzenlemesi yapılacağı haberleriyle ilgili bilgi
almak istediğine ilişkin açıklaması
15.- Erzurum Milletvekili Mustafa Ilıcalı’nın, Erzurum’un
2026 Kış Olimpiyatları’na adaylık başvurusunun resmen yapıldığına ve emeği
geçen herkese teşekkür ettiğine ilişkin açıklaması
16.- Gaziantep Milletvekili Mehmet Gökdağ’ın, AKP Genel
Başkanı Recep Tayyip Erdoğan’ın Türk lirasından sıfırların atılmasıyla ilgili
bazı ifadelerine ilişkin açıklaması
17.- İstanbul Milletvekili Didem Engin’in, bir vatandaşın
tişörtünün üzerinde Atatürk resmi olduğu için Meclise alınmamasının bir utanç
olduğuna ve yapılan bu saygısızlığı kınadığına ilişkin açıklaması
18.- Kahramanmaraş Milletvekili İmran Kılıç’ın, yetimlere
kapı açanların ahirette cennete, dünyada huzur ve mutluluğa da kapı açmış
olduklarına ve korunmaya muhtaç çocuklara sahip çıkılması gerektiğine ilişkin
açıklaması
19.- İzmir Milletvekili Kerem Ali Sürekli’nin, Yunanistan’ın
Türkiye'yi üstü kapalı bir şekilde tehdit etmeye çalıştığına ilişkin açıklaması
20.- Kırklareli Milletvekili Vecdi Gündoğdu’nun, ekonomide
sevindirici haberler aldığını söyleyen Hükûmetin emekliye, çalışana bu tabloyu
yansıtacak maaş artışı vermeyi düşünüp düşünmediğini öğrenmek istediğine
ilişkin açıklaması
21.- İzmir Milletvekili Mustafa Ali Balbay’ın, Afrin’de
yaralanan askerin şehit olduğuna ve açıklanan büyüme rakamlarına ilişkin
açıklaması
22.- İstanbul Milletvekili Hüda Kaya’nın, Boğaziçi
Üniversitesinin tarihsel misyonuna halel getirecek politikaların olmaması
gerektiğine ilişkin açıklaması
23.- Manisa Milletvekili Erkan Akçay’ın, Millî Güvenlik
Kurulu bildirisinde PKK, PYD, YPG, DEAŞ, FETÖ, PDY terör örgütleri için yapılan
“proje terör örgütü” nitelendirmesinin doğru olduğuna, bu terör örgütlerinin
arkasındaki küresel güçler ve ülkelerin de deşifre edilmesi gerektiğine ve 1
Nisan İkinci İnönü Zaferi’nin 97’nci yıl dönümüne ilişkin açıklaması
24.- Adana Milletvekili Meral Danış Beştaş’ın, üniversite ve
yurtlarda yaşanan gıda zehirlenmesi vakalarına ve bu konuda acil önlemler
alınmasını beklediğine, Eren Keskin’in Özgür Gündem gazetesinde gönüllü yayın
yönetmenliği yaptığı için hapis cezası aldığına ve Meclis Başkanının “Meclis Sohbetleri”
etkinliğinde yapılacak tiyatro gösterisinde kadın oyuncuların sahneye
çıkmalarını engellemesi konusunda Genel Kurula bilgi verilmesini talep ettiğine
ilişkin açıklaması

25.- İstanbul Milletvekili Engin Altay’ın, Meclisteki bir
etkinlikte kadın oyuncuların sahneye çıkarılmamasının Türkiye’de bütün
kadınlara yapılmış bir hakaret olduğuna, Başkanlık Divanının olağanüstü
toplanmasını ve olayda sorumluluğu olan Meclis bürokratlarının gerekli
kovuşturmaya tabi tutulmasını talep ettiğine ilişkin açıklaması
26.- Çanakkale Milletvekili Bülent Turan’ın, 31 Mart Savcı
Mehmet Selim Kiraz’ın İstanbul Çağlayan Adliyesinde şehit edilmesinin 3’üncü
yıl dönümüne, 31 Mart Halit Akçatepe’nin ölümünün 1’inci yıl dönümüne,
Meclisteki tiyatro oyunuyla ilgili konunun takip edileceğine, 31 Mart
Azerbaycanlıların Soykırımı Günü’ne ve TÜİK tarafından açıklanan büyüme
rakamlarına ilişkin açıklaması 
27.- Çorum Milletvekili Salim Uslu’nun, Şemdinli’de
çatışmada yaralanan Hidayet Tokmak isimli Çorumlu gencin şehit olduğuna ve
bütün şehitleri rahmetle andığına ilişkin açıklaması
28.- Adana Milletvekili Meral Danış Beştaş’ın, Çankırı
Milletvekili Hüseyin Filiz’in CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
29.- İstanbul Milletvekili Engin Altay’ın, Hükûmetin Çiftlik
Bank konusuyla ilgili zamanında müdahalede bulunmayarak insanların zarara
uğramasına neden olduğuna ilişkin açıklaması
30.- Amasya Milletvekili Mehmet Naci Bostancı’nın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
31.- İstanbul Milletvekili Engin Altay’ın, Çiftlik Bank
konusunda kimin kusuru varsa ortaya çıkarmak gerektiğine ilişkin açıklaması
32.- İzmir Milletvekili Ertuğrul Kürkcü’nün, Amasya Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
33.- İzmir Milletvekili Müslüm Doğan’ın, Çiftlik Bank
konusunda Hükûmetin ilgisiz olduğuna ve Hükûmet ile bürokrasinin müteselsilen
sorumlu tutulması gerektiğine ilişkin açıklaması
34.- İstanbul Milletvekili Engin Altay’ın, kendilerine
ulaşan bilgilerin Türkiye Büyük Millet Meclisi Başkanlığı açıklamasıyla
örtüşmediğine ve kamuoyu vicdanının rahatlatılması açısından görüntülerin
paylaşılması gerektiğine ilişkin açıklaması
35.- Adana Milletvekili Meral Danış Beştaş’ın, Türkiye Büyük
Millet Meclisi Başkanlığı açıklamasının yeterli olmadığına ve görüntülerin
yayınlanması gerektiğine ilişkin açıklaması
36.- Adana Milletvekili Meral Danış Beştaş’ın, Çukurova
Üniversitesi Rektörlüğünün bazı öğrencilerin terör örgütleriyle
bağlantılarının araştırılmasıyla ilgili yazısına ilişkin açıklaması
37.- Adana Milletvekili Meral Danış Beştaş’ın, 535 sıra
sayılı Kanun Tasarısı’na ihdas edilmek istenen yeni maddenin yasa tasarısıyla
herhangi bir bağının olmadığına ilişkin açıklaması
38.- Adana Milletvekili Meral Danış Beştaş’ın, İstanbul’da
Emlak Konut Kuzey Yakası Projesi’nde çalışan işçilerin ana dilleriyle
konuşmalarının firma yönetimince yasaklanmasına ilişkin açıklaması

V.- SATAŞMALARA İLİŞKİN KONUŞMALAR
1.- Adana Milletvekili İbrahim Özdiş’in, Çanakkale
Milletvekili Bülent Turan’ın yerinden sarf ettiği bazı ifadeleri sırasında
şahsına sataşması nedeniyle konuşması 

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, şehit
Hidayet Tokmak’a Allah’tan rahmet dilediğine ilişkin konuşması




VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, esas komisyon olarak Tarım, Orman ve Köy
İşleri Komisyonuna havale edilen (2/2231) esas numaralı Kanun Teklifi’nin İzmir
Milletvekili Murat Bakan tarafından geri alındığına ilişkin önerge yazısı
(4/142)

B) Çeşitli İşler
1.- Başkanlıkça, Genel Kurulu ziyaret eden Kenya Parlamento
heyeti ve üst düzey bürokratlara “Hoş geldiniz.” denilmesi

C) Açıklamalar
1.- Türkiye Büyük Millet Meclisi Başkanlığının, 28 Mart 2018
tarihinde düzenlenen “Meclis Sohbetleri” toplantısına ve yapılan tiyatro
gösterisine ilişkin basın açıklaması 

VIII.- ÖNERİLER
A) Siyasi Parti Grubu Önerileri
1.- HDP Grubunun, İzmir Milletvekili Müslüm Doğan ve
arkadaşları tarafından, Çiftlik Bankın ilk ne zaman ortaya çıktığı, insanlara
nasıl ulaştığı, kimler tarafından desteklendiği ve büyütüldüğünün ortaya
çıkarılması, ne kadar para giriş çıkışının yapıldığının araştırılması ve mağduriyetlerin
giderilmesi amacıyla 29/3/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 29 Mart 2018 Perşembe günkü birleşiminde yapılmasına ilişkin
önerisi 
2.- CHP Grubunun, Bursa Milletvekili Erkan Aydın ve
arkadaşları tarafından, Çiftlik Bank mağduriyetinin araştırılması ve yetkili
makamların görev ihmali olup olmadığının incelenmesi amacıyla 26/3/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 29 Mart 2018 Perşembe
günkü birleşiminde yapılmasına ilişkin önerisi 

B) Danışma Kurulu Önerileri
1.- Danışma Kurulunun, 29/3/2018 tarihli birleşimde Genel
Kurul çalışmalarının 535 sıra sayılı Kanun Tasarısı’nın görüşmelerinin
tamamlanmasına kadar devam etmesine ilişkin önerisi 

IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535)

X.- OYLAMALAR
1.- (S. Sayısı: 535) Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın oylaması
29 Mart 2018 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN – Türkiye
Büyük Millet Meclisinin 79’uncu Birleşimini açıyorum.
II.- YOKLAMA
BAŞKAN
– Elektronik cihazla yoklama yapacağız.
Yoklama
için beş dakika süre vereceğim. 
Sayın
milletvekillerinin oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla, verilen süre içerisinde Başkanlığa
ulaştırmalarını ve salondan ayrılmamalarını rica ediyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur.
Birleşime
on beş dakika ara veriyorum.
Kapanma Saati: 14.06
İKİNCİ OTURUM
Açılma Saati: 14.24
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN – Türkiye
Büyük Millet Meclisinin 79’uncu Birleşiminin İkinci Oturumunu açıyorum.
II.- YOKLAMA
BAŞKAN
- Açılışta yapılan yoklamada toplantı yeter sayısı bulunamamıştı. Şimdi yoklama
işlemini tekrarlayacağım.
Yoklama
için beş dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, yaşlılarımızın ve emeklilerimizin sorunları hakkında söz isteyen
İstanbul Milletvekilimiz Sayın Arzu Erdem’e aittir. 
Buyurun
Sayın Erdem. (MHP sıralarından alkışlar) 
Süreniz
beş dakika. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in, yaşlıların ve
emeklilerin sorunlarına ilişkin gündem dışı konuşması
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, bizleri ekranları başında izleyen aziz Türk milleti;
yaşlılarımızın ve emeklilerimizin yaşadığı sorunların giderilmesi hakkında
gündem dışı söz almış bulunmaktayım. Gazi Meclisi saygılarımla selamlıyorum.
Değerli
milletvekilleri, evet, yaşlı ya da yaş almışlar aslında, buradaki uğultuyu
duysa yaş almışlara verilen kıymetin ne kadar az olduğunu da göreceklerdir.
(CHP sıralarından alkışlar) Her birinizi sessizliğe davet etmek istiyorum.
Teşekkür ediyorum.
Tıp,
bilim ve teknolojinin gelişmesiyle ve doğum oranlarındaki azalmayla her yıl
yaşlı nüfusuna dâhil olan insan sayısı artmaktadır. TÜİK 2017 verilerine göre,
2012 yılında 5 milyon 682 bin 3 kişi olan 65 yaş üzeri yaştaki kişilerin sayısı
2016 yılında 6 milyon 651 bin 503 olarak belirlenmiştir. Yaşam kalitesinde bir
artış olmadığı takdirde, yaşlılık nüfusunda bu oranların ülkemizi olumsuz
etkileyeceği gerçeğini göz önünde bulundurmamız gerekmektedir. 
Yaş
ve yaşlılık, emekli olmakla başlayan bir süreçtir aslında. Eğer ki normal bir
yaşantımız varsa ve ortalama bir insan ömrünü de göz önünde bulunduracak
olursak unutmayalım ki bir gün hepimiz yaş alacağız yani yaşlanacağız.
Yaşlılarımıza baktığımızda, hayatları boyunca, belki de birçoğu yaşlandıkları
zaman, yaş aldıkları zaman “keşke” kelimesiyle yüzleşmişlerdir.
Değerli
milletvekilleri, biz de yaş alacağız, biz de yaşlanacağız. Yaşlandığımızda
keşke dememek için, bilhassa bugün bize verilmiş olan bu şerefli makamların
kimlerin vebaliyle temsil edildiğinin bilinciyle de hareket etmemiz gerçeğini
unutmamamız gerekiyor. 
Her
insan için değişik anlam ifade eden yaşlılık, hayatın en önemli dönemidir.
Yaşlılarımız dünümüz ile bugünümüz arasındaki köprüyü kuran, kültürümüzü ve
değerlerimizi yarınlara taşıyan ve bunları sağlayan en değerli
varlıklarımızdır. Yaşlılık dönemi itibar gerektirmektedir. Bu, bizlerin
yaşlılarımıza minnet borcudur.
Yaş
almışlarımızın toplumla bütünleşmesi, daha aktif olmaları ve yaşama bağlı
kılınmaları da gerekmektedir. Ömürlerinin büyük bir kısmını toplumumuza ve
ülkemize hizmetle geçiren insanların yaşlandıklarında ve bakıma muhtaç
oldukları dönemde, ömürlerinin sonuna kadar insan onuruna yakışır bir şekilde
bakım talep etme hakkı bulunmaktadır.
Devletimizin
yaşlılarımızın ve emeklilerimizin sorunlarıyla ilgili kalıcı çözümler üretmesi
elzemdir ve şarttır. Böylelikle onlara olan minnet borcumuzu bir nebze olsun
yerine getirmiş olacağız. Tabii ki milletimizin her bir bireyinin huzurunu
sağlayacak sosyal politikalar yürütmeli, bu bağlamda yoksullarımız,
çocuklarımız, gençlerimiz, bakıma muhtaç yaşlılarımız, emeklilerimiz ve
işsizlerimiz için özel çalışmalar yapmalıyız. 
Milliyetçi
Hareket Partisi olarak bizler, zor durumda olan ve sorunları bulunan tüm toplum
kesimlerine dokunduk, dokunmaya da devam ediyoruz, sorunları çözmeye devam
ediyoruz. Yaş almışlarımızın sorunlarının çözümü ve toplumda hak ettikleri yeri
almaları hususunda elimizden geleni yapıyoruz.
Bu
sorunların başında emeklilikte yaşa takılanlar gelmekte. Sosyal Güvenlik Kurumu
prim gün sayısı dolmuş olan ve emeklilikte yaşı bekleyenler büyük mağduriyet
içerisinde. Yaşı beklerken -burada çok önemli bir detay var- sosyal güvenceden
mahrum bırakılan bu insanların tedavi ve ilaç masrafları karşılanmamaktadır.
Her ne kadar isteğe bağlı sigorta uygulaması getirilmiş olsa da prim gün
sayısını doldurmuş olan bu mağdurlara ilişkin tedavi ve ilaç masraflarının
karşılanması yönünde bir çalışma ne yazık ki bulunmamaktadır ve bu konuyla
ilgili bizim teklifimiz mevcuttur.
Değerli
milletvekilleri, özellikle kadınlarımızla ilgili, yaş almış kadınlarımızla
ilgili, Anayasa’nın eşitlik ilkesini de göz önünde bulundurmak suretiyle,
kadınlara doğum borçlanmasının verilmesi şart. Burada, 4 çocuğu olan kadın
“Benim 4 çocuğuma da doğum borçlanması verin.” demiyor ama en azından ara
formül bulunarak belki 1 çocuğa, belki 2 çocuğa doğum borçlanması verilebilir.
Aynı şekilde, belli bir yaşa gelmiş ve staj, çıraklık yapmış olanlarla ilgili,
bunların sigorta başlangıcı sayılmaması ve sigortalılık süresine sayılmaması
yönündeki de uygulama da aslında yanlış bir uygulama, mutlaka düzeltilmeli.
Yaşlılarımızın özellikle geçmişle alakalı bu sorunlarının bir yığın olarak
önümüzde durduğu bu dönemi göz önünde bulundurup ona göre hareket etmeliyiz,
çözüm bulmalıyız. 
Sözlerime
cumhuriyetimizin kurucusu Ulu Önder Gazi Mustafa Kemal Atatürk’ün sözleriyle
son vermek istiyorum. “Bir milletin yaşlı vatandaşlarına ve emeklilerine karşı
tutumu o milletin yaşama kudretinin en önemli kıstasıdır. Geçmişte çok
güçlüyken tüm gücüyle çalışmış olanlara karşı minnet hissi duymayan bir
milletin geleceğe güvenle bakmaya hakkı yoktur.” 
Saygılarımla.
(MHP ve AK PARTİ sıralarından alkışlar)
BAŞKAN
– Teşekkür ediyorum Sayın Erdem. 
Gündem
dışı ikinci söz, bir turizm kenti olan Kocaeli hakkında söz isteyen Kocaeli
Milletvekilimiz Sayın Sami Çakır’a aittir. 
Buyurun
Sayın Çakır. (AK PARTİ sıralarından alkışlar)
Süreniz
beş dakika.
2.- Kocaeli Milletvekili Sami Çakır’ın, bir turizm kenti
olarak Kocaeli iline ilişkin gündem dışı konuşması
SAMİ
ÇAKIR (Kocaeli) – Sayın Başkan, değerli milletvekilleri; turizmde de iddialı
bir kent olarak gördüğüm Kocaeli’yle ilgili düşüncelerimi ifade etmek üzere
gündem dışı söz almış bulunmaktayım. Bu vesileyle Genel Kurulu ve milletimizi
saygıyla selamlıyorum. 
“Kocaeli”
ismi anında size sanayi sektörünü, üretimi ve katma değeri hatırlatacaktır. O
alana girmeden, Kocaeli’nin bir başka yüzünü, bir başka yanını, doğasını,
insanının gönül genişliğini, gölünü, körfezini, tarihten bugüne taşıdıklarının
bir kısmını ifade edeceğim. Elbette, emeğe saygı anlamında, ilimizin ve ülkenin
kalkınmasına alın teriyle omuz veren işçilerimize teşekkür ediyorum. Emeğin
hakkını ve karşılığını alın teri kurumadan ödemenin önemini kavramış ve bu
katkıya destek veren işverenlere de başarılar diliyorum. 
Her
biri farklı güzellikleriyle dikkat çeken 12 ilçenin olduğu ve yaklaşık 2 milyon
insanın yaşadığı bir il Kocaeli. Kocaeli tarih öncesi ve Nicomedia Dönemi,
Roma, Bizans Dönemi, Selçuklu Dönemi, Osmanlı Dönemi, Cumhuriyet Dönemi’yle
geniş bir geçmişe dayanan bir hazine şehirdir.
İzmit
Saat Kulesi, tarihî Tren İstasyonu, Hızır Reis Denizaltı Müze Gemisi, Gayret
Müze Gemisi, Arkeoloji ve Etnografya Müzesi, Yarhisar Müze Gemisi, Elektronik
Kent Müzesi, Kaiser II. Wilhelm Köşkü, Osman Hamdi Bey Müzesi, Mevlevi Evi,
müzelerimizden bir kısmıdır.
Görülmeye
değer doğal güzellikleri arasında Sekapark, Barbaros Hayrettin Paşa Parkı,
Başiskele Parkı, Yürüyüş Yolu, Doğu Kışla Parkı, Gölkay Parkı, Kandıra Namazgâh
Deresi, İzmit Körfezi, Gebze Gaziler Dağı, Yuvacık Alabalık Tesisleri, Maşukiye
Alabalık Vadisi, Sapanca Gölü, Çınarlıdere, Tavşancıl Köyü Yazlık Ilıcası,
Sarısu zikredilebilir.
Derince
Harikalar Sahili, Yarımca Sahili, Tütünçiftlik Sahili, Kirazlıyalı Sahili,
Ulaşlı Sahili, Karamürsel Sahili, Altınkemer Plajı, Paşa Suyu, Soğuksu Mesire
Alanı, Çayırova Rekreasyon Alanı, Cebeci Sahili, Kerpe Sahili, Kefken Sahili,
denizin ve körfezin derinliklerini size getirdiğini görebileceğiniz
mekânlardır. 
Kent
Ormanı, Kartepe, Darıca Kuş Cenneti, Ballıkayalar Vadisi, Beşkayalar Tabiat
Parkı, Bağırganlı köyü, Başdeğirmen Mesire Alanı, Eğreltidüzü Mesire Alanı,
yeşilin sizi kucakladığı dost alanlardan sadece bir kısmı.
Kış
kayağı, su kayağı, yamaç paraşütü imkânı bulabileceğiniz mekânlar yanında,
antik çağa ait sur duvarlar içinde Şehitler Korusu’nda geçmiş ile bugün
arasında zihnî bir köprü kurabilirsiniz.
Yahya
Kaptan Anıt Mezarı, Kösem Valide Sultan Köprüsü, Türk Kahvesi (Lalezar),
Üçtepeler köyünde tümülüsler, Süleyman Paşa Hamamı, Saatçi Ali Efendi Konağı,
hâlen imamın hutbeye kılıçla çıktığı tarihî Orhan Camisi, Mehmet Bey Fevziye
Camisi, Mimar Sinan Köprüsü, Sultan Baba Türbesi, Sırrı Paşa Konağı, Redif
Dairesi, Portakal Hafız Mescidi ve Konağı, Pertev Mehmet Paşa Külliyesi, Pembe
Köşk, Macar Kralı Thököly İmre’nin mezarı, Kutluca Köprüsü, Kasr-ı Hümayun,
Karamürsel Bey Anıt Mezarı, İzmit Gazi Lisesi, Hannibal Mezarı, Gültepe
Nekropolü, Eski Vali Konağı, Demirciler Konağı, Canfeda Hatun Çeşmesi, Büyük Su
Kemeri, Akçakoca Bey Anıt Mezarı…
HAYDAR
AKAR (Kocaeli) – Say, say! Ben de sizin sattıklarınızı sayıyordum böyle
sırayla. 
SAMİ
ÇAKIR (Devamla) - …II. Abdülhamit Han Camisi, Gebze ve Kandıra’da Sultan Orhan
Camisi, Kara Bali Bey Camisi, Kazıklı Kervansaray görmeye değer bir kısım
tarihî eserlerimizdir. 
Kandıra
yoğurdu, pişmaniye ve saray helvası, Çenesuyu, Yuvacık suyu, Maşukiye armudu,
İzmit simidi, İhsaniye elması, Eşme ayvası, Değirmendere fındığı, Yarımca
kirazı tadını hatırlatmadan geçemeyeceğimiz ürünler arasındadır.
HAYDAR
AKAR (Kocaeli) – Hep “Maşukiye” diyorsun, arada Derbent’i de söyle. 
SAMİ
ÇAKIR (Devamla) - Karamürsel sepeti, Hereke halısı, Kandıra bezi hem hediye hem
de hatıra olarak Kocaeli’yi unutturmayacaktır. 
BÜLENT
YENER BEKTAŞOĞLU (Giresun) – Hepsi Kocaeli’de mi? 
SAMİ
ÇAKIR (Devamla) - Bu güzellikleri gezip görüp hem yaz hem kış, hoş ortamlarda
temaşa etmek, konaklamak üzere ilgilerinize sunarken Kocaeli’nin
misafirperverliğinden memnun kalacaksınız diyor, Genel Kurulu saygıyla
selamlıyorum. (AK PARTİ ve CHP sıralarından alkışlar) 
BAŞKAN
– Teşekkür ederim Sayın Çakır. 
Yalnız,
Genel Kurul Kocaeli hediyelerini bekliyor, bu kadar bahsettiniz. 
SAMİ
ÇAKIR (Kocaeli) – Eyvallah. 
BAŞKAN
– Sözünü aldık sayın milletvekilleri. 
SAFFEK
SANCAKLI (Kocaeli) – Sayın Başkan… 
BAŞKAN
- Sayın Sancaklı, sizin Kocaeli’yle ilgili bir talebiniz mi var? 
Önce
ayakta talebinizi alabilir miyim. 
SAFFET
SANCAKLI (Kocaeli) – Sayın Başkanım, sayın vekilimiz Kocaeli’yle ilgili çok
güzel şeyler söyledi, ben de müsaade ederseniz bir ekleme yapmak istiyorum. 
BAŞKAN
– Buyurun Sayın Sancaklı. 
IV.- AÇIKLAMALAR
1.- Kocaeli Milletvekili Saffet Sancaklı’nın, Kocaeli
Milletvekili Sami Çakır’ın yaptığı gündem dışı konuşmasındaki bazı ifadelerine
ilişkin açıklaması
SAFFET
SANCAKLI (Kocaeli) – Teşekkür ederim.
Sayın
Başkan, değerli milletvekilleri; sayın vekilimiz Kocaeli’mizle ilgili çok güzel
şeyler söyledi, hakikaten Kocaeli, hem tarih olarak hem de günümüzde çok güzel
özelliklere sahip. Eğer “Dünyada iki denizi, dağı ve gölü olan şehir” diye
Google’a yazarsanız Kocaeli çıkıyor gerçekten; en son verilere göre de
Türkiye'nin 3’üncü yeşil şehri. 
Sayın
vekilimizin söylediklerinin hepsine katılıyorum, sadece ufak bir eksik var:
Yazın ve kışın olimpiyat yapılabilecek düzeyde bu kadar doğa güzellikleri olan,
imkânları olan Kocaeli’de özellikle sportif açıdan çok eksiklerimiz var. Sayın
vekilimiz simgelerimizi saydı, hepsine katılıyoruz ama Kocaeli’nin en büyük
simgesi Kocaelispor’dur. Sayın milletvekillerimiz de burada, hep beraber
Kocaelispor’a destek verip eski günlerine kavuşturursak Kocaeli’nin bir
numaralı simgesinin ve özelliğinin Kocaelispor olduğunu herkes görecektir.
Teşekkür
ederim. (MHP sıralarından alkışlar)
BAŞKAN
– Biz teşekkür ederiz Sayın Sancaklı.
HAYDAR
AKAR (Kocaeli) – Sayın Başkan…
BAŞKAN
– Sayın Akar, talebinizi alayım önce.
HAYDAR
AKAR (Kocaeli) – Evet, Kocaeli’yle ilgili birtakım eksiklikler var, onları da
ben ilave edeyim istiyorum.
BAŞKAN
– Duyamıyorum, oturduğunuz yerden konuştuğunuz için duyamıyorum.
HAYDAR
AKAR (Kocaeli) – Ayağa kalkayım Sayın Başkan.
Kocaeli’yle
ilgili anlattılar arkadaşlarımız, birtakım eksiklikler var, onları da ben
tamamlayayım istiyorum.
BAŞKAN
– Buyurun Sayın Akar.
2.- Kocaeli Milletvekili Haydar Akar’ın, Kocaeli
Milletvekili Sami Çakır’ın yaptığı gündem dışı konuşmasındaki bazı ifadelerine
ilişkin açıklaması
HAYDAR
AKAR (Kocaeli) – Kocaeli bir turizm kenti olabilir, teşekkür ediyorum
milletvekili arkadaşıma; gerçekten bir turizm kenti olabilir saydıklarını
konuştuğumuz zaman. Sahillerimizden bahsetti, doğru, Körfez’de yaklaşık 112
kilometre sahilimiz var, 45 tane de limanımız var sahilde. Sahillerimizi,
hepinizin bildiği gibi, sadece sanayi amaçlı kullanıyoruz, amaç turizm amaçlı
da kullanmak olmalı. İkimiz de -iki vekil- Kartepe’nin eteklerinde oturuyoruz
ama uzun yıllardır Kartepe’ye sadece bir Maşukiye’den ulaşım sağlanabiliyordu,
bu sene Derbent yolu bir nebze bitirildi sayılır. Amaç oradaki bütün yolları
açmak; bir de, Kartepe’de 1 otelimiz var, bu otel sayısını çoklandırmak ve kış
turizmine de açmak oluyor.
En
büyük problem şu: İstanbullu tren ulaşımını kullanarak Kocaeli’ye ve Kartepe’ye
ulaşıyordu, maalesef, 2012’den sonra da trenlerimiz ortadan kalktı ve tren
istasyonu olarak da bölgede Derbent Tren İstasyonu’ydu. Gerçi, Devlet
Demiryollarıyla yaptığım görüşmeye göre birkaç gün içerisinde o da açılacak,
üzerinde çok duruyoruz. 
(Mikrofon
otomatik cihaz tarafından kapatıldı)
HAYDAR
AKAR (Kocaeli) - Müthiş bir turizm potansiyeli sağlayacaktır diye düşünüyorum.
Bu
katkılarından dolayı teşekkür ediyorum. 
BAŞKAN
– Teşekkür ediyorum Sayın Akar.
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Adana Milletvekili İbrahim Özdiş’in, Türkiye'nin genel
sorunlarına ilişkin gündem dışı konuşması
BAŞKAN
– Sayın milletvekilleri, gündem dışı üçüncü söz, Türkiye'nin genel sorunları
hakkında söz isteyen Adana Milletvekilimiz Sayın İbrahim Özdiş’e aittir.
Sayın
İdare Amirim, Sayın Özdiş, buyurun efendim. (CHP sıralarından alkışlar)
Süreniz
beş dakika. 
İBRAHİM
ÖZDİŞ (Adana) – Sayın Başkan, sayın milletvekilleri; hepinizi saygıyla
selamlıyorum.
Değerli
milletvekilleri, AKP Genel Başkanı Sayın Erdoğan, her zaman olduğu gibi kendi
hukukunu herkesten üstün görüyor; aydınlara, yazarlara, gençlere, kadınlara,
kendine muhalif gördüğü herkese tehdit edici, rencide edici sözler sarf ediyor.
Anayasa’mızın 42’nci maddesinde yer alan “Kimse, eğitim ve öğrenim hakkından
yoksun bırakılamaz.” ifadesini yok sayarak Boğaziçi Üniversiteli bir grup genci
“Okutmayacağım” diyor. Düşüncesi, eylemi, suçu ne olursa olsun bir kimsenin
eğitim hakkını elinden almak insanlık suçudur. Kendi üniversite diplomasının
olup olmadığı tartışmalı bir Cumhurbaşkanının, kalkıp 20’li yaşlardaki bir grup
öğrenciyi böylesine…
MURAT
GÖKTÜRK (Nevşehir) – Yavaş! Yavaş biraz!
İBRAHİM
ÖZDİŞ (Devamla) – Burada gelir, konuşursunuz.
…hedef
göstermesi “Hayatlarını kaydıracağım.” demesi, kendini kaybetmenin, daha da
önemlisi bu ülkeyi yönetememenin göstergesi olsa gerek. (CHP sıralarından
alkışlar) Varsa suçları, onun karar mercisi sen değilsin; yargıdır, hukuktur,
mahkemedir, hiç olmadı üniversite yönetimidir. 
Kendi
halkıyla mücadele eden bir Cumhurbaşkanı profiliyle karşı karşıyayız.
Uyguladığı yanlış politikalarla, yönetim anlayışıyla, bu ülke insanının
yaşamına büyük zararlar veriyor. Esas görevi yaşamımızı kolaylaştırmak, işleri
yoluna koymak olan bir Cumhurbaşkanı, hem hayatımızı zorlaştırıyor hem de
hakaret ediyor. Farklı düşünce ifade edene, kendini eleştirene hakaret etmek,
tehdit etmek, bedel ödetmek, öz güveni olmayan, yeterli birikimi, eğitimi
olmayan kimselerin yapacağı davranışlardır. Topluma korku salmak, korku iklimi
yaratmak, tabii, tüm bunlar, yapılan yanlışları toplumdan gizleme çabasıdır,
halkın doğruları öğrenmesinden korktuğunun göstergesidir. Ülkeyi bir bütün
olarak görmemek, bir kısmını düşman görmek, onlara karşı bu kadar öfke ve kin
dolu olmak. İşte, tam, burada, önceki gün AKP sözcüsünün Genel Başkanımız
Kılıçdaroğlu’yla ilgili söylediği o söz, “psikolojinin konusu” sözü, gerçekte
yukarıda anlatmaya çalıştığımız AKP Genel Başkanının davranışlarıyla bire bir
örtüşüyor. Hakikaten, durum hiç normal değil. Hatta kendini ülkenin tek sahibi
görüyor, tek doğruyu kendisinin bildiğini söylüyor. Ne yazılırsa, ne söylenirse
nezdinde hiçbir kıymetiharbiyesi yok. Buna psikolojide ne denir biliyor
musunuz? “Narsizm” yani kendini fazla seven, egosunu yücelten, “Önce ben, daha
sonra diğerleri.” diyen kişiler. 
Sayın
milletvekilleri, önceki gün yine AKP sözcüsü, Genel Başkanımız Sayın
Kılıçdaroğlu’yla ilgili, grup konuşması nedeniyle, mitomaniye tutulduğunu
söyledi. Mitomani, yalan söyleme hastalığı olarak biliniyor.
ZEKERİYA
BİRKAN (Bursa) – Yalan mı?
İBRAHİM
ÖZDİŞ (Devamla) – Konuşacağız.
Bu
hastalığa yakalanmış kişilere de “mitoman” adı veriliyor. Ben buradan o
sözcüye, AKP milletvekillerine ve halkımıza sesleniyorum: Halkına kim yalan
söylüyor? Bunu anlamanın, bunu 80 milyon yurttaşımızın anlamasının çok kolay
yolu var. Birisi İktidar Partisinin Genel Başkanı, diğeri Ana Muhalefet
Partisinin Genel Başkanı, çıkarlar bir televizyon kanalına, 80 milyonun gözünün
önünde tartışırlar. (CHP sıralarından alkışlar) Yani kim yalan söylüyor, kim
söylemiyor, 80 milyon da buna karar verir. Ancak hepimiz, 80 milyon biliyor ki
Erdoğan’ın Kılıçdaroğlu’nun karşısına çıkacak zerrece cesareti yok. Zira
Kılıçdaroğlu defalarca bu çağrıda bulundu. 
Ha,
niye bir ülkenin iktidar partisinin genel başkanı, üstelik de cumhurbaşkanı -ki
devletin tüm bilgileri elinde- o ülkenin ana muhalefet partisinin genel
başkanıyla herhangi bir televizyon kanalına çıkmaya korkar, niye yüreği yetmez,
niye kendine güvenmez? İtiraz ediyorsanız hodri meydan! Genel Başkanınıza
söylersiniz, herhangi bir televizyonda çıkar, Kılıçdaroğlu’yla tartışırlar.
(CHP sıralarından alkışlar)
MUSTAFA
ILICALI (Erzurum) – Millet görüyor.
İBRAHİM
ÖZDİŞ (Devamla) – Kim yalan söylüyor, kim doğru söylüyor, halkımız buna karar
verir.
BAŞKAN
– Sayın Özdiş, ek süre istiyor musunuz efendim?
MUSTAFA
ILICALI (Erzurum) – Söyledi söyleyeceğini.
MURAT
GÖKTÜRK (Nevşehir) – Söyledi zaten.
İBRAHİM
ÖZDİŞ (Devamla) – İstiyorum, tabii ki uygun görürseniz Sayın Başkanım.
BAŞKAN
– Buyurun.
Sözlerinizi
tamamlamak üzere bir dakika ek süre veriyorum.
İBRAHİM
ÖZDİŞ (Devamla) – Buradan sesleniyorum: Bir ülkenin yarısıyla mücadele ederek o
ülkeyi refaha, huzura kavuşturamazsınız. İşsizlikle, ekonominin kötü
gidişatıyla, dövizin artışıyla, eğitimdeki sorunlarla, dış politikadaki
tutarsızlıklarla mücadele edin.
ZEKERİYA
BİRKAN (Bursa) – Aç, istatistiklere bak, istatistiklere! 7,4 büyüme, rüyanızda
bile göremezsiniz!
İBRAHİM
ÖZDİŞ (Devamla) – Şeker fabrikaları gibi bu ülkenin değerlerini peşkeş
çekeceğinize NBŞ’yi ülkeye sokmamak için mücadele edin. “FETÖ’yü temizliyoruz.”
diyerek garibana zulmedeceğinize, FETÖ’yle ilişkileri ayan beyan ortada olan,
FETÖ’nün bankasının yıllarca avukatlığını yapmış il başkanınızla, içinizdeki
FETÖ’cülerle mücadele edin, FETÖ’cülerle. (CHP sıralarından alkışlar)
Değerli
milletvekilleri, bu korku imparatorluğunu halkımızla birlikte, yapılacak ilk
seçimde sandığa gömeceğimizden hiç kimsenin ama hiç kimsenin kuşkusu olmasın.
(Mikrofon
otomatik cihaz tarafından kapatıldı)
HALİL
ETYEMEZ (Konya) – Hayal etme, hayal etme!
MURAT
GÖKTÜRK (Nevşehir) – Kılıçdaroğlu aday olacak mı cumhurbaşkanlığına, onu söyle.
Yani bizi sandığa gömerken aday olacak mı, olmayacak mı onu söyle.
İBRAHİM
ÖZDİŞ (Devamla) – “Saraylar, saltanatlar çöker/ Kan susar bir gün/ Zulüm biter/
Menekşeler de açılır üstümüzde/ Leylaklar da güler/ Bugünlerden geriye/ Bir
yarına gidenler kalır/ Bir de yarınlar için direnenler.” (CHP sıralarından
alkışlar, AK PARTİ sıralarından gürültüler)
MURAT
GÖKTÜRK (Nevşehir) – Yeter ya, yeter! Kendine on dakikalık konuşma hazırlamış,
yeter!
İBRAHİM
ÖZDİŞ (Devamla) – Sayın Başkanım, bitirmek üzereyim. Divan üyesi olmam
dolayısıyla bir pozitif ayrımcılık rica ediyorum.
MAHMUT
TANAL (İstanbul) – Ben bir dakikalık hakkımdan vazgeçiyorum Sayın Başkan.
BAŞKAN
– Sayın İdare Amirim, Başkanlık Divanı Üyemiz, İç Tüzük’ü en az benim kadar
biliyorsunuz.
İBRAHİM
ÖZDİŞ (Devamla) – Biliyorum efendim.
BAŞKAN
– Lütfen, sözlerinizi tamamlayınız.
Buyurun.
İBRAHİM
ÖZDİŞ (Devamla) – Teşekkür ediyorum.
“Saraylar,
saltanatlar çöker/ Kan susar bir gün/ Zulüm biter/ Menekşeler de açılır
üstümüzde/ Leylaklar da güler/ Bugünlerden geriye/ Bir yarına gidenler kalır/
Bir de yarınlar için direnenler/ Ey, her şey bitti diyenler/ Korkunun
sofrasında yılgınlık yiyenler/ Ne kırlarda direnen çiçekler/ Ne kentlerde
devleşen öfkeler/ Henüz elveda demediler/ Bitmedi daha sürüyor o kavga ve
sürecek/ Yeryüzü aşkın yüzü oluncaya dek!” (CHP sıralarından alkışlar)
Bu
arada, yarın 30 Mart. 30 Mart 1972’de Kızıldere’de katledilen devrimci
yurtsever gençlerimizi de bu kürsüden saygıyla anıyorum.
İSMAİL
TAMER (Kayseri) – Daha hâlâ orada mısın ya? Sen orada mısın daha?
İBRAHİM
ÖZDİŞ (Devamla) - Yüce Meclise saygılar sunuyorum, teşekkür ediyorum. (CHP
sıralarından alkışlar)
BAŞKAN
– Teşekkür ederim Sayın Özdiş.
İSMAİL
TAMER (Kayseri) – Kafa, zihniyet değişmedikten sonra daha muhalefette kalırsın.
Bu zihniyet değişmedikten sonra muhalefette kalırsın.
BÜLENT
TURAN (Çanakkale) – Sayın Başkan…
İBRAHİM
ÖZDİŞ (Adana) – Çıkarsınız, konuşursunuz. 
İSMAİL
TAMER (Kayseri) – Orada da konuşuruz. 
BAŞKAN
– Sayın milletvekilleri, lütfen, grup başkan vekiliniz ayağa kalktı, talebini
iletecek.
Buyurun
Sayın Turan.
BÜLENT
TURAN (Çanakkale) – Sayın Başkan, muhtemelen sayın vekil dün yoktu, dün bu
konuların hepsini çok uzun tartıştık. 
Boğaziçi
meselesi, bir akademik özgürlük meselesi değil, bir terör meselesidir. CHP gibi
doksan yıllık Mustafa Kemal’in partisine, ısrarla “İşgalin lokumu olmaz, asker
katliam yaptı.” diye afiş açanların avukatlığını üstlenmenin yakışmadığını
ifade etmek istiyorum, bu birincisi.
Sayın
Başkan, ikincisi, ısrarla Cumhurbaşkanına hakaret etmeye çalıştı, biz bunları
çok duyduk şimdiye kadar. 
İBRAHİM
ÖZDİŞ (Adana) – Hiç öyle bir şey yok! Olanları anlattım, olanları.
BÜLENT
TURAN (Çanakkale) – Aslında, Cumhurbaşkanına hakaret, ona oy verenlere hakaret
demektir. Eğer on beş yıldan beri…
İBRAHİM
ÖZDİŞ (Adana) – Yaşananları anlattım Sayın Grup Başkan Vekili.
BÜLENT
TURAN (Çanakkale) – Bir de böyle bir üslup var işte.
BAŞKAN
– Buyurun Sayın Turan.
BÜLENT
TURAN (Çanakkale) – Kim diktatör, kim faşist görün. Beş dakika konuştu,
bağırdı, bağırdı, bağırdı, ağzımızı açmadık; üç saniye konuşuyoruz,
susmuyorlar. Kimin faşist olduğunu, kimin diktatör olduğunu en iyi gösteren
tablo, bu tablo Sayın Başkan. 
Sayın
Başkan, FETÖ’yle ilgili dün çok uzun konuştuk. FETÖ’yle ilgili mücadelede
Türkiye’nin en büyük şansı, Tayyip Erdoğan gibi kararlı, dik duran bir liderin
olmasıdır. Eğer bu kadar kararlı duran bir lider olmasaydı, bugün FETÖ’yle
ilgili bu ülke çok daha büyük bedel öderdi.
Teşekkür
ediyorum Sayın Başkan. (AK PARTİ sıralarından alkışlar)
BAŞKAN
– Teşekkür ederim Sayın Turan.
İBRAHİM
ÖZDİŞ (Adana) – Sayın Başkan…
BAŞKAN
– Buyurun Sayın Özdiş.
İBRAHİM
ÖZDİŞ (Adana) – Sataşma var, sataşmadan söz istiyorum. 
BÜLENT
TURAN (Çanakkale) – Sataşmadım ama.
İBRAHİM
ÖZDİŞ (Adana) – “Diktatör” lafını kullandı, “faşist” lafını kullandı.
BAŞKAN
– Böyle bir cümle kullanmadı, hayır.
İBRAHİM
ÖZDİŞ (Adana) – Kullandı efendim, kullandı. Kimin diktatör olduğunu, kimin
faşist olduğunu… Kullandı efendim.
BÜLENT
TURAN (Çanakkale) – Bu tarz…
BAŞKAN
– Efendim bir dakika… Dinleyeyim Sayın Turan, sakin olun.
İBRAHİM
ÖZDİŞ (Adana) – Aksine, Boğaziçi Üniversiteli gençlerin davranışlarıyla ilgili
bizi suçladı.
BAŞKAN
– Söylediklerinizi yanlış ifade ettiğini söylüyorsunuz, yerinizden…
İBRAHİM
ÖZDİŞ (Adana) – Hayır efendim, kürsüden istiyorum mümkünse. 
BÜLENT
TURAN (Çanakkale) – Ben kürsüye çıkmadım.
HAYDAR
AKAR (Kocaeli) – Sayın Başkan, AKP Grup Başkan Vekili İbrahim Bey için sözlü,
yüksek sesle ona müdahale ettiği için, “Kimin diktatör olduğu, kimin faşist
olduğu bu davranış tarzından bellidir.” diye hakarette bulunmuştur ve 69’a göre
kürsüden, sataşmadan söz istiyoruz. 
BAŞKAN
– Grup adına siz temsilcisiniz, bu anlamda…
HAYDAR
AKAR (Kocaeli) – Evet, İbrahim Bey cevap verecek. 
BAŞKAN
– Buyurun Sayın Özdiş. (CHP sıralarından alkışlar) 
V.- SATAŞMALARA İLİŞKİN KONUŞMALAR
1.- Adana Milletvekili İbrahim Özdiş’in, Çanakkale
Milletvekili Bülent Turan’ın yerinden sarf ettiği bazı ifadeleri sırasında
şahsına sataşması nedeniyle konuşması 
İBRAHİM
ÖZDİŞ (Adana) – Sayın Grup Başkan Vekili, ben kimseye hakaret etmedim, ben
Türkiye’de yaşananları ortaya koydum; çok açık ve net. 
BÜLENT
TURAN (Çanakkale) – Teşekkür ederiz etmediyseniz.
İBRAHİM
ÖZDİŞ (Devamla) – Boğaziçi Üniversitesinde okuyan tüm gençler bizim
gençlerimiz, lokum dağıtan da o pankartı açan da. Üniversitelerde düşünce
özgürlüğü esas olmalı. Ama sizin Cumhurbaşkanınız kalkıp Boğaziçi
Üniversitesindeki…
İSMAİL
TAMER (Kayseri) – Senin Cumhurbaşkanın değil mi? 
İBRAHİM
ÖZDİŞ (Devamla) – Aynen bunu söylüyorum, kalkıp cevap verirsiniz. 
HAYDAR
AKAR (Kocaeli) – Bizim değil ya! AKP’nin Genel Başkanı bizim Cumhurbaşkanı
olabilir mi ya?
HALİS
DALKILIÇ (İstanbul) – Türkiye’nin Cumhurbaşkanı o, Türkiye Cumhurbaşkanı o.
“Sizin”miş! Sen hangi ülkenin vatandaşısın? Hangi ülkenin vatandaşısın sen
İbrahim Özdiş? Hangi ülkeye aitsin sen?
İBRAHİM
ÖZDİŞ (Devamla) – …Türkiye’nin bir üniversitesinde, Boğaziçi Üniversitesindeki
seçimlerde en yüksek oyu alan rektörü atamayıp şunu söyleyebiliyorsa:
“Üniversitelerde…”
İSMAİL
TAMER (Kayseri) – Sen nereden geldin de burada konuşuyorsun o zaman?
HALİS
DALKILIÇ (İstanbul) – Hangi ülkeye ait olduğunu açıkla. O, Türkiye
Cumhurbaşkanı. 
HAYDAR
AKAR (Kocaeli) – Bağırma, bağırma, konuşsun!
BAŞKAN
– Sayın Dalkılıç, lütfen, duyamıyoruz hatibin konuştuklarını. 
İBRAHİM
ÖZDİŞ (Devamla) – Efendim, sussunlar. 
HALİS
DALKILIÇ (İstanbul) – Başkanım, Türkiye’nin Cumhurbaşkanı o. 
BAŞKAN
– Bir dakika… Benim duymam lazım ama sizin değil.
Lütfen
siz müdahale etmeyin. 
HALİS
DALKILIÇ (İstanbul) – Hakaret ediyor. 
İBRAHİM
ÖZDİŞ (Devamla) – Hakaret falan etmiyorum. 
İSMAİL
TAMER (Kayseri) – “Sizin Cumhurbaşkanınız”ın anlamı ne, “sizin” demek ne demek?
Sen kimsin de böyle konuşuyorsun?
İBRAHİM
ÖZDİŞ (Devamla) – Cumhurbaşkanı Boğaziçi Üniversitesindeki rektörlük
seçimlerinde en fazla oyu alan rektörü atamayıp arkasından, eğer
“Üniversitelerde rektörlük seçimleri…”
BÜLENT
TURAN (Çanakkale) – Sesin kısıldı, bağırma artık. 
İBRAHİM
ÖZDİŞ (Devamla) – “…huzursuzluğa neden oluyor.” diyor ise o Cumhurbaşkanının
demokratlığından, demokrasiyi içselleştirdiğinden biz şüphe ederiz. Bu, bu
kadar açık. Ne istiyorsunuz 20 yaşındaki gençlerden? 
İSMAİL
TAMER (Kayseri) – Teröristlik yapmayacak, ülkenin bayrağına hakaret etmeyecek o
gençler, doğru dürüst okuluna gidecek.
BAŞKAN
– Sayın Tamer…
İBRAHİM
ÖZDİŞ (Devamla) – Orada tartışıyorlar, yeter ki şiddete, kaba kuvvete müracaat
etmesinler. O gençler, lokum dağıtan da pankart açan da bizim gençlerimiz,
bizim. Hiçbir kişinin, Cumhurbaşkanı da olsa bu toplumu…
HALİS
DALKILIÇ (İstanbul) – Hangi ülkenin vatandaşı olduğunu açıkla. 
İSMAİL
TAMER (Kayseri) – Türk Bayrağı’na saygı gösterecek o gençler.
İBRAHİM
ÖZDİŞ (Devamla) – …bölmeye, bu toplumun yarısını karşısına almaya hakkı yok;
bizim anlatmak istediğimiz bu.
HALİS
DALKILIÇ (İstanbul) – Hangi ülkenin vatandaşısın?
İBRAHİM
ÖZDİŞ (Devamla) – Kimseye, altını çizerek söylüyorum, hakaret etme gibi bir
niyetimiz olamaz. 
Yüce
Meclisi tekrar saygıyla selamlıyorum. (CHP sıralarından alkışlar) 
HALİS
DALKILIÇ (İstanbul) – Sayın Özdiş, hangi ülkenin vatandaşısınız? “Sizin Cumhurbaşkanınız.”
diyorsunuz, hangi ülkenin vatandaşısın, açıkla onu. 
İBRAHİM
ÖZDİŞ (Adana) – Bu ülkenin vatandaşıyım, Türk vatandaşıyım.
BAŞKAN
– Sayın Özdiş… Sayın Dalkılıç…
HALİS
DALKILIÇ (İstanbul) – O zaman “Cumhurbaşkanımız” diyeceksin. 
HAYDAR
AKAR (Kocaeli) – Sen tayin etmeyeceksin kimin vatandaşı olduğunu. 
İBRAHİM
ÖZDİŞ (Adana) – Yok ya! Benim ne diyeceğimi sen mi söyleyeceksin! Allah, Allah!
MEHMET
GÖKDAĞ (Gaziantep) – AK Parti Genel Başkanı olmakla sadece bir kesimin
Cumhurbaşkanı olmayı kabullendi.
BÜLENT
TURAN (Çanakkale) – Sayın Başkan…
BAŞKAN
– Bir saniye Sayın Turan...
Arkadaşlar,
lütfen…
İBRAHİM
ÖZDİŞ (Adana) – Toplumun yarısını karşısına alsın, ne yapalım yani susalım mı
Beyefendi? 
HALİS
DALKILIÇ (İstanbul) – Hiç kimseyi karşısına almıyor. 
İBRAHİM
ÖZDİŞ (Adana) – Yapma, alıyor.
BAŞKAN
– Buyurun Sayın Turan, sizi dinliyorum.
BÜLENT
TURAN (Çanakkale) – Sayın Başkan, tekrardan yorulduk ama daha yasama
faaliyetlerinin başındayız. Bu kadar bağırmaya, ses kısılacak kadar gerilmeye
gerek yok, konuşarak anlaşırız biz. Bu tarz hakaretlere, bu tarz gerginliklere
gerek yok diye düşünüyorum. Fakat Boğaziçi Üniversitesini “Onlar bizim
gençlerimiz.” diye özetlemek, akademik özgürlükle açıklamak doğru değil. Altını
bir daha çiziyorum, askere “katil” diyen, “İşgalin, katliamın, lokumu olmaz.”
diyen genç, bizim gencimiz değil Sayın Başkan. (AK PARTİ sıralarından alkışlar)

BAŞKAN
– Teşekkür ederim Sayın Turan.
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş, buyurun.
MERAL
DANIŞ BEŞTAŞ (Adana) – Bu Boğaziçi Üniversitesiyle ilgili üç gündür burada
tartışma yürütülüyor ve maalesef, iktidar partisi grup başkan vekili hâlâ
Boğaziçindeki olayları “terör” diye tanımlayabiliyor. 
İSMAİL
TAMER (Kayseri) – Terörden başka bir şey değil. 
MERAL
DANIŞ BEŞTAŞ (Adana) – Bundan gerçekten büyük bir rahatsızlık duyuyoruz. 
İSMAİL
TAMER (Kayseri) – Bu ülkenin bayrağına hakaret eden teröristtir.
BAŞKAN
– Sayın Tamer… Sayın Tamer, rica ediyorum…
MERAL
DANIŞ BEŞTAŞ (Adana) – Boğaziçi Üniversitesindeki öğrencilerin, tıpkı diğer
öğrencilerin olduğu gibi, hepsinin düşünce ve ifade özgürlüğü vardır. 
İSMAİL
TAMER (Kayseri) – Hiçbir zaman bayrağa hakaret edemez! Askere hakaret edemez!
ERTUĞRUL
KÜRKCÜ (İzmir) – Ne bayrağı ya? Nereden biliyorsun?
MERAL
DANIŞ BEŞTAŞ (Adana) – Sizin Afrin işgalinizi desteklemek zorunda değildir.
İSMAİL
TAMER (Kayseri) – Askere “katil” diyemez, diyemez! Dedirtmeyiz onu.
BAŞKAN
– Sayın Tamer…
MERAL
DANIŞ BEŞTAŞ (Adana) – ÖSO çetesine “katil” der, bal gibi de der, nitekim
öyledir. Şu anda, orada bir yağma var, bir katliam tehdidi var, orada siviller
öldürüldü. Birleşmiş Milletler, uluslararası insan hakları örgütleri orası için
çağrı yapıyor. Doğrudur, savaşın ve katliamın lokumu olmaz. Biz, buna imza
atıyoruz. Savaşa destek veren anlayışı reddediyoruz. Türkiye'nin içeride ve
dışarıda barış dışında bir politikası olmamalıdır. AKP’li olmayan herkesi terör
ve terörizmle ifade etmek iktidar partisinin çıkmazıdır. Biz bunu reddediyoruz.
İSMAİL
TAMER (Kayseri) – Hiç alakası yok, hiç alakası yok! 
MERAL
DANIŞ BEŞTAŞ (Adana) – Bilim insanlarına yönelik saldırıyı kınıyoruz ve AKP
Genel Başkanının bu konudaki tutumunu da kınıyoruz. 
İSMAİL
TAMER (Kayseri) – Askere “katil” diyenle biz bir arada olamayız, siz de
olmamalısınız. 
BAŞKAN
- Sayın Tamer… 
İSMAİL
TAMER (Kayseri) – Ben de hakkımı kullanıyorum Başkan. 
BAŞKAN
– Rica ediyorum ama… Grup başkan vekiliniz var. 
İSMAİL
TAMER (Kayseri) – Olabilir. Ben de milletvekiliyim. 
BAŞKAN
– Olabilir. Sayın Başkan konuşmasını yapacak. 
Buyurun
Sayın Turan. 
BÜLENT
TURAN (Çanakkale) – Sayın Başkan, Sayın Özdiş ile Sayın HDP’nin konuşmasının
aynı bağlamda kesişmesini ibretle izliyoruz.
MERAL
DANIŞ BEŞTAŞ (Adana) – Olabilir! 
ERTUĞRUL
KÜRKCÜ (İzmir) – Sizinki de IŞİD’le aynı gibi duruyor. 
BÜLENT
TURAN (Çanakkale) - PKK’nın kuruluşunu kutlayan Boğaziçi öğrencileri ile askere
“katil” diyen Boğaziçi öğrencilerinin yargı önünde hesap vermesinden neden
HDP’nin ve CHP’nin rahatsız olduğunu kamuoyunun takdirine sunuyorum Sayın
Başkanım. 
MERAL
DANIŞ BEŞTAŞ (Adana) – Sayın Başkan… 
GARO
PAYLAN (İstanbul) – Yirmi yıl önce başörtülülere terörist diyorlardı! Onlar o
zaman giremedi oraya. Yapmayın Allah’ınızı severseniz.
BÜLENT
TURAN (Çanakkale) – Yapmayın Sayın Paylan, siz bari yapmayın!
MERAL
DANIŞ BEŞTAŞ (Adana) – Sayın Başkan…
ERTUĞRUL
KÜRKCÜ (İzmir) – Aksi ispat edilene kadar herkes masum değil mi? 
BÜLENT
TURAN (Çanakkale) – Tamam, mahkeme değerlendirsin. 
MERAL
DANIŞ BEŞTAŞ (Adana) – Burada “suç” ve “ceza” fiiline ne Recep Tayyip Erdoğan
ne de Sayın Grup Başkan Vekili karar veremez.
BÜLENT
TURAN (Çanakkale) – Mahkeme değerlendirsin diyoruz Sayın Başkan. 
MERAL
DANIŞ BEŞTAŞ (Adana) – Buna karar verecek olan merciler, soruşturma makamları
ve yargı makamı bellidir. Buradan, Meclisten Boğaziçi Üniversitesi
öğrencilerini suçlu ilan etmek en hafifinden hukuk tanımazlıktır, demokrasiye
aykırı bir tutumdur. 
BAŞKAN
– Peki, teşekkür ederim Sayın Başkan. 
MERAL
DANIŞ BEŞTAŞ (Adana) – Biz bunu reddediyoruz. Boğaziçi Üniversitesi
öğrencileri, AKP’den izin alıp orada okumaya hak kazanmadılar, üniversite
sınavına girdiler ve orada öğrencidirler, AKP’ye biat etmek zorunda da
değildirler. (HDP sıralarından alkışlar)
BÜLENT
TURAN (Çanakkale) – Alkışlayın arkadaşlar siz de! 
BAŞKAN
– Teşekkür ederim Sayın Beştaş. 
Sayın
Akar, buyurun. 
HAYDAR
AKAR (Kocaeli) – Sayın Başkan, yine AKP Grup Başkan Vekili İbrahim Özdiş’in
Boğaziçi Üniversitesi öğrencileriyle ilgili konuşmasından sonra ve HDP’nin
yaptığı açıklamalardan sonra bizi HDP’yle… Sanki Boğaziçi Üniversitesi
öğrencileri Türk askerine “katil” demiş gibi bir sunum yaparak bizi de onlarla
özdeşleştirerek… 
BÜLENT
TURAN (Çanakkale) – Kelime kelime aynı konuşma Sayın Başkan.
HAYDAR
AKAR (Kocaeli) – Sayın Başkan, öğrenci, üniversite öğrencisi dediğiniz zaman
fikirlerini açıkça tartışabilen, düşüncelerini söyleyebilen ama asla vatanına
ihanet etmeyen, bayrağına ihanet etmeyen insanlar olmalı, insanlar olmalı;
bunun arkasında duruyoruz.
İSMAİL
TAMER (Kayseri) – Güzel, vatanına ihanet etmeyecek, vatanına ihanet etmeyecek.
Bu, doğru bir kelime. 
HAYDAR
AKAR (Kocaeli) – Üniversitede okuyan öğrencilerin yanında, akademisyenler de
böyle televizyonlara çıkıp “Çocuklar kitap okumasın.” dememeli “Eğitim
görmesin.” dememeli “Bizim oy potansiyelimiz azalır.” dememeli. 
İSMAİL
TAMER (Kayseri) – Bunlara diyecek bir şey yok! 
HAYDAR
AKAR (Kocaeli) - Üniversiteler, Anayasa değişirken üniversite hocaları kalkıp
Anayasa hakkında fikir beyan edebilirler. Ama maalesef, Türkiye’de hem
akademisyenler hem öğrenciler Türkiye’nin problemlerini, kendi düşüncelerini
açık olarak ortaya koyamıyorlar. Boğaziçi Üniversitesinde olay yaşanmıştır. Ama
Türkiye’de hukuk vardır, yargı vardır. “Bağımsız yargı” diye konuşuyorsunuz.
Bir insanın suçlanıp suçlanmayacağını, bir insanın yargı kararı olmaksızın -ki
grup başkan vekili de avukattır, hukukçudur- terörist ilan edilmeyeceğini
bizden iyi bilmesi gerekiyor. (CHP sıralarından alkışlar) Onun için de ne
yapılması gerekiyor? Gerekenlerin yapılması gerekiyor bu konuda.
BAŞKAN
– Teşekkür ederim Sayın Akar.
Sayın
milletvekilleri, şimdi sisteme giren milletvekillerimize yerlerinden birer
dakika süreyle söz vereceğim. Bu sözlerin ardından sayın grup başkan
vekillerimizin söz taleplerini karşılayacağım. 
İlk
söz, Sayın Kalkan…
IV.- AÇIKLAMALAR (Devam)
3.- İzmir Milletvekili Necip Kalkan’ın, Ulaştırma, Denizcilik
ve Haberleşme Bakanlığının İzmir’de Otogar-Halkapınar arası metro yapımını
üstlendiğine ve İzmir’de hiçbir siyasi parti farkı gözetmeden milletin hayrına
yapılacak her hizmeti desteklediklerine ilişkin açıklaması
NECİP
KALKAN (İzmir) - Teşekkürler Sayın Başkan.
Efendim,
öncelikle hem İzmirlilere hem de İzmir’de yapılanları görmezlikten gelenlere
bir havadis vermek istiyorum. Ulaştırma, Denizcilik ve Haberleşme Bakanlığı
İzmir’de Otogar-Halkapınar arası metro yapımını üstlendi, karar Resmî Gazete'de
yayınlandı, yürürlüğe girdi. 4,5 kilometrelik metro hattında 5 istasyon
bulunacak. Bu istasyonlar Şehitler Caddesi’nden başlayacak, Kâmil Tunca
Bulvarı, Çamdibi, Altındağ istasyonlarıyla Otogarda sona erecek. 30 ayda
tamamlanacak ve aç-kapa sistemiyle yapılacak. Efendim, esas söylemek istediğim
bu. 
Biz
İzmir’de siyaseti hizmetüstü yapıyoruz. Hiçbir siyasi parti farkı gözetmeden
İzmir’de milletin hayrına yapılacak her hizmeti İzmir milletvekilleri ve il
başkanlığı olarak destekliyoruz; Sayın Aziz Kocaoğlu’nun da projelerine sahip
çıkıyoruz. (CHP sıralarından alkışlar) 
BAŞKAN
- Teşekkür ederim Sayın Kalkan.
Sayın
Tümer…
4.- Adana Milletvekili Zülfikar İnönü Tümer’in, emeklilikte
yaşa takılan vatandaşların durumunun acilen Hükûmetin gündeminde yer alması gerektiğine
ilişkin açıklaması
ZÜLFİKAR
İNÖNÜ TÜMER (Adana) - Sayın Başkan, Türkiye genelinde 1999 yılından önce
sigortalı olup emekli olabilmeleri için yaş sınırları uzatılan yaklaşık 5
milyon kişi mağdur edilmektedir. Emeklilikte yaşa takılan vatandaşların sigorta
prim gün sayılarını tamamlamalarına rağmen emekli edilmemesi ülkenin kanayan
bir yarası hâline gelmiştir. Türkiye’de kiralama usulü hariç 200 binden fazla
devlete ait makam aracı bulunmaktadır. Almanya 10 bin resmî araçla kamu
hizmetlerini karşılayabiliyorken Türkiye’ye 200 bin makam aracı yetmiyor.
Araçların bakım, onarım ve yakıt masraflarının da vatandaşların cebinden
çıktığı düşünüldüğünde, emekliliği hak etmelerine rağmen, yaşları bahane
edilerek yıllarca bekletilen insanlarımızın büyük bir haksızlığa uğradığı
açıktır. Emekli olma hayaliyle yıllarca emek veren vatandaşlarımızın sorunu
acilen Hükûmetin gündeminde yer almalıdır. 
Teşekkür
ederim. 
BAŞKAN
– Teşekkür ederim Sayın Tümer. 
Sayın
Aydın... 
5.- Bursa Milletvekili Erkan Aydın’ın, Bursa’nın Osmangazi
ilçesinin Selçukgazi köyünde yaşanan zeytinlik katliamına ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Bu
iktidar sayesinde Türkiye zeytini dışarıdan alır hâle geldi. Zeytin üretimini
düzenleyen ve zeytinlikleri koruyan 3573 sayılı Kanun’a rağmen Türkiye’de çok
sayıda zeytin alanı yok edildi. Bursa Osmangazi’nin Selçukgazi köyünde yaşanan
zeytinlik katliamı ise vicdanları sızlatacak türden. Türkiye'nin en güzel
zeytinlerinin yetiştiği köyde 3 parsele yayılmış toplam 25.600 metrekarelik
alandaki yüzlerce zeytin ağacı kesildi. Zeytin ağaçlarının kesilmesiyle açılan
alanın ise bir hafriyat şirketine verilip hafriyat döküm sahası olarak
kullanılacağı söyleniyor. Kesimin arkasında çok önemli iddialar var. Tarım
Bakanlığının ve Tarım İl Müdürlüğünün buraya nasıl izin verdiği… Tarım
Bakanının sizin aracılığınızla bu konuya bir cevap vermesini talep ediyor,
saygılar sunuyorum. 
BAŞKAN
– Teşekkür ediyorum Sayın Aydın. 
Sayın
Dedeoğlu…
6.- Kayseri Milletvekili Sami Dedeoğlu’nun, 30 Mart 1432’de
dünyaya gelen Fatih Sultan Mehmet'i ve ordusundaki erleri rahmet ve minnetle
yâd ettiğine ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan. 
Değerli
milletvekilleri, hadisişerifte Peygamberimiz “Konstantiniyye -İstanbul- elbette
fetholunacaktır, onu fetheden emîr -komutan- ne güzel emîr, onu fetheden asker
ne güzel askerdir.” buyurmuştur. İşte, o Fatih, 30 Mart 1432 yılında Pazar günü
seher vakti Edirne’de dünyaya gelmiştir. Kalbi imanla dolu olan, Hakk’a gönülden
bağlı, ideali uğruna kanının son damlasına kadar düşmanla çarpışan bahtiyar
komutan; başını İslam’a adamış, canını mübarek dinin ve vatanın emrine amade
kılmış, malını İslam’ın zaferi için feda etmiş güzel komutan; İslam
medeniyetini İstanbul’un fethiyle birlikte ihya ederek yeni bir çağ açan, yeni
bir cihan devleti kuran Fatih Sultan Mehmet'i ve onun ordusunda yer alan ilim,
irfan ve cenk erlerini rahmetle, minnetle ve saygıyla yâd ediyorum. 
Genel
Kurulu saygıyla selamlıyorum. 
BAŞKAN
– Teşekkür ediyorum Sayın Dedeoğlu. 
Sayın
Tamer…
7.- Kayseri Milletvekili İsmail Tamer’in, Kayseri’nin
Yahyalı ilçesinin Kapuzbaşı, Ulupınar ve Büyü Çakıl Mahallelerinde yaşanan sel
felaketine ilişkin açıklaması
İSMAİL
TAMER (Kayseri) – Çok teşekkür ediyorum Değerli Başkanım.
Dün
gece saat üç itibarıyla Kayseri’nin Yahyalı ilçesi Kapuzbaşı, Ulupınar ve Büyük
Çakır Mahallerinde bir sel felaketi yaşanmıştır. 3 kişi mahsur kalmıştır; AFAD,
Jandarma ve Yahyalı Belediyesi ekipleri tarafından burunları kanamadan
kurtarılmışlardır. Şu an itibarıyla sel devam etmektedir ancak maddi hasar
kesin olarak tespit edilemedi. Sayın Kayseri Valisi, yine Yahyalı Kaymakamıyla
irtibat hâlindeyiz. Tabii, tek tesellimiz can kaybı olmaması. Allah bir daha
göstermesin diyorum, geçmiş olsun dileklerimi iletiyorum ve saygılar sunuyorum.
Teşekkür
ediyorum.
BAŞKAN
– Teşekkür ederim Sayın Tamer.
Sayın
Tanal…
8.- İstanbul Milletvekili Mahmut Tanal’ın, Meclis Başkanının
söylemleriyle Atatürk’ün anısına ve koltuğuna zarar verdiğine ilişkin
açıklaması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, Sayın Meclis Başkanımız İsmail Kahraman Atatürk düşmanı,
laiklik düşmanı, sanatçı düşmanı haberlerinden bıkmadı mı? Biz bıktık. O
bıkmadı mı? Atatürk’ün oturduğu koltuğun hakkını ne zaman verecek? (CHP
sıralarından alkışlar) Sayın Meclis Başkanı söylemleriyle Atatürk’ün anısına ve
koltuğuna zarar veriyor. Atatürk’e, sanatçıya, laikliğe dil uzatmayan bir
Meclis Başkanımız neden yok?
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum Sayın Tanal.
Sayın
Özdemir…
9.- İstanbul Milletvekili Sibel Özdemir’in, Meclis
Başkanının “Meclis Sohbetleri” etkinliğinde yapılacak tiyatro gösterisinde
kadın oyuncuların sahneye çıkmalarını engellemesine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Sayın
İsmail Kahraman’ın Meclis Başkanlığı görevini üstlendiği ilk günden itibaren
yüce Parlamentomuzun çatısı altında Atatürk, cumhuriyet, laiklik, özgürlükler
ve son olarak da kadınlara karşı yeni yeni saldırılarla karşı karşıya
kalıyoruz. Dün akşam Meclis Sohbetleri etkinliğinde 18 Mart Çanakkale Şehitleri
anmasına ilişkin Ankara Devlet Tiyatrolarının tiyatro gösterisine bir saat kala
bizzat Meclis Başkanı Sayın Kahraman’ın son dakika müdahalesiyle kadın oyuncuların
sahneye çıkmalarının engellenerek yasaklandığı basına yansıdı. 
Sayın
Başkanım, sizin aracılığınızla, Parlamentomuzun itibarını zedeleyen bu rezalete
sebebiyet verdiği iddia edilen Sayın Meclis Başkanının Genel Kurula olayla
ilgili acilen bilgi vermesi ve bütün sanatçılarımızdan özür dilemesi çağrısında
bulunuyoruz.
BAŞKAN
– Teşekkür ederim Sayın Özdemir.
Sayın
Özdiş…
10.- Adana Milletvekili İbrahim Özdiş’in, eğitimde
skandalların bitmediğine ve insanların çocuklarının geleceğinden endişe
duyduklarına ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Millî Eğitim Bakanına: Yaz-boz tahtasından beter hâle getirdiğiniz eğitim
sektöründe skandallar bitmiyor. Trabzon Of Anadolu Lisesinde bir öğretmenin
öğrencilere ödev olarak verdiği kitapta Atatürk ve silah arkadaşlarına çirkin
iftiralarda bulunuluyor. Bu konu hakkında inceleme başlatılmış mıdır? 
Ayrıca,
son rapor ve anketlere göre, velilerin yüzde 60’ı çocuklarını yurt dışında
üniversiteye göndermek isterken yüzde 21’i de yurt dışındaki liseleri
araştırdıklarını söylüyor. Yani az buçuk parası olan çocuğuna yurt dışında
eğitim aldırıyor, o kadar parası olmayanlar, imkânlarını zorlayıp Türkiye’de
özel okula gönderiyor, garibanlar da devlet okullarına ve koşullarına talim…
İnsanlar çocuklarının geleceğinden endişe ediyor. Bu durumdan memnun musunuz?
Eğitimin geldiği bu hâl içinizi acıtmıyor mu?
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Özdiş.
Sayın
Bakan…
11.- İzmir Milletvekili Murat Bakan’ın, Meclis Başkanının
Mecliste oynanacak tiyatro oyununda kadın oyuncuların sahneye çıkmalarını
engellemesine ve kadınların sanatta, bilimde, siyasette, iş yaşamında olmaya
devam edeceklerine ilişkin açıklaması
MURAT
BAKAN (İzmir) – Sayın Başkan “Laiklik Anayasa’da olmasın.” diyen Meclis Başkanı
İsmail Kahraman Çanakkale Anmaları kapsamında Mecliste oynanacak tiyatro
oyununda” Kadın oyuncular sahneye çıkmayacak.” diyor; on iki dakikalık oyun
dört dakikaya düşüyor. “Bayan oyuncular çıkmıyor değil mi? Aferin.” diyor,
oyuncular olayı gözyaşları içinde anlatıyor. 
Biz
İsmail Kahraman Beyefendi’yi iyi tanıyoruz; bu tutumunu siyasal İslamcı
anlayışından bağımsız görmüyoruz. Bu, kadını tecrit etme anlayışıdır, hayatın
öznesi olmaktan çıkarma, onu edilgenleştirme çabasıdır. 
Sayın
Kahraman, sizin işgal ettiğiniz makam Mustafa Kemal Atatürk’ün makamıdır.
Cumhuriyet devrimi de her şeyden önce bir kadın devrimidir. Kadını cumhuriyetle
birlikte çıktığı noktadan aşağıya indiremezsiniz. Halide Onbaşı, Şerife Bacı,
Kara Fatma ve daha niceleri istiklal için kadın-erkek birlikte mücadele etti.
Kadınlar size rağmen sanatta, bilimde, siyasette, iş yaşamında varlar, olmaya
devam edecekler. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Bakan.
Sayın
Taşkın…
12.- Mersin Milletvekili Ali Cumhur Taşkın’ın, 2017 yılı
büyüme rakamlarına ve AK PARTİ hükûmetlerinin uyguladığı ekonomi
politikalarının doğruluğunun büyüme rakamlarıyla bir kez daha tescillendiğine
ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Ülkemiz
ekonomisine ilişkin 2017 yılı büyüme rakamları açıklandı. TÜİK tarafından
açıklanan verilere göre Türkiye ekonomisi 2017 yılında yüzde 7,4 büyüdü. Bu
sonuca göre Türkiye, 2017’de dünya ekonomisinin yüzde 85’ini oluşturan G20
ülkeleri içerisinde lider olmuştur. 2016 yılında hain FETÖ darbe girişiminin ve
ekonomik saldırılarının sebep olduğu ekonomik gerilimin ardından beş çeyrek üst
üste büyüme kaydeden ekonomimiz 2017’nin son çeyreğinde yüzde 7,3 büyüdü.
2017’deki 7,4’lük büyüme oranının 2,3 puanının yatırım ve net ihracat
kaleminden gelmesi, Türkiye ekonomisinin yatırım ve ihracata dayalı sağlıklı ve
hızlı bir büyüme sürecine girmiş olduğunun göstergesidir. AK PARTİ hükûmetleri
olarak aziz milletimize güvenerek uyguladığımız ekonomi politikalarının
doğruluğu büyüme rakamlarıyla bir kez daha tescillenmiştir diyor, Genel Kurulu
saygıyla selamlıyorum.
BAŞKAN
- Teşekkür ederim Sayın Taşkın.
Sayın
Bektaşoğlu…
13.- Giresun Milletvekili Bülent Yener Bektaşoğlu’nun,
üniversite öğrencilerinin barınma sorununa ilişkin açıklaması
BÜLENT
YENER BEKTAŞOĞLU (Giresun) - Çok teşekkür ederim Sayın Başkanım.
Üniversite
öğrencilerinin ana sorunlarından biri de barınma sorunudur ama Millî Eğitim,
Gençlik ve Spor Bakanlığı, YÖK, üniversitelerin ve bu sorunun asıl sahibi Kredi
Yurtlar Kurumunun gündeminde, böyle bir sorunu çözmek gibi bir dertleri
maalesef yok. 8 milyona yaklaşan üniversite öğrenci sayımız var, yurt sayımız
bin bile değil. Buralardaki öğrencilerin büyük bölümü sağlıksız koşullarda
yaşıyor. Özellikle Anadolu illerinde öğrenciler barınma imkânı bulamadıkları
için üniversite eğitimlerini bırakıyorlar. İlim Giresun da buna bir örnektir.
Üniversitede öğretim gören ilimde 32 bin öğrencinin 15 binini bile devlet ya da
özel yurtlarda barındıramıyoruz. Her fırsatta övünç duyduğumuz TOKİ ne zaman
rant işlerinden bu alana yönelecektir? İstenirse bir yıl içinde öğrencilerin
barınma sorunu çözülür, devleti çözüme davet ediyorum. 
Teşekkür
ederim.
BAŞKAN
- Teşekkür ederim Sayın Bektaşoğlu.
Sayın
Yeşil... 
14.- Ankara Milletvekili Nihat Yeşil’in, Kızılay bölgesinde
yer altı durak ve otopark düzenlemesi yapılacağı haberleriyle ilgili bilgi
almak istediğine ilişkin açıklaması
NİHAT
YEŞİL (Ankara) – Teşekkür ederim Sayın Başkanım. 
Ankara'da
Kızılay bölgesi kentin toplu taşıma hatlarının, raylı sistemlerinin kesiştiği
odak noktasıdır. Günlerdir ulusal basında ve yerel basında yer alan haberlere
göre, bölgede yer altı durak ve otopark düzenlemesi yapılacağı söylenmektedir. 
Birinci
sorum: Tarihî sit alanı ilan edilen Ankara Saraçoğlu Mahallesi için yeni
geliştirilen planda alanın yer altı depo, otopark olarak düzenlenmesi gündemde
midir?
İkinci
sorum: Kent içi trafik sıkışıklığını çözmek ve kent merkezine erişebilirliği
artırmak esas ise bu karar kent merkezinin yaya ağırlıklı düzenlenmesi
öngörüleriyle tutarlı mıdır? 
Üçüncü
sorum: Sadece Güvenpark'taki dolmuş duraklarının yer altına alınması, güzergâhı
ve bağlantı noktaları aynı kalmak suretiyle, asıl sorun olan dolmuş trafik
sıkışıklığının çözümüne katkı vermesi açısından ne kadar anlamlıdır?
Teşekkür
ederim.
BAŞKAN
– Teşekkür ederim Sayın Yeşil.
Sayın
Ilıcalı...
15.- Erzurum Milletvekili Mustafa Ilıcalı’nın, Erzurum’un
2026 Kış Olimpiyatları’na adaylık başvurusunun resmen yapıldığına ve emeği
geçen herkese teşekkür ettiğine ilişkin açıklaması
MUSTAFA
ILICALI (Erzurum) – Teşekkür ederim Değerli Başkanım.
Şahsım
ve seçim bölgem Erzurum adına bir sevinci yüce Meclisle paylaşmak istiyorum.
16
Martta Sayın Cumhurbaşkanımız, Genel Başkanımız Recep Tayyip Erdoğan Bey’in
desteğiyle Erzurum, 2026 Kış Olimpiyatları’na adaylık başvurusunu resmen yapmış
oldu. 21 Mart itibarıyla Türkiye Millî Olimpiyat Komitesinin toplantısı
sonucunda Uluslararası Komiteye başvurumuz yapıldı; Erzurum adına, ülkemiz
adına hayırlı uğurlu olsun. 
Destek
veren Gençlik ve Spor Bakanımız Osman Bey’e, bugün uzun bir görüşme yaptığım
Türkiye Millî Olimpiyat Komitesi Başkanı Uğur Erdener Bey’e teşekkür ediyorum.
Meclisimiz de, bu konuyu zaman zaman gündeme getirdiğimde, iktidarıyla
muhalefetiyle destek verdi, onlara da ayrıca teşekkür ederken inşallah kısa
liste temmuzda yapılacak toplantıda belli olacak. Bu arada da teknik heyet
Erzurum’a gelip...
(Mikrofon
otomatik cihaz tarafından kapatıldı) 
MUSTAFA
ILICALI (Erzurum) – ...incelemelerde bulanacak. Bu yönde de büyük bir desteğe
ihtiyacımızın olduğunu biliyorum. Emeği geçen herkese tekrar teşekkür ediyor,
saygılar sunuyorum.
BAŞKAN
– Teşekkür ederim Sayın Ilıcalı.
Sayın
Gökdağ...
16.- Gaziantep Milletvekili Mehmet Gökdağ’ın, AKP Genel
Başkanı Recep Tayyip Erdoğan’ın Türk lirasından sıfırların atılmasıyla ilgili
bazı ifadelerine ilişkin açıklaması
MEHMET
GÖKDAĞ (Gaziantep) – Teşekkür ediyorum Sayın Başkanım.
AKP
Genel Başkanı “Türk lirasındaki sıfırları atmasaydık tuvalete 1 milyona
giderdiniz. Şimdi 1 liraya gidiyorsunuz.” demiştir. (CHP sıralarından alkışlar)
Öncelikle şunu söylemek gerekir ki on altı yıllık tek başına AKP iktidarından
sonra ülkemizdeki ekonomik gelişmişliği tuvalet parası üzerinden anlatmaya
kalkmak ekonomimizin hangi seviyelerde olduğunun açık göstergesidir. Üstelik
bunu yaparken de eksik bilgi verilmesi tercih edilerek çaresizlik bir defa daha
ortaya konulmuştur. AKP Genel Başkanı tuvalet parasını söylerken paradaki
sıfırlar atılmadan önce memurların maaşı ne kadardı, atılınca ne oldu;
öğretmenlerin maaşı ne kadardı, sıfırlar atılınca ne oldu; asgari ücret
sıfırlar atılmadan önce ne kadardı, atılınca ne kadar oldu? Bunu da açıklarsa
eksiklik giderilmiş olur. 
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum Sayın Gökdağ. 
Sayın
Engin…
17.- İstanbul Milletvekili Didem Engin’in, bir vatandaşın
tişörtünün üzerinde Atatürk resmi olduğu için Meclise alınmamasının bir utanç
olduğuna ve yapılan bu saygısızlığı kınadığına ilişkin açıklaması
DİDEM
ENGİN (İstanbul) – Teşekkürler Sayın Başkan. 
“Mustafa
Kemal Atatürk’ün askerleriyiz.” tişörtümü giydim de geldim. Bir vatandaşımızın
tişörtünün üzerinde Atatürk resmi olduğu için Meclisten çıkartılması Meclis
adına bir utançtır, kimsenin de haddi değildir. Cumhuriyetimizin kurucusuna
yapılan bu saygısızlığı şiddetle kınıyorum. (CHP sıralarından alkışlar) 
Ben
Gazi Mustafa Kemal Atatürk’ün kızıyım. Son yüzyılın en büyük dünya liderinin
kızıyım. “En hakiki mürşit ilimdir.” diyen liderin kızıyım. Kadınlara,
gençlere, çocuklara verdiği değerle; vizyonuyla, 1920’lerde diğer ülkelerin
liderlerinin hayranlıkla izlediği bir liderin kızıyım. Gazi Mustafa Kemal
Atatürk’ün kızı ve askeri olmaktan onur ve gurur duyuyorum. 
Ata’mız
burada, yüreğimizde. Ona olan sevgimizi, saygımızı, aşkımızı hiç kimse
bitiremez; bu, böyle biline. (CHP sıralarından alkışlar)
BAŞKAN
– Teşekkür ediyorum Sayın Engin. 
Sayın
Kılıç…
18.- Kahramanmaraş Milletvekili İmran Kılıç’ın, yetimlere
kapı açanların ahirette cennete, dünyada huzur ve mutluluğa da kapı açmış
olduklarına ve korunmaya muhtaç çocuklara sahip çıkılması gerektiğine ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Toplumsal
değişimler hayat biçimlerini etkilediği gibi kavramları da farklılaştırır.
Bugün yetim dediğimizde sadece ebeveynini kaybedenler değil, ebeveyni hayatta
olduğu hâlde ona kol kanat germeyen, korunmaya muhtaç çocuklar da
kastedilmektedir.
Vasisi
olunan yetimin mallarına, tüm toplumun yetimlerinin haklarına gösterilecek
dikkat, iyi yetişmeleri için sarf edilen gayret, güvenli ve sağlıklı bir hayat
sürebilmeleri için verilecek emek, hepimizin görevidir. Çünkü yalnız ve
sahipsiz büyümek zorunda kalan yetimin uğrayacağı her mağduriyette, iyi bir
terbiye alamadığından işleyeceği her cürümde sorumluluğumuz vardır.
Yetimlere
kapı açan haneler, ahirette cennete, dünyada huzur ve mutluluğa da kapı açmış
olurlar. Çünkü Allah’a en sevgili ev, içinde ikram gören yetim bulunan evdir.
Çocuk
yuva ve evlerinde kalan korunmaya muhtaç çocuklar da tüm toplumun
emanetleridir. Bu bilinçle, bu çocuklara da sahip çıkılmalıdır ve de sahip
çıkıyoruz hem yetimlerimize hem yaşlılarımıza hem dullarımıza. Ne mutlu bize. 
BAŞKAN
– Teşekkür ediyorum Sayın Kılıç. 
Sayın
Sürekli…
19.- İzmir Milletvekili Kerem Ali Sürekli’nin, Yunanistan’ın
Türkiye'yi üstü kapalı bir şekilde tehdit etmeye çalıştığına ilişkin açıklaması
KEREM
ALİ SÜREKLİ (İzmir) - Teşekkür ediyorum Sayın Başkan. 
Yunanistan,
talihsiz açıklamalarına yenilerini eklemiş ve Türkiye'yi üstü kapalı bir
şekilde tehdit etmeye çalışmıştır. Terörle yoğun bir mücadele içinde olmamız
kimseyi yanıltmamalıdır. Evelallah, Türk ordusu, devlet güvenliği nerede
tehlikedeyse orada hazır olacaktır. Türkiye, güvenliğine kastedecek her türlü
planı ve oluşumu anında bertaraf edebilecek kudret ve kabiliyete sahiptir.
Yunan hükûmeti derhâl hafızasını tazelemeli ve Türkiye'nin kırmızı çizgilerini
ihlal etme hatasına düşmemelidir. Yaptıkları küçük planların yaratacağı ağır
sonuçları hesaplamaktan âciz olanlara tavsiyem odur ki tarihe dönüp baksınlar.
Teşekkür
ediyorum. 
BAŞKAN
- Teşekkür ediyorum Sayın Sürekli. 
Sayın
Gündoğdu… 
20.- Kırklareli Milletvekili Vecdi Gündoğdu’nun, ekonomide
sevindirici haberler aldığını söyleyen Hükûmetin emekliye, çalışana bu tabloyu
yansıtacak maaş artışı vermeyi düşünüp düşünmediğini öğrenmek istediğine
ilişkin açıklaması
VECDİ
GÜNDOĞDU (Kırklareli) – Teşekkür ederim Sayın Başkanım.
Sorum
Sayın Başbakana: “1 dolar, 1 TL olacak.” dediler, dolar 4 TL oldu; avro 5
TL’ye, benzin 6 TL’ye, işsizlik yüzde 13’e, faizler yüzde 14’e yükseldi;
enflasyon ise yüzde 13’e çıktı. Ekonomik tablo milleti ezmeye devam ederken
Hükûmet, dördüncü çeyrekteki 7,3’lük büyümeyle G20 ülkeleri içinde rekor
kırıldığını söylüyor; AKP Genel Başkanı ise “Ekonomide üst üste sevindirici
haberler almaya devam ediyoruz.” diyor. Sarayın ve yandaşın ekonomisi refaha
kavuşurken milletin sefaleti, borcu her geçen gün daha da büyüyor. Madem
ekonomide sevindirici haberler alıyoruz, emekliye, çalışana sevindirici tabloyu
yansıtacak maaş artışları vermeyi düşünüyorlar mı? 
Teşekkür
ediyorum Sayın Başkan. (CHP sıralarından alkışlar)
BAŞKAN
- Teşekkür ederim Sayın Gündoğdu. 
Sayın
Balbay…
21.- İzmir Milletvekili Mustafa Ali Balbay’ın, Afrin’de
yaralanan askerin şehit olduğuna ve açıklanan büyüme rakamlarına ilişkin
açıklaması
MUSTAFA
ALİ BALBAY (İzmir) – Teşekkür ediyorum Sayın Başkan. 
Sayın
milletvekilleri, Afrin’de 1 yaralı askerimiz şehit oldu. Şehidimize Allah’tan
rahmet, 80 milyon yakınına başsağlığı diliyoruz. Mehmetçik’imiz, orada, iktidar
partisinin metal yorgunluğunu atması için değil, Türkiye Cumhuriyeti’nin
güvenliği ve etrafındaki terör kuşağının ortadan kalkması için görev
yapmaktadır. 
Sayın
milletvekilleri, bugün büyüme rakamları açıklandı. Yüzde 7 büyüdüğümüz söyleniyor
ama yine bugünkü uluslararası alandaki istatistiklere göre, şu anda yüzde 1,5
fakirleştiğimiz ortaya çıkıyor. Açlık sınırı 1.663 lira, asgari ücret 1.604
lira. 15 milyon insan asgari ücretle geçiniyor. O zaman bu büyüme nerede oldu?
Saray çevresinde mi oldu? Hükûmeti, Cumhurbaşkanı Erdoğan’ı, AKP Genel Başkanı
Erdoğan’ı bir gün Ankara'da metroya binmeye ve halkı birlikte dinlemeye davet
ediyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Balbay. 
Sayın
Kaya… 
22.- İstanbul Milletvekili Hüda Kaya’nın, Boğaziçi
Üniversitesinin tarihsel misyonuna halel getirecek politikaların olmaması
gerektiğine ilişkin açıklaması
HÜDA
KAYA (İstanbul) – Teşekkür ediyorum.
28
Şubat döneminde ender üniversitelerden bir tanesiydi Boğaziçi Üniversitesi.
Parası olanlar, yolunu bulanlar çocuklarını Amerikalara, Avrupalara gönderirken
dışarıya çıkma imkânı bulamayıp, Boğaziçini kazanmaya kendilerini şartlandırıp
oraya giren yüzlerce gencimiz, kadınımız oradan mezun oldular. Başörtüsü, inanç
yasakları sürecinde ilk başta kapılarını açan üniversitelerden biriydi. Dünün
özgürlük mücadelesinde bizimle kol kola olan insanların nasıl pek çoğu bugün
zindanlarda, hapislerdeyse… Boğaziçi Üniversitesinin tarihsel misyonuna halel
getirecek politikalar olmamalıdır. Bunu şiddetle kınıyorum. Özgürlük, farklı
düşünen herkes için olmalıdır. Bazı yanlışlar bayraklar arkasına
saklanmamalıdır. 
BAŞKAN
– Teşekkür ederim Sayın Kaya.
Sayın
milletvekilleri, şimdi grup başkan vekillerimizin söz taleplerini
karşılayacağım. 
Sayın
Akçay, buyurun efendim. 
23.- Manisa Milletvekili Erkan Akçay’ın, Millî Güvenlik
Kurulu bildirisinde PKK, PYD, YPG, DEAŞ, FETÖ, PDY terör örgütleri için yapılan
“proje terör örgütü” nitelendirmesinin doğru olduğuna, bu terör örgütlerinin
arkasındaki küresel güçler ve ülkelerin de deşifre edilmesi gerektiğine ve 1
Nisan İkinci İnönü Zaferi’nin 97’nci yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Dün
akşam yayınlanan Millî Güvenlik Kurulu bildirisinde PKK/PYD-YPG, DEAŞ, FETÖ,
PDY terör örgütleri için ilk kez “proje terör örgütü” nitelendirmesi
yapılmıştır. Bu ifadeyle temsilcisi olduklarını iddia ettikleri kesimlerle
ilgisi olmayan, zarardan başka bir şey getirmeyen, perde arkasındaki odakların
çıkarlarına hizmet eden, varlık nedenlerini projeye borçlu olan terör örgütleri
kastedilmektedir. Bu ifadeyle bu örgütlerin, etnik kimlik ve dinle
kandırdıkları insanları proje doğrultusunda bazı güçlerin çıkarlarına hizmet
için kullandıklarına vurgu yapılmaktadır. Bu terim yerinde ve doğru bir
ifadedir. 
Biz
Milliyetçi Hareket Partisi olarak yıllardır bu örgütleri anlatırken “taşeron”
kelimesini kullandık, “taşeron terör örgütleri” diyorduk. Demek istediğimiz,
Türkiye üzerine oynanan büyük oyunda bu örgütlerin işveren ülkelerden aldıkları
emirle terör eylemleri yaptığıydı. Türkiye üzerindeki emperyalist emeller bu
örgütler eliyle hayata geçirilmek isteniyor. Bunun kanıtları da açıktır.
Suriye'de terör örgütü PKK/PYD'ye binlerce tırla gönderilen Amerikan yardımları
ortadadır. Şu an eli kanlı FETÖ liderini koruyan ve kollayan ülke de
bilinmektedir. Gerçekler bu denli önümüzdeyken “proje örgüt” terimi doğru bir
kullanımdır ve bizim “taşeron örgüt” kullanımımızla da örtüşmektedir. 
“Proje
örgüt” terimi terörle mücadelede önemli bir konsepti de ortaya koymaktadır.
Terör örgütleriyle mücadele elbette sahada son terörist yok edilinceye kadar
devam etmelidir, edecektir de ancak bu terör örgütlerinin arkasındaki küresel
güçler ve ülkeler de artık…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay. 
ERKAN
AKÇAY (Manisa) – Bu terör örgütlerinin arkasındaki küresel güçler ve ülkeler de
artık bu mücadelede açıkça deşifre edilmelidir. Türkiye bu konudaki tavrını net
bir şekilde ortaya koymaktadır.
Sayın
Başkan, bu hafta, bugünler de aynı zamanda Kurtuluş Savaşı'mızın en önemli
aşamalarından olan İkinci İnönü Zaferi’nin de yıl dönümünü idrak ettiğimiz
günlerdir. 23 Mart 1921’de başlayan muharebe 1 Nisan 1921’de kesin bir zaferle
neticelenmiştir. İki ay öncesinde Birinci İnönü Savaşı'ndan zaferle çıkan Türk
ordusu İnönü’de düşmana karşı ikinci zaferini elde etmiştir. Bu zafer, mukaddes
topraklarımızın düşman istilasından kâmilen kurtarılacağı kesin zafere olan
inancı güçlendirmiştir. Bu zafer, Türk milletinin istiklal ve beka
mücadelesinden asla vazgeçmeyeceğinin, Türk milletinin bağımsız yaşama
iradesinin ne denli kuvvetli olduğunun yedi düvele ilanıdır. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
- Sözlerinizi tamamlayınız lütfen Sayın Akçay.
Buyurun.
ERKAN
AKÇAY (Manisa) - Başkomutan Mustafa Kemal Atatürk, İsmet Paşa’ya 1 Nisan
1921’de gönderdiği telgrafta şöyle seslenmiştir: “Siz orada yalnız düşmanı
değil, milletin makûs talihini de yendiniz. İstila altındaki talihsiz
topraklarımızla birlikte bütün vatan, bugün en ücra köşelerine kadar zaferinizi
kutluyor. Düşmanın istila hırsı, azminizin ve vatanseverliğinizin yalçın
kayalarına başını çarparak paramparça oldu. Adınızı tarihin şeref abidelerine
yazan ve bütün millette size karşı sonsuz bir minnet ve şükran duygusu
uyandıran büyük gaza ve zaferinizi tebrik ederken üstünde durduğunuz tepenin
size binlerce düşman ölüsüyle dolu bir şeref meydanı seyrettirdiği kadar,
milletimiz ve kendiniz için yükseliş parıltılarıyla dolu bir geleceğin ufkuna
da baktığını ve hâkim olduğunu söylemek isterim.” 
Teşekkür
ederim Sayın Başkan. 
BAŞKAN
- Teşekkür ederim Sayın Akçay.
Sayın
Danış Beştaş, buyurun.
24.- Adana Milletvekili Meral Danış Beştaş’ın, üniversite ve
yurtlarda yaşanan gıda zehirlenmesi vakalarına ve bu konuda acil önlemler
alınmasını beklediğine, Eren Keskin’in Özgür Gündem gazetesinde gönüllü yayın
yönetmenliği yaptığı için hapis cezası aldığına ve Meclis Başkanının “Meclis
Sohbetleri” etkinliğinde yapılacak tiyatro gösterisinde kadın oyuncuların
sahneye çıkmalarını engellemesi konusunda Genel Kurula bilgi verilmesini talep
ettiğine ilişkin açıklaması
MERAL
DANIŞ BEŞTAŞ (Adana) - Teşekkür ederim Sayın Başkan.
Kamuoyuna
yansıdığı üzere, dün Bursa Uludağ Üniversitesi kampüsünde yer alan erkek
öğrenci yurdunda akşam yemeğinden sonra rahatsızlanan 150 öğrenci gıda
zehirlenmesi şüphesiyle hastanelere kaldırıldı. Yine üç gün önce Tokat’ta Kredi
ve Yurtlar Kurumuna bağlı kız öğrenci yurdunda bulunan 285 öğrenci yurt yemeklerinden
ötürü zehirlendi, yemeklerden böcek çıktığı iddia edildi. Ayrıca, 23 Mart günü
de Tokat’ta 69 öğrenci gıda zehirlenmesinden ötürü hastaneye yatmıştı. 13 Mart
günü yine Aydın’ın Karacasu ilçesinde taşımalı öğretim gören 160 öğrencinin
zehirlenmesi gündeme gelmişti. 9 Martta Zonguldak'ın Devrek ilçesinde yatılı
bir lisede eğitim gören 36 öğrenci gıda zehirlenmesi nedeniyle hastaneye
kaldırıldı. 1 Martta ise Ordu’da 25 üniversite öğrencisi gıda zehirlenmesine
maruz kaldı. Bunlar sadece mart ayında meydana gelen gıda zehirlenmesi
vakaları. Geçtiğimiz aralık ayında Recep Tayyip Erdoğan Üniversitesi
yemekhanesindeki öğle yemeğinden zehirlenen 473 öğrenci hastanelik olmuştu.
Sadece mart ayı içerisinde 5 zehirlenme vakası var. 
Şimdi
sormak istiyorum: Bu zehirlenmeler karşısında yetkililer ne yaptı? Belli ki
hiçbir şey yapılmadı. Zira bir çalışma yapılsaydı iki, üç, dört, beşe çıkmazdı,
bu olaylar büyümezdi. Hükûmet bu olaylara müdahale etmek için daha neyi
bekliyor? Allah korusun, bir can kaybı yaşanması mı bekleniyor? Yurtlarda kalan
öğrenciler devlet güvencesinde değil mi? Devlet, öğrencilerin yaşam hakkından,
can güvenliğinden sorumlu değil mi? Burada korunan kimdir; yemek ihalelerini
alan işletmeler mi, öğrenciler mi? Mevcut tabloda işletmecilerin ve işletmelerin
korunduğu açıktır.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Başkanım. 
MERAL
DANIŞ BEŞTAŞ (Adana) - Hükûmetten bu konuda derhâl bir açıklama ve acil
önlemler almasını bekliyoruz. Tek bir öğrencimizin bile zehirlenmesini kabul
edemeyiz. Bu konunun ısrarlı takipçisi olacağız.
Diğer
bir gelişme, insan hakları savunucusu sevgili Eren Keskin Özgür Gündem
gazetesinde gönüllü yayın yönetmenliği yaptığı için bugün yedi buçuk yıl hapis
cezası aldı. Biz bu hapis cezasını kabul etmiyoruz, gayrimeşrudur ve bu siyasi
bir karardır. Sevgili Eren Keskin Twitter’da paylaştığı mesajda “Bu karara
isyan ediyorum.” demiştir. Biz de bu hukuksuz ve haksız karara isyan ediyoruz
ve kabul etmiyoruz. 
Sayın
Başkan, çok önemli başka bir mevzu var, o da Meclisimizle ilgili. Meclis
Başkanı İsmail Kahraman’ın başlattığı Meclis Sohbetleri programı öncesinde
yapılan müzikli gösteride, gösteriye bir saat kala acil toplantı yapıldığı ve
toplantıda tiyatroculardan kadın oyuncuların sahneye çıkmaması yönünde karar
alındığı iddiasıdır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Başkanım, sözlerinizi tamamlayınız lütfen. 
MERAL
DANIŞ BEŞTAŞ (Adana) - Teşekkürler Sayın Başkan. 
Meclis
Başkanı İsmail Kahraman’ın, “Kadınlar sahneye çıkmasın, kenarda kalsın.”
diyerek kadın oyuncuları sahne dışında bıraktığı iddia edilmektedir. Basına
düşen fotoğraflarda, Çanakkale destanının anlatıldığı yaklaşık on beş dakikalık
müzikli gösteride erkek oyuncular sahnede yer alırken sahnede hiç kadın oyuncunun
olmaması ve aynı gösteride yer aldıkları iddia edilen kadın oyuncuların salonun
kenarında olması dikkat çekmiştir. 
Sayın
Başkan, burada görüntüler de var -bu çok ciddi bir mesele- kadın oyuncular
sahne kenarında. Sayın Meclis Başkanının basın danışmanları yok mu gerçekten?
Bu kadar ciddi bir, bütün basın-yayın organlarında çıkan bu olaya ilişkin neden
şu ana kadar sessizliğini korumaktadır? Sessizlik aynı zamanda bunu kabul etmek
anlamına geliyor. “Sayın Kahraman neden sessizdir?” diye buradan sormak
istiyoruz ve Meclis Başkan Vekili olarak da sizin bu konuyu araştırıp Genel
Kurula bilgi vermenizi talep ediyoruz.
Teşekkür
ediyorum.
BAŞKAN
– Teşekkür ederim Sayın Başkanım. 
Sayın
Altay, buyurun Sayın Başkanım.
25.- İstanbul Milletvekili Engin Altay’ın, Meclisteki bir
etkinlikte kadın oyuncuların sahneye çıkarılmamasının Türkiye’de bütün
kadınlara yapılmış bir hakaret olduğuna, Başkanlık Divanının olağanüstü
toplanmasını ve olayda sorumluluğu olan Meclis bürokratlarının gerekli
kovuşturmaya tabi tutulmasını talep ettiğine ilişkin açıklaması
ENGİN
ALTAY (İstanbul) - Teşekkür ederim.
Sayın
Başkan, son günlerde Türkiye'de üç şey çok öne çıkıyor: Bir, siyasi iktidara
dalkavukluk yarışı; iki, meczupluk yarışı; üç, sapkınlık.
Sayın
Başkan, sayın milletvekilleri; 3 Nisan 1919, Afife Jale tiyatro sanatçısı
olarak sahnede. 27 Mart 2018, neredeyse tam yüz yıl sonra Türkiye Büyük Millet
Meclisinde, Türk kadınına Avrupalı hemcinslerinden çok on yıllar önce seçme
seçilme hakkı dâhil birçok hakkı tanımış Türkiye Büyük Millet Meclisindeki bir
etkinlikte, Çanakkale temalı bir etkinlikte üstelik, Çanakkale şehitlerimizin
annelerini sembolize eden kadınların sahneden indirilmesi belki de 2018’in en
trajik olayıdır. 
Bunu
kabul etmek mümkün değildir. Konuşmamın başında dalkavukluk, meczupluk ve
sapkınlık yarışının Türkiye’de başını alıp gittiğini söyledim. Ben, kadınların
da oy vererek seçildiği Meclis Başkanının böyle bir tasarrufta bulunduğuna
inanmak istemiyorum, bu daha vahim bir durumdur. Bunun bir dalkavukluk, bir edepsizlik,
yaranma güdüsüyle yapılmış bir işgüzarlık olduğunu ummak istiyorum. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Başkanım.
ENGİN
ALTAY (İstanbul) – Bu sebeple de Türkiye Büyük Millet Meclisi Başkanlık
Divanının olağanüstü toplanmasını talep ediyorum. 
Türkiye’nin
yüz yıl önce elde ettiği kazanımların Türkiye Büyük Millet Meclisinde bir
kararla, bir dalkavuklukla yüz yıl geriye taşınmış olması, Türkiye’nin bütün
kadınlarına yapılmış bir hakarettir, bir edep dışılıktır. Türkiye’nin AK
PARTİ’li, CHP’li, MHP’li, HDP’li, Saadet Partili bütün kadınlarını bu olaya
karşı refleks göstermeye davet ediyorum. Olayda sorumluluğu olan Meclisin
bürokratlarının gerekli kovuşturmaya tabi tutulmasını talep ediyorum.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Başkanım.
Buyurun
Sayın Başkanım.
26.- Çanakkale Milletvekili Bülent Turan’ın, 31 Mart Savcı
Mehmet Selim Kiraz’ın İstanbul Çağlayan Adliyesinde şehit edilmesinin 3’üncü
yıl dönümüne, 31 Mart Halit Akçatepe’nin ölümünün 1’inci yıl dönümüne,
Meclisteki tiyatro oyunuyla ilgili konunun takip edileceğine, 31 Mart
Azerbaycanlıların Soykırımı Günü’ne ve TÜİK tarafından açıklanan büyüme
rakamlarına ilişkin açıklaması 
BÜLENT
TURAN (Çanakkale) – Sayın Başkan, değerli milletvekilleri; bundan üç yıl önce
hepimizi derinden yaralayan bir terör saldırısı yaşadık. DHKP-C’ye mensup
teröristler İstanbul Çağlayan Adliyesinde Savcımız Mehmet Selim Kiraz’ı şehit
ettiler. Savcı Kiraz yaşamıyla, hukuk adamı kimliğiyle, şehadetiyle gelecek
nesillere önemli bir miras bıraktı. Ben ölüm yıl dönümü olması hasebiyle bir
kez daha Sayın Kiraz’ın ailesine ve tüm sevenlerine, milletimize başsağlığı
diliyorum. 
Sayın
Başkan, değerli milletvekilleri; yine, geçtiğimiz yıl değerli sinema sanatçısı,
tiyatro sanatçısı Halit Akçatepe’yi kaybettik. Canlandırdığı karakterlerle,
sanatçı kişiliğiyle her yaştan ve her kesimden insanımızın sevgisini kazanan
usta oyuncu her daim sevgi ve saygıyla anılacaktır. Bu vesileyle bir kez daha
kendisine Allah’tan rahmet diliyorum.
Sayın
grup başkan vekillerinin tiyatroyla ilgili eleştirilerini de takip edeceğimizi,
AK PARTİ’nin tiyatroya ilişkin, kadın-erkeğe ilişkin, hayata ilişkin bakış
açısının tüm kamuoyunca bilindiğini ifade etmek istiyorum.
ENGİN
ALTAY (İstanbul) – Teşekkür ederiz Sayın Başkanım.
BÜLENT
TURAN (Çanakkale) – Sayın Başkan, değerli milletvekilleri; 31 Mart 1918’de
Ermeni Devrimci Federasyonu, Bakü'nün denetimini elinde tutan Bolşeviklerin
desteğiyle Azerbaycan Müsavat Partisine yönelik başlattığı askerî harekât
sırasında, Bakü'de yaklaşık 10 bin sivili katletti. Şamahı şehrinde 55 bin,
diğer şehirlerde 35 bin civarında Azerbaycanlı kardeşimizi değişik işkencelerle
katlettiler. Ölenlerin maalesef yüzde 70’i kadınlar, çocuklar ve yaşlılardı. Bu
korkunç katliam daha sonra Azerbaycan devleti tarafından “Azerbaycanlıların
Soykırımı Günü” ilan edildi. Bugün vesilesiyle bir kez daha Azerbaycanlı
kardeşlerimizin acısını paylaştığımızı belirtmek istiyorum, onları saygıyla
anıyoruz.
Sayın
Başkan, değerli milletvekilleri; tüm grup başkan vekillerinin doğal olarak
gündeme ilişkin vurguları oldu. İzin verirseniz ben de bir dakika…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, değerli milletvekilleri; kısaca “TÜİK” olarak
ifade edilen Türkiye İstatistik Kurumu, bugün büyüme rakamlarını açıkladı. Buna
göre Türkiye ekonomisi geçtiğimiz yılda yüzde 7,4 bir büyüme kaydetti. Bu
büyüme rakamıyla Türkiye G20 ülkeleri içerisinde Çin ve Hindistan’ı da geride
bırakarak lider ülke konumuna yükseldi. Yine, 34 üyeye sahip OECD ülkeleri
arasında İrlanda'dan sonraki 2’nci ülke oldu. 15 Temmuz gibi kanlı bir darbe
girişimini atlatmış, çevresindeki ülkeler savaşlarla, iç çatışmalarla
boğuşurken Türkiye istikrarlı bir şekilde ekonomik olarak büyümeye devam
ediyor. Açıklanan rakamlar Türkiye'nin 2018’de de ekonomisini büyüteceğini
ortaya koydu. Türkiye ekonomisi artık krizlerle değil istikrarla anılmaya
başladı. Bu başarıda katkısı olan, üreten, ihracat yapan, istihdam sağlayan iş
adamlarımızı, esnaflarımızı, işçilerimizi ve tüm Hükûmetimizi kutlamak
istiyorum. 
Tekrar
teşekkür ediyorum. 
BAŞKAN
– Teşekkür ederim Sayın Turan. 
Sayın
Uslu, sisteme girmişsiniz ama… Talebinizi alabilir miyim?
SALİM
USLU (Çorum) – Efendim, bugün bir şehidimiz var; GATA’da yatan…
BAŞKAN
– Çorum’dan…
SALİM
USLU (Çorum) – Evet. Başsağlığı dilemek istiyorum. 
BAŞKAN
– Peki, buyurun. 
27.- Çorum Milletvekili Salim Uslu’nun, Şemdinli’de
çatışmada yaralanan Hidayet Tokmak isimli Çorumlu gencin şehit olduğuna ve
bütün şehitleri rahmetle andığına ilişkin açıklaması
SALİM
USLU (Çorum) – Sayın Başkanım, çok teşekkür ederim ilginize. 
Sizi
ve Gazi Meclisimizi saygıyla selamlıyorum. 
Uzun
süredir hastanede yatmakta olan Hidayet Tokmak isimli Çorumlu bir gencimiz var
ve bu yaralı kentin yaralı insanlarının bugün yürekleri bir kez daha dağlanmış
oldu, maalesef kaybettik. Uzun süredir yoğun bakımda yatıyordu. Biliyorsunuz,
Çorum Kargı ve Dorukseki köyüne kayıtlıdır bu çocuk. Genç bir arkadaşımız. Allah
rahmet eylesin. Bütün şehitlerimizi rahmetle anıyorum. 
Geçtiğimiz
günlerde Kilis’e gittik 2 defa, Afrin’deki askerimize, Mehmetçik’imize katkı
anlamında. Ben kadirşinas Çorum halkına ve Kilis halkına çok teşekkür ediyorum.
Gerçekten bizi ağırladılar orada; ilgi, alaka ve aynı zamanda moral depolamış
olarak geri döndük. Fakat bu, Hidayet Tokmak’ın olayı Hakkâri Şemdinli’de oldu
ve o gün 2’si korucu 6 asker şehit olmuş idi, bugün de Hidayet Tokmak’ı
kaybettik, 9’uncu şehidimiz. 
Terörü
destekleyen, terörden medet uman ya da terörden bir kısım avantaj sağlayan,
terörü taşeron olarak kullanan kim varsa -özellikle küresel güçlere seslenmek
istiyorum- bu yol çıkmaz sokaktır. Bunu lanetlemek istiyorum ve bütün şehitleri
rahmetle anıyorum. 
Teşekkür
ederim.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, şehit
Hidayet Tokmak’a Allah’tan rahmet dilediğine ilişkin konuşması
BAŞKAN
– Biz de Allah’tan rahmet diliyoruz. Milletimizin başı sağ olsun. 
Sayın
milletvekilleri, Sayın Özdemir’in, Sayın Bakan’ın, Sayın Danış Beştaş’ın, Sayın
Altay’ın gündeme getirdiği bir konu var. Bu konuda, Türkiye Büyük Millet
Meclisinde kadın tiyatrocuların sahneye çıkarılmadığı iddiasıyla ilgili
Başkanlığın yani bizzat Başkanlığımızın ilgili birimlerinden açıklama talep
edilmiştir. Birleşim içerisinde bu hususla ilgili gerekli açıklamayı Genel
Kurulun bilgisine sunacağım.
ENGİN
ALTAY (İstanbul) – Sayın Başkanım, benim ilaveten bu konuyla ilgili olarak, bu
ayıpla ilgili olarak Türkiye Büyük Millet Meclisi Başkanlık Divanının
olağanüstü toplanması tavsiye talebim vardır. Bunun da değerlendirilmesini arz
ediyorum.
BAŞKAN
– Teşekkür ederim Sayın Altay.
Bu
açıklama talebinde bulunduk. Bir, Divanımıza bu açıklama gelsin, vereceğimiz
arada bunu tekrar değerlendirmiş oluruz.
Sayın
milletvekilleri, gündeme geçiyoruz dedik.
Gündeme
geçtikten sonra Başkanlığımızın Genel Kurula sunuşları vardır.
VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, esas komisyon olarak Tarım, Orman ve Köy
İşleri Komisyonuna havale edilen (2/2231) esas numaralı Kanun Teklifi’nin İzmir
Milletvekili Murat Bakan tarafından geri alındığına ilişkin önerge yazısı
(4/142)
BAŞKAN
- Sayın milletvekilleri, esas komisyon olarak Tarım, Orman ve Köy İşleri
Komisyonuna havale edilen (2/2231) esas numaralı Kanun Teklifi İzmir
Milletvekilimiz Sayın Murat Bakan tarafından geri alınmıştır. Bilgilerinize
sunulur.
Halkların
Demokratik Partisi grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, İzmir Milletvekili Müslüm Doğan ve
arkadaşları tarafından, Çiftlik Bankın ilk ne zaman ortaya çıktığı, insanlara
nasıl ulaştığı, kimler tarafından desteklendiği ve büyütüldüğünün ortaya
çıkarılması, ne kadar para giriş çıkışının yapıldığının araştırılması ve
mağduriyetlerin giderilmesi amacıyla 29/3/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Mart 2018 Perşembe günkü birleşiminde
yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 29/3/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Adana
 Grup
Başkan Vekili
Öneri:
29
Mart 2018 tarihinde İzmir Milletvekili Sayın Müslüm Doğan ve arkadaşları
tarafından verilen 7254 sıra numaralı “Çiftlik Bank’ın ilk ne zaman ortaya
çıktığı, insanlara nasıl ulaştığı, kimler tarafından desteklendiği ve
büyütüldüğünün ortaya çıkarılması, ne kadar bir para giriş çıkışının
yapıldığının araştırılması ve mağduriyetlerin giderilmesi amacıyla” Türkiye
Büyük Millet Meclisine verilmiş olan Meclis araştırma önergesinin diğer
önergelerin önüne alınarak görüşmelerinin 29/3/2018 Perşembe günkü birleşiminde
yapılması önerilmiştir.
BAŞKAN
– Sayın milletvekilleri, öneri sahibi, önerinin gerekçesini açıklamak üzere
Halkların Demokratik Partisi Grubu adına söz isteyen İzmir Milletvekilimiz
Sayın Müslüm Doğan’dır.
Buyurun
Sayın Doğan. (HDP sıralarından alkışlar)
Süreniz
beş dakika.
HDP
GRUBU ADINA MÜSLÜM DOĞAN (İzmir) - Sayın Başkan, değerli milletvekilleri;
biliyorsunuz Türkiye'nin çok önemli bir gündemi var, bu Çiftlik Bank hikâyesi
diyelim, aslında hikâye değil ama yaşanıyor hâlâ. Çiftlik Bank, katılımcısına
bir yıl içerisinde kazancını ikiye katlama vaadiyle kısa bir sürede Türkiye
tarihinde eşi benzeri görülmemiş bir dolandırıcılık vurgununun öznesi hâline
gelmiştir. SPK’nin yaptığı ilk açıklamada 77.843 kişiden 511 milyon
toplatıldığı belirtilmiştir ancak son gelişen noktada 132.222 katılımcıdan 1
milyar 139 milyon 972 bin 622 liranın toplandığı ilgili kurum tarafından
açıklanmıştır.
Değerli
milletvekilleri, bakın, bu konuda biz çok önemli bir çalışma yapmıştık ve bu
çalışmamızı… 25 Aralık 2017’de Meclis Başkanlığına bir araştırma önergesi
verdik ve bu konunun açıklanmasını, bu konunun araştırılarak ilgili Bakanlık
tarafından… Konunun hassasiyeti belirtilmişti ancak Bakanlık bu konuya -hiçbir
şekilde- o kadar alakasız, ilgisiz davrandı ki verdiği cevap 20 Şubatta geldi
ve iki satırdan oluşan bir cevap, hiçbir kıymetiharbiyesi de yok; araştırma
yapılmamış, ne yapıldığı, ne edildiği konusunda hiçbir bilgi verilmemiş. 
Değerli
milletvekilleri, bakın, halkımız kandırılıyor hem de tekbir getirilerek, halkın
dinî duyguları kullanılıyor, ticarette kullanılıyor. Buna karşı halkın
kandırılmasına, halkın değerlerinin bu şekilde sabote edilmesine bir bakanlık
nasıl böyle ilgisiz davranabilir? Neden bizim araştırma önergemizi bürokrasi
dikkate almaz, iki satırla geçiştirir? Arkadaşlar, bu konuda Hükûmet
müteselsilen halkımıza karşı sorumludur. Hükûmet bu konuda bu projenin
ortağıdır, bunu açıkça ifade ediyorum. Ortağı olmasa, bürokrasisi olmasa,
siyasi ilgisi olmasa bu sahtekârlık ortaya çıkartılırdı. Halkımızın değerleri
kuşatılmış, halkımızın değerleri maalesef… Gencecik bir insan, sahtekâr olarak
nitelendirdiğimiz genç bir insan, bunun yeteneği ne olursa olsun, tek başına
yapacağı bir iş midir değerli milletvekilleri? Dolandırıcılığın boyutu bu kadar
ortadayken Hükûmet, Meclis nasıl ilgisiz kalabilirdik biz bu işe? 
Değerli
milletvekilleri, şimdi, bu Çiftlik Bankla ilgili ulusal basında, TV’lerde gezen
reklamla ilgili orada geçen cümleyi okuyacağım size: “Dinle evlat, derdin
memleket ve milletse hedefin net, ufkun geniş, gönlün mavi gökyüzü gibi engin
ve duruşun elif, dimdik olmalı. Lakin unutma, önüne engeller koyacaklar –bizim
önerge gibi- ayaklarına çelmeler takacaklar ama sen yıkılma, yılma,
dolandırıcılığa devam et.” diyorlar. Yazık, gerçekten ülkemiz için yazık
arkadaşlar. Ve buna sanatçılar da katılıyor. Ulusal TV’lerde, büyük, yayın
yapan gazetelerde reklamları çıkıyor. Sadece simülasyonla halkı kandırıyorlar.
Yok, yarattıkları hiçbir tesis de yok doğru dürüst.
Değerli
milletvekilleri, devam edeyim: “Ve asla yorulma.” Ne kadar tanıdık değil mi?
Mesele yine memleket meselesiymiş gibi, “Avrupa’nın ve Türkiye’nin en büyük süt
ve damızlık çiftliğiyiz.” diyerek reklam yapmaya devam ettiler. Ve devam
ediyorlar, o reklam şeyinden devam ediyorum: “Gururumuz Anadolu, muhtaç olduğun
kudret şah damarından daha yakın. Türk ekonomisine güven ve istikrar olmaya
devam edeceğiz.” Kim diyor? Bu sahtekârlar diyor. 
Vatan
millet Sakarya; inancımızı kullanıyorlar, öğretimizi kullanıyorlar, “Her yol
mübah.” diyorlar ama Hükûmet uyuyor, bakanlık uyuyor, bürokrasi uyuyor. Bunun
bir nedeni var mı arkadaşlar? Var. O zaman bu projeye ortaksınız, çok üzülerek
söylüyorum; ortak değilseniz gelin araştıralım birlikte, bu konu nereye
gitmişse. Oligarşik bürokrasi mi buna neden olmuş? Belki de sizin karşıtlarınız
da olabilir buna. Eğer bir gerekçe doğru ortaya konulacaksa bunun tüm
yönleriyle araştırılması gerekiyor değerli milletvekilleri. Gelin, buna ortak
olmayın, bu önergemize destek verin, konuyu tüm detaylarıyla açıklayalım çünkü
bunun gibi 37 tane daha organizasyon var arkadaşlar, 37 tane daha. Halkımızın
değerlerini bu şekilde çürütmeye hiç kimsenin hakkı yok. Bu önergeye sizden
destek bekliyoruz, aksi takdirde ortak olmuş olacaksınız. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Doğan.
Cumhuriyet
Halk Partisi Grubu adına Kocaeli Milletvekilimiz Sayın Tahsin Tarhan. 
Buyurun
Sayın Tarhan. (CHP sıralarından alkışlar)
Süreniz
üç dakika.
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
hepinizi saygıyla selamlıyorum.
Çiftlik
Bank, kuruluşundan başlayıp paranın yurt dışına aktarılması ve sahibinin Uruguay’a
kaçışına kadar araştırılması gereken bir hikâye. İnternet üzerinden adı “banka”
olan bir çiftlik kuruluyor, 200 bin TL yatırana 50 bin TL kazanç vaadiyle
binlerce üye topluyorlar. Çiftlik Bank sisteminde sanal ortamda ineği tıklıyor,
sütünü sağıyorsunuz. Sistem sütün gelirini size kâr olarak geri veriyor.
Vatandaş aldığı sanal ineğin, dananın ne olacağını bilmeden buraya para
yatırıyor.
MÜSLÜM
DOĞAN (İzmir) – Deli dana hastalığı çıkmış.
TAHSİN
TARHAN (Devamla) – Peki, vatandaş bu sisteme neden güveniyor? Açılışta davullar
çalınıyor, kurbanlar kesiliyor. Belediye başkanları ve protokol orada. Kurdele
kesiliyor, bakanların ve milletvekillerinin tebrik mesajları okunuyor ve
Çiftlik Bank açılıyor. Durum böyle olunca vatandaş Çiftlik Bankı güvenilir
buluyor, para yatırıyor. Asıl sorun bundan sonrasında, devlet nerede? Adı
“banka” olan bir çiftlik kuruluyor, Maliye Bakanlığının denetimi yok, Sermaye
Piyasası Kurulunun denetimi yok, Ticaret Bakanlığının denetimi yok. Sonuçta ne
oluyor? 80 bin kişi milyonlarca lira dolandırılıyor. 
21
Şubatta Gümrük Bakanı Bülent Tüfenkci açıklama yapıyor: “Saadet zinciri gibi
çalışıyorlar, somut mal alım satımı olmadan yüksek kazanç vaadiyle insanları
kandırıyorlar. Çiftlik Bank benzeri 11 organizasyon daha var.” 
MÜSLÜM
DOĞAN (İzmir) – 37 o.
TAHSİN
TARHAN (Devamla) – Günaydın Sayın Bakan. 27 yaşında adam parayı kendi hesabına
havale edip yurt dışına kaçmış, Maliye denetlememiş, Sermaye Piyasası Kurulu
geç kalmış, Bakanlık uyumuş; 80 bin kişi dolandırılmış, 11 organizasyon daha var,
“İnceliyoruz.” diyor. Vatandaş dolandırılmadan önce neredeydiniz? 
Değerli
milletvekilleri, işsizliğin, yoksulluğun bu kadar yüksek olduğu ülkemizde 27
yaşında hayal satan bir genç, gerçekleştirdiği bir dolandırıcılıkla ülkeyi
aldatıyor. Bu, son olsun. Gelin, hep beraber milletimize yapılan
dolandırıcılıkların üzerine gidelim ve bu konuyu araştıralım. 
Genel
Kurulu saygıyla selamlıyorum. (CHP ve HDP sıralarından alkışlar) 
BAŞKAN
– Teşekkür ederim Sayın Tarhan. 
Sayın
Tarhan, Başkanlık Divanımıza gösterdiğiniz nezaket ve zarafet için ayrıca
teşekkür ederim. 
Adalet
ve Kalkınma Partisi Grubu adına Bursa Milletvekilimiz Sayın Zekeriya Birkan. 
Buyurun
Sayın Birkan. (AK PARTİ sıralarından alkışlar)
Süreniz
üç dakika. 
AK
PARTİ GRUBU ADINA ZEKERİYA BİRKAN (Bursa) – Sayın Başkan, çok değerli
milletvekilleri ve ekranları başında bizleri izleyen çok değerli
vatandaşlarımız; hepinizi saygıyla selamlıyorum. HDP grup önerisi aleyhine söz
almış bulunmaktayım. 
Öncelikle,
az önce iki değerli milletvekili arkadaşımız Çiftlik Bank olayıyla ilgili
birçok boyutu anlattı. Gerçekten ben de çok uzun yıllar avukatlık yapmış birisi
olarak birçok dolandırıcılık olayına şahit oldum ama hakikaten, son yıllarda
özellikle sanal âlemin, internetin ve sosyal medyanın yoğun olarak kullanılmaya
başlamasıyla beraber, kısa vadede kolay para kazanma vaadiyle birçok
vatandaşımız maalesef dolandırılıyor. Bunlar internet üzerinden “piramit
modeli” dediğimiz birçok modelle… Daha önceden de bununla ilgili yine ülkemizde
yaşandı, gerekli önlemler alındı ama tüm bunlara rağmen sanal ortamda, gerçekle
alakası olmayan bir şekilde vatandaşlarımız maalesef dolandırılmaktadır. 
Bakanlığımız,
devletimiz olayı haber alır almaz ilgili kurumlarıyla beraber hemen harekete
geçmiştir.
HAYDAR
AKAR (Kocaeli) – Devlet haber almış. Atı alan Üsküdar’ı geçmiş…
ZİYA
PİR (Diyarbakır) – Üç ay olmuş, üç ay. 
HAYDAR
AKAR (Kocaeli) – Günaydın, günaydın.
ZEKERİYA
BİRKAN (Devamla) – Özellikle Gümrük ve Ticaret Bakanımız bu konuyla ilgili
mağduriyetler oluşmadan önce gerekli incelemeler için talimatlar vermiş ve
inceleme başlamıştır.
ZİYA
PİR (Diyarbakır) – Hâlâ uyuyorsunuz, hâlâ. 
MÜSLÜM
DOĞAN (İzmir) – Üç ay sonra Vekilim, üç ay sonra. 
GARO
PAYLAN (İstanbul) – Parayı kaçırdıktan sonra.
ZEKERİYA
BİRKAN (Devamla) – Denetim süreci devam ederken de yapmış olduğu basın
toplantılarıyla beraber vatandaşlarımızın bu tür oyunlardan uzak durmaları
gerektiği noktasında da gerekli uyarıları yapmıştır. 
HAYDAR
AKAR (Kocaeli) – Ya, sosyal medyada, internette bir cümle yazdığımız zaman peşimize
düşüyorlar. 
ZEKERİYA
BİRKAN (Devamla) – Tabii, burada ben dile getirmeyeceğim ama bu Çiftlik Bank
olayında maalesef siyasi partiler de belediye başkanları da birçok konuda da
aynı şekilde açılışlarda -bahsedilen gibi- vardır. Fakat bunlar tamamen bir
dolandırıcılık düzeni sayesinde olmuştur. Maalesef bu tüm uyarılara rağmen
engellenememiştir. Bu ve benzeri olayların da adliye ve polis aracılığıyla
engellenmeleri çok da mümkün değildir. 
HAYDAR
AKAR (Kocaeli) – Mümkün değil(!)
ZEKERİYA
BİRKAN (Devamla) – Bu konuda özellikle halkımızın bilinçlendirilmesinde…
MÜSLÜM
DOĞAN (İzmir) – Yapmayın ya. 
ZEKERİYA
BİRKAN (Devamla) -…medyaya ve kamuoyuna büyük görev düşmektedir. 
ZİYA
PİR (Diyarbakır) – OHAL’de nasıl böyle bir şey yaparlar?
ZEKERİYA
BİRKAN (Devamla) – Konu Bakanlık incelemesindedir. Hem hukuki anlamda
soruşturmalar devam etmektedir hem de cezai anlamda soruşturmalar devam
etmektedir hem de cezai anlamda soruşturmalar devam etmektedir. 
MAHMUT
TANAL (İstanbul) – Bakanlık çiçek göndermiş ya Sayın Başkan. 
ZEKERİYA
BİRKAN (Devamla) – Tutuklamalar yapılmıştır, dolandırıcılar hakkında iade
süreçleri başlatılmıştır ve el konulmuştur bu Çiftlik Bankla ilgili olan
şirketlere.
ZİYA
PİR (Diyarbakır) – Para nerede para?
ZEKERİYA
BİRKAN (Devamla) – Konu yargıya intikal ettiğinden dolayı, yargı sürecinin
sonunda her şey bütün açıklığıyla aydınlığa çıkacağından, konu yargıda olması
nedeniyle bu konuda Mecliste bir araştırma komisyonu kurulmasının doğru ve
gerekli olmadığını düşünmekteyim. 
Bu
vesileyle HDP grup önerisi aleyhine olduğumu belirtir, yüce Meclisi saygıyla
selamlarım. (AK PARTİ sıralarından alkışlar)
MÜSLÜM
DOĞAN (İzmir) – Kabul ettiniz ama sonuç? Kabul ettiniz yani sahtekârlığı. 
BAŞKAN
– Teşekkür ederim Sayın Birkan. 
Sayın
milletvekilleri, Halkların Demokratik Partisi Grubunun önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, Bursa Milletvekili Erkan Aydın ve
arkadaşları tarafından, Çiftlik Bank mağduriyetinin araştırılması ve yetkili
makamların görev ihmali olup olmadığının incelenmesi amacıyla 26/3/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 29 Mart 2018 Perşembe
günkü birleşiminde yapılmasına ilişkin önerisi 
29/3/2018
Türkiye Büyük Millet Meclisi
Başkanlığına
Danışma
Kurulu 29/3/2018 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay 
 İstanbul

 CHP
Grup Başkan Vekili 
Öneri:

Bursa
Milletvekili Erkan Aydın ve arkadaşları tarafından Çiftlik Bank mağduriyetinin
araştırılması ve yetkili makamların görev ihmali olup olmadığının incelenmesi
amacıyla 26/3/2018 tarihinde Türkiye Büyük Millet Meclisi Başkanlığına verilmiş
olan Meclis araştırma önergesinin (1793 sıra no.lu) diğer önergelerin önüne
alınarak görüşmelerinin 29/3/2018 Perşembe günlü birleşimde yapılması
önerilmiştir.
BAŞKAN
– Sayın milletvekilleri, önerinin gerekçesini açıklamak üzere söz, Cumhuriyet
Halk Partisi Grubu adına öneri sahibi Bursa Milletvekilimiz Sayın Erkan Aydın’a
aittir. 
Buyurun
Sayın Aydın. (CHP sıralarından alkışlar)
Süreniz
beş dakika.
CHP
GRUBU ADINA ERKAN AYDIN (Bursa) – Teşekkür ederim Sayın Başkanım. 
Değerli
milletvekilleri, Çiftlik Bank soygununun araştırılmasıyla ilgili verdiğimiz
araştırma önergesi üzerine söz almış bulunmaktayım, sizleri saygıyla
selamlıyorum.
Öncelikle,
biraz önce HDP Grubunun da önerisi aynı olduğu için, Sayın Birkan’ın bunun
aleyhinde olmasını da anlayamadım, böyle bir konunun araştırılması aslında
hepimizin lehine, ki ortada neler var çıkması gerekir.
ZEKERİYA
BİRKAN (Bursa) – Konu yargıya intikal etmiş.
ERKAN
AYDIN (Devamla) – Evet, şimdi baktığımızda bu Çiftlik Bank zinciri, saadet
zinciri… Gümrük ve Ticaret Bakanı önce “11” dedi, daha sonra 65 firmaya çıktı.
Yarın ne olacağını hep birlikte bekliyoruz.
İki
hafta önce ben gene kürsüden dile getirdiğimde rakam 511 milyondu, bugün 1
milyar 139 milyona çıktı, iki hafta sonra ne kadara çıkacak hep birlikte
bakacağız. Baktığımızda toplanan para Silikon Vadisi’ndeki şirketlerin büyümesinden
daha hızlı; 1 Eylül 2016 tarihinde kuruluyor, bir buçuk yıl gibi kısa sürede bu
kadar yüksek para topluyor.
Peki,
bu tosuncuk -tosuncuk dedik buna- bu kadar parayı nasıl topladı, bulaşıkçılık
yapıyordu, çiftliklerde çalıştı derken birazcık işin içini şöyle bir
araştırınca gördük ki aslında bu tosuncuk o kadar da saf birisi değilmiş.
Nereden anlıyoruz bunu? Bakın, şimdi, kendi internet sitelerine girince hemen
ortaya çıkıyor. Bu tosuncuk aslında o kadar uyanık ki 1 Eylül 2016 tarihinde
590 Madison Avenue 21 St. Floor Manhattan’da, Amerika Birleşik Devletleri’nde
şirket kuruyor. Önce şirketi nerede kuruyor? Amerika’da kuruyor. Sonra, nerede
kuruyor? Kuzey Kıbrıs Türk Cumhuriyeti’nde kuruyor. Yani, tosuncuk işi o kadar
plansız yapmamış. Ardından da en son, geliyor Fame Game Software İnc diye
Türkiye'de kuruyor. Yani, aslında organize, planlı neredeyse New York
Borsası’na bile açılacak bir yapı var karşımızda.
Peki,
bunlar oluyor da bizim yetkililer ne yapıyor? Bakanlık şubat ayında bir
açıklama yapıyor ama 28 Aralık 2017 tarihinde SPK’nin suç duyurusu var. Hiç
olmazsa bu suç duyurusundan sonra yargı -hani, hep savunduğunuz bağımsız yargı-
bir yurt dışı yasağı koyamaz mıydı? Adam şubat ayında geliyor, karısıyla
görüşüyor, ortamı şöyle bir kolaçan ediyor, bakıyor pabuç pahalı, vın, geri
topuk... O tarihte, SPK’nin suç duyurusundan sonra bir yurt dışı yasağı konulsa
hiçbir yere gidemeyecek. Şimdi, bunun kuruluş yerlerine baktığınızda, ilk önce
100 bin dolar sermayeyle Kuzey Kıbrıs’ta kuruluyor, çok kısa bir sürede 200 bin
dolara çıkarılıyor. Rakam ne kadar bugün, şu anda bildiğimiz? 1 milyar 139
milyon. Şimdi, akla başka sorular geliyor. Burada bir kara para aklama
operasyonları mı var? Bu para transferlerini nasıl oluyor da MASAK ortaya
çıkartamıyor, Maliye ortaya çıkartamıyor? Nasıl oluyor da… Şurada herhangi
birinin hesabına 1 milyon para gelse sabah vergi dairesi gelir “Kardeşim, ne
aldın ne sattın, açıkla bakalım.” der. Bu vatandaş kendi şahsi hesabından
paraları topluyor, Kuzey Kıbrıs Türk Cumhuriyeti’ne gönderiyor, zaten oradan da
paranın izi kayboluyor. Bu paralar, tabii ki, 80 küsur bin, daha sonra 130 bine
çıkan insanın paraları ama bir de şu soruyu sormamız lazım değil mi:
Yetkililer, bakanlık, yargı ne iş yapıyor bunlar gözünün önünde olurken, bu kadar
para buharlaşırken? Maliye Bakanlığı, işte, burada ha bire para toplamak için
KDV Kanunu’nu getiriyor, vergi kanununu getiriyor, şuna af yapıyor; vallahi bu
tosuncuğa versinler, daha iyi para topluyor. Tosuncuk geliyor, bütün paraları
toplayıp kayboluyor. Şimdi, o yüzden bunların hepsinin araştırılması gerekiyor.
Şimdi,
bu hafta güzel örnekler sergiledik. Önce Down sendromu ve otizmle ilgili,
çocukların ve bu doğumların araştırılması için bir komisyon kuruldu, ardından
benim de üyesi olduğum tıbbi ve aromatik bitkilerle ilgili bir komisyon kuruldu
ama bunun araştırılmasıyla ilgili HDP Grubunun getirdiği reddedildi, bizim
getirdiğimiz bu araştırma teklifi kabul mu olacak, ret mi olacak birazdan hep
birlikte göreceğiz. Aslında 4 partinin gene bir ortak önergesiyle -Sayın
Bostancı sizler de buna bir öncülük ederseniz- bunu araştıralım. Korkmayın, ucu
bir yerlere dokunursa da bütün 80 milyon bunları bilsin, ortaya çıksın. Nasıl
olmuş da bu vatandaş bu paraları toplamış? Kimler bunları kollamış? Bu paralar
Kuzey Kıbrıs Türk Cumhuriyeti’nden Amerika’ya, Dubai’ye, Almanya’ya, Uruguay’a
nasıl gitmiş ve bunun arkasında kimler var?
(Mikrofon
otomatik cihaz tarafından kapatıldı)
ERKAN
AYDIN (Devamla) – Toparlıyorum Sayın Başkan.
BAŞKAN
– Buyurun Sayın Aydın. 
ERKAN
AYDIN (Devamla) – Teşekkür ediyorum. 
İnternet’e
girin bir sürü “tape”ler dolaşıyor, “tape”lerde bir sürü isim geziyor. Bunun da
aklanması ya da açıklanması için aslında Meclisin yapması gereken, 4 partinin
ortak önergesiyle bu konunun araştırılması. Eğer bunu yapmazsak korkarım ki
zaman içerisinde, aslında Tavuk Bank, Birlik Beraberlik Çiftliği, Anadolu Farm
gibi daha onlarca, belki yüzlerce şirket çıkacak. 
Avrupa
ne yapmış? 2008 yılında bir karar almış, bu “Ponzi” denen sisteminin, hem
bankacılık üzerinden hem internet üzerinden bu tür sistemlerin kurulmasını
engellemiş, yasaklamış ve önünü kesmiş. Biz de 2018 yılında mutlaka ve mutlaka
bunu yapmalıyız. 
Daha
fazla mağduriyet yaşanmaması ve suçu da vatandaşa atmamak adına hepimize bu
komisyonun kurulmasını teklif ediyor, saygılar sunuyorum. (CHP sıralarından
alkışlar) 
BAŞKAN
– Teşekkür ederim Sayın Aydın. 
Milliyetçi
Hareket Partisi Grubu adına İstanbul Milletvekilimiz Sayın İsmail Faruk Aksu. 
Buyurun
Sayın Aksu. (MHP sıralarından alkışlar) 
Süreniz
üç dakika. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
Genel Kurulu ve aziz milletimizi saygıyla selamlıyorum. 
Görüştüğümüz
grup önerisi yeni bir saadet zincirinin yol açtığı mağduriyete ilişkindir.
Yapılan resmî açıklamalar konunun üzerine titizlikle gidildiği yönündedir.
Kuşkusuz bu dolandırıcılık faaliyeti ilk değildir, son olabilmesi içinse devlet
olarak da vatandaş olarak da yapılması gereken işler, alınması gereken
tedbirler bulunmaktadır. Bu çerçevede, meseleyi 4 boyutta değerlendirmek
mümkündür. 
Birincisi,
bu dolandırıcıların süratle yakalanarak adalete teslim edilmesi, güvenlik
birimleriyle birlikte yargı ve diplomasinin imkânlarının bu amaçla kullanılması
ihtiyacıdır. Vatandaşlarımızın kıt kanaat oluşturdukları birikimlerine göz
dikenler yasalar çerçevesinde en ağır şekilde cezalandırılmalıdır. 
İkincisi,
hukuki ve idari süreçlerin gözden geçirilerek bu tür ticari dolandırıcılık
faaliyetlerinin neden zamanında tespit edilemediğinin sorgulanmasıdır. Bu
çerçevede, mevzuat eksikliğinin, ihmallerin, denetim yetersizliğinin, idari
kapasite ve benzeri idari işlem eksikliklerinin gözden geçirilmesidir.
Üçüncüsü,
vatandaşlarımızın bu tür karanlık, dibi görünmeyen işlere neden girmekte ve bu
vaatlere nasıl kapılmakta olduğudur. Bunun analiz edilmesi ve gerekli önleyici
tedbirlerin alınması gereğidir. Finansal okuryazarlık seviyesinin düşük olması
bu tür saadet zincirine yönelmede başlıca etkenlerden birisidir. Saadet
zinciriyle büyük zarara uğrayanların genellikle finansal piyasalar ve yatırım
araçları ile bunların işleyişi konusunda temel bilgilere sahip olmadıkları
görülmektedir. Toplumda yerleştirilen köşe dönme anlayışı, çabuk zengin olmak
için meşru olmayan yollara tevessül etme yaklaşımı da dolandırıcılara kapılma
sebeplerindendir. Öte yandan, gelir dağılımı adaletsizliği, yoksulluk ve
işsizlik gibi faktörler insanların bu tür sistemlere girmelerinde etkili olan
başlıca unsurlardandır.
Dördüncüsü,
ekonomik ve sosyal sorunların giderilmesi, eğitimden adalete, ekonomiden siyasete,
medyadan iş hayatına yozlaşmanın önüne geçilmesi ihtiyacıdır. 
MHP
olarak bu tür oluşumların, yasa dışı faaliyetlerin önüne geçmek için, seçim
beyannamemizde de ifade ettiğimiz gibi, toplumun millî duyarlılıklarının
güçlendirilmesi ve yaşatılması, bencillik ve vurdumduymazlığa karşı feragat ve
fedakârlık gibi güzel hasletlerin yüceltilmesi, eğitimin her kademesinde
insanımıza dürüstlük ve sorumluluk gibi erdemlerin kazandırılması, hukuki
müeyyidelerin caydırıcı, idari yöntemlerin ve denetim mekanizmalarının etkin
kullanılması gerekmektedir diye değerlendiriyor, Genel Kurulu saygıyla
selamlıyorum. (MHP sıralarından alkışlar)
BAŞKAN
– Teşekkür ediyorum Sayın Aksu.
Halkların
Demokratik Partisi Grubu adına İzmir Milletvekilimiz Sayın Ertuğrul Kürkcü. 
Buyurun
Sayın Kürkcü. (HDP sıralarından alkışlar)
Süreniz
üç dakika. 
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; bir
saadet zinciri vakasıyla karşı karşıyayız ve bu, ilk kez Türkiye'nin başına
gelmiyor. Aslında, 1998’de “Titan Saadet Zinciri” diye başlayan bir rezalet
sonucunda, Tüketicinin Korunması Hakkında Kanun’un 80’inci maddesinde bu tür
piramit satış sistemleri yasaklanmıştı yani aslında, bu Çiftlik Bankın hiçbir
zaman kurulamaması gerekiyordu, tartışmamız gereken mesele budur. Bu,
uluslararası literatürde “Ponzi Oyun Sistemi” diye bilinen işin Türkçeye
tercümesinden ibaret. Bütün mantığı, ilk para koyanların son para koyanlar
tarafından beslenmesine dayalı bir aldatma, dolandırıcılık sistemi olmasıdır;
hiçbir zaman ilk para koyanlara ödenecek paranın yetiştirilmesi mümkün olmadığı
için, sondan gelenlere hiçbir şey kalmadığından bunların hepsi daima çökerler
ve bu bir uluslararası suçtur. Türkiye'de MASAK niye vardır, niçin 2016’dan
bugüne kadar hiçbir şekilde bu ve bunun benzeri yeni saadet zinciri, Ponzi
sistemlerine herhangi bir biçimde el konulmamıştır, bunların tabii ki
araştırılıp cevabının verilmesi gerekir.
Sayın
Tarım Bakanı Fakıbaba diyor ki: “Biz farkına varır varmaz hemen gereğini
yaptık.” Ama aynı Fakıbaba, Sakarya’daki tesisin açılışına tebrik mesajı
göndermiştir. Nasreddin Hoca’nın hikâyesi gibi, kazanın doğurduğuna inanıyorsun
ama öldüğüne inanmıyorsun, kazanın doğurduğuna da inanmayacaktın, bu telgrafı
da çekmeyecektin. Bütün bunların meşruiyet kazanmasının sebebi, kısmen, bütün
yerel yetkililerin ve Hükûmet yetkililerinin, Hükûmetin yerel temsilcilerinin,
hepsinin, bu işler olup biterken orada olmasıdır. Kaymakam oradadır, müftü
oradadır, AKP il başkanı oradadır, ilçe başkanı oradadır, jandarma komutanı oradadır,
alayı oradadır ve bu insanın kendisinin değil kurumun arkasında olduğu bilgisi
insanları buraya yönlendirir. Tabii ki günümüzde Hükûmete yaklaşarak para
kazanma bir usul olduğu için, herkes Hükûmete ve şansa yaklaştığına burada
inanmıştır bu görüntüler altında. Bunların Hükûmet tarafından önlenmesi
gerekirdi. Fakat işin doğrusu, Adalet ve Kalkınma Partisinin bu araştırmaya
“hayır” diyeceğini biliyorum çünkü bu araştırma yapıldığı takdirde bütün bu
Ponzi işlerinin hepsinin gerisinde hem AKP’ye yaklaşarak pozisyon kazanmış
unsurların bunu yönlendirmesi hem de yerel yöneticilerin her yerde bunun
yanında yer alarak buna bir meşruiyet kazandırması...
(Mikrofon
otomatik cihaz tarafından kapatıldı)
ERTUĞRUL
KÜRKCÜ (Devamla) – Sayın Başkan, bir bitireyim sözümü.
BAŞKAN
– Buyurun Sayın Kürkcü.
ERTUĞRUL
KÜRKCÜ (Devamla) – Aslında bence Adalet ve Kalkınma Partisi Grubu buna “evet”
demelidir çünkü bu zincirleme ilişkiler dolayısıyla en çok, paraları ellerinden
alınan, dolandırılanlar arasında AKP seçmenleri vardır çünkü genel topoğrafya
budur. Fakat ben Hükûmetin aslında kendisinin iktisadi uygulamalarının bir
başka ulusal ve uluslararası ölçekte bir Ponzi uygulaması olduğunu
söyleyebilirim çünkü Hükûmetin 2018 Ocak sonu itibarıyla yurt dışı varlıkları
232,8 milyar, yurt dışı yükümlülükleri 713,8 milyardır yani UYP açığı
-uluslararası yatırım pozisyonu açığı- 481 milyar olan bir ülkeden söz ediyoruz
ve bu ülkeyi yönetenler bize diyorlar ki “Yüzde 7 büyüdük.” Bundan âlâ bir
Ponzi, bundan âlâ bir saadet zinciri olamaz. Halkımız AKP’ye oy verirken esas
bunu düşünmelidir. 
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Kürkcü. 
Gruplar
adına son konuşmacı Adalet ve Kalkınma Partisi Grubu adına Çankırı
Milletvekilimiz Sayın Hüseyin Filiz. (AK PARTİ sıralarından alkışlar) 
Buyurun
Sayın Filiz, süreniz üç dakika. 
AK
PARTİ GRUBU ADINA HÜSEYİN FİLİZ (Çankırı) – Sayın Başkan, değerli
milletvekilleri; Çiftlik Bank hakkında CHP tarafından verilen grup önerisi
aleyhinde söz almış bulunmaktayım. Milletin Meclisini saygıyla selamlıyorum. 
Tabii,
arkadaşlar, kısa bir sürede, altı ay gibi bir sürede 2,5 katı kadar para
vadederek milleti dolandırmaya yeltenen bir şahıs var yani altı ayda yüzde 250,
yıllık yüzde 500 kârla milleti dolandırıyor. Ama şunu da takdir edersiniz ki
bankalara mevduat yatıran vatandaşlarımız en yüksek mevduat oranının yıllık
yüzde 14 olduğunu biliyor. Yüzde 500 kâr nerede, bu yoğurdun bolluğu nerede?
Değerli arkadaşlar, ben süt inekçiliği yapıyorum. Böyle bir kâr yok dünyada.
Tabii, vatandaşlarımızın buna tamah etmemeleri lazımdı. Ancak biz Hükûmetiz,
sorumluluğumuz var, sonuna kadar ilgileniyoruz ve ilgileneceğiz. Bu konuda
Hükûmetimiz, tabii, ilk evvela Diyanet İşleri Başkanlığı Din İşleri Yüksek
Kurulu 6 Aralıkta bir açıklama yapmış vatandaşlarımıza. Tabii, hepimiz şunu çok
iyi biliyoruz ki “Kenar-ı Dicle’de bir kurt kapsa bir koyunu, sorar onun
hesabını Hazreti Ömer’den adli ilahi.” diyen bir anlayışla, bir sorumlulukla
bunu takip ediyoruz ve edeceğiz.
Şimdi,
biraz önce arkadaşlar bahsetti, bir Meclis araştırması verilmesini söylediler.
Arkadaşlar, bu, araştırma konusu değildir; bu, ceza konusudur. Biz sizden çok
öteyiz, biz cezalandırılmasını istiyoruz ve cezalandıracağız. (AK PARTİ
sıralarından alkışlar) Yani araştırmayla Adalet ve Kalkınma Partisini yan yana
getirmekle buradan size ekmek çıkmaz. Oyalamayın, milleti oyalamayın. (HDP
sıralarından gürültüler)
MERAL
DANIŞ BEŞTAŞ (Adana) – Siz mi cezalandıracaksınız?
ERTUĞRUL
KÜRKCÜ (İzmir) – Hocam, sen nasıl cezalandırıyorsun ya? Hâkim mi oldun?
HÜSEYİN
FİLİZ (Devamla) – Şimdi, tabii ki Gıda, Tarım ve Hayvancılık Bakanlığı hemen
soruşturma açmış. Ama şunu da söyleyeyim: Tarım Bakanlığı tarafından ne bir
hibe ne bir destek verilmiştir buraya. Tarım Bakanlığı üzerine düşen vazifeyi
yapmış
ZİYA
PİR (Diyarbakır) – Çiçek göndermiş.
BARIŞ
YARKADAŞ (İstanbul) – Telgraf yollamış, kutlamış. Üzerine düşen vazife o mu?
MÜSLÜM
DOĞAN (İzmir) – Açılışlara niye gidiyor o zaman?
HÜSEYİN
FİLİZ (Devamla) – Gene, Gümrük Bakanımız Sayın Bülent Tüfenkci Bakanlar
Kurulunda konuyu gündeme getirip müfettişleri vazifelendirmiş.
ZİYA
PİR (Diyarbakır) – Ne zaman?
MÜSLÜM
DOĞAN (İzmir) – Üç ay sonra ama.
HÜSEYİN
FİLİZ (Devamla) – Ve müfettişlerimizin vazifelendirilmesi neticesinde
Uruguay’da, 6 kişiyle ilgili kırmızı bülten çıkarılmış, Türkiye’ye iade
etmeleri kaydıyla tutuklanmalar olmuştur. 
(Mikrofon
otomatik cihaz tarafından kapatıldı) 
TANJU
ÖZCAN (Bolu) – Ya Uruguay’la diplomatik ilişkin mi var senin? Kimi
kandırıyorsun? 
MERAL
DANIŞ BEŞTAŞ (Adana) – Siz nasıl ceza veriyorsunuz? 
MÜSLÜM
DOĞAN (İzmir) – Üç aydır neredesiniz? 
BARIŞ
YARKADAŞ (İstanbul) – Suçluların iadesi sözleşmesi, anlaşması yok Uruguay’la
Sayın Başkan, diplomatik ilişkimiz yok Uruguay’la. 
HÜSEYİN
FİLİZ (Devamla) – Sayın Başkan, bir dakika ek süre istiyorum. 
BAŞKAN
– Buyurun Sayın Filiz. 
HÜSEYİN
FİLİZ (Devamla) – Değerli arkadaşlar, bu arada şunu da hatırlatmak istiyorum:
Şimdi, bir siyasi parti Genel Başkanı Sayın Kılıçdaroğlu çıkıyor diyor ki
Çiftlik Bankla ilgili: “BDDK devreye girmelidir.” Arkadaşlar, Çiftlik Bank bir
banka değildir, BDDK devreye giremez. 
BARIŞ
YARKADAŞ (İstanbul) – Garanti Bankası nasıl teminat vermiş, neye dayanarak
güvence vermiş? 
MÜSLÜM
DOĞAN (İzmir) – SPK girsin o zaman. SPK niye araştırmıyor? 
HÜSEYİN
FİLİZ (Devamla) – 2019’da yüzde 70 oy alma vaadiyle milletin önüne böyle
çıkamazsınız. Konudan haberiniz yok. 
MÜSLÜM
DOĞAN (İzmir) – İyi de SPK niye araştırmıyor? RTÜK niye devreye girmiyor? Halk
aldatılıyor. 
HÜSEYİN
FİLİZ (Devamla) – Tabii, değerli arkadaşlar, konuyu sonuna kadar takip
edeceğiz, ilgililer cezalandırılacaktır. 
MÜSLÜM
DOĞAN (İzmir) – Peki, SPK niye araştırmıyor, niye? 
ERTUĞRUL
KÜRKCÜ (İzmir) – Seçmenlerinizi kazıkladılar. 
HÜSEYİN
FİLİZ (Devamla) – Burada araştırmalarla milletimizi oyalamanın haceti yoktur. 
ZİYA
PİR (Diyarbakır) – Ne oyalaması ya? Akşam 8’deki düğün için Meclisi
kapatıyorsunuz. Kim kimi oyalıyor? 
HÜSEYİN
FİLİZ (Devamla) – Bu vesileyle ben, bizi dinleyen Türk milletinin Meclisini
saygıyla selamlıyorum, Allah’a emanet olun. (AK PARTİ sıralarından alkışlar) 
BAŞKAN
– Teşekkür ederim Sayın Filiz. 
MERAL
DANIŞ BEŞTAŞ (Adana) – Sayın Başkan, yerimden kısa bir açıklama yapmak
istiyorum. 
BAŞKAN
– Buyurun. 
IV.- AÇIKLAMALAR (Devam)
28.- Adana Milletvekili Meral Danış Beştaş’ın, Çankırı Milletvekili
Hüseyin Filiz’in CHP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan. 
Doğrusu,
sayın hatip bir itirafta bulundu ama vahameti bu ortadan kaldırmadı. Yani
Çiftlik Bank konusunda bu kadar mağduriyet varken burada artık kuvvetler
ayrılığının olmadığını kürsüden bir kere daha ifade etmiş oldu. Şu üslubu kabul
etmiyoruz: “Biz sizden daha ileriye gideceğiz, biz onlara ceza vereceğiz.”
diyor. Kimin adına kime ceza veriyor? Önce, böyle bir dolandırıcılık yapan
mekanizmaya destek ver; sonra, kamuoyunda oluşan hassasiyet üzerine yargı
yerine geçerek “Biz onları cezalandıracağız.” demek… Aslında yürütmenin yargı
üzerinde talimatla iş yaptırdığını ilan etmiştir, kuvvetler ayrılığı konusunda
bugüne kadarki eleştirilerimizi de ifade etmiştir. Teşekkür ediyoruz bu
yönüyle. (HDP sıralarından alkışlar)
BAŞKAN
– Teşekkür ederim Sayın Başkan.
Sayın
Altay, buyurun.
ENGİN
ALTAY (İstanbul) – Bir meramım var, müsaade ederseniz Genel Kurulun duyacağı
şekilde konuşmak istiyorum efendim.
BAŞKAN
– Buyurun Sayın Başkanım.
29.- İstanbul Milletvekili Engin Altay’ın, Hükûmetin Çiftlik
Bank konusuyla ilgili zamanında müdahalede bulunmayarak insanların zarara
uğramasına neden olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Bu
Çiftlik Bank kepazeliğinde bizim söylediğimiz şudur: Biz, AK PARTİ bu vesileyle
milleti dolandırdı demedik, bu vesileyle milleti dolandırdı demedik. Ama
bankaların… “Banka” kelimesini, kavramını nasıl, kimlerin kullanacağı bellidir.
Bu memleketin Sermaye Piyasası Kurulu var, Bankacılık Düzenleme ve Denetleme
Kurulu var, orta yerde de koca koca banka tabelaları var, internetten de
yapılan bir bankacılık işlemi var. Bunu Hükûmetin görüp, bilip gerekli müdahaleyi
zamanında yapmayarak yaklaşık 70 bin insanımızın dolandırıldığını söyledik.
Bunda ne yanlış var? 
Siz,
işinize gelince “Fırat’ın kenarında kaybolan koyundan mesulüz.” diyeceksiniz,
ondan sonra, 70 bin kişi “banka” ibaresi kullanılarak dolandırılmış… Vatandaş
diyor ki: “Burada devlet var.”
(Mikrofon
otomatik cihaz tarafından kapatıldı) 
ENGİN
ALTAY (İstanbul) – “Herhâlde devlet bu bankanın belli teminatlarını almıştır.”
diye bakıyor. Aslında bu 70 bin kişinin parasının -kaçtı bu Hükûmetin plaka
numarası?- 67’nci Hükûmetin üyelerinden tahsil edilmesi lazım. (CHP
sıralarından alkışlar)
MÜSLÜM
DOĞAN (İzmir) – Evet, müteselsilen sorumlular. 
BAŞKAN
– Sayın Bostancı, buyurun.
30.- Amasya Milletvekili Mehmet Naci Bostancı’nın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Sayın
Altay’ın bu vesileyle ve başka vesilelerle AK PARTİ’ye “dolandırıcı”
demediğini, eksik bıraktığı cümleyi tamamlayarak ifade etmiş olayım, yanlış
anlamalara sebebiyet vermemek için. 
Sözcümüzün,
arkadaşımızın ifade ettiği “Yargıya intikal etmiş bu konuya ilişkin gereken
değerlendirmeyi hukuk yapacak ve elbette mağduriyetler ve buna sebep olanlar
varsa, hukuk çerçevesinde cezalandırılacaklardır.”, söylediği budur. 
Dolandırıcılık
meselesine gelince, bu işin insanlık tarihi kadar eski olduğunu unutmayalım.
Her toplumda, tarihin her döneminde sahtekârlar, şarlatanlar, dolandırıcılar,
insanların masum duygularını yahut da birtakım beklentilerini istismar ederek
organize bir şekilde onları dolandıranlar bütün toplumlarda, bütün kültürlerde
olmuştur. İşin toplumsal tarafını, insanların iğfal edilme yöntemlerini, insan
tabiatına ilişkin yanını ihmal edip buradan siyasal bir angajman çıkartan dil
siyasal eleştiriyi ucuzlatır, o yüzden doğru değildir.
Teşekkür
ederim.
BAŞKAN
– Sayın Bostancı, teşekkür ederim.
ENGİN
ALTAY (İstanbul) – Sayın Başkanım, çok özür dilerim, bir meramım olacak benim.
BAŞKAN
– Sayın Başkanım, bir saniye…
VII.- BAŞKANLIĞIN GENEL KURULA SUNUŞLARI (Devam)
B) Çeşitli İşler
1.- Başkanlıkça, Genel Kurulu ziyaret eden Kenya Parlamento
heyeti ve üst düzey bürokratlara “Hoş geldiniz.” denilmesi
BAŞKAN
- Sayın milletvekilleri, Kenya Parlamento heyeti ve üst düzey bürokratlar Genel
Kurulumuzu teşrif etmişlerdir, kendilerine Türkiye Büyük Millet Meclisi adına
“Hoş geldiniz.” diyorum. (Alkışlar)
Buyurun
Sayın Başkanım.
ENGİN
ALTAY (İstanbul) – Sayın Başkan, meramımı Genel Kurul da duyarsa sevinirim,
tensip buyurursanız tabii.
BAŞKAN
– Tabii, buyurun.
IV.- AÇIKLAMALAR (Devam)
31.- İstanbul Milletvekili Engin Altay’ın, Çiftlik Bank
konusunda kimin kusuru varsa ortaya çıkarmak gerektiğine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; şimdi Maliye Bakanı da burada, iktidar
sıralarında oturuyor. Bankacılık Kanunu madde 150 ne diyor? “Unvan izinsiz
kullanılamaz.” Niye kullandırdınız? Bu, görevi suistimal olur, görevi kötüye
kullanma olur, neye saysan olur. Şimdi, çıkıp da “Efendim, biz sizden daha
fenasını yapacağız, onları öldüreceğiz, asacağız, keseceğiz...” 132 bin
kişiymiş bunların dolandırdığı, 1 milyar TL… Eğer siz vicdanla, hüsnükalple
“Bizim bunda bir günahımız yok.” diyorsanız sizi milletin vicdanıyla baş başa
bırakacağız. Gelin, buna bakalım, bunda kimin kusuru varsa bunu ortaya
çıkaralım. Bunu istemek milletin bize verdiği bir görevdir, biz bu görevi
yapıyoruz. Bankacılık Kanunu madde 157…
Teşekkür
ediyorum.
BAŞKAN
– Teşekkür ederim Sayın Altay.
MÜSLÜM
DOĞAN (İzmir) – Sayın Başkan…
ERTUĞRUL
KÜRKCÜ (Mersin) – Sayın Başkan, 60’a göre Sayın Naci Bostancı’nın açıklaması
üzerine kısa bir beyanda bulunmak istiyorum.
BAŞKAN
– Sayın Kürkcü mü, Sayın Doğan mı? 
ERTUĞRUL
KÜRKCÜ (İzmir) – Ben.
BAŞKAN
- Aynı mahiyette mi?
ERTUĞRUL
KÜRKCÜ (İzmir) – Sayın Doğan’ı bilmiyorum, arkamı göremiyorum.
BAŞKAN
- Buyurun Sayın Kürkcü.
32.- İzmir Milletvekili Ertuğrul Kürkcü’nün, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
ERTUĞRUL
KÜRKCÜ (İzmir) – Sayın Başkan, Sayın Bostancı kendi bakış açısından durumu
açıklarken şöyle bir ifade kullandı, dedi ki: “Tarih boyunca bütün toplumlarda
hep böyle olmuştur ve böyle de olacaktır.” Doğrusu tarih boyunca bütün toplumlarda
böyle olmaz, paranın, piyasanın, özel mülkiyetin olduğu toplumlarda olur.
İnsanlık özel mülkiyetle beraber doğmadı, özel mülkiyetten bağışık yaşadığı,
komünal mülkiyet rejimlerinde ne Ponzi olur ne alış satış olur ne hile olur ne
de tamahkârlık olur. Tabii ki kapitalizmden sonra da böyle bir toplum
olacaktır. O yüzden, uğrunda mücadele ettiğimiz bu hedeflerin tarih boyunca
hiçbir zaman gerçekleşmeyeceği kötümserliğine bu açıklamadan ötürü
kapılmayacağız, bunu ifade etmek istedim. 
Teşekkür
ederim. 
MEHMET
DOĞAN KUBAT (İstanbul) – Başkanım, kifayetimüzakere oldu. 
BAŞKAN
– Teşekkür ederim Sayın Kürkcü.
MÜSLÜM
DOĞAN (İzmir) – Sayın Başkan...
BAŞKAN
– Sayın Doğan, talebinizi alayım önce. 
Buyurun.

MÜSLÜM
DOĞAN (İzmir) – Başkanım, 60’a göre söz istiyorum, konuyla ilgili açıklamam
gereken önemli bir husus olduğu için söz talebim var. 
BAŞKAN
– Buyurun Sayın Doğan.
33.- İzmir Milletvekili Müslüm Doğan’ın, Çiftlik Bank
konusunda Hükûmetin ilgisiz olduğuna ve Hükûmet ile bürokrasinin müteselsilen
sorumlu tutulması gerektiğine ilişkin açıklaması
MÜSLÜM
DOĞAN (İzmir) – Sayın Başkan, bakın, 25 Aralık 2017’de soru önergesi vermişiz
ve Hükûmet ilgisiz davranmış, hiçbir şekilde tereddüt yaşamamışlar,
hassasiyetleri yok düzeyde, 21 Şubatta ancak bir cevap vermişler. 8 sorumun
muhtevasına hiçbir şekilde uygun cevap verilmemiş, boş bir anlam içeren bir
cevap verilmiş. 
MALİYE
BAKANI NACİ AĞBAL (Bayburt) – Hayır... 
MÜSLÜM
DOĞAN (İzmir) – Sayın Bakan, bir dinler misiniz?
Sayın
Bakan da burada, aslında bu kadar ilgisizlik Hükûmetin ilgisizliğidir, devletin
ilgisizliğidir. Bu yüzden Hükûmet müteselsilen, buradaki Hükûmetin içerisinde
yer alan bürokrasi müteselsilen sorumlu tutulmalı ve halkın 1 milyarı halka
tekrar iade edilmelidir diyorum. (HDP sıralarından alkışlar)
BAŞKAN
– Teşekkür ederim Sayın Doğan.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Bursa Milletvekili Erkan Aydın ve
arkadaşları tarafından, Çiftlik Bank mağduriyetinin araştırılması ve yetkili
makamların görev ihmali olup olmadığının incelenmesi amacıyla 26/3/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 29 Mart 2018 Perşembe
günkü birleşiminde yapılmasına ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi Grubunun önerisini oylarınıza
sunuyorum: Kabul edenler… 
BARIŞ
YARKADAŞ (İstanbul) – Kabul ediyoruz Sayın Başkan.
MAHMUT
TANAL (İstanbul)- Çoğunluktayız.
MERAL
DANIŞ BEŞTAŞ (Adana) – Biz fazlayız.
TANJU
ÖZCAN (Bolu) – Sayın Başkan, kabul…
BARIŞ
YARKADAŞ (İstanbul) – Kapıları kapatın Sayın Başkan.
ENGİN
ALTAY (İstanbul) – Belli zaten ya.
HAYDAR
AKAR (Kocaeli) – Kapıları kapatın Başkan, kapıları kapatın.
MERAL
DANIŞ BEŞTAŞ (Adana) – Kabul edildi Sayın Başkan.
BAŞKAN
- Kabul etmeyenler… 
ENGİN
ALTAY (İstanbul) – Kabul edilmiştir.
BARIŞ
YARKADAŞ (İstanbul) – Kabul edilmiştir Sayın Başkan. 
HAYDAR
AKAR (Kocaeli) – Kabul edilmiştir. (CHP ve HDP sıralarından “Bravo” sesleri,
alkışlar)
BARIŞ
YARKADAŞ (İstanbul) - Sonradan gelenleri saymayın Sayın Başkan.
BAŞKAN
- Öneri kabul edilmemiştir.
Birleşime
on beş dakika ara veriyorum. 
Kapanma Saati: 16.29
ÜÇÜNCÜ OTURUM
Açılma Saati: 16.43
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin Üçüncü Oturumunu
açıyorum.
Sayın
milletvekilleri, Türkiye Büyük Millet Meclisi Başkanlığımızın bir açıklaması
vardır, bilgilerinize sunacağım.
VII.- BAŞKANLIĞIN GENEL KURULA SUNUŞLARI (Devam)
C) Açıklamalar
1.- Türkiye Büyük Millet Meclisi Başkanlığının, 28 Mart 2018
tarihinde düzenlenen “Meclis Sohbetleri” toplantısına ve yapılan tiyatro
gösterisine ilişkin basın açıklaması 
29 Mart 2018
Türkiye Büyük Millet Meclisi Başkanlığı Basın Açıklaması
Türkiye
Büyük Millet Meclisi Başkanı Sayın İsmail Kahraman'ın 28 Mart 2018 tarihinde
Türkiye Büyük Millet Meclisinde düzenlenen "Meclis Sohbetleri”
toplantısında "Kadınlar Sahneye Çıkmasın” şeklinde dijital medya
platformlarında çıkan haberlerle ilgili yaptığı açıklama:
Her
ayın son çarşamba günü gerçekleşen “Meclis Sohbetleri”nin birincisi “Türkiye'de
Demokrasinin Gelişimi” konusunda olmuştur. Türkiye Büyük Millet Meclisi eski
başkanlarından Sayın Mehmet Ali Şahin'in yönettiği, Profesör Doktor İsmail
Hakkı Ünal, Profesör Doktor Mustafa Turan ve Profesör Doktor Mustafa Budak'ın
konuşmacı olarak yer aldığı “Meclis Sohbetleri”nin ikincisi 28 Mart 2018
tarihinde yapılmıştır. “Birinci Meclis, Gazilik ve Şehitlik Ruhu” konusunun ele
alındığı toplantının içeriğini zenginleştirmek gayesiyle kısa bir tiyatro
gösterisi yapılması için Kültür ve Turizm Bakanlığı Devlet Tiyatroları Genel
Müdürlüğünden de destek alınmıştır. Devlet Tiyatrolarından gelen ekip
toplantının başında on dakikalık bir gösteri yapmıştır.
Salonun
iki tarafında ve katılımcıların arasında yerlerini alan kadın ve erkeklerden
müteşekkil sanatçılar gösterilerini yaparak ışık oyunları ve müzik eşliğinde
Çanakkale Türküsü’nü ve Mehmet Âkif Ersoy'un “Çanakkale Şehitleri”ne şiirini
birlikte seslendirip gösteriyi birlikte icra etmişlerdir. Gösteri, katılanlar
tarafından büyük bir beğeniyle karşılanmış ve uzunca bir müddet alkışlanmıştır.
Akabinde,
üç değerli öğretim üyesinin konuşmacı olarak katıldığı ve Türkiye Büyük Millet
Meclisi eski başkanlarından Mehmet Ali Şahin'in yönettiği sohbet toplantısına
geçilmiştir.
Yapılan
gösteri ve toplantı kameralar tarafından kayda alınmıştır. Böylesi başarılı bir
toplantıyı gölgelemek tarihe ve şehitlerimize karşı saygısızlık ve kesinlikle
maksadını aşan bir dezenformasyondur.
Kamuoyunun
bilgisine saygıyla sunulur.
 TBMM
Basın, Yayın ve Halkla 
 İlişkiler
Başkanlığı
BAŞKAN
– Sayın Altay, sisteme girmişsiniz.
Buyurun.

IV.- AÇIKLAMALAR (Devam)
34.- İstanbul Milletvekili Engin Altay’ın, kendilerine
ulaşan bilgilerin Türkiye Büyük Millet Meclisi Başkanlığı açıklamasıyla
örtüşmediğine ve kamuoyu vicdanının rahatlatılması açısından görüntülerin
paylaşılması gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Bizdeki
bilgiler bu açıklamayla örtüşmemektedir. Biz peşinen bir hüküm vermiş değiliz.
Ben konuşmamda özellikle direkt olarak Sayın Meclis Başkanını da hedef almadım
çünkü bu konuda -baştan söylediğim- yalakalık, dalkavukluk konusunda Türkiye’de
bir yarış başladı. Bu, kimi bürokratlar tarafından da tiyatro ekibine bir
müdahale şeklinde olmuş olabilir. 
Öte
yandan, yine bizdeki bilgiler, planlanan oyunun, on yedi dakikalık oyunun dört
dakikaya düşürülmesi suretiyle kadın sanatçıların rollerinin olduğu kısımların
çıkarıldığı şeklindedir. Kamu vicdanının rahatlaması bakımından ve
Parlamentodaki sayın milletvekillerimizin de içinin rahatlaması bakımından
talebimiz, bu oyunun -mutlaka görüntüleri vardır- siyasi parti gruplarına
gönderilmesi, ona da gerek yok, Meclis TV aralarda bu oyunu göstersin bu
tartışma kapansın. Bu açıklama bizi tatmin etmemiştir. 
Teşekkür
ederim. 
BAŞKAN
– Teşekkür ederim Sayın Altay.
Sayın
Danış Beştaş, sisteme girmişsiniz.
Buyurun.
35.- Adana Milletvekili Meral Danış Beştaş’ın, Türkiye Büyük
Millet Meclisi Başkanlığı açıklamasının yeterli olmadığına ve görüntülerin
yayınlanması gerektiğine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Meclis
Başkanlığınca yapılan açıklama, doğrusu, sorulara yanıt vermekten uzaktır.
Çünkü bu görüntüler bize ulaştırıldı, ulaştı ve görüntülerde de -kamera
yakından çekebilirse- kadın oyuncuların kenarda durduğu ve erkeklerin sahnede
olduğu açıkça görülmektedir. Bu nedenle, açıklama kesinlikle yetersizdir ve bu,
kadınların toplumsal yaşam dışına itilmesi, iş yaşamının dışına itilmesi, kadın
haklarının tümüyle yok sayılması noktasında, kadınların görünmez kılınması
noktasında maalesef ilk uygulama ve icraat da değildir. Türkiye’de şu anda bu
meseleyle ilgili ve diğer meselelerle ilgili bütün kadınların çok büyük
rahatsızlığı ve tepkisi olduğunu ifade etmek istiyorum. Biz kadınlar, bize
yönelik bu yaklaşımı, bu küçültücü yaklaşımı, ret yaklaşımını kabul etmiyoruz
ve kesinlikle bunun sonuna kadar takipçisi olacağız.
Şu
talebe de katılıyorum: Evet, video görüntüleri ve bu fotoğrafların ne olduğunu
izah eden bir görsellik ancak Meclis TV’de yayınlanırsa o zaman bu
sorularımızın yanıtı da verilmiş olacak, en azından iddiaların ve bu
görüntülerin ayrıntıları açığa çıkmış olacak. 
Teşekkür
ederim.
BAŞKAN
– Teşekkür ederim Sayın Danış Beştaş.
Ben
de bu konun takipçisi olacağım.
Bilgilerinize
sunarım.
Sayın
milletvekilleri, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci
sırada yer alan, Katma Değer Vergisi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535) (x)
BAŞKAN
- Komisyon? Yerinde. 
Hükûmet?
Yerinde. 
Sayın
milletvekilleri, dünkü birleşimde İç Tüzük’ün 91’inci maddesine göre temel
kanun olarak görüşülen 535 sıra sayılı Tasarı’nın birinci bölümünde yer alan
8’inci madde kabul edilmişti. 
Şimdi
9’uncu maddeye geçiyoruz.
9’uncu
madde üzerinde iki adet önerge vardır, önergeleri geliş sırasına göre işleme
alıyorum.
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 9’uncu
maddesinde geçen “eklenmiştir” ibarelerinin “ilave edilmiştir” şeklinde
değiştirilmesini arz ve teklif ederiz.
Saygılarımızla.
 Zekeriya Temizel Musa Çam Mehmet
Bekaroğlu
 İzmir İzmir İstanbul
 Utku Çakırözer Sibel
Özdemir Levent Gök
 Eskişehir İstanbul Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında söz isteyen Ankara Milletvekilimiz Sayın Levent Gök.
Buyurun
Sayın Gök. (CHP sıralarından alkışlar)
Süreniz
beş dakikadır. 
LEVENT
GÖK (Ankara) – Sayın Başkan, değerli milletvekilleri; görüşülmekte olan 535
sıra sayılı Kanun Tasarısı’nın 9’uncu maddesi üzerinde verdiğimiz önerge
üzerine söz aldım. Hepinizi sevgiyle, saygıyla selamlıyorum. İktidar partisinin
bu kanun görüşülürken Meclisteki ilgisizliğini de halkıma şikâyet ediyorum.
(CHP sıralarından alkışlar)
Sayın
Başkan, değerli milletvekilleri; biz halkın yararına gördüğümüz her kanunda,
her maddede gerekli katkıyı vermeye hazır olduğumuzu ifade ediyoruz. Yapıcı
muhalefet anlayışımız gereği bu kanun tasarısındaki 9’uncu maddedeki görüşlere
katıldığımızı ve desteklediğimizi de ifade ediyoruz. 
Sayın
Başkan, değerli milletvekilleri; elbette halkın çıkarlarını korumak adına
yasalar yapıyoruz ama acaba gerçekten halkın çıkarlarını ve halkın kamu
kaynaklarını doğru düzgün takip edebiliyor muyuz, onları denetleyebiliyor
muyuz? Sayın Bakan, Ankara’da üç gün içerisinde 2 önemli yangın oldu,
bilmiyorum haberiniz var mı? Yani siz buradan bir Maliye Bakanı olarak beş
kuruş, on kuruş oradan kurtarayım derken Ankara’da 2 tane önemli yangın acaba
Maliye Bakanı olarak sizin dikkatinizi çekti mi? 
Bir
tanesi ANKAPARK’ta oldu Sayın Bakan, Sayın Başkan, değerli milletvekilleri.
ANKAPARK, neydi ANKAPARK? Atatürk Orman Çiftliği arazisi üzerine Melih
Gökçek’in işgal ederek, hayvanat bahçesini kaldırmak suretiyle, 131 hayvan
çeşidini Türkiye’nin değişik yerlerine dağıttıktan sonra Ankaralıların tam dört
beş yıldır sosyalleşme aracı olarak kullandığı hayvanat bahçesini yok ederek
Melih Gökçek’in rüyalarındaki oyuncakları yapmak için kurduğu 1,5 milyar
-katrilyon, eski parayla- para harcandığı bu ANKAPARK’ta önceki gün bir dev
çadır yandı. Dev çadır yandı değerli arkadaşlarım, önceki gün oldu. Altı ay
önce bir soru önergesi verdim bu konuda, “Bu çadırlardaki malzeme nasıl
malzeme, yangına dayanıklı mıdır, yanıcı mıdır, nedir, ne yapıyorsunuz?” diye.
Daha hiçbir kuruluştan cevap gelmemiş. Maazallah, ANKAPARK açılsaydı bir
faciayla Ankara karşı karşıya olacaktı.
BÜLENT
TURAN (Çanakkale) – Ya, burası Mamak meydanı değil Sayın Başkan, KDV’yi bekliyoruz.
LEVENT
GÖK (Devamla) – Ve Ankaralıların 1,5 milyarını, eski parayla 1,5 katrilyonunu
çöpe atan bir anlayışın içinde bulunduğu bir zihniyetle şimdi yeni gelen Başkan
da buraya “devam” talimatı vermiş, yine verdiğim bir soru önergesinde diyor ki:
“80 trilyon daha lazım.” ANKAPARK elde patlamış, çadırlar yanıyor, daha ortada
hiçbir icraat yok.
BÜLENT
TURAN (Çanakkale) – Sayın Başkan, gündeme bekliyoruz Sayın Hatibi.
LEVENT
GÖK (Devamla) – Ve Sayın Maliye Bakanı burada didiniyor ki beş kuruş nereden
toplayalım, on kuruş nereden toplayalım. Melih Gökçek’ten bu 1,5 katrilyonun
hesabını sordunuz mu? 
BÜLENT
TURAN (Çanakkale) – Burası Mamak meydanı değil ki Sayın Başkan.
LEVENT
GÖK (Devamla) – Gerçekçi olmak, icraat yapmak, önce bu halkın parasının
hesabını sormaktan geçer Sayın Bakan. Ben Ankaralıların bu parasının hesabını
soruyorum, hesabını istiyoruz bu paranın. (CHP sıralarından “Bravo” sesleri,
alkışlar)
BÜLENT
TURAN (Çanakkale) – Tanal İstanbul’dan sonra yeni aday. 
LEVENT
GÖK (Devamla) – Sayın Başkan, değerli milletvekilleri; ikinci büyük yangın,
önemli bir yangın dün yaşandı değerli arkadaşlarım. Nerede yaşandı? Ankara
Keçiören’de Çoban Mektebi, Ziraat Mektebi diye bildiğimiz eski bir tarihî yapı
var. 
BÜLENT
TURAN (Çanakkale) – Ankara Levent Bey’le yeşerecek...
LEVENT
GÖK (Devamla) – Atatürk’ün Ankara’ya geldiği zaman 27 Aralık 1919’da
-Ankara’dan yönetirken- Heyeti Temsiliye üyeleriyle beraber kaldığı bir mektebi
konuşuyoruz, bir binayı konuşuyoruz. Bu, dün yandı değerli arkadaşlarım. 
BÜLENT
TURAN (Çanakkale) – Sayın Başkan, gündeme gelelim.
LEVENT
GÖK (Devamla) – Yanana kadar bu bina atıl durumda, çatısı sökülmüş, pencereleri
sökülmüş, kapıları sökülmüş ve bir mezbelelik hâline gelmiş bir binaydı. Bu
bina değerli arkadaşlarım, II. Abdülhamit tarafından yaptırıldı 1897 yılında.
Atatürk geldi Heyeti Temsiliyeyle bu binada kaldı ve bu bina Sayın Bakan,
Kültür Bakanlığı tarafından “tarihî eser” diye tescillendi. Böyle bir anlayış
olabilir mi ya? Bu ülkenin vatandaşlarının, yurttaşlarının emanet ettiği, “tarihî
eser” diye Kültür Bakanlığının tescillediği bir bina, yüz yıldan fazla bir
zamandır inşa edilmiş bir bina, yüz kırk yıllık bir bina yanıyor, mezbelelik
hâle gelmiş, ne Kültür Bakanlığının sesi duyuluyor ne Ankara Büyükşehir
Belediyesinin sesi duyuluyor. E, ne oluyor değerli kardeşlerim? Bir tarihe bu
kadar saygısızlık edilir mi? Bir tarih yanıyor kimsenin ruhu duymuyor. Atatürk
kalmış, Abdülhamit yaptırmış ve bu tarihimize sahip çıkmayan bir anlayışı da
şiddetle reddediyoruz. 
Sayın
Grup Başkan Vekili, oradan gevrek gevrek gülüyorsun ama kalk bunlara cevap ver,
kalk bunlara cevap ver. 
BÜLENT
TURAN (Çanakkale) – Ayıp, çok ayıp bir şey!
LEVENT
GÖK (Devamla) - Bunlara gülünmez bunlara gülünmez. (CHP sıralarından alkışlar)
Bunlara ancak ne olur biliyor musunuz? “Güleriz ağlanacak hâlimize.” dersiniz,
kalkar cevap verirsiniz. 
BÜLENT
TURAN (Çanakkale) – Seni terbiyeye davet ediyorum, yakışmadı sana!
LEVENT
GÖK (Devamla) - Bunlara gülünmez, bunlara cevap vereceksiniz.
BÜLENT
TURAN (Çanakkale) – Vereceğim şimdi. Seni terbiyeye davet ediyorum. 
LEVENT
GÖK (Devamla) - Sayın Başkan, hepinizi saygıyla selamlıyorum. (CHP sıralarından
alkışlar)
BÜLENT
TURAN (Çanakkale) - Sayın Başkan, bu terbiyeye hiç cevap vermeyeceğim. Levent
Bey Ankara adaylığını bu terbiyeden sonra kaybetmiştir. 
Bu
ne demek “gevrek gülmek” ya! Seviyoruz, takılıyoruz sana. Sensin gevrek.
LEVENT
GÖK (Ankara) - Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Sayın Başkan, bir grup başkan vekilinin haddini aşan bu
konuşmasını kendisine iade ediyorum. 
BÜLENT
TURAN (Çanakkale) – Gevrek kendisi, gülen kendisi. 
LEVENT
GÖK (Ankara) - Ben burada çok önemli iki olay anlatıyorum. Kendi yandaşlarına
nasıl paraların aktarıldığını iyi bilen bu iktidarın temsilcisi elbette
ANKAPARK’ta Ankaralıların paralarının nasıl harcandığının hesabını sormaz.
Elbette Atatürk’ün kaldığı tarihî yerin niçin yandığının hesabını sormaz. Ama
biz Ankaralıların, Türkiye’de yaşayan tüm yurttaşlarımızın mirası olan bu
anıtlara, bu binalara sahip çıkma kararlılığımızı sürdürüyoruz. Anlattığımız
konular önemlidir. Ben buradan anlatıyorum kendisi bana gülüyor. Burada
gülünecek bir tablo yok, burada ağlanacak bir tablo var.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Gök.
BÜLENT
TURAN (Çanakkale) – Sayın Başkan, İç Tüzük…
BAŞKAN
– Sayın Turan, acele etmeyin.
BÜLENT
TURAN (Çanakkale) – Ne demek acele etmeyin Sayın Başkan. 
BAŞKAN
– Teşekkür edeyim Sayın Gök’e.
Buyurun
Sayın Turan.
BÜLENT
TURAN (Çanakkale) – Sayın Başkan, lafının hafifliği olan hakaret eder. Bir
defa, bu Mecliste tebessüm etmek, gülmek kötü bir şey değildir. Kaldı ki sırf
söz almamak için şunu kaldırarak dedim ki: “Anlattıklarınla önergenin hiç
alakası yok.” Söylediğim bu. Önerge bambaşka, konu bambaşka.
LEVENT
GÖK (Ankara) – Getir bakayım önergeyi.
BÜLENT
TURAN (Çanakkale) – Levent Bey Ankara’nın adayı olabilir ama bu Meclisin
gündemine Ankara adaylığını taşıması doğru değil. Bunu söyleyeceğiz, hakaret
edeceğiz; bu hakaret edene, terbiyeden mahrum olan bu insana Ankara “evet”
demeyecektir. Ayıp ya! Ki, sen tecrübeli bir insansın. 
LEVENT
GÖK (Ankara) – Sayın Başkan, AKP Grup Başkan Vekili elinde hangi önergeyi
tutuyor bilmiyorum.
BÜLENT
TURAN (Çanakkale) – Senin önergen. 
LEVENT
GÖK (Ankara) – Şimdi, peki, benim önergemi Mecliste kürsüden okusun, ne
demişiz? Bakın, orada önergemin sıraladığım maddelerinden bir tanesi…
Okuyun
Sayın Grup Başkan Vekili.
BÜLENT
TURAN (Çanakkale) – Madde KDV Sayın Başkan, ne Mamak ne Ankara ne ANKAPARK.
LEVENT
GÖK (Ankara) – Sayın Başkanım, Sayın Başkanım…
BAŞKAN
– Dinliyorum Sayın Gök. 
LEVENT
GÖK (Ankara) – AKP grup başkan vekili bir iddiada bulundu.
BÜLENT
TURAN (Çanakkale) – Çok ayıp bir şey ya! Hiç yakıştı mı ya sana?
LEVENT
GÖK (Ankara) – Benim önergemin ANKAPARK’la ilgili olmadığına yönelik bir
iddiada bulundu. 
Doğru
mu, değil mi Sayın Grup Başkan Vekili? Doğru mu, değil mi?
BÜLENT
TURAN (Çanakkale) – Bu terbiyeye cevap vermeyeceğim.
LEVENT
GÖK (Ankara) – Sayın Başkanım, cevabı olsa verecek ama benim verdiğim önerge
ANKAPARK’la ilgilidir. Benim önergemin ANKAPARK’la ilgili olmadığını söyleyen
grup başkan vekili bana cevap veremiyor. 
BÜLENT
TURAN (Çanakkale) – Önerge bu Sayın Başkan.
LEVENT
GÖK (Ankara) – Kendisi doğruyu söylemiyor.
BÜLENT
TURAN (Çanakkale) – Konu KDV, madde 9.
LEVENT
GÖK (Ankara) – Doğruyu söylüyorsa çıkar, o önergenin ANKAPARK’la ilgili
olmadığını ifade eder. Yedi sekiz ay önce uyarmışız, bakanlığı uyarmışız,
belediyeyi uyarmışız; bu oyuncaklarda, bu eklentilerde kullanılan malzeme nasıl
bir malzeme, sormuşuz bunu. Sormayalım mı? Şimdi elinde tutmuş önergeyi,
“Önergenle alakan yok.” diyor. 
BÜLENT
TURAN (Çanakkale) – Süre sınırı yok mu Sayın Başkan?
LEVENT
GÖK (Ankara) – Kalk ispatla o zaman onu.
BÜLENT
TURAN (Çanakkale) – Sayın Başkan…
LEVENT
GÖK (Ankara) – İspatlasın, ispatlasın.
BAŞKAN
– Teşekkür ederim Sayın Gök.
BÜLENT
TURAN (Çanakkale) – Sayın Başkan…
LEVENT
GÖK (Ankara) – Böyle bir şey var mı?
BÜLENT
TURAN (Çanakkale) – Sayın Başkan, Levent Bey…
LEVENT
GÖK (Ankara) – Ben bunu okuyorum, karşımda gülüyor bana, karşımda gülüyor.
İnsan ciddiye alır. 
BÜLENT
TURAN (Çanakkale) – Şu önerge…
LEVENT
GÖK (Ankara) – “Bizler bu tarihî eserlere sahip çıkacağız…”
BÜLENT
TURAN (Çanakkale) – Süre yok mu Sayın Başkan?
LEVENT
GÖK (Ankara) – “…Ankara’nın parasına sahip çıkacağız.” diyeceğine karşımda
gülüyor. Ben bunları söylemeyeyim mi?
BAŞKAN
– Teşekkür ederim Sayın Gök.
BÜLENT
TURAN (Çanakkale) – Sayın Başkan…
BAŞKAN
- Buyurun Sayın Turan. 
BÜLENT
TURAN (Çanakkale) – Levent Bey’in önerge dediği evrak elimde.
LEVENT
GÖK (Ankara) – Evet. 
BÜLENT
TURAN (Çanakkale) – “Eklenmiştir.” “İlave edilmiştir.” olmuştur; ciddiyet bu
Sayın Başkan, niye buna gülmeyecekmişim?
AYŞE
SULA KÖSEOĞLU (Trabzon) - Meclis teamüllerini bilmiyor musunuz?
BAŞKAN
– Teşekkürler Sayın Turan.
LEVENT
GÖK (Ankara) – Sayın Başkan, şu tespiti yapalım: AKP Grup Başkan Vekili benim
anlattığım konular karşısında yenilmiştir Meclisin huzurunda, halkımın
huzurunda yenilmiştir. 
BÜLENT
TURAN (Çanakkale) – Çok yenildim, çok!
LEVENT
GÖK (Ankara) – Söylediği sözlerin gerçek olmadığı ortaya çıkmıştır. Ben
halkımın çıkarlarını savunuyorum, onlar yandaşların çıkarlarını savunuyorlar. 
BÜLENT
TURAN (Çanakkale) – Önergeyi basına veriyorum Sayın Başkan. Önergeyi basına
vereceğim, Levent Bey’in nasıl bir ciddiyette olduğunu herkes görecek. Önerge
bu.
BAŞKAN
– Maksat hasıl olmuştur, teşekkür ederim arkadaşlar. 
Sayın
milletvekilleri, Sayın Gök ve arkadaşlarının vermiş olduğu önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 9’uncu maddesinin (a) bendinde yer alan
“gelmek üzere” ibaresinin, “gelecek şekilde” şeklinde değiştirilmesini arz ve
teklif ederiz.
 Meral Danış Beştaş İmam Taşçıer Osman
Baydemir
 Adana Diyarbakır Şanlıurfa
 Sibel Yiğitalp Saadet
Becerekli
 Diyarbakır Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Diyarbakır Milletvekilimiz Sayın Sibel
Yiğitalp. 
Buyurun
Sayın Yiğitalp. (HDP sıralarından alkışlar)
Süreniz
beş dakika.
SİBEL
YİĞİTALP (Diyarbakır) – Sayın Başkan, değerli milletvekilleri; 535 sıra sayılı
Tasarı hakkında gurubum adına söz almış bulunmaktayım.
Az
önce Çiftlik Banka dair bir araştırma önergesi verdik, biz verdik, ana
muhalefet partisi verdi ve maalesef burada tartışma imkânı da yaratılmadı, çok
kısa zaman aralıkları içerisinde hızlıca reddedildi ve geçildi. Oysa bu Çiftlik
Banka dair daha öncesinde gurubumuz adına Sayın Müslüm Doğan vermişti bu
araştırma önergesi olması açısından ama ne yazık ki yine bu iktidar ve bu
Hükûmetin kendisi -üç ay öncesinden- bunu reddetti ve doğru düzgün açıklama
bile yapmadı. Peki, sormak istiyorum: Yani üç ay öncesinde verilen, aralık
ayında verilen önerge bakın üç ay sonra reddediliyor. 
Eğer
biz özgür basına sahip olmuş olsaydık -gerçek anlamda çok az var, zaten yüzde 1
oranında var- bugün Çiftlik Bank tartışılmış olacaktı. 80 bin insan nasıl
dolandırıldı, 80 bin insanı dolandıran şahıslar kimlerdir, arkasında kimler var
ve nasıl bu aşamaya geldi, bu zincir nasıl bu kadar büyüdü bunu tartışırdı,
kamuoyu oluşurdu ve kamuoyu baskısıyla elbette Hükûmet adım atardı. Ama medya
üzerindeki yoğun baskıların getirmiş olduğu ambargo bugün bunu tartışmaya
elvermiyor. Tabii ki basının hepsi mi böyle? Değil. Basının onurlu, vicdanlı ve
yüreği açık, yürekli insanları da var ve bunun mücadelesini yürüten basın
emekçileri de var. Bunların en başında kim geliyor? Özgürlükçü demokrasi
geliyor. 
Özgürlükçü
demokrasi dün basıldı, matbaasına el konuldu ve 27 basın emekçisi gözaltına
alındı. Bunlarla birlikte yine, gariptir, yıllardır çizgisinde dik duran, net
duran, vicdanlı ve bu ülkenin gerçekten yüz akı olan Sayın Eren Keskin’e de
bugün yedi buçuk yıl ceza verildi. Peki, neden verildi? Onu hiç sordunuz mu?
Merak ediyor musunuz? Ben eminim, siz merak etmiyorsunuz ama ekranları başında
olan izleyenler merak ediyordur. Özgür basında, özgür basında çalıştığı için,
özgürce fikirlerini yazdığı için ve Genel Yayın Yönetmenliği yaptığı için yedi
buçuk yıl ceza verildi ona. 
Bakın,
şimdi “Çiftlik Bank” adı altında 27 yaşında, adını sanını çok bilmiyorum -sizin
belediye başkanlarınız iyi bilir, bakanlarınız da iyi bilir; hazır tebrik de
göndermiştir, onlara sormakta fayda var; şu anda aklıma gelmedi- bahsettiğimiz
şahıs 80 bin kişiyi dolandırıyor, insanları, halkı dolandırıyor. 80 bin insan
dolandırılıyor ses çıkmıyor, biz buna itiraz ediyoruz. “Bu olmasın.” diyenler
gözaltına alınıyor, tutuklanıyor ya da astronomik yıllar üzerinden cezalar
veriliyor. 
Şimdi,
böyle kendi içinde adaleti yerle bir eden bir iktidar karşısındayız. Ben sormak
istiyorum: Bu basını nereye kadar susturabilirsiniz? Artık, Türkiye’nin
vatandaşları Türkiye basınından bilgi alamıyor, yurt dışındaki basından,
mesela, Yunanistan, Bulgaristan, BBC’den, oradan buradan bilgi alıyor ve
“Yerli, millî” olarak kendini ifade eden bir Hükûmet kendi yerli ve millî
basınını maalesef sadece kendine biat ve itaat eden, sadece onun propagandasını
yapan bir basına dönüştürdü. 
Şimdi,
bir böyle yönü varken bir de şöyle bir yönü var: Şimdi, yerellerde de basının
durumu aynen bu şekildedir. Ulusal basını zaten bizim görme, tanıma veya bilme
şansımız yok. Sadece bizi kriminalize etmek amacıyla araçsallaştırılmış bir
basın var, bir de yerelde bizim her anımızı çeken, sürekli yanımızda olan,
basın açıklamamızı, basın toplantımızı, bütün eylem ve etkinliklerimizi takip
eden hakkını yemeyeceğim bir basın var. Sabah çıkarız partiye gideriz
yanımızdadır, partinin kapısından çıkarız yanımızdadır, basın açıklaması
yaparız hemen yanımızdadır. Asla ve asla bizim yanımızdan ayrılmayan, bu konuda
çok çalışan bir basından bahsedeceğim size. O kimdir? Emniyetin basınıdır.
Hiçbir zaman bizim yanımızdan ayrılmaz. Neden ayrılmaz? Sürekli bize fezleke
hazırlamakla meşguldür. Eğer biz varsak bizim hakkımızda fezleke hazırlar, eğer
biz yoksak e HDP il ve ilçe yöneticileri hakkında soruşturma açar, o da yoksa
eğer HDP’nin önünden geçen herhangi bir yurttaş ola ki bir “merhaba” demişse
onlar hakkında açar. Böylesi yoğun bir çalışma temposu içerisindedir. Yani
sizin basını, medyayı ve bu ülkeyi ne hâle getirdiğinizin aslında küçücük bir
fotoğrafını anlatmak istedim ve buradan kendinizle ne kadar gurur duysanız
azdır. 
Bakın,
ben Emniyetin ne yaptığını söylüyorum. 80 bin kişiyi dolandıran kişinin -ne
kadar- bunun arka plandaki zincirini kimse açıklayamıyor ama ben size Emniyetin
bizimle olan temasını anlatıyorum. O Emniyetin, o 80 bin kişiyi dolandıran
kişinin peşinde mi olması gerekir yoksa sürekli bizim eylem ve etkinliklerimizi
takip etmesi mi gerekir? Bunu da sizin takdirlerinize bırakıyorum.
Şimdi,
az önce bizim bir arkadaşımız, yine HDP’li vekilimiz Sayın Müslüm Doğan
konuşmasında böyle bir şey söyledi, çok çarpıcıdır, Çiftlik Bank gibi, buna
dair 37 tane organizasyon olabileceğini söyledi. Bakın, 37 tane organizasyon
olabileceğini söyledi, bu sıraların hiçbir tanesinden ses çıkmadı. 37
organizasyon nasıl olabilir? Bu ülke bu kadar disiplinsiz midir? İnsanlar bu
kadar rahat yolsuzluk yapabiliyorsa biz ne yapıyoruz burada? 
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Son cümle. 
BAŞKAN
- Buyurun. 
SİBEL
YİĞİTALP (Devamla) – 37 tane organizasyon, Çiftlik Bank gibi organizasyondan
bahsediliyor. Biz ne yapıyoruz? “Hemen buna dair bir tedbir alalım veya bununla
ilgili bir araştırma önergesini Çiftlik Banktan başlatarak bu işin bir
öncülüğünü yapalım.” deme gibi bir sorumluluğa sahip iken maalesef yine “yok”
dediniz.
Tarih
herkesi kaydediyor, eminim sizi de kaydediyor, bizi de kaydediyor. Tarih sizi
yolsuzlukları artıran, pekiştiren, çelenk gönderen, kurdelesini kesen olarak
anlatırken bizi de bunların karşısında mücadele eden olarak yazacaktır. 
Hepinizi
saygıyla sevgiyle selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Yiğitalp. 
Sayın
Yiğitalp ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Şimdi
9’uncu maddeyi oylarınıza sunuyorum: Kabul edenler… Kabul etmeyenler… 9’uncu
madde kabul edilmiştir. 
10’uncu
madde üzerinde iki adet önerge vardır, önergeleri aykırılık sırasına göre
işleme alacağım. 
Buyurun
Sayın Öz. 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 10’uncu maddesinin tasarı metninden
çıkarılmasını arz ve teklif ederiz. 
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Garo Paylan 
 Diyarbakır Diyarbakır İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen İstanbul Milletvekilimiz Sayın Garo Paylan. 
Buyurun
Sayın Paylan. (HDP sıralarından alkışlar) 
Süreniz
beş dakika. 
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, değerli vatandaşlarım; 2017 yılında ekonomimiz yüzde 7,4 büyümüş.
İyi haber değil mi? Normalde “Müjdeler olsun.” dememiz lazım, ancak milyonlarca
işçi, milyonlarca esnaf, çiftçi, emekli, işsiz; bunların hepsi diyorlar ki:
“Arkadaş, bizim ekonomimiz büyümedi.” Bugün gidelim beraber, şu Kızılay’daki
esnafları gezelim, küçük esnaflar diyor ki: “Bizim işlerimiz azaldı arkadaş.”
Asgari ücretliler zaten açlık sınırının altında bir maaşa talimler. Bakın,
asgari ücret 1.603 lira, açlık sınırı TÜRK-İŞ’in verilerine göre 1.660 lira
arkadaşlar. Milyonlarca asgari ücretli açlık sınırının altında bir maaşa talim,
emeklilerimiz öyle, çiftçilerimiz “Geçinemiyorum, borç altındayım. Mazot 5
liranın üzerinde.” diyor. 
Şimdi,
milyonlarca insanımız, geniş kesimler “Arkadaş, benim ekmeğim büyümedi, ben
büyümedim.” diyorsa, “Geçen sene ayda 2 kere evime et alıyordum, bu sene bir
kere alamıyorum.” diyorsa kim büyüdü ya, kimi büyüttünüz arkadaşlar? Kim büyüdü
ben size cevabını vereyim. Geçen sene ekonomi kötüye gitmeye başlayınca Maliye
Bakanı ekonomi yönetimi çıktı “Arkadaş, ekonomide bir sıkıntı var ne yapmamız
lazım? Ekonomi hastaysa ameliyat yapma değil, ekonomiye kortizon vermemiz
gerekiyor, ekonomiye hormon vermemiz gerekiyor.” dediler. Kredi Garanti Fonu’nu
icat ettiler, piyasaya parayı saldılar. Kime verdiler bu parayı? Yüzde 1’e.
Bakın, borç altında inim inim inleyen geniş kesimlere değil, yüzde 1’e verdiler
arkadaşlar. Toplumun yüzde 80’i yoksulluk sınırının altında, yüzde 50’si açlık
sınırının altında yaşarken yüzde 1’e bu kredi desteğini verdiler ve kimleri
büyüttüler? O yandaş yüzde 1’i büyüttüler. Zenginleri, rantiyecileri büyüttüler
arkadaşlar. Ve maalesef arkadaşlar, bugün baktığımızda büyüyenler, bakkallar,
manavlar, kasaplar değil AVM'ler oldu; büyüyenler, zincir marketler oldu. Hani
“7 bin şubem var, 10 bin şubem var.” diyen zincir marketler var ya, her köye,
her mahalleye soktunuz ya, onlar büyüdü; AVM'ler büyüdü, küçük esnaf kaybetti.
Bir bölüm tefeci, faizci kazandı; geniş kesimler, işçiler, memurlar, emekliler
kaybetti arkadaşlar. 
Ve
aynı zamanda tabii silah sanayisini büyüttünüz. Kaynakları, vergileri, geniş
kesimlerden aldınız, S-400 füzelerine yatırmaya kalkıyorsunuz. Şimdi,
Amerika’yla arayı bulmak için Patriot füzelerine yatıracaksınız, Almanlarla
arayı bulmak için Leopard tanklarına yatıracaksınız. Geniş kesimlerden
vergileri toplayıp silaha, güvenlikçi politikalara para yatırıyorsunuz ve
“Ekonomimiz büyüdü.” diyorsunuz. 
Değerli
arkadaşlar, değerli vatandaşlarım; sizin ekonominiz büyümedi, bunu çok iyi
biliyoruz. Sizde bir kusur yok, kusur bu iktidarın politikalarında. İktidar
yalnızca yandaşlarına çalışıyor. 
Evet,
ekonomi rakamsal olarak büyüdü, bir kısım yandaşı zenginleştirdiniz ama bu
büyümenin maliyeti de var. O maliyet nedir? Karşılıksız parayı piyasaya
sürdünüz Kredi Garanti Fonu’yla. Maliyet ne? Enflasyon. Çekirdek enflasyon
yüzde 12’nin, 13’ün altına düşmüyor. Enflasyon olunca ne oluyor? Sabit gelirli
emekli, işçi, çiftçi fakirleşiyor arkadaşlar, yoksullaşıyor.
Bakın,
asgari ücret açlık sınırının altına düştü enflasyon yüzünden. Başka ne yan
etkisi var? Faizler… Yüzde 20’ye çıkmış kredi faizleri. Kim ödüyor? Borçlu
olanlar ödüyor. Borçlu olanlar kimler? İşçiler, memurlar. Dolar 4 lira
arkadaşlar, euro 5 lira olmuş. Ne oluyor? Mazot 5 küsur lira, benzin 6 liraya
çıkmış. Kim ödüyor? Geniş kesimler ödüyor ve hayatımızda harcadığımız her şeyde
kurun bir maliyeti vardır, doların bir maliyeti vardır ve kısır döngüye girmiş
durumdadır ülke. 
Arkadaşlar,
“Ekonomi büyüdü, büyüdü.” diyorsunuz da evet, AKP iktidarının ilk yıllarında
ekonomi gerçekten büyüdü. Bakın, kişi başına gelir 4 bin dolardan 10 bin dolara
çıktı ve 2008 yılına kadar, o Avrupa Birliği hikâyesi olduğu dönemde 4 bin
dolardan 11 bin dolara taşıdınız kişi başına geliri. Bakın, kişi başına gelir
2008 yılında 11 bin dolarken son on yılda, arkadaşlar, bugün 10 bin doların
altına düşmüştür 4 lira dolar kuruyla, 10 bin doların altına düştü. 
(Mikrofon
otomatik cihaz tarafından kapatıldı) 
GARO
PAYLAN (Devamla) – Değerli arkadaşlar, on yılda ekonomi büyüdüyse on yıl önce
11 bin dolar olan kişi başına gelir neden bugün 9 bin dolarlarda, 10 bin
dolarda? O açıdan, arkadaşlar, ortada bir büyüme yok. 
Sayın
Başkan, bir uzatma alabilir miyim?
BAŞKAN
– Buyurun Sayın Paylan.
GARO
PAYLAN (Devamla) – Ortada yalnızca yandaşların büyümesi var, bir bölüm
rantiyecinin büyümesi var. Ey işçiler, memurlar, emekliler, çiftçiler; size bu
büyümeden bir pay yok çünkü hep yandaşlara bu büyüme paylaştırılmış durumda.
Yüzde 1, büyüdü; geri kalanlar izledi arkadaşlar.
Değerli
arkadaşlar, bir yan etkisi daha var büyümenin, cari açık. Cari açık 52 milyar
dolara çıkmış durumda çünkü bu büyümenin finansmanı tamamen borçla yapılıyor,
dış açıkla yapılıyor, borçlanmayla yapılıyor ve iktisadi anlamda büyük bir
riskle karşı karşıya bırakıyor ülkemizi. Evet, seçim ekonomisine gaz
veriyorsunuz, ancak cari açık büyük bir risktir, iktisadi bir krizin şartlarını
hazırlar. Borçla büyümek yerine üretim ekonomisiyle büyümemiz esastır. Cari
açık meselesi de sürdürülemez.
Hepinizi
uyarıyorum: Bunun bedelini yine yoksullar öder ama yoksullar da size bunun
bedelini ödetir.
Hepinize
saygılar sunarım. (HDP sıralarından alkışlar) 
BAŞKAN
– Teşekkür ederim Sayın Paylan.
Şimdi
Sayın Paylan ve arkadaşlarının vermiş olduğu önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 535 sıra sayılı Katma Değer Vergisi
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 10’uncu maddesinin aşağıdaki şekilde değiştirilmesini
arz ve teklif ederiz.
Saygılarımızla.
 Zekeriya
Temizel  Musa Çam  Sibel Özdemir
 İzmir 
İzmir  İstanbul
 Mehmet
Bekaroğlu  Haydar Akar  Utku Çakırözer
 İstanbul 
Kocaeli  Eskişehir
MADDE
10- 3065 sayılı Kanunun 32’nci maddesinin birinci fıkrasında bulunan
“indirilemeyen Katma Değer Vergisi,” ifadesinden sonra gelmek üzere “işleminin
gerçekleştiği dönemi izleyen ikinci takvim yılının sonuna kadar talep edilmesi
şartıyla” ibaresi eklenmiş ve üçüncü fıkrasında yer alan “sınırlayabilir.”
ibaresi “sınırlamaya; imalatçılar tarafından yapılan ihracat işlemlerinden
kaynaklanan iadelerde, yüklenilen katma değer vergisi yerine sektörler
itibarıyla ihracat bedelinin belirli bir oranına kadar iade yaptırmaya
yetkilidir.” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Kocaeli Milletvekilimiz Sayın Haydar Akar.
Buyurun
Sayın Akar. (CHP sıralarından alkışlar) 
Süreniz
beş dakika.
HAYDAR
AKAR (Kocaeli) – Teşekkür ederim Sayın Başkan.
Sevgili
arkadaşlar, değerli milletvekilleri; KDV yasa tasarısını görüşüyoruz. Bir
reform niteliğinde tasarı hazırladıklarını söyledi Sayın Maliye Bakanı burada
ama altında reform falan yok ve yüzde 1’lik bir kesimi ilgilendiren KDV
uygulamalarındaki değişiklikler konuşuluyor. 
“Vergi”
deyince akla Kocaeli gelir. Evet, defalarca kürsüde, burada Kocaeli’nin nasıl
mağdur edildiğini anlattım ama Kocaeli’nin vergiden nasıl hakkını alamadığını
anlatmayacağım. Kocaeli kentinde 12 ilçe var ve 12 ilçeden bir tanesi de
İstanbul’a sınırı olan Çayırova ilçesi. Çayırova ilçesinin belediyesi iktidar
partisi yani AKP belediyesi.
Şimdi,
bu belediyeye, Çayırova’ya baktığınızda belki de Türkiye'nin en çok göç alan
ilçelerden bir tanesi ve 128 bin nüfusu var. Sanayiye açık alanları da çok,
sürekli de sanayi gelen bir belediye. Şimdi, buradaki belediye yaptığı
hizmetleriyle konuşulmuyor. Buradaki belediyeyi vatandaşların konuşma nedenleri
usulsüzlükler ve yolsuzluklarla ilgili. Diyeceksiniz ki: “Nereden çıkardınız?”
Şimdi belgeleriyle bunu sunacağım. 
Belediye
bir imar tadilatı yapıyor, imar planı hazırlanıyor. Çayırova’da, 5’inci Bölge
denen, daha önce imarı yapılmamış bir alanı imara açıyor. İmarın başında da 657
sayılı Devlet Memurları Kanunu’na tabi bir Belediye Başkan Yardımcısı var, adı
da Refik Tartar, bu arkadaşın adı Refik Tartar. Buraya kadar her şey normal,
bütün belediyelerde böyle yapılıyor. Yalnız, bu Refik Tartar incelendiğinde,
Refik Tartar adına kayıtlı çok sayıda tapu olduğu görülüyor. Bu da doğal,
olabilir, herkes mal mülk edinebilir. Yalnız, Refik Tartar’ın bu çok sayıda mal
mülk edinimlerinden sadece 15 tanesi 2007 yılında ve bu 5’inci Bölge’deki imar
değişikliğinden sonra yapılmış. Bülent Bey bana sık sık sorar “Belgeniz var
mı?” diye. Evet, belge elimde. Bakmak isteyen bütün arkadaşlar tapu kayıtlarını
-elimde- görebilirler. 
Burada
da bitmiyor. Nasıl yapıyorlar, onu bir kısaca anlatmak istiyorum. Şimdi, 5
no.lu Bölge’de bu arkadaş gidiyor, ufak ufak, 3 metrekare, 5 metrekare, 50
metrekare yerler alıyor. Bu yerleri daha sonra eder olarak veya kentin içinde
daha önemli olduğunu kabul ettiğimiz yerlere taşıyorlar imar değişikliğiyle ve
o yerlerin hepsi de belediye hisseli, belediyenin payı var. Sonra, bu belediye
payı bu arkadaşa satılıyor, bu Başkan Yardımcısına satılıyor ve bu Başkan
Yardımcısı böyle birçok mal ediniyor. 
Bir
tanesinin ben size yine resimlerini de göstermek istiyorum şurada hemen. Bakın
nasıl yapmışlar. Hastane var, hastanenin karşısında bir arsa var, belediyenin
hisselerinin olduğu arsa var. Sayın Bakan, Bakanlar Kurulunda anlatırsınız,
bakın, buralardan, şuralardan, buralardan bu arkadaş, Belediye Başkan
Yardımcısı yerler alıyor. Hastanenin karşısına taşınıyor. Belediyenin payı var
orada. Bu belediye payı encümen kararıyla bu arkadaşa satılıyor ve 12 taksitle
satılıyor. Bu arkadaşın aylık ödemeleri ne kadar biliyor musunuz? Tam 41 bin
lira, bu arkadaşın aylık ödemeleri 41 bin lira. Bu arkadaşın yaptıkları bunlar.
Bir de özel kalem müdürü var belediyenin. Özel kalem müdürü arkadaşın 22
yaşındaki bir yeğeni, başka bir ilçede oturuyor, Kocaeli’de oturmuyor, hiçbir
vergi kaydı yok, ticari kaydı da yok bu arkadaşın. Bu arkadaş geliyor, 22
yaşındaki arkadaş, yine aynı yöntemle, belediyeye ait, daha önce bizim Meclis
üyelerinin de onay verdiği belediye yerine, akaryakıt istasyonuna çevirmesiyle
ilgili onay verdiği bir yere bir başkasının hissesini taşıyarak ortak
ediyorlar. Daha sonra o hisseyi bu 22 yaşındaki zeki çocuk satın alıyor ve
belediye payını da encümen kararıyla belediyeden alıyor, 2.147 metrekare arazi
ve bu belediye payını 700 TL’den alıyor. Metrekaresi kaç para biliyor musunuz
arsanın? 5 bin TL. Yaklaşık 8 milyon parayı cebine indiriyor 22 yaşındaki bu
zeki çocuk.
Peki
bu zeki çocuk bunu yapıyor da babası boş durur mu? Oğlunu geçmesi lazım. Baba,
özel kalem müdürünün eniştesi. Aynı biraz evvel anlattığım yöntemlerle yine
kabul edilebilir bir yere, rantı yüksek bir yere payları taşıyorlar, encümen
kararıyla satın alıyorlar belediye paylarını, tüm arsayı. Ortağı kim biliyor
musunuz? İşte biraz evvel bahsettiğim belediye başkan yardımcısı. Sayısız…
(Mikrofon
otomatik cihaz tarafından kapatıldı)
BÜLENT
TURAN (Çanakkale) – Belgeleri mahkemeye versin, takip edelim efendim.
Bilmiyoruz konunun ne olduğunu.
HAYDAR
AKAR (Devamla) – Hepsini vereceğiz.
BAŞKAN
– İstiyor musunuz ek süre?
HAYDAR
AKAR (Devamla) – Evet.
BAŞKAN
– Buyurun Sayın Akar.
HAYDAR
AKAR (Devamla) – Teşekkür ederim.
Evet
arkadaşlar, bütün belgeler, encümen kararları elimde, tapu kayıtları elimde…
NURETTİN
ARAS (Iğdır) – İhale açmıyorlar mı?
HAYDAR
AKAR (Devamla) – Açmıyorlar, encümen kararıyla satıyorlar, 12 taksitle
satıyorlar, 700 lira bedelle veriyorlar; 5 bin lira arazinin metrekaresi. Hepsi
elimde, devamı da var bu işin. Zamanım olmadığı için anlatamıyorum ama şimdi
buradan İçişleri Bakanına sesleniyorum: Hani yargının karar verdiği hâlde bizim
belediye başkanlarımızı görevden alan, belediye başkan yardımcılarımızı
görevden alan İçişleri Bakanına sesleniyorum, Başbakana sesleniyorum,
Cumhurbaşkanına, AKP Genel Başkanı Recep Erdoğan’a sesleniyorum, bir de
cumhuriyet savcılarına sesleniyorum: Bu Türkiye Büyük Millet Meclisinde yapmış
olduğum konuşma bir ihbardır. Bu ihbarı değerlendirmeleri gerekiyor. Biz de
başvuracağız hukuksal anlamda ama cumhuriyet savcılarına, hani bizim hakkımızda
sürekli fezleke hazırlayan cumhuriyet savcılarına sesleniyorum, bu yolsuzluğu
görmelerini diliyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Akar.
Sayın
milletvekilleri, Sayın Akar ve arkadaşlarının vermiş olduğu önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir. 
10’uncu
maddeyi oylarınıza sunuyorum: Kabul edenler... Kabul etmeyenler... 10’uncu
madde kabul edilmiştir. 
11’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 11’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Garo Paylan
 Diyarbakır Diyarbakır İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
MERAL
DANIŞ BEŞTAŞ (Adana) – Gerekçe...
BAŞKAN
– Gerekçeyi okutuyorum:
Gerekçe:
Yapılan
düzenlemeyle imal edilen malın bizzat imal edenler tarafından ihraç edilmesi
durumunda, ihracatın belli bir oranına kadar vergi iadesi için yetki
verilmektedir. Burada, yine usul ve esaslar belirlenmemiştir ve yetki Maliye
Bakanlığına verilmektedir. Vergi iadesinin hangi sektörde hangi oranda
uygulanacağını Maliye Bakanlığı belirleyecektir. Bu, bir yanıyla bürokrasiyi
azaltan bir uygulama olarak görünse de kabala ve denetimsiz bir uygulamadır.
Ayrıca, belirlenecek sektörler ve oranlar, tasarının 2’nci maddesinde olduğu
gibi rekabet eşitsizliğini gündeme getirecektir. Bu nedenlerle maddenin tasarı
metninden çıkarılmasını öngörmekteyiz.
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir. 
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir. 
Sayın
milletvekilleri, 12’nci madde üzerinde üç adet önerge vardır, aynı mahiyetteki
bu önergeleri birlikte işleme alacağım.
Şimdi
önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 12’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Sibel
Yiğitalp Saadet Becerekli Garo Paylan 
 Diyarbakır Batman İstanbul
Aynı
mahiyetteki diğer önergenin imza sahipleri:
 Zekeriya
Temizel Musa Çam Mehmet Bekaroğlu
 İzmir İzmir İstanbul
 Utku
Çakırözer Sibel Özdemir Tacettin Bayır
 Eskişehir İstanbul İzmir
Aynı
mahiyetteki diğer önergenin imza sahipleri:
 Mevlüt
Karakaya Mehmet Necmettin Ahrazoğlu Ahmet Kenan Tanrıkulu
 Adana Hatay İzmir
 Saffet
Sancaklı Fahrettin Oğuz Tor
 Kocaeli Kahramanmaraş
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet aynı mahiyetteki önergelere katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Aynı mahiyetteki ilk önergenin konuşmacısı İstanbul Milletvekilimiz Sayın Garo
Paylan. 
Buyurun
Sayın Paylan. (HDP sıralarından alkışlar) 
Süreniz
beş dakika.
GARO
PAYLAN (İstanbul) – AKP iktidarı ülkemizi birinci lige taşıma iddiasıyla
iktidar oldu 2002 yılında. Dedi ki: “Ülkemiz ikinci ligde, ben bu ülkeyi
birinci lige taşıyacağım demokrasi anlamında, ekonomi anlamında. Kopenhag
Kriterlerine uyacağız, Maastricht Kriterlerine uyacağız.” Maalesef, Dimyat’a
pirince giderken eldeki bulgurdan olduk. Üçüncü ligde bile tutunmamız zor
gözüküyor arkadaşlar. 
Şimdi,
iktidar pek çok konuda geriye giderken vergi konusunda da hasılat bazlı
vergilendirmeye geçiyor arkadaşlar. Bu maddeyi eğer kabul ederseniz Hükûmet
hasılat bazlı vergilendirme sistemine geçecek. Bu ne demek? Eskiden
hatırlarsınız, asgari geçim standardı vardı. Bir vergi salardı Hükûmet,
rastgele arkadaş “Herkes, ayakkabı sektöründekiler, şunlar, bunlar 5 bin lira
vergi verin, tamamdır, ben geri kalan kayıt kuyut sormayacağım.” derdi. 
Şimdi
de maalesef bu hasılat bazlı vergilendirmeyle tekrar eskiye dönüyoruz, kayıt
kuyut sormadan tekrar hasılata göre Maliye Bakanı bir vergi oranı salacak,
vergi olacak. Ve bir örnek verdi Maliye Bakanı, dedi ki: “Mesela berberler,
kayıt kuyut olsun olmasın, ben onların hasılatına göre bir vergi oranı
belirleyeceğim.” 
Ya
arkadaşlar, mesela bir berber örneğinden bakalım. Anadolu’nun bir köyünde 5
liraya saç sakal kesen berberimiz var, değil mi? Hatta belki 4 liraya da
vardır. 5 liraya, yoksul mahallelerde bu böyledir. Gidin zengin mahallelere,
saç sakal 100 liradır, 150 liradır. Sizin bunlara -bir berber günde 10 saçtan
fazla kesemez ki zaten- aynı emeği veren bu insanlara aynı oranda vergi
yazmanız ne kadar doğru olur? Hak mıdır? Hakkaniyet midir? Değildir. Ve kayıt
dışılığı cezbedecek, kayıt dışılığı artıracak bir maddedir arkadaşlar. 
Biz
kayıtlı bir ekonomi istiyoruz. Herkes kaydını tutsun, gelirine göre vergi
versin istiyoruz. Gelir adaleti istiyoruz, vergi adaleti istiyoruz. Buysa vergi
adaletinden çıkarır ve ülkemizi maalesef üçüncü ligdeki o geri kalmış, az
gelişmiş ülkeler standardına düşürür arkadaşlar. Ben bu maddeye destek
vermeyeceğinizi umut etmek istiyorum. 
Bir
de Sayın Maliye Bakanı bundan bir-bir buçuk ay önce televizyonlara çıktı,
âlâyla vâlâyla “KDV’de reform yapacağız.” dedi, “KDV’de büyük reform.” dedi.
Sayın Başbakanımız eksik kalır mı? “Otuz beş yıllık KDV’de büyük reform
yapacağız.” diye televizyonlara çıktı, biliyorsunuz. 
Şimdi,
KDV’yi kim öder, katma değer vergisini? Emekliler, işçiler, çiftçiler, hepimiz
her türlü alışverişimizde KDV’yi öderiz. Vatandaş da zannetti ki kendisine bir
faydası olacak bu KDV reformunun. Herhâlde Maliye Bakanı, Hükûmet KDV
oranlarını düşürecek, bana bu işin bir faydası olacak zannetti. Sonra iş ortaya
çıktı. Komisyonda Maliye Bakanının “reform” diye yutturmaya çalıştığı şey,
meğer zenginlerin, bir bölüm holdingin, kartellerin 160 milyarlık alacağıymış,
81 milyonun ödediği KDV'yi birkaç bin kişiye iade etmek istiyormuş Maliye
Bakanı. Neyle iade edecek? Cebinden verecek hâli yok ya. Ne yapacak? Geniş
kesimlerden, bizlerden, yoksullardan gene vergiyi toplayacaktı, birkaç bin
yandaşa, kartele, holdinge iade yapacaktı. Dedik ki: Sayın Maliye Bakanı, bu
böyle olmaz, bundan geri adım atın. “Yok." dedi, Komisyonda geri adım
atmadı. Şimdi önergelere bakıyorum, dünkü 8’inci maddede de gördük, Hükûmet
geri adım atmış. Bu da AKP iktidarının, milletvekillerinin imzalarıyla olmuş,
kendilerine teşekkür ediyorum, ilk kez Meclisin gücünü Hükûmete karşı gösterdik
arkadaşlar, AKP Grubuna da, CHP Grubuna da, kendi grubuma da teşekkür ediyorum,
nihayet bu konuda ilk kez bir adım atmış olduk. Hükûmeti yoksullardan topladığı
vergileri holdinglere, kartellere peşkeş çekmesinden bu Meclis kurtarmıştır
arkadaşlar, teşekkür ediyorum sizlere. Ve ortada reform olacaksa Sayın Maliye
Bakanı, eğer ki o zenginlere KDV'leri iade edecekseniz önce onlardan vergi
alacaksınız. Reform getirecekseniz gelir vergisi reformu getireceksiniz; önce
zenginlerden gelirine göre vergiyi alacağız, gelir adaletini ve vergi adaletini
yaratacağız daha sonra iade edecekseniz holdinglere, kartellere o KDV'leri, onu
beraberce tekrar konuşuruz.
Hepinize
saygılar sunarım. (HDP sıralarından alkışlar) 
BAŞKAN
– Teşekkür ederim Sayın Paylan.
Aynı
mahiyetteki diğer önerge üzerindeki konuşmacı İzmir Milletvekilimiz Sayın
Tacettin Bayır.
Buyurun
Sayın Bayır. (CHP sıralarından alkışlar) 
Süreniz
beş dakika. 
TACETTİN
BAYIR (İzmir) – Katma Değer Vergisi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı üzerine söz almış
bulunmaktayım, yüce heyetinizi sevgi ve saygıyla selamlıyorum.
Sayın
Başkan, özellikle tasarının 12’nci maddesiyle getirilen söz konusu bu
düzenlemenin katma değer vergisi için hayati öneme sahip olan indirim
mekanizması ile buna bağlı ortaya çıkan hizmet alımı ve satımına karşı bir
otokontrol müessesesinin etkinliğini azalttığını düşünmekteyiz. Bu tasarı vergi
reformunu öncelemeyen bir KDV yasa tasarısıdır. Özellikle, 12’nci maddesinde
hasılat usulü vergilendirme değişikliğiyle mevcut vergi anlayışımız ters düz
olacaktır, kayıt dışı ekonominin önü açılacaktır. İstisnaların kural hâlini
aldığı kanunlarda devletin gelir kaybı artacak, dürüst esnafın, sanayicinin
vergi bilinci törpülenecektir. Kalıcı ekonomik yatırımları kaybetmekte ve
yüksek teknolojiye dayalı yerli üretimi de ertelemektedir.
Tasarının
tümü üzerinde konuşacak olursak, çiftçinin yılda 2,5 milyon ton dolayında
kullandığı mazottaki yüzde 60’lık vergi yükünü bu tasarı azaltmıyor. 5 lirayı
geçen mazotun 3 lirası vergi olarak alınıyor çiftçiden. Bu tasarı Amerika’nın
çelik ve alüminyum ihracatımıza koyduğu ek yüzde 25 vergiye karşılık sessiz
kalıyor, yerli üretimimizi ya da ihracatımızı büyütecek ek bir tedbir
getirmiyor ne yazık ki. Eğer siz bu vergi uygulamanızla üreteni ayakta
tutamazsanız, üretim sevdalısı insanları küstürürseniz hiçbir şeyi üretemez ve
her şeyi ithal eder hâle gelirsiniz. O zaman da vergi gelirleriniz azalır.
Değerli
milletvekilleri, benzinden, tüpten, ekmekten, yoğurttan aldığınız vergi
artıyor. Vergi adaleti tümüyle çökerken emeğiyle çalışanlardan alınan vergiyle
ayakta kalınıyor. 6 liralık benzinin 3,28 lirası vergiden oluşuyor. Bir ücretli
bir yıl içerisinde hiç zam almasa dahi o bir yıl içinde 4 defa üst vergi
dilimine giriyor. Asgari ücret sadece son üç aydaki doların artışıyla 93 lira
eridi. Yani 199 lira zam alan asgari ücretli sadece dolar artışıyla yarısını,
93 lirasını kaybetti, zamlarla eksiye düştü, döviz 4 lira olduğu için de kişi
başına düşen gelir 500 dolar birden gerilemiş oldu. 
Sayın
Başkan, değerli milletvekilleri; 2017 yılında çiftçiye 12,7 milyar TL’lik
tarımsal destek verilmiştir. Teşekkür ederiz. Ancak çiftçiden akaryakıt
vergileri, stopaj ve KDV alarak bu yaptığınız 12,7 milyarlık desteğin yaklaşık
11,1 milyar lirasını vergi olarak geri aldınız. Nerede kaldı yaptığınız destek
o zaman? Son yılda 4 kez vergi affı getirdiniz. Siz hiç maaşı kaynağında
kesilen bir çalışanın vergi affından faydalandığını gördünüz mü arkadaşlar? 
Sanayici,
esnaf, üretici, köylü, çiftçi kazanmaktan vazgeçmiş, mevcut durumunu korumaya
çalışıyor, günü kurtarmaya çalışıyor âdeta. Son bir yılda kapanan şirket sayısı
9.305’ten 11.502’ye çıktı. Son yedi yılda açılan her 4 şirketten 1 tanesi
kapatıldı. Bir yılda kapanan şirket sayısı yüzde 23 arttı. Esnafın bankalara
borç yükü katlanırken nakit alışverişi azaldı, kâr oranları düştü. 2017 yılında
KOBİ’lerin bankalara borcu 505 milyarı aşmış durumda. Borcu takibe düşmüş KOBİ
sayısı 340 bindir. Takipteki KOBİ borcu miktarı 25 milyardır yani tahsil
edemiyorsunuz. Takipteki tüketici kredisi miktarı 11,7 milyar oldu. 
Yaptığı
satışı tahsil edememesi durumunda ana parasını, KDV’yi de batırmış olan iş
adamı şüpheli alacağını atmakla yükü tam olarak kaldıramıyor. Şimdi soruyorum:
Hasılat bazında vergilendirme yapılacaksa bu bataklar nasıl dikkate alınacak?
Hasılat dışı mı bırakacaksınız yoksa batırdığını da tahsil yoluna mı
gideceksiniz? Eğer esnafı, iş dünyasını, fabrikaları ayakta tutamazsanız vergi
toplayacak kimseyi bulamazsınız. 
Bu
anlamda, bu vergi tasarısının esnafı, sanayiciyi, üreteni cezalandıran bir yasa
tasarısı olduğunu düşünüyorum ve bu anlamda doğru bulmuyorum. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum Sayın Bayır. 
Sayın
Danış Beştaş, sisteme girmişsiniz. 
MERAL
DANIŞ BEŞTAŞ (Adana) – 60’a göre kısa bir söz istiyorum. 
BAŞKAN
– Buyurun. 
IV.- AÇIKLAMALAR (Devam)
36.- Adana Milletvekili Meral Danış Beştaş’ın, Çukurova
Üniversitesi Rektörlüğünün bazı öğrencilerin terör örgütleriyle bağlantılarının
araştırılmasıyla ilgili yazısına ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Şu
anda vekili olduğum Adana’dan elime bir yazı ulaştı, Çukurova Üniversitesi
Rektörlüğünün bir yazısı, “gizli” ibareli ve “acele” ibareli bir yazı. Biz üç
gündür burada Boğaziçi Üniversitesi öğrencilerine yönelik saldırı ve linç
girişimini, Erdoğan’ın başlatmış olduğu girişimi konuşuyoruz ve öğrencilerin ne
kadar büyük bir tehdit altında olduğunu anlatıyoruz. İşte belgesi: Çukurova
Üniversitesi Rektörlüğünün yazısı. Ne diyor: “Terör örgütleriyle bağlantılı
veya söz konusu örgütlere destek ya da yardımcı olan üniversitemiz
öğrencilerinin durumlarının ivedilikle değerlendirilerek ilgililer hakkında
işlem yapılması amacıyla inceleme, soruşturma komisyonu oluşturulması
gerekmektedir. Üniversitemiz hakkında Adana Valiliği İl Emniyet Müdürlüğü…”
Sayı ve tarih var, “Yazının bir örneği ilişikte gönderilmiştir -yazı uzun- bu
konuda ivedilikle bir işlem yapın ve Rektörlüğümüze geri gönderin.” diyor.
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Yapılmasın mı? “İnceleme yapalım.” diyor.
MERAL
DANIŞ BEŞTAŞ (Adana) – Bir tane de örnek. Örneği özellikle Genel Kurulun
-hepiniz milletvekilisiniz- ciddi bir şekilde dikkatine sunmak istiyorum.
Sayın
Başkan, lütfen, bu çok önemli.
BAŞKAN
– Buyurun Sayın Beştaş.
MERAL
DANIŞ BEŞTAŞ (Adana) – Milletvekillerinin özellikle dikkatini istiyorum.
BÜLENT
TURAN (Çanakkale) – Hayır, terörle iltisakı varsa Sayın Danış, araştırmasınlar
mı?
MERAL
DANIŞ BEŞTAŞ (Adana) – Bütün milletvekillerinin dikkatini rica ediyorum. Sayın
Sipan Zir Yıldırım, Çukurova Üniversitesi Tıp Fakültesi 5’inci sınıf öğrencisi.
Bizim Mardin Milletvekilimiz, hâlâ Kandıra Cezaevinde bulunan Gülser
Yıldırım’ın oğlu aynı zamanda. Soruşturma kime açılmış? İlk elden, HDP'den
rehin alınan bir milletvekilinin tıp fakültesindeki oğluna. Bunun adı
düşmanlıktır, bunun adı büyük bir nefrettir. Annesinin HDP milletvekili olması
o çocuğun soruşturmaya maruz kalmasını, davet edilmesini asla mazur gösteremez.
Ne var tabloda? Cumhurbaşkanı rektörleri atıyor. Emniyet müdürleri, valiler,
yargı, hepsi bir merkeze bağlı ve tepeden konuşma olduğu anda rektörler,
emniyet müdürleri, savcılar… 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – …harekete geçiyor ve ilk nereden başlıyor? HDP
milletvekillerinin çocuklarından. Hepinizin çocuğu olmasa bile önemli bir
bölümünüzün evladı vardır. Bu, gerçekten, artık açıkça düşmanlık yapmaktır ve
bunu siyasetle, etikle ve başka bir ifadeyle anlamlandırmak mümkün değildir,
bunu kesinlikle… Bu konuda en kısa sürede açıklama bekliyoruz. Hükûmet bu
konuda ne diyor, talimatın yerine gittiği konusunda bir açıklamaları olacak mı?
BAŞKAN
– Teşekkür ediyorum Sayın Beştaş.
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535) (Devam)
BAŞKAN
– Sayın milletvekilleri, 12’nci madde üzerindeki üçüncü önergede konuşmacı,
Adana Milletvekilimiz Sayın Mevlüt Karakaya.
Buyurun
Sayın Karakaya. (MHP sıralarından alkışlar)
Süreniz
beş dakika.
MEVLÜT
KARAKAYA (Adana) – Teşekkür ediyorum.
Sayın
Başkan, değerli milletvekilleri; görüşülmekte olan tasarının 12’nci maddesi
üzerine Milliyetçi Hareket Partisi Grubu adına söz aldım. Yüce heyetinizi
saygılarımla selamlıyorum.
Aslında,
bu konularla ilgili görüş ve düşüncemizi özet hâlinde de olsa birinci bölüm
konuşmasında dile getirmiştim. 12’nci maddenin “Hasılat esaslı vergilendirme”
diyor başlığı.
Değerli
milletvekilleri, aslında katma değer vergisi harcama üzerinden alınan bir
vergi. Esas itibarıyla, üretim ve ticaret zinciri içerisinde, dağıtım zinciri
içerisinde ortaya çıkan, realize olan değeri, katılan değeri vergilendirmeyi,
sonuçta yükü nihai tüketici üzerinde bırakmayı esas alan bir vergi türü, bir
işlem vergisi türü. 
Biliyorsunuz,
vergilendirmede esas gelirin vergilendirilmesi ve bu maksatla, şu an bizim vergi
mevzuatımız, mali sistemimiz içerisinde gelirin vergilendirilmesi, harcama
üzerinden vergilendirme, servet üzerinden vergilendirme usulleri ağırlıkta
olarak kullanılıyor. Gelir vergileri, tabii, ağırlıklı bir biçimde gelirin
tamamını kavrayamadığı için, harcama vergileri de gelir vergisinin
tamamlayıcısı olma biçiminde, gelir üzerinden alınan vergilerin tamamlayıcısı
olması biçiminde uygulamada yer veriliyor.
Şimdi,
katma değer vergisi, biliyorsunuz, 1.1.1985 tarihinde uygulamaya başladı; ilk
başladığında tek orandı, indirim ve istisnaları yoktu. Yine, 2002 yılında özel
tüketim vergileri, hatırlayacaksınız, ayrıştırıldı. Bundan sonra da katma değer
vergisindeki indirim ve istisnalar devam etti. Şimdi, bugün itibarıyla katma
değer vergisinin genel, yayılı bir vergi olarak aslında amaç ve hedeflerine
uygun olarak kullanıldığını ifade edebilir miyiz? Elbette hayır. Aynı şekilde,
özel tüketim vergisinde de -zaman zaman buradan dile getirmeye çalıştık- ciddi
aksaklıklar ve yanlışlıklar söz konusu. Bunların gerçekten iyi planlanması
hâlinde, özellikle kalkınmakta olan ülkeler açısından bir katkısı, faydasının
olduğunu ifade etmek istiyorum.
Ama
şimdi, bu konuyla ilgili, özellikle hasılat esaslı vergileme konusuyla ilgili
söylemek istediğim şudur: Bu yeni bir vergi niteliğindedir, aslında bir katma
değer vergisi değildir. Katma değer vergisi, harcama nitelikli bir vergidir.
Dolayısıyla yapılan harcama ve bu harcama süreci içerisindeki katılan değerin
vergilendirilmesini esas alır ve yapılan uygulama aslında bu kesimler için,
amaç ve hedef alınan kesimler için katma değer vergisini kaldırıyor, yeni bir
vergi ihdası yapıyor Katma Değer Vergisi Kanunu’nun içinde. 
Ben
bu uygulamanın tercih şeklinde yani mükelleflerin bu uygulamaya geçmeleri
konusunda da tereddütlü olacağını düşünüyorum. Bunu dün de ifade etmeye
çalıştım. Çünkü burada, hasılat üzerinden ödenecek katma değer vergisi ile alım
belgelerindeki indirilecek katma değer vergilerinin gider yazılması söyleniyor
ama “mahiyetine göre” deniyor. “Mahiyetine göre”den kastı, maliyet ya da gider
yazılması. Bunun anlamı şu: Amortismana tabi iktisadi kıymetler ya da stoklarla
ilgili katma değer vergisi maliyetlere aktarılacak ama o dönem içerisinde
hesaplanan katma değer vergisi olarak belgelerde yer alan katma değer vergileri
de gelire yazılacak. Yani bir mükellefin bu sistemi, bu alternatifi tercih
edebilmesi için gelecek dönemdeki maliyetlere gidecek katma değer vergilerini
hesaplayıp avantajına bakması gerekecek. Eğer bunu doğru yapamazsa yıllık gelir
vergilerinde dezavantajlı duruma düşecek. Başladığı andan itibaren iki yıl bu
sistemden…
(Mikrofon
otomatik cihaz tarafından kapatıldı) 
MEVLÜT
KARAKAYA (Devamla) – …çıkamayacağı için bu yöntemin burada, gerekçelerde ifade
edildiği gibi, hiç kimseyi bu yöntem içerisinde bir katma değer vergisi
mükellefi ya da uygulaması içerisine giren bir unsur hâline de
getiremeyecektir. 
Ben
bu vesileyle bu maddenin de çekilmesinin uygun olacağı düşünce ve
kanaatlerimizi ileterek yüce heyetinizi tekrar saygıyla selamlıyorum. (MHP
sıralarından alkışlar) 
BAŞKAN
– Teşekkür ediyorum Sayın Karakaya. 
Sayın
milletvekilleri, 12’nci madde üzerinde verilen aynı mahiyetteki önergeleri
oylarınıza sunuyorum: Kabul edenler… Kabul etmeyenler… 12’nci madde üzerindeki
aynı mahiyetteki önergeler kabul edilmemiştir. 
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
Sayın
milletvekilleri, 13’üncü madde üzerinde iki adet önerge vardır. Aynı
mahiyetteki bu önergeleri birlikte işleme alacağım. Şimdi önergeleri okutuyorum:

Türkiye Büyük Millet Meclisi Başkanlığına
Görüşülmekte
olan kanun tasarısının 13’üncü maddesinin tasarı metninden çıkarılmasını arz ve
teklif ederiz. 
 Mustafa
Elitaş  Vedat Demiröz  Mehmet Muş
 Kayseri Bitlis
 İstanbul
 Mehmet
Doğan Kubat Ali Cumhur Taşkın 
 İstanbul Mersin

Aynı
mahiyetteki diğer önergenin imza sahipleri: 
 
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Sibel
Yiğitalp Saadet Becerekli
 Diyarbakır Batman
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım. 
BAŞKAN
– Hükûmet aynı mahiyetteki önergelere katılıyor mu? 
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçeler…
Gerekçe:

Önergeyle
grup katma değer vergisi mükellefiyetinde tarhiyatın muhatabına ilişkin
düzenlemenin tasarı metninden çıkarılması amaçlanmaktadır. 
Gerekçe:

Yapılan
değişiklikle madde metnine açıklık getirilmesi amaçlanmıştır.
BAŞKAN
– Sayın milletvekilleri, gerekçelerini dinlediğiniz, Komisyonunun takdire
bıraktığı, Hükûmetin katıldığı önergeleri oylarınıza sunuyorum. Kabul edenler…
Kabul etmeyenler… Önergeler kabul edilmiştir. 
Sayın
milletvekilleri, biraz önce kabul edilen önergelerle madde metinden
çıkarılmıştır. 
Bir
karışıklığa mahal vermemek için komisyon metninin mevcut maddeleri üzerinden
görüşmelere devam ediyoruz. Kanun yazımı sırasında madde numaraları Başkanlıkça
teselsül ettirilecektir. Bu açıklama tasarının diğer maddelerinde gerçekleşebilecek
metinden çıkarmalar için de geçerlidir. Bu yüzden benzer işlemlerde aynı
açıklamayı tekrarlamadan işleme devam edeceğiz. 
14’üncü
madde üzerinde iki adet önerge vardır, önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 535 sıra sayılı “Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 14.
maddesinin aşağıdaki şekilde değiştirilmesini arz ve teklif ederiz. 
Saygılarımızla.
 Zekeriya
Temizel Musa Çam Mehmet Bekaroğlu
 İzmir İzmir İstanbul
 Utku
Çakırözer Sibel Özdemir
 Eskişehir İstanbul
Madde
14- 3065 sayılı Kanunun 46’ncı maddesinin (5) numaralı fıkrasında bulunan
"Maliye ve Gümrük Bakanlığı” ifadesi "Maliye Bakanlığı, Vergi Usul
Kanunu uyarınca işletme hesabı esasına göre defter tutan mükelleflerin ödeme
zamanını, beyannamenin verildiği ayı takip eden ikinci ayın sonuna kadar
uzatmaya” şeklinde değiştirilmiştir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge hakkında konuşmak isteyen İzmir Milletvekilimiz Sayın Mustafa Ali
Balbay.
Buyurun
Sayın Balbay. (CHP sıralarından alkışlar) 
Süreniz
beş dakika. 
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
milletvekilleri; yapılan resmî açıklamalara göre ekonomimiz geçen yıl, 2017’de
yüzde 7,4 büyüdü. Bu büyüme rakamları içinde Çiftlik Bankın yatırımları da var.
Çiftlik Bank en son 3 Kasım 2017’de Sakarya Taraklı’da 40 milyon euroluk ve 5
milyon civcivlik bir yatırım yapmış. Mavi yumurta üretecekmiş ve bu yatırım
çerçevesinde de yapılan açılışa Sakarya Taraklı Kaymakamı, Sakarya Taraklı
Belediye Başkanı, bir de Guinness Rekorlar Kurumu Türkiye Temsilcisi katılmış.
Herhâlde, Türkiye’deki yolsuzluğun, halkı kandırmanın, devlet aracılığıyla,
Hükûmet aracılığıyla kandırmanın rekorunu yazacaktır diye düşünüyorum. 
Sayın
milletvekilleri, biraz önce, iktidar partisinin temsilcileri Çiftlik Bankla
ilgili açıklamalar yaptılar ama “Biz daha çok ceza vereceğiz.” diyerek bu işten
sıyrılamazlar. Eğer böyle yaparsanız bundan sonra da benzer yolsuzlukların,
halkı soymanın arkası gelecektir. Bakın, tarih sırasıyla ben size Çiftlik
Bankla ilgili özellikle aralık ayından bu yana yaşananları paylaşmak istiyorum.

Sayın
milletvekilleri, Sayın Maliye Bakanı da bu belgeden haberdardır, bu Sermaye
Piyasası Kurumu “Suç duyurusu idari para cezası ile diğer yaptırım tedbirleri…
Çiftlik Bankın halkı kandırdığı, yine Tüketicinin Korunması Kanunu’na göre
hileli davranışlar yoluyla sisteme para aktardığı saptanmıştır.” diyor ve suç
duyurusunda bulunuyor, bu suç duyurusu hakkında da Gümrük ve Ticaret
Bakanlığına bilgi veriyor. Ne zaman? 28 Aralık 2017’de. Peki, Gümrük ve Ticaret
Bakanlığı ne yapıyor? Sayın milletvekilleri, Gümrük ve Ticaret Bakanlığı,
düşünün, önce 29 Kasım 2017’de “İşlemlerimiz sürüyor, biz denetim yapıyoruz.”
diyor. Ondan sonra da 13 Şubat 2018’de, bakın, sayın milletvekilleri, bir buçuk
ay sonra, Gümrük ve Ticaret Bakanlığı “Bu kurumla ilgili henüz incelememiz
tamamlanmadı, faaliyetleri hakkında çalışmalarımız sürüyor, değerlendirme
aşamasındayız.” diyor. Bu arada, Çiftlik Bankın başındaki kişi nerede?
Uruguay’a gitmiş bu süreç içinde.
Sayın
milletvekilleri, Bülent Bey, Gümrük ve Ticaret Bakanlığı Eskişehir yolu 9’uncu
kilometrede, SPK Eskişehir yolu 8’inci kilometrede; arada 1 kilometre fark var,
bağırsalar duyulur ya, bağırsalar duyulur ama devletin bir kurumunun öteki
kurumundan haberi yok. Bunu nasıl savunabilirsiniz? Eğer “Bu kişilerle ilgili
gereğini yapacağız.” diyorsanız, en çok gereğinin yapılması gereken kişi Bülent
Tüfenkci yani Bakanlık değil mi? Lütfen elinizi vicdanınıza koyun, 135 bin kişi
kandırılacak, bu kişiler başvuracaklar, SPK “Suç duyurusunda bulunuyoruz.”
diyecek, iki ay sonra Gümrük ve Ticaret Bakanlığı “İncelememiz sürüyor.”
diyecek. Lütfen elinizi vicdanınıza koyun.
Şimdi,
burada, Çiftlik Bankın sahipleri en son 8 Mart günü dahi açıklama yapıp
“Hakkımızda hiçbir olumsuzluk yok, haberiniz olsun.” diyorlar. Suçlamayı yapan
Eskişehir yolu 8’inci kilometrede, iki ay sonra bile bunu duymayan Eskişehir
yolu 9’uncu kilometrede. Devletin bir kurumunun öteki kurumundan haberi yoksa
vahim, var da gereğini yapmadıysa çok daha vahim sayın milletvekilleri. Ben
Tüfenkci’nin bugünkü programına baktım, gördüğüm kadarıyla hiçbir programı yok,
yok. Görenlerin insaniyet namına haber vermesi ve Tüfenkci’nin bu konuda
açıklama yapmasını özellikle rica ediyoruz. 
Sayın
milletvekilleri, gelinen noktada, 65 şirket daha araştırma konusu. Sadece
Çiftlik Bankta şu anda 135 bin kişi ve 1 milyar liranın üzerinde kandırma var.
Sizin bugün övünerek açıkladığınız büyüme rakamlarının içinde bu “yatırım”
dediğiniz kurum da var sayın milletvekilleri.
Özellikle
son olarak vurgulamak isterim ki bu Çiftlik Bank kendisini savunurken
oyunculardan da yararlanmış. Size en son, 2 Ocak 2018’de Çiftlik Bankın halkla
ilişkiler sorumlusu…
(Mikrofon
otomatik cihaz tarafından kapatıldı)
MUSTAFA
ALİ BALBAY (Devamla) - Sayın Başkan, Çiftlik Bankın hayrına bir dakika.
BÜLENT
TURAN (Çanakkale) - Bugün tartıştık uzun uzun Sayın Balbay. 
BAŞKAN
- Buyurun Sayın Balbay.
MUSTAFA
ALİ BALBAY (Devamla) - Ama tartıştık da bir cevap, bir cevap, bir cevap. 
Çiftlik
Bankın halkla ilişkiler sorumlusu Mehmet Çevik, 2 Ocak günü diyor ki: “Çiftlik
Bankı eleştirenleri insafa çağırıyorum, bu bir millî projedir.” Bu tablo
gösteriyor ki eğer bu olayın üzerine gerektiği gibi gitmezseniz bunun arkası
gelecek; bunu örterek kurtaramazsınız. Şu andaki bu olayın tablosu: Devlet
kurumları çiftlik, halkın parası çantada keklik olmuş sayın milletvekilleri.
Hepinize
saygılar sunuyorum.(CHP sıralarından alkışlar)
BAŞKAN
- Teşekkür ederim Sayın Balbay.
Sayın
Balbay ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 14’üncü maddesindeki "fıkrasında
yer alan” ibaresinin, "fıkrasındaki” şeklinde değiştirilmesini arz ve
teklif ederiz.
 Meral
Danış Beştaş Osman Baydemir Saadet Becerekli
 Adana Şanlıurfa Batman
 İmam
Taşçıer Sibel Yiğitalp
 Diyarbakır Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Kars Milletvekilimiz Sayın Ayhan Bilgen. 
Buyurun
Sayın Bilgen. (HDP sıralarından alkışlar)
Süreniz
beş dakika. 
AYHAN
BİLGEN (Kars) – Sayın Başkan, değerli milletvekilleri; tabii, bir ülkede
ekonomi yönetiminden en azından iki temel şey beklenir; birisi, ekmeğin
paylaşımında adalete yardımcı olmak, ikincisi de ekmeğin çalınmasını önleyecek
bir politik duyarlılık sergilemek. Tabii, sorumluluk duygusu siyasette iki
psikolojiyle sergilenebilir; birisi dersiniz ki: “Biz çalmadık. Doğrudan
doğruya devlet yapmadı. Biri birinden çalmış, bizim burada bir sorumluluğumuz
yok.” Ama hani o meşhur örnektir, Ömer'in Dicle kenarında bir kuzuyu kurt
kaptığında onun hesabının Ömer'den sorulması meselesi. Eğer siyaseti böyle
görüyorsanız, böyle okuyorsanız, -bu örnekler sadece hikâye olsun diye kulaktan
kulağa anlatılacak efsane gibi değil- uygulanması gereken bir şey gibi
görülüyorsa o zaman birinin birinden çalmasının da aslında devletin derdi
olması gerekir, devletin gündemi olması gerekir. 
Şimdi,
ikinci önemli nokta bu başlık altında, ekonomi çürüdüğünde, ekonomik yozlaşma
gerçekleştiğinde siyaset bundan beri olabilir mi, kendisini bunun dışında
tutabilir mi yani siyaset tertemiz, düzgün, şeffaf, hesap verebilir biçimde
işleyebilir mi? Dünyadaki bütün bu alanla ilgili çalışan kuruluşlar -Türkiye'ye
özgü bir şey söylemiyorlar- diyorlar ki: “Bu mümkün değil.” Yani ekonomide
yolsuzluk varsa siyasette de gerçek bir demokrasi mümkün değildir; yolsuzluk
mutlaka hem toplumu çürütür hem de yönetenleri, siyaseti, siyaset yapma tarzını
etkiler. 
Şimdi
önümüzdeki konu, elbette paketi tartışırken de tartışılmaya değer öneme sahip.
Aralık ayında bir milletvekili soru önergesi veriyor, iki ay sonra Bakanlık
cevap veriyor, formaliteden bir cevap veriyor. Bu, bir kere, milletvekilinin
iradesine saygı duymamaktır, aslında halkın iradesine saygı duymamaktır. Bir
milletvekili bir konuyu gündeme getirmişse bir bakanlık onu formalite bir
cevapla geçiştirmek değil teşekkür etmek, gerçekten eğer bir suistimal varsa
bununla ilgili ciddi araştırma yapmak sorumluluğundadır; bu bir lütuf falan
değildir. Geçmişteki bütün olumsuz örneklere rağmen hâlâ aynı alışkanlık devam
ediyor. 
Değerli
arkadaşlar, bundan on yıl önce, hatta geriye gidelim, yirmi yıl önce
-kamuoyunda “Konya holdingleri” diye bilindiği için ben de o isimle anacağım
ama bir şehri topyekûn mahkûm etmek istemem- sonuçta muhafazakâr insanların
Avrupa’da, yurt dışında çok zor şartlarda, alın teriyle biriktirdikleri
tasarrufları… Buradan gitti birtakım insanlar, aynen benzer zincirler kurdular
yani paraları topladılar. Gerçek, reel yatırımla toplanan para ve vadedilen
para arasında büyük bir uçurum vardı. İlk toplananlara yüksek kâr oranları
vadedildi. Öyle oldu ki bir süre sonra “Faize yatırmayayım.” diye iyi niyetle
verenler değil, Almanya’daki bankalardan faizli para çekip, kredi çekip bu
Konya holdinglerine yatıranlar oldu. Biz bunlarla ilgili birtakım takip, destek
ve dayanışma işlerine girince gördük ki aslında para toplayanların büyük kısmı
siyasetin içerisindeki isimler; filanca bakanın kayınpederi toplamış, camilerde
vaaz etmiş, toplamış; filanca milletvekilinin akrabası, filanca partinin
yöneticisi… Ve hiçbir ilerleme olmadı. 
Şimdi,
o süreçten ders çıkartılsaydı, takip yapılsaydı muhtemelen -Rıza Sarraf gibi,
Türkiye’nin dış politikasını bile kilitleyen- bırakın artık yolsuzluk
meselesini, Türkiye’yi uluslararası ilişkilerde kilitleyen bir noktaya
gelinmezdi. Ama ne oldu? Mesele öyle bir noktaya geldi ki bakanlar çıktılar,
Rıza Sarraf’a ödül verdiler, “başarılı iş adamı” ödülü verdiler. 
Şimdi,
bakanların böyle bir fotoğraf vermesinin arkasından ya bir toplumda hiç mi ders
alınmaz o yaşanan süreçten? İşte, Çiftlik Banktaki vakada da, bakıyorsunuz,
müftü çıkıyor, dua okuyor; kaymakam çıkıyor, kurdele kesiyor. Ya, bir müftü hiç
merak etmez mi bu para nasıl kazanılıyor? Ortada sahici bir ticaret mi var,
yani bir helal kazanma çabası mı var yoksa din istismarıyla bir yağma talan
niyeti mi var? 1 koyup 5 alma arayışının kendisi İslam’da ticaret mantığıyla
izah edilebilir bir şey mi? Yani, çok meşhur bir sözdür: “Açgözlülük ile
dalkavukluk ve budalalık iç içedir.” Şimdi, siz çok hızlı yollardan zengin
olmayı eğer ticarette normalleştirirseniz siyaset de bunun kolaylaştırıcısı
hâline gelir. 
Değerli
arkadaşlar, bu konuları evet burada oylarken kapatabiliriz, bitirebiliriz yani
“Yargılama devam ediyor.” diyerek işin üstünü örtebiliriz ama böyle her
gelişme, burada böyle kapanan her dosya bu niyetle insanların alın terini,
emeğini sömürmek isteyenler için bir fırsat oluşturur, bir imkân oluşturur. 
(Mikrofon
otomatik cihaz tarafından kapatıldı) 
AYHAN
BİLGEN (Devamla) – Sayın Başkan, bir dakika daha verirseniz…
BAŞKAN
– Buyurun Sayın Bilgen.
AYHAN
BİLGEN (Devamla) - Bunun tekrarlanmamasının biricik yolu vardır: Caydırıcı,
etkin, güçlü bir mücadele ortaya koyarsınız ki başkaları bir daha bu işe niyet
etmesin, cesaret etmesin ve toplumda da bu şekilde hızlı zengin olma
yöntemlerine yüz binlerce insan tenezzül etmesin. Bu toplumsal çürüme hepimiz
için ciddi bir tehdittir. Sonuçta toplum çürüdüğünde bu çürüyen toplumun hangi
partiye oy verdiği, hangi mezhepten, hangi inançtan, hangi etnik kökenden
olduğunun da hiçbir anlamı kalmaz. Onun için zaten denir ki: “Demokrasi, nasıl
yönetileceğini tartışma meselesidir.” Kimin yönettiğini tartışma meselesinden
bir adım daha önde gelir bu. Eğer siz ülkede muhalefetten uyarı bekliyorsanız,
muhalefetten yapıcı itiraz ve katkı istiyorsanız muhalefetin yaptığı uyarıları
ciddiye alarak bu konuda siyasete olan güveni önce inşa edeceksiniz ki
muhalefet de bu rolünü sağlıklı biçimde oynayabilsin.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Bilgen.
Sayın
Bilgen ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
14’üncü
maddeyi oylarınıza sunuyorum: Kabul edenler… Kabul etmeyenler… 14’üncü madde
kabul edilmiştir.
Sayın
milletvekilleri, 15’inci madde üzerinde iki adet önerge vardır. Aynı
mahiyetteki bu önergeleri birlikte işleme alacağım. 
Şimdi
önergeleri okutuyorum:
Türkiye Büyük Millet Meclisi Başkanlığına
Görüşülmekte
olan Kanun Tasarısı’nın 15’inci maddesinin tasarı metninden çıkarılmasını arz
ve teklif ederiz.
 Mustafa
Elitaş Vedat Demiröz Mehmet Muş
 Kayseri Bitlis İstanbul
 Fatma
Seniha Nükhet Hotar Ali Cumhur Taşkın
 İzmir Mersin
Aynı mahiyetteki diğer önergenin imza sahipleri…

 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp
 Diyarbakır Diyarbakır
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım. 
BAŞKAN
– Hükûmet aynı mahiyetteki önergelere katılıyor mu? 
MALİYE
BAKANI NACİ AĞBAL (Bayburt) – Katılıyoruz Sayın Başkanım.
BAŞKAN
– Gerekçeleri okutuyorum: 
Gerekçe:
Önergeyle,
katma değer vergisi iadesinin üç ay içerisinde yapılmaması hâlinde mükellefe
faiz ödenmesini öngören düzenlemenin tasarı metninden çıkarılması
amaçlanmaktadır. 
BAŞKAN
– Diğer önergenin gerekçesini okutuyorum: 
Gerekçe:

Yapılan
değişikle madde metnine açıklık getirilmesi amaçlanmıştır. 
BAŞKAN
– Sayın milletvekilleri, 15’inci madde üzerinde aynı mahiyetteki iki önergeyi,
Komisyonun takdire bıraktığı, Hükûmetin katıldığı önergeleri oylarınıza
sunuyorum: Kabul edenler… Kabul etmeyenler… Aynı mahiyetteki önergeler kabul
edilmiştir. 
Sayın
milletvekilleri, böylece 15’inci madde tasarı metninden çıkarılmıştır. 
Sayın
milletvekilleri, 16’ncı madde üzerinde iki adet önerge vardır, önergeleri
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz. 
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Müslüm Doğan
 Diyarbakır Diyarbakır İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen İzmir Milletvekilimiz Sayın Müslüm Doğan.
Buyurun
Sayın Doğan. (HDP sıralarından alkışlar)
Süreniz
beş dakika. 
MÜSLÜM
DOĞAN (İzmir) – Sayın Başkan, değerli milletvekilleri; hepinizi saygıyla
selamlıyorum. Görüşülmekte olan tasarının 16’ncı maddesi hakkında partim
Halkların Demokratik Partisi adına söz almış bulunmaktayım. 
Değerli
milletvekilleri, söz konusu yasa taslağında bu maddeyle ilgili olarak özellikle
oyunlar kısmında bir istisna, KDV'den istisna getiriliyor. Aslında bu istisna
kesinlikle doğru bir olay değil, özellikle belirteceğim hususlarla ilgili bir
istisna olsa kabul edilebilir ama genelde KDV konusunda hiçbir şekilde istisna
getirilmemesi gerekir. Sadece özendirici, teşvik niteliğinde ikincil mevzuatta
belki tanımlanabilecek açıklamalarla bu iş giderilebilir. Teşvik bilimsel ve
toplumsal gelişmeye olanak sağlayacak yazılımları aslında kapsamalıdır. Vergi
istisnası yerine yazılım şartı sırasında, ikincil mevzuatta yer alacak
şartnamede olsun, yönetmelikte olsun veya tüzükte -neyse, nasıl bir ikincil
mevzuat düşünülüyorsa o şekilde- gündeme getirilebilir. 
Değerli
milletvekilleri, özellikle bu dijital oyun şu anda dünyada 110 milyar doları
aşan bir pazarın konusu, çok önemli bir pazar alanı. Ancak oyun dediğimiz
zaman, işte, biraz önce bizim bir araştırma önergesi verdiğimiz Çiftlik Bank da
bir oyundu. Orada insanlar bilgisayara girip inek figürünü gördüğünde, o
figürün üstüne her tıklamasında para kazanıyorlardı sözde. Ama görüyorsunuz,
çok büyük bir halkın iradesinin, halkın kazanımlarının, halkın değerlerinin
nasıl sömürüldüğünü, nasıl bir organizasyonla karşı karşıya olduğumuzu ve
Hükûmetin, devletin bu konudaki sorumsuzluğu, Hükûmetin bu konudaki aczi ortaya
çıkmış oldu. Çünkü ne bir denetim mekanizması vardı ne de konu
incelenebiliyordu verdiğimiz soru önergesine rağmen. Bunlar son derece önemli
hususlar değerli milletvekilleri. 
Türkiye,
aslında bu oyun pazarında 16 ila 18’inci sıra arasında gidip gelmektedir ancak
ilk sıralardaki ülkelerle arasındaki fark ise çok önemli bir boyuttadır.
Dijital oyun sektörü, ülkemizde yeni yürümeye başlayan -aslında- bir çocuk
gibi. Bu çocuğun büyürken desteklenmesi ve gelişmesi için olanaklar sağlanması
gerekiyor. Ancak bu oyunlara, özellikle toplumsal dokumuza zarar vermeyen,
toplumsal dokumuza katkıda bulunacak, toplumsal gelişmeye olanak sağlayacak
oyunlar anlamında bakmak gerekiyor. Yoksa, bugün savaşları, şiddeti, çatışmayı
esas alan, öngören oyunlara aslında hiçbir şekilde ne teşvik verilmeli ne
desteklenmeli ve ne de istisnaya konu olmalıdır. 
Değerli
milletvekilleri, biraz önce bahsettim ya, Çiftlik Bank meselesinde eğer bizim
gerçekten uyarımız dikkate alınsaydı, soru önergemiz Bakanlıkça doğru bir şekilde
incelenseydi, bürokrasi bunu doğru inceleseydi, 2 satırlık yazıyla
geçiştirmeseydi, halkımızın bu kadar biriktirdiği değerleri istismar eden
yapılar bu kadar başarılı olamayacaktı. Aslında burada suçlu olan Hükûmettir,
bürokrasidir ve bundan hesap sorulması gerekmektedir. Yani siz araştırma
önergesini reddedebilirsiniz ama sorumluluktan kaçamazsınız. Bugün Maliye
Bakanlığı da aslında burada açıklamalıdır Sayın Bakan. Yani bu çalışmalara
destek verildi mi? Bu çalışmalar hangi anlamda destek gördü? Destek görmediyse
de açık bir şekilde ifade edilmelidir. Çünkü, biliyorsunuz, bu Çiftlik Bank
olayında, bu tesislerin açılmasına -tesis de demeyelim aslında, simülasyon
üzerinde halkın çoğu kandırılmış- işte bürokrasi gitmiş destek vermiş, sözüm
ona sanatçılar… 1 kilo bıyığı olan bir adam gidiyor, başka bir hassasiyette,
sözüm ona “Vatan, millet, Sakarya!” diyerek; halkın nasıl sömürüleceğini,
halkın yarattığı değerlerin üstüne nasıl konarımın desteği ve ortağı konumuna
geliyor. Böyle bir tiyatro sanatçısı olabilir mi? Böyle bir bürokrasi olabilir
mi? Siz bu konuyu… Bir kere “bank” ismini nereden alıyor? SPK olsun, diğer
düzenleme kurulları buna nasıl izin verebilir? Ulusal kanallarda bu reklamlar
verilirken devlet mekanizması çalışmıyor mu, RTÜK çalışmıyor mu? Demek ki
devletin de bu konuda bir acz içerisinde olduğunu, özellikle bürokrasinin bu
konuya destek verdiğini maalesef üzülerek belirtmek istiyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Doğan. 
Sayın
Doğan ve arkadaşlarının vermiş olduğu önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
16’ncı
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı "Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 16’ncı
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Utku Çakırözer Musa Çam
 İzmir Eskişehir İzmir
 Sibel
Özdemir Mehmet Bekaroğlu Nihat Yeşil
 İstanbul İstanbul Ankara
MADDE
16- 3065 sayılı Kanun’un geçici 20'nci maddesinin (1) numaralı fıkrasının
birinci paragrafına "internet,” ifadesinden sonra gelmek üzere “oyun,”
ifadesi ve aşağıdaki cümle eklenmiştir.
“Bu
kapsamda istisna edilen işlemler bakımından bu Kanunun 30 uncu maddesinin
birinci fıkrasının (a) bendi hükmü uygulanmaz.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CAHİT ÖZKAN (Denizli) – Katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Ankara Milletvekilimiz Sayın Nihat Yeşil.
Buyurun
Sayın Yeşil. (CHP sıralarından alkışlar) 
Süreniz
beş dakika.
NİHAT
YEŞİL (Ankara) – Çok teşekkür ederim Sayın Başkanım.
Sayın
Başkan, değerli milletvekili arkadaşlarım; tasarının 16’ncı maddesi üzerine
partim adına söz almış bulunmaktayım. Hepinizi saygıyla sevgiyle selamlıyorum.
Değerli
arkadaşlar, ben de konuşmama başlamadan önce, sevgili Levent arkadaşımızın
gündeme getirdiği gibi… Ankara'da çok önemli iki konuyla, yangınla karşı
karşıya kaldık. Biri, Cumhuriyet Dönemi’nde “Çoban Mektebi” diye anılan, Ziraat
Mektebi olarak kullanılan ve tarihsel bir doku içerisinde tescillenmiş bir
yapı; diğeri de tıpkı Çiftlik Bank gibi, Melih Gökçek’in Ankara'ya hediye
ettiği, Atatürk Orman Çiftliğindeki o meşhur “Çadır kent” dediği oyuncakların
oluşturduğu yangın. Bunlar gerçekten ülkemizin yüz kızartıcı şeyleri. Ama sayın
belediye başkanımız asli görevi olan bu görevleri yapmazken ne hikmetse
popülist politikalarla -tıpkı dün olduğu gibi- bir şeyler yapmaya çalışıyor.
Değerli
arkadaşlar, şimdi, sayın belediye başkanımız, kentimizde bir süreden beri
uygulanan popülist politika belediyecilik söylemiyle kent, toplum hayatını
disiplin altına almaya çalışmaktadır. Bunlardan biri, sit alanı olan Saraçoğlu
Mahallesi’ndeki sorunu çözmek yerine günü kurtarıcı politikalarla Başkentimizi
idare ediyor. Ulaşım planında mahkeme kararı olmasına rağmen, bunları yapması
gereken, bu görevlerini yerine getirmesi gereken, asli görevini yapması
gerekirken o görevleri yapmıyor. Peki, bu görevleri kim yapacak? Tabii ki
yetkili arkadaşlarımız yapacak. Bizim eleştiri getirdiğimiz konu bu.
Sayın
Başkan dedi ki: “Konu hakkında, gündemle ilgili konuşmuyorsunuz sorunlarla
ilgili konuşmaya çalışıyorsunuz.” Şimdi, elbette ki bizim bir milletvekili
olarak bölgemizle, ülkemizle ilgili olan sorunları dile getirmek temel
görevimizdir. Gönül ister ki bir tarafta Hükûmet ufacık bir kanun maddesi
değiştirerek gelir vergisinde veya gelirde adaleti sağlayabilecekken üç kuruş
paranın peşinde koşuyor ama milyonlarca, milyarlarca dolar veya milyarlarca
para üzerinde birileri bu olayları yapıyor, yapanın yanına da kâr kalıyor.
İkinci
bir konu: Mesela asıl 2038 Yeni Ulaşım Ana Planı varken, sayın belediye başkanı
bu planı masanın üzerinde bekletiyor. 2038 Ulaşım Planı’nı yapmıyor ama ne
hikmetse Ankara Çevre Düzeni Planı 2038 bilimsellikten uzak, çelişkiler yumağı
olan planı hemen, apar topar 2017’de uygulamaya geçiriyor.
Şimdi,
değerli arkadaşlar, biz bunları söylerken… Yani görevi olan, asli görevi olan
sevgili yöneticiler bu sorunları çözmesi gerekirken çözmüyor ama olmayan
şeyleri dile getiriyor. Bunu dile getirdiğimiz zaman da doğal olarak tepki
koyuyorsunuz. Bu tepki doğal değildir, normal değildir. Biz görevlerinizi
yapmanızı istiyoruz, bizim istediğimiz bu. 
Diğer
tarafta, yine Ankara Kent Planı’yla Ankara Büyükşehir Belediye Başkanı Sayın
Mustafa Tuna, kentin ulaşımını popülist, günübirlik politikalarla
götürmektedir. Yeni onaylanan otopark yönetmeliği zaten çelişkiler yumağını
içinde taşımaktadır, Mustafa Tuna otopark popülizmi yapmaktadır.
“Park
et-devam et’’ sistemi için, örneğin kent merkezi çeperlerinin nasıl
boşaltılacağını, araçların kent merkezine nasıl taşınacağını, onu uygulaması
gerekirken, bunları yapması gerekirken ama ne hikmetse… Burada örneğin
Genelkurmay binası ve arazisi, taşınacak adliye binasının arazisi vesaire “park
et- devam et” sistemine dâhil edilebileceği gibi dolmuş depo durakları için de
bir seçenektir.
Değerli
arkadaşlar, paylaşımlı araç kullanımı yöntemiyle kent merkezlerine özel araçla
seyahat yoğunluğunu düşürmek için bazı teşvik politikaları da uygulanabilir.
Nitekim, Avrupa ülkelerinde kent merkezine girişlerde çipli vergi sistemi
uygulaması buna en güzel örneklerden biridir. Bu uygulamayla 5 kişinin bir
aracı kullanması kent merkezine yönelen araç sayısında düşüşle beraber,
kendisini daha da olumlu bir noktaya taşıyacaktır. 
İkinci
konu, Çayyolu ilçemizde çevre yolunda, Dodurga mevkisinde yaşanan felakettir.
Ankara ili Dodurga Mahallesi’nde Dodurga meskûn alanı ile güney çevre yolu
arasında kalan alan; yüzey suyu ve 2 şelalesi olan vadi tabanındaki hassas
ekolojik bir sistemdir. Bölgede yaban hayatı, habitat alanı olduğu bilinmekle
beraber aynı zamanda hayvancılık yapılmaktadır. Söz konusu alan üzerine Ankara
Büyükşehir Belediyesi tarafından hafriyat atıklarının dökülerek, söğüt ve meşe
gibi yoğun ağaç dokusunun üzerinin olduğu gibi kapatıldığı, alanın tesviyesinin
de iş makineleriyle, kayalık alanların ise patlayıcılarla patlatıldığını… 
(Mikrofon
otomatik cihaz tarafından kapatıldı)
NİHAT
YEŞİL (Devamla) – Devam edebilir miyim?
BAŞKAN
– Buyurun Sayın Yeşil.
NİHAT
YEŞİL (Devamla) – Sayın Valimiz de “Ya, oradan bir sesler geliyor ama
patlayıcıyla değil, biz dinamitle patlatıyoruz.” gibi böyle ciddiyetten uzak
bir yanıt veriyor. 
Değerli
arkadaşlar, burası bizim kentimiz. İşte, şehir hastanesi efsanelerini de
gördük, bir efsane yarattınız. 13 tane hastanemizi kapatıyorsunuz Altındağ
bölgesinde. “Şehir efsanesi” diye halka yutturduğunuz bu efsaneyi 13 tane
hastaneyi kapatarak 2 tane şehir hastanesi noktasına; biri Etlik bölgesine,
biri Çayyolu tarafına yüklüyorsunuz. Ve bir kentin kent olabilmesi
hastaneleriyle, postanesiyle, ulaşımıyla, şehir planıyla, altyapısıyla oluşur
ama bütün bu yoğunluğu 13 tane hastaneye… Düşünün, ağır bir hasta, hastalandığı
zaman -kalp krizi geçiriyor- bunu kalkıp…
İBRAHİM
AYDEMİR (Erzurum) – Helikopterle… 
NİHAT
YEŞİL (Devamla) - Bırakın helikopteri siz şimdi Sayın Başkan…
İBRAHİM
AYDEMİR (Erzurum) – O eski zamandı.
NİHAT
YEŞİL (Devamla) - Yani eski zaman. Tabii, hep taşıdınız, gördük şimdi, şu anda
hastanelerde insanların nasıl öldüğünü. 
(Mikrofon
otomatik cihaz tarafından kapatıldı)
NİHAT
YEŞİL (Devamla) - Bu noktada, bilimsel anlamda, bilimsellikten uzak, gerçekten
toplumun toplumsal çabalarından uzak bir anlayışla hayata geçirmeye
çalışıyorsunuz. Bu da, ülkede değil hepimizde belirli olumsuzluklar yaratıyor.
Bizim eleştirimiz bu. Doğru olan bir şey varsa hep beraber bunu yapalım.
Hepinizi
saygı ve sevgiyle selamlıyorum. (CHP sıralarından alkışlar) 
BAŞKAN
- Teşekkür ediyorum Sayın Yeşil.
Sayın
milletvekilleri, Sayın Nihat Yeşil ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, şimdi 16’ncı maddeyi oylarınıza sunuyorum: Kabul edenler…
Kabul etmeyenler… 16’ncı madde kabul edilmiştir. 
Sayın
milletvekilleri, 17’nci madde üzerinde iki adet önerge vardır. Aynı mahiyetteki
bu önergeleri birlikte işleme alacağım. Şimdi önergeleri okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 17’nci maddesinin tasarı metninden çıkarılmasını arz ve
teklif ederiz.
 Mustafa
Elitaş  Mehmet Akyürek  Vedat Demiröz
 Kayseri
 Şanlıurfa  Bitlis 
 Mehmet
Muş  Fatma Seniha Nükhet Hotar Zeki Aygün
 İstanbul
 İzmir  Kocaeli
Aynı
mahiyetteki diğer önergenin imza sahipleri:
 Meral
Danış Beştaş  Osman Baydemir  Dilek Öcalan
 Adana
 Şanlıurfa  Şanlıurfa
 İmam
Taşçıer  Sibel Yiğitalp
 Diyarbakır
 Diyarbakır 
BAŞKAN
- BAŞKAN – Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ CAHİT ÖZKAN (Denizli) – Takdire bırakıyoruz efendim.

BAŞKAN
– Hükûmet aynı mahiyetteki önergelere katılıyor mu?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçe…
Gerekçe:

Önergeyle,
31/12/2018 tarihi itibarıyla indirim yoluyla giderilemeyen katma değer
vergisinin iadesine yönelik Maliye Bakanlığına yetki verilmesini öngören
düzenlemenin tasarı metninden çıkarılması amaçlanmaktadır. 
Aynı
mahiyetteki diğer önergenin gerekçesi: 
Bu
düzenleme gibi birçok düzenleme büyük sermaye gruplarına yönelik yapılmaktadır.
Bu düzenlemede bir ölçeğin olması, sosyal devlet anlayışı içerisinde öncelikle
dar gelirli vatandaşlarımızın, esnafımızın bundan yararlanmasının maddede esas
alınması gerekmektedir. Bu çerçevede, maddenin tasarı metninden çıkarılmasını
öngörmekteyiz. 
BAŞKAN
– Sayın milletvekilleri, 17’nci madde üzerindeki, Komisyonun takdire bıraktığı,
Hükûmetin katıldığı önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmiştir. 
17’nci
madde tasarı metninden çıkarılmıştır. 
Sayın
milletvekilleri, şimdi 18’inci madde üzerinde iki adet önerge vardır. Aynı
mahiyetteki bu önergeleri birlikte işleme alacağım. 
Şimdi
önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan kanun tasarısının 18’inci maddesinin tasarı metninden çıkarılmasını arz ve
teklif ederiz.
 Mustafa
Elitaş Vedat Demiröz Mehmet Muş
 Kayseri Bitlis İstanbul
 Mehmet
Akyürek  Ali Cumhur Taşkın
 Şanlıurfa Mersin
Aynı
mahiyetteki diğer önergenin imza sahipleri: 
 Meral
Danış Beştaş Osman Baydemir Saadet Becerekli
 Adana Şanlıurfa Batman
 İmam
Taşçıer Sibel Yiğitalp
 Diyarbakır Diyarbakır
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CAHİT ÖZKAN (Denizli) – Takdire bırakıyoruz Sayın
Başkan. 
BAŞKAN
– Aynı mahiyetteki önergelere Hükûmet katılıyor mu?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçeyi okutuyorum:
Gerekçe:

Önergeyle,
3065 sayılı Katma Değer Vergisi Kanunu’nun 1’inci maddesinin birinci fıkrasının
(3) numaralı bendinin (g) alt bendinde sayılanların mükellefiyetine ilişkin
geçici madde düzenlemesinin tasarı metninden çıkarılması amaçlanmaktadır. 
Aynı
mahiyetteki diğer önergenin gerekçesi:
Yapılan
değişiklikle madde metnine açıklık getirilmesi amaçlanmıştır.
BAŞKAN
– Sayın milletvekilleri, Komisyonun takdire bıraktığı, Hükûmetin katıldığı aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Aynı mahiyetteki önergeler kabul edilmiştir.
18’inci
madde tasarı metninden çıkarılmıştır.
Sayın
milletvekilleri, birinci bölümde yer alan maddelerin oylamaları tamamlanmıştır.
Birleşime
on beş dakika ara veriyorum.
Kapanma Saati: 18.36
DÖRDÜNCÜ OTURUM
Açılma Saati: 19.02
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin Dördüncü Oturumunu
açıyorum.
535
sıra sayılı Kanun Tasarısı’nın görüşmelerine devam ediyoruz.
Komisyon?
Yerinde. 
Hükûmet?
Yerinde.
Şimdi,
ikinci bölümün görüşmelerine başlıyoruz.
İkinci
bölüm 19 ila 33’üncü maddeleri kapsamaktadır.
İkinci
bölüm üzerinde söz isteyen; Cumhuriyet Halk Partisi Grubu adına İstanbul
Milletvekilimiz Sayın Mehmet Bekaroğlu, Halkların Demokratik Partisi Grubu
adına Van Milletvekilimiz Bedia Özgökçe Ertan, Milliyetçi Hareket Partisi Grubu
adına Manisa Milletvekilimiz Sayın Erkan Akçay; şahıslar adına Manisa
Milletvekilimiz Sayın Erkan Akçay, Konya Milletvekilimiz Sayın Halil Etyemez. 
Şimdi,
ilk söz Cumhuriyet Halk Partisi Grubu adına İstanbul Milletvekilimiz Sayın
Mehmet Bekaroğlu’nun. (CHP sıralarından alkışlar)
Buyurun
Sayın Bekaroğlu.
CHP
GRUBU ADINA MEHMET BEKAROĞLU (İstanbul) – Sayın Başkan, değerli milletvekili
arkadaşlarım; hepinizi saygıyla selamlıyorum.
Bu
KDV Kanunu’nda yapılan değişiklikler Plan ve Bütçe Komisyonuna geldiğinde Sayın
Bakan ve AK PARTİ Grubundaki arkadaşlar “Reform niteliğinde değişiklikler.”
dediler. Biz eleştirdik “Böyle reform olmaz.” diye, tartışmalar oldu. Sonra ne
olduysa Sayın Bakanım, bu reform niteliğindeki tasarıdan ana maddelerini
çıkardınız ve çıkarma gerekçesini de açıklamadınız. Mesela, gruplarla ilgili,
gruplarda yaptığınız bu mahsuplaşma işinden niye vazgeçtiniz? Niçin o temel
maddeleri geri çıkarıyorsunuz? Bununla ilgili ciddi bir açıklama yapmadınız yani
buna dikkat çekiyorum. Hükûmet öteden beri hep bu şekilde yapılan
değişiklikleri reform niteliğinde değişiklikler diye getiriyor, biz de diyoruz
ki: “Hayır, bunlardan bu şekilde reform olmaz; kendinizi kandırmayın, kimseyi
de aldatmayın.” Ama yağmur tarzında bunlar geliyor. Bunların bir panik ifadesi
yani ekonomideki yanlış gidişin bir panik ifadesi olduğunu söylüyoruz,
söylemeye devam ediyoruz. Böyle söylediğimiz zaman arkadaşlar, Hükûmet kanadı,
Sayın Bakan, sinirleniyor yani “Öyle değil.” filan… Daha da öteye götürüyor,
Hükûmetin ekonomik politikalarının yanlış olduğunu ifade edenleri, söyleyenleri
neredeyse her konuda olduğu gibi haine yazacak kadar ileri götürülüyor. Bunlar
yanlış şeyler değerli arkadaşlarım. Bakın, bu tasarı baştan takdim edildiği gibi
hiçbir şey yapmıyordu zaten. Bu maddeler çıkarıldıktan sonra bu tasarının
hiçbir önemi kalmadı. Burada yapılan mesaiye yazık değerli arkadaşlarım. Biz
katılırız katılmayız; bir değişiklik yapar Hükûmet, karar verir, siyasi
sorumluluğunu alır, buradan geçirir. Netice itibarıyla mesaiye değer ama şu
anda hiçbir şey... Hani şeker yerine keçiboynuzu, yaptığımız şeyler bunlar.
Değerli
arkadaşlarım, Türkiye'nin vergi sisteminde çok ciddi problemler var yani
Türkiye'nin ekonomisinin gelişmesiyle ilgili, Türkiye'deki genel anlamda
adaletle ilgili, vergi adaletiyle ilgili, gelir dağılımı adaletiyle ilgili çok
önemli sorunlar var Türkiye'nin vergi sisteminde. Esasen Hükûmetin bunları ele
alması yani sadece adaletle ilgili değil, Türkiye'nin gerçek anlamda büyümesi, bütün
rakam, şeylerde büyümesi, pastanın büyümesi ve bu pastanın da adil bir şekilde
toplumda paylaştırılması, vergi sistemi üzerinden yapılacak çok konular var ama
bu konularla ilgili herhangi bir şey yapılmadı. Usulle ilgili de, vergi toplama
usulüyle ilgili de önemli konular var, bunlarla ilgili de çok ciddi değişiklik,
reform filan gelmiyor. 
Değerli
arkadaşlarım, vergilerin büyük çoğunluğunun dolaylı olarak harcamadan alındığı
bir vergi sisteminden adalet filan çıkmayacağı gibi sağlıklı bir ekonomi çıkmaz
ama rakamlar elimizde, şey yapmıyorum. Biz topladığımız verginin büyük
çoğunluğunu dolaylı vergilerle topluyoruz, KDV’yle topluyoruz, ÖTV’yle
topluyoruz.
Değerli
arkadaşlarım, şimdi, bu şekilde devam ettiğiniz müddetçe sizin ekonomiyle,
Türkiye ekonomisiyle ilgili söyledikleriniz anlamsızlaşır. Sayın Bakan,
anlamsız olduğunun siz ve diğer bakanlar da farkında olur. Bu farkındalık daha
da anlamsız cümleler ettirilmesine sebebiyet verir. Geçtiğimiz günlerde
“Aslında Türk parasının değeri azalmıyor, dolar değerleniyor.” diyerek
gerçekten ekonomide önemli bir buluş yapan Sayın Ekonomi Bakanı Zeybekci bu
sefer büyümeyle ilgili önemli şeyler söyledi: “Biz G20’nin birincisiyiz,
muhteşem bir başarı ortaya koyduk.” dedi.
Değerli
arkadaşlarım, bu vergi tasarısının bir anlamı kalmadığına göre ben büyüme
konusunda birkaç cümle söylemek istiyorum kalan zamanımda. 
Evet,
gerçekten 2017’de yüzde 7,3 oranında bir büyüme var. Bu büyümenin böyle olacağı
zaten önceden ilan edilmişti ama bu, gerçekten muhteşem bir hikâyenin, muhteşem
bir ekonomik gelişmenin belirtisi midir ve bundan sonrasına önemli, olumlu bir
işaret veriyor mu, bu işe bakmak gerekiyor değerli arkadaşlarım. Aslında
Türkiye’de büyüme ortalamalarına baktığımız zaman, sizin dönemdeki büyüme
ortalamaları ile geçtiğimiz, sizden önceki dönemlerdeki büyüme ortalamaları
arasında çok önemli bir fark yok ama büyümenin tek başına -bir makroekonomik
göstergedir elbette bu ama- çok fazla bir anlamı yok. Büyümenin yanında diğer
önemli makroekonomik göstergelere de bakmak gerekiyor. Bunlara bakmıyorsanız
çok anlamlı bir şey yapmıyorsunuz. 
Enflasyona
bakacaksınız, ne oluyor Türkiye’de? Büyümenin olduğu bir ülkede fiyatlar ne
oluyor, buna bakmak gerekiyor. 
Çok
önemli, cari açık en önemli makroekonomik göstergelerden bir tanesidir yani
“Nasıl büyüyorsunuz?” sorusuna cevap veren bir şeydir. Türkiye cari açık
konusunda felaket; işte 2017’de 50 milyar doları geçen bir cari açıkla karşı
karşıyayız ve bunun düzeleceğine dair hiçbir işaret de yok. “Bu, ithalat ve
ihracat farkından kaynaklanıyor ve bizim ihracatımız arttı.” diye söylediğimiz
şeyler aslında çok katma değer üreten mallar değil. Bu imalattaki ihracat
ürünlerimizin büyük çoğunluğu dışarıdan ithal ettiğimiz ürünlerle geliyor. 
İstihdamla
ilgili rakamlar değerli arkadaşlarım, çift hanede devam ediyoruz. Yani bu kadar
büyümeden söz ediyorsunuz, “Rekor, dünya 1’incisi, muhteşem bir hikâye.” diye
takdim ediliyor ama istihdama yansımıyor, üstelik de Sayın Cumhurbaşkanının
yürüttüğü kampanyaya rağmen; iş adamlarını topladı ve herkese işte “1 tane, 2
tane alın.” dedi. Yetmedi, Hükûmetiniz çok sayıda torba yasayla yatırımı teşvik
edecek değişiklikler yaptı, teşvikler verdi ama bütün bunlara rağmen büyüme
işte yüzde 7,3 fakat istihdamda herhangi bir değişiklik, gelişme yok değerli arkadaşlarım.

Bakın,
şimdi, büyüdük de nasıl büyüdük, neyle büyüdük, bu paralar nereden geldi? Bakın
değerli arkadaşlarım, borçlara bakın. Yani, 2016 ile 2017 arasındaki toplam dış
borca bakın -dış borç önemli- bu paralar nereden geldi? Bakıyorsunuz, dışarıdan
almışız. Yani bunu çıkardığınız zaman, bu borcu çıkardığınız zaman ortada bir
büyüme görülmüyor. Kaldı ki sizin “büyüme rakamları” dediğiniz rakamlara dolar
bazında baktığınız zaman bir büyüme de zaten yok değerli arkadaşlarım. Kişi
başına düşen millî gelire bakın, 2016’da 10.883 dolar, 2017’de 10.579 dolar
değerli arkadaşlar. 
Bakın,
siz piyasaya büyüme olsun, istihdam olsun diye teşviklerle ve özellikle Kredi
Garanti Fonu’yla dünya kadar para pompaladınız. Nereden bu paralar, nereden
buldunuz bu paraları? Vergi mergi filan da toplamıyorsunuz, primden
almıyorsunuz, vergilerde dünya kadar istisna getirdiniz; nereden bulundu, geldi
bu paralar? Borç alıyorsunuz değerli arkadaşlarım. 
Yani,
siz geldiğiniz günden bugüne borç alarak büyüyen bir ekonomiyi yani bir şekilde
bağımlı hâle gelmiş, dışarıdan gelen paraya bağımlı hâle gelmiş bir ekonomiyi
satıyorsunuz. Borç para alıyorsunuz ve bu para bugüne kadar zaten betona,
toprağa, inşaata gömülmüştü. Onların bu ülkeye, ekonomiye belki inşaat devam
ederken birtakım katkıları olurdu istihdam açısından, ticaret açısından falan
ama bittikten sonra herhangi bir katkısı filan yok, betona döküldü bunlar.
Şimdi dünya kadar teşvik vermenize rağmen herhangi bir büyüme göremiyoruz. 
Yani,
siz piyasada dünya kadar bol paranın bulunduğu dönemde dışarıdan borç aldınız,
paralar geldi, üstelik de o borç aldığınız insanlarla, işte, Haçlılarla
maçlılarla, hâlâ onlarla dövüşüyorsunuz, kafa kol kavgadasınız ama onların
parasıyla siz inşaatı finanse ettiniz. Aldığınız borçları betona gömdünüz,
gelecek kuşakları borçlandırdınız. Şimdi ne oldu değerli arkadaşlarım, Sayın
Bakanım? Şimdi dünyada işler… 
“E
büyüme, dünyada eğilim filan var.” Sanıyorum gelecek sene bütçeyi takdim
ederken dünyanın genel görünümünde hiç bu sene söylediğiniz gibi olumlu
cümleler kuramayacaksınız. Niye kuramayacaksınız? Dünya’da Trump diye bir adam
var, ticaret savaşları başlamıştır, bunlar etkilemiştir. 
Değerli
arkadaşlarım, bir önemli gösterge var, buna hiç bakmıyorsunuz. Sayın Bakan
“Bizim paramızın değerinde bir değişiklik yok, dolarda problem var.” diye
takdim ediyor ve buna hiç bakmıyorsunuz, kura bakmıyorsunuz. 4 lira değerli
arkadaşlar ve Sayın Bakan diyor ki: “Ya, bu kur artışı aslında iyidir,
rekabet.” diyor. Bakıyoruz, Türkiye’de yıllara göre kurla bizim ihracatımız,
ithalatımız ne olmuş diye bakıyoruz; öyle ekonominin büyümesi ve iyileşmesiyle
kur arasında da öyle doğrudan bir ilişki yok yani ihracatın artmasıyla doğrudan
bir ilişki yok. 
(Mikrofon
otomatik cihaz tarafından kapatıldı)
MEHMET
BEKAROĞLU (Devamla) – İzin verir misiniz bir yarım dakika?
BAŞKAN
– Buyurun Sayın Bekaroğlu. 
MEHMET
BEKAROĞLU (Devamla) – Teşekkür ederim Sayın Başkan. 
Sonuç
olarak şunu ifade ediyorum değerli arkadaşlarım: Sizin, Sayın Cumhurbaşkanının
önemli bir şeyi olmuştu 15 Temmuz sonrasında. “Milletimden özür diliyorum,
aldatıldık. Aldatıldık, özür diliyorum, bu konuda yanlış yaptık.” filan dedi.
Değerli arkadaşlarım, siz sadece aldatılmıyorsunuz, aynı zamanda
aldatıyorsunuz, milletten gerçeği saklıyorsunuz, özellikle ekonomiyle ilgili,
Sayın Bakanım, gerçeği saklıyorsunuz, bu rakamları yanlış yorumluyorsunuz. Bu
ahlaken de çok doğru bir şey değil ama esasen ekonomi açısından da bu doğru bir
şey değil çünkü millet yanlış bir beklenti içinde, bu gelen krizi ya da
sıkıntıyı bu beklentiyle karşılarsa cevap vermesi, direnmesi de zor olur
diyorum değerli arkadaşlarım. 
Sizleri
uyarmaya devam edeceğimizi ifade ediyor, saygılar sunuyorum. (CHP sıralarından
alkışlar)
BAŞKAN
– Teşekkür ediyorum Sayın Bekaroğlu. 
Şimdi
Halkların Demokratik Partisi Grubu adına Van Milletvekilimiz Sayın Bedia
Özgökçe Ertan… 
Buyurun
Sayın Özgökçe Ertan. (HDP sıralarından alkışlar)
Süreniz
on dakika.
HDP
GRUBU ADINA BEDİA ÖZGÖKÇE ERTAN (Van) – Teşekkür ediyorum Sayın Başkan. 
Genel
Kurulu saygıyla selamlıyorum. Ben de ikinci bölüm üzerine grubum adına söz
aldım. 
“Herkes,
kamu giderlerini karşılamak üzere, malî gücüne göre, vergi ödemekle yükümlüdür.
Vergi yükünün adaletli ve dengeli dağılımı, maliye politikasının sosyal
amacıdır.”
Sayın
milletvekilleri, bu ifadeler hâlen yürürlükte olan Anayasa’nın 73’üncü
maddesinin ifadeleridir. Bu madde bütün vatandaşların vergi ödevini düzenleyen
maddedir ve bildiğiniz gibi, bir ülkenin anayasası normal hiyerarşisinin en
üstündeki ve yasalardan çok daha farklı bir anlama sahip olan ve bir devletin
yönetim anlayışını, bir devletin niteliğini belirleyen metinlerdir. Dolayısıyla
devleti yönetenlerin de bu metne aykırı hareket etmeleri, örneğin 73’üncü
maddede belirlenen hususların dışına çıkıp yurttaşlardan mali güçlerine bakmaksızın
orantısız şekilde vergi alması beklenemez. Bu anlamda devlet tarafından vergi
yükünün mükelleflere adil olarak dağıtıldığından söz edebilmek için vergilerin
orantılı olması beklenir. Yine, başka bir deyişle yüksek gelirliler daha fazla,
düşük gelirliler daha az vergi ödemelidir. En basit tabiri bu, bu cümlelerle
ifade edebiliriz. Aksi hâlde, örneğin, devlet dolaylı vergilerde olduğu gibi
gelirine bakmaksızın “Herkesten 4 lira vergi alacağım.” derse ortada artık
adalet de kalmaz, toplumun genel refahı da kalmaz ama ne yazık ki bu genel
ilkelere bakılmaksızın ve temel ilkelere bakılmaksızın vergi tahsilatında
kolaycılığa kaçarak on yıllarca süre boyunca bu sistem işletiliyor ve dolaylı
vergiler yoluyla hazineye kaynak aktarımı yapılmaya çalışılıyor. Bu durum gelir
dağılımında artık uçurumlardan bahsettiğimiz Türkiye’de vergi yükünü de oldukça
adaletsiz hâle getirmiştir.
Sayın
milletvekilleri, tahsil edilen vergilere bakıldığında, gelir üzerinden alınan
doğrudan vergilerin oranının yüzde 30 olduğunu görüyoruz ama tüketim üzerinden
alınan dolaylı vergilerin oranı yüzde 70’lere ulaşmış durumda ve bizi vergi
yükü adaletsizliğinde dünyada 1’inci yapıyor işte bu oran. Vergi adaletinden
söz edebilmenin mümkün olmadığı böyle bir uygulamayla milyonlarca yurttaş
vergiler altında ezilirken maalesef ülkeyi yönetenler ve onların medyadaki
sözcüleri dolaylı vergilere yapılan zamları şirin göstermeye çalışmakta ve
adlarına zam değil de işte “güncelleme” “düzenleme” gibi tanımlamalar yaparak
80 milyon yurttaşın aklıyla dalga geçmektedir. Gördüğümüz üzere, cari açık
arttıkça, dolar tüm dünyada aksi yönde seyrederken Türkiye’de her günün sonunda
rekor kırdıkça bizler de akaryakıt fiyatının haftada 2 kere işte
“güncellendiğini” ve ücretlerin eridiğini görmekteyiz.
Sayın
milletvekilleri, yapılan tüm araştırmalar gösteriyor ki ekonomideki kötüye
gidiş, dünyanın her yerinde olduğu gibi Türkiye’de de öncelikle yoksulları
etkiliyor. Çünkü örneğin asgari ücretle geçinen milyonlarca insan enflasyon,
gıda fiyatları yükseldikçe temel yaşamsal ihtiyaçlara ulaşmak için daha fazla
çalışmak zorunda kalıyorlar. 
TÜRK-İŞ’in
araştırması var, diyor ki, sizin de bildiğiniz gibi elbette: 4 kişilik bir
ailenin sağlıklı, dengeli ve yeterli beslenebilmesi için yapması gereken aylık
gıda harcaması tutarı yani açlık sınırı olarak bildiğimiz, tarif ettiğimiz
tutar 1.662 liraya yükselmiş. Peki, Türkiye’de asgari ücret ne kadar? 1.603
lira.
Geçelim
TÜİK’in bugün yaptığı büyüme rakamlarını, bizler hâlâ milyonlarca yurttaşı
açlıktan kurtarabilmiş değiliz. Hâl bu iken alınan tüm önlemlere ve hatta yerli
üreticiyi yok etmek pahasına gıda ithalatına getirilen her türlü kolaylığa
rağmen temel gıda ürünlerinin fiyatlarındaki artışa engel olunamıyor.
Çalışanların ücretleri her ay, hatta her hafta hızla eriyor. Sene başında
asgari ücrete yapılan yüzde 14’lük zammın yılın üçüncü ayında hiçbir kıymeti
kalmamış durumda. Küçük bir azınlık hariç 80 milyonluk Türkiye toplumu ne yazık
ki enflasyon altında ezilmiş durumdadır.
Pek
çok nedeni olmakla birlikte karşı karşıya kaldığımız bu durumun başlıca
nedenleri arasında öncelikle hayvancılık olmak üzere tarım sektörünün
üretimindeki artışın talep artışının gerisinde kalması ve bir diğer sebep,
üretici ile tüketici arasındaki zincirde yer alan aracıların yüksek kâr marjları.
Diğer pek çok etkeni yok sayalım, burada söz konusu olan sadece temel gıda
maddeleridir ve aracıların yüksek kâr marjına döviz kuru gibi unsurların da
dâhil olmasıyla ortaya çıkan yükselişten en büyük zararı yine gelirinin büyük
bölümünü gıdaya ayırmak zorunda kalan yoksul kesim, emekçi kesim görüyor. 
Sayın
Başkan, değerli milletvekilleri; bir vergi sisteminin adaletli olması için,
yurttaşların vergiye uyumlarının sağlanabilmesi için ve devletin yurttaşlarına
yüklediği vergilerin tam anlamıyla karşılığını alabilmesi için gelir durumu
aynı olan mükellefleri aynı şekilde vergilendirmesi beklenir. Devletin, ödeme
gücü aynı olan mükellefleri aynı tutarda ve doğrudan vergiyle mükellef
tutmasıyla, ayrıca az kazanandan az, çok kazanandan çok vergi almasıyla ancak
vergide adalet ve eşitlik sağlanabilir. Ancak iktidar partisinin 2002 yılından
beri kurduğu hükûmetlerin pratiklerine baktığımızda özellikle dikey eşitliği
tamamen göz ardı ettiği, dolaylı vergiler dolayısıyla da yatay eşitlikten
vazgeçtiğini görmekteyiz. Şu hâlde işsizliğin yüzde 10’dan aşağı inmediği,
döviz kurları karşısında Türk lirasının ve hâliyle ücretli çalışanların alım
gücünün düştüğü, öngörülen vergilerin tahsilat oranlarının giderek düştüğü bu
ortamda ne yapmalıyız? Sorunun yanıtı aslında bir yönüyle çok basit ve çok
kısa, işte şunu söyleyebiliriz: Günü kurtaran, geleceği bugüne tahvil eden
politikalardan bir an önce vazgeçilmelidir. 
Şöyle
bir örnek vermek isterim: 2006 yılında 100 liraya dolan sepet bugün 270 liraya
doluyor. Halkın, ücretli çalışanların gelirleri bu kadar artmadığına göre
maalesef o sepetteki kimi ihtiyaçlarını, hatta büyük bir kısmını almaktan ne
yazık ki vazgeçmek zorunda kalmıştır yurttaşlarımız. Peki ne yapmalıyız, tekrar
soralım. Kamu, gelirlerini etkin bir biçimde artırmalıdır diyebiliriz ama bunu
yaparken gelir ve servet bölüşümündeki vergi yükünün dağılımındaki mevcut
adaletsizliği azaltmalıdır ve adil bir bölüşümünü sağlamalı ve yoksulluğu bir
an önce ortadan kaldırmalıdır ya da en azından popülist yaklaşımlar uğruna vergi
gelirlerini azaltmamalıdır diyebiliriz. Vergide muafiyet ve istisnalara bir an
önce son verilmelidir -bunu her fırsatta söylüyoruz- ve vergi tabanı sermayeye
yayılmalıdır. Özellikle kurumlar vergisindeki ve gelir vergisindeki muafiyet ve
istisnalar azaltılmalıdır. Servet tıpkı bir gelir gibi artan oranlı olarak
vergilendirilmelidir.
Sonuç
olarak, vergi adaletinin ve eşitliğinin sağlanamamasının bilmemiz gerekir ki
hakkaniyet duygusunu derinden yaraladığı ve hatta yok ettiği bir gerçektir,
daha bir çok olumsuz sonuçları vardır. Bu nedenle dolaylı ve dolaysız vergiler
arasındaki dengenin dünya ortalamasına getirilmesi çok çok önemlidir. Halkın
dolaylı vergiler eliyle ödediği vergi yükünün de azaltılması vergi adaletinin
sağlanmasında atılacak öncelikli adımlar olması gerekmektedir. 
Ben
hepinizi saygıyla selamlıyorum, teşekkür ediyorum. (HDP sıralarından alkışlar) 
BAŞKAN
– Teşekkür ederim sayın Özgökçe Ertan.
Milliyetçi
Hareket Partisi Grubu adına Manisa Milletvekilimiz Sayın Erkan Akçay. (MHP
sıralarından alkışlar) 
Sayın
Akçay sizin şahsi talebiniz de var, grup ve şahsı birleştiriyorum. Süreniz on
beş dakika.
Buyurun.
MHP
GRUBU ADINA ERKAN AKÇAY (Manisa) – Teşekkür ederim.
Sayın
Başkan, değerli milletvekilleri; 535 sıra sayılı Kanun Tasarısı'nın ikinci bölümü
üzerinde Milliyetçi Hareket Partisi Grubu adına söz aldım, muhterem heyetinizi
saygıyla selamlıyorum. 
Son
dönemde torba kanunlarla getirilen, yatırım ortamının iyileştirilmesi,
teşvikler, vergi indirimi, istisna ve muafiyetlerle ilgili parça parça düzenlemeler
yapılmaktadır. Sistem, bütüncül olarak ele alınıp reformist bir anlayışla bir
türlü düzenlenememektedir. Ayrıca yapılan düzenlemelerle amaç hasıl oluyor mu,
yoksa kaynaklar boşa mı gidiyor bir değerlendirme de yoktur ve bu
düzenlemelerle ilgili bir düzenleyici etki analizi de yapılmamıştır. 
Maliye
Bakanlığı Vergi Harcamaları Raporu’na göre, istisna, muafiyet ve indirimler
nedeniyle 2018 yılında tahminen 132 milyar liralık vergiden vazgeçilmektedir.
Bu tutar bütçe açığı tahmininin 2 katından daha fazladır. Bu bağlamda, bazı
alanlardan vergi alınmamakta, sonuçta oluşan bütçe açıkları borçlanarak
kapatılmakta ve faiz ödenmektedir. Bu itibarla, tüm vergi kanunlarını
kapsayacak vergi reformu bir an önce gündeme alınmalıdır. Vergi indirim,
istisna ve muafiyetleri gözden geçirilmeli, basit, anlaşılır ve adaletli bir
vergi sistemi mutlaka tesis edilmelidir. 
Ülkemizde
vergi sistemi ağırlıklı olarak tüketim ve işlemler üzerinden alınan dolaylı
vergilerin ağırlıklı olduğu bir yapıdadır ve tabana da yayılmamıştır. Tüketim
üzerinden alınan vergilere aşırı bağımlı yapıdan uzaklaşmak için vergi
gelirleri içindeki dolaylı vergilerin payının azaltılması, gelir, kazanç ve
kârlar üzerinden alınan vergilerin artırılması hem vergi adaleti bakımından hem
de kamu maliyesi açısından bir mecburiyet olarak görülmektedir. Bu kapsamda
imar rantı mutlaka vergilendirilmelidir ancak imar planı değişiklikleri
sonucunda ortaya çıkacak değer artışından kamunun pay alması sağlanacak diye
verilen söz de tutulmadığı gibi bu tasarıyla arsa karşılığı inşaat işlerinde
katma değer vergisi matrahı daraltılmaktadır. 
Soruyorum:
“İmar rantı vergilendirilecek.” sözünüze ne oldu? Rantiyecilere gücünüz
yetmiyor mu? Rantiyeci azınlığın elde ettiği imar ve emlak rantı mutlaka
vergilendirilmelidir, ayrıca üretken olmayan yatırımların cazibesi azaltılmalı
ve tasarruflar üretken alanlarda yatırımlara yönlendirilmelidir. 
Tasarıyla
esnafımıza KDV beyanında hasılat esaslı vergilendirme sistemi getirilmekte ve
esnafın ödeyeceği vergiye 2 ay erteleme imkânı verilmektedir. 
Milliyetçi
Hareket Partisi olarak esnafımıza vergi kolaylıkları getirilmesini
destekliyoruz. Ancak getirilen sistem her ne kadar “belge düzeni korunuyor”
denilse de KDV uygulamasında yıllardır sağlanan gelişmeyi geriye götürmektedir.
Vergi sistemimizi daha adil hâle getirebilmek için öncelikle kayıt dışı
ekonomiyle mücadele edilmesi gerekmektedir. O nedenle hem kayıt dışılığın
önlenmesine hem de kayıtlı ekonomiye geçişin özendirilmesine yönelik tedbirler
acilen ortaya konulmalıdır. Eğer esnafımıza bir iyilik yapılmak isteniyorsa
öncelikle esnafın vergi ve prim oranlarında indirim yapılmalı; elektrik, su,
doğal gaz ödemeleri için özel tarifeler getirilmelidir. Yapılacak indirimlerin
ekonomik canlanmaya katkı sağlayacağı ve bu indirimlerin vergi gelirlerini
azaltmayacağı, tersine artıracağı dikkate alınmalıdır. 
Esnaf
en çok çalışan kesim olmasına rağmen diğer sigortalılardan daha çok prim
ödemektedir. Üstelik en düşük emekli maaşı BAĞ-KUR’luya bağlanmaktadır.
BAĞ-KUR’lulara yapılan haksızlık telafi edilmeli, prim gün sayısında ve emekli
aylıklarında eşitlik sağlanmalıdır. Çırak ve stajyer olarak çalışması bulunan
başta sanayi esnafı olmak üzere birçok sigortalı bu çalışmalarının emeklilik
hizmetine sayılmamasından dert yanmaktadır. Çırak ve stajyerlere sigorta
numarası verilip istihdam rakamlarında da çalışan olarak gösterilirken çalışma
sürelerinin hizmetlerine sayılmaması büyük bir haksızlıktır. Yaşanan
mağduriyetin giderilmesinin yanında meslekî eğitimin özendirilmesine de katkıda
bulunmak amacıyla çıraklık ve staj süreleri hizmetten sayılmalı, geçmiş
hizmetler için borçlanma hakkı verilmeli ve bu süreler sigortalılık başlangıç
tarihi olarak esas alınmalıdır.
Bir
başka sorun da esnaf ve çiftçi olarak geçmiş çalışmaların emeklilik hizmetine saydırılamamasıdır.
Kişiler zamanında BAĞ-KUR kaydını yaptıramamış olması nedeniyle mağdur
olmuştur. Bu çalışmaların borçlanılması konusunda geçmişte kanun çıkarılmasına
rağmen çeşitli nedenlerle bundan yararlanamayan pek çok esnaf ve çiftçi
bulunmaktadır. Esnaf ve çiftçilerimizin geçmiş hizmetlerini borçlanarak
emeklilik hizmetine saydırabilmeleri için gerekli düzenlemeler yapılmalıdır. Bu
soruna çözüm getirilmesi Anayasa ve sosyal güvenliğin ruhuna da uygun
olacaktır. Esnafımız borçludur, bankaların ve tefecilerin kıskacında bunalmış,
faiz ve kredi sarmalında âdeta nefes alamaz hâle gelmiştir, vergilerini ve
primlerini zamanında ödeyememektedir. Esnafımız borç ve yüksek faiz sarmalından
mutlaka kurtarılmalıdır. Piyasanın canlanması ve esnafın rekabet gücünün
artırılması amacıyla geniş kapsamlı bir program açıklanmalı ve ivedilikle
uygulamaya konulmalıdır. Şehirlerde neredeyse her köşebaşında, her caddede yan
yana açılan zincir marketler ve AVM'ler karşısında rekabet gücü kalmayan küçük
esnaf çok zor durumdadır. Perakende yasası en kısa zamanda yeniden düzenlenmeli
ve amacına hizmet eden bir noktaya getirilmelidir. 
Sayın
Başkan, değerli milletvekilleri; tasarının 25 ve 26’ncı maddeleriyle serbest
muhasebeci ve mali müşavirlere belirli sınırlar dâhilinde KDV iade raporu
düzenlettirme konusunda Maliye Bakanlığına yetki verilmekte, ayrıca odaya giriş
ücreti ve üye aidatları konusunda düzenleme yapılmaktadır. Muhasebeci ve mali
müşavirlerin düzenli bir muhasebe ve denetim sisteminin oluşması adına
yüklendikleri tüm görevlerin yanında sorumlulukları da sürekli artmakta ve iş
yükleri gün geçtikçe çoğalmaktadır. Buna karşılık bu mesleğin en büyük problemi
olan muhasebe ücretlerinin mükelleflerden tahsili sorununa yıllardır bir çözüm
üretilebilmiş değildir. Haksız rekabet, yetki karmaşası, tahsilat gibi
öncelikli sorunların ortadan kaldırılması mesleğin geleceği için bir
zorunluluktur. 
Tasarının
28, 29, 30 ve 31’inci maddelerinde Gelir İdaresi Başkanlığı merkez teşkilatına
ilave 5 daire başkanı, 10 grup başkanı ve bin devlet gelir uzman yardımcısı
kadroları verilmekte; Vergi Denetim Kurulu Başkanlığı bünyesinde “Katma Değer
Vergisi İade İncelemeleri Grup Başkanlığı” ihdas edilmekte ve Maliye Bakanlığı
merkez teşkilatına ilave bin vergi müfettiş yardımcısı kadrosu verilmektedir. 
Yetişmiş
kadrolar olmasının yanında, sağlayacağı moral, motivasyon da dikkate alınarak,
gelir uzmanlarının “devlet gelir uzmanı” kadrolarına geçebilmesine kolaylık
getirilmelidir. Bu çerçevede, ihdas edilen kadrolara, belirli süre hizmeti
bulunan gelir uzmanlarının, yaş ve yabancı dil şartı hariç, devlet gelir uzmanı
olmak için gerekli şartları taşıma ve yapılacak sınavda başarılı olmaları
kaydıyla atanabilmeleri için gerekli düzenleme yapılmalıdır.
Diğer
taraftan, Maliye ve Gelir İdaresi çalışanları uzun süredir kurum içi uzmanlık
sınavı açılmasını beklemektedir. Yıllardır yeni sınav açılmaması binlerce
çalışanı mağdur etmiştir. Aynı işleri yapan, aynı sorumluluğa sahip ve aynı
derecede bulunan personel arasında ciddi maaş farkı bulunmaktadır. Bu durum,
çalışma barışını olumsuz yönde etkilemekte, personel arasında huzursuzluğa
sebep olmaktadır. 
Sayın
Maliye Bakanı Başbakanlığa gönderdikleri taslağın yasalaşması hâlinde kurum içi
uzmanlık sınavını en kısa sürede yapacaklarını, sınavda başarılı olanların
“defterdarlık uzmanı” ve “gelir uzmanı” kadrolarına atanacağını daha önce
defalarca açıklamıştır ancak peş peşe getirilen tasarılarda bu konu, nedense,
yer almamaktadır. Sayın Maliye Bakanına diyoruz ki: Bu iş çok uzadı. Maliye
çalışanları umutla bekliyor. Kurum içi uzmanlık sınavıyla ilgili düzenlemeyi,
geliniz, lütfen bu tasarıya ekleyelim, bu iş artık olsun bitsin. 
Diğer
yandan, hiçbir bakanlıkta olmayan “merkez-taşra uzmanı” ayrımından vazgeçilerek
gelir uzmanları ve defterdarlık uzmanlarının özlük hakları diğer kariyer
uzmanlıklarla eşit hâle getirilmelidir. Maliye ve Gelir İdaresi çalışanlarının
özel hizmet tazminatları artırılmalıdır. Aynı iş yerinde aynı işi yapan
çalışanlar arasındaki ücret adaletsizliği giderilmeli ve ek ödeme oranları artırılmalıdır.
Yardımcı hizmetler sınıfında çalışan personel, durumuna göre, genel idare ve
teknik hizmetler sınıfına atanabilmelidir. 
Tasarının
19 ve 20’nci maddeleriyle taksi, dolmuş, minibüs ve umum servislere ilişkin
ticari plakaların elden çıkarılmasından doğan değer artışı kazançlarının
tamamı, plakaların elde tutulma süresi gibi şartlar aranmaksınız gelir
vergisinden istisna edilmektedir. Nakliyeci esnafımız her geçen gün geriye
gitmekte, sigorta primi ve vergilerini ödeyememektedir. Taşımacılık yapabilmek
için zorunlu olan çeşit çeşit yetki belgelerinin ücretleri çok yüksektir.
Ayrıca, uygulamada pek çok problemle karşılaşılmaktadır. Ülkemizde bulunan
kamyonların çoğu âdeta takoza çekilmiş durumdadır, diğerleri de 10 numara veya
yanmış yağ kullanarak tekerlerini döndürmeye çalışmaktadır. Nakliyeciler yük
değil, âdeta dert taşımaktadır. Acilen bu kesime yönelik bir iyileştirme
mutlaka yapılmalıdır. Mazot fiyatları özellikle son iki yılda tavan yapmıştır.
Deniz taşımacılığında ÖTV’siz akaryakıt alınabilirken kara yolu taşımacılığı
yapan esnafımız bu imkândan yararlanamamaktadır. Nakliyeci esnafına vergisiz
akaryakıt verilmelidir.
Değerli
milletvekilleri, bu düşüncelerle muhterem heyetinizi saygıyla selamlıyorum.
(MHP sıralarından alkışlar)
BAŞKAN
– Teşekkür ederim Sayın Akçay.
Sayın
milletvekilleri, ikinci bölüm üzerindeki görüşmeler tamamlanmıştır.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
19’uncu
madde üzerinde iki adet önerge vardır. Önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 19’uncu maddesinin tasarı metninden
çıkarılmasını arz ve teklif ederiz.
 Meral
Danış Beştaş Osman Baydemir Saadet Becerekli
 Adana Şanlıurfa Batman
 İmam
Taşçıer Sibel Yiğitalp
 Diyarbakır Diyarbakır
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Konuşmacı var mı, gerekçeyi mi okutayım Sayın Beştaş?
MERAL
DANIŞ BEŞTAŞ (Adana) – Gerekçe…
BAŞKAN
– Gerekçeyi okutuyorum: 
Gerekçe:

Tasarının
19, 20 ve 23’ncü maddeleri, Hükûmetin teklif ettiği metinde yer almayan, Plan
ve Bütçe Komisyonunda iktidar milletvekillerinin oylarıyla tasarıya ihdas
edilen ve kamuoyunun son zamanlarda oldukça gündeminde olan sarı taksi-Uber
tartışmalarına dair düzenlemeler içermektedir. Sarı taksi- Uber tartışmalarının
yaşandığı, taksicilerin Uber kullanıcılarını tehdit ettikleri, Uber'in yasal
düzenleme olmadan taksi esnafını mağdur ettiği gibi birçok farklı tartışmanın
olduğu bir dönemde yasama ciddiyetine yakışır şekilde bir çalışma yapılması
gerekir. Anlık önergelerle, ilgili komisyonda görüşülmeden, sırf tartışmaların
önü kesilsin diye palyatif bir anlayışla bu sorun çözüme kavuşturulamaz.
Üstelik getirilen düzenlemelerde yine bir adaletsizlik ve yine AKP'nin vergi
disiplinini bozan bir yaklaşımı söz konusudur. Bu düzenlemelerin, etraflıca
tartışılmadan, mevcut krizi çözmenin tam aksine derinleştirmek riski söz konusu
olabilir. Adil, hakkaniyetli ve sorunu temelden çözen bir yaklaşımla ilgili
komisyonda görüşülmek üzere, maddenin tasarı metninden çıkarılmasını
öngörmekteyiz.
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
19’uncu
madde üzerindeki diğer önergeyi okutuyorum. 
Türkiye Büyük Millet Meclisi Başkanlığına
Görüşülmekte olan 535 sıra sayılı Katma Değer Vergisi
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 19’uncu maddesinin aşağıdaki şekilde değiştirilmesini
arz ve teklif ederiz. 
Saygılarımızla. 
 Zekeriya
Temizel Utku Çakırözer Musa Çam
 İzmir Eskişehir İzmir
 Bülent
Kuşoğlu Sibel Özdemir Kadim Durmaz
 Ankara İstanbul Tokat
 Mehmet
Bekaroğlu
 İstanbul
MADDE
19- 31/12/1960 tarihli ve 193 sayılı Gelir Vergisi Kanununun mükerrer 80 inci
maddesinin üçüncü fıkrasında yer alan “Bir takvim” ifadesi "Taksi, dolmuş,
minibüs ve umum servis araçlarına ait ticari plakaların elden çıkarılmasından
doğan kazançların tamamı ile bir takvim” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Ankara Milletvekilimiz Sayın Bülent Kuşoğlu.
Buyurun
Sayın Kuşoğlu. (CHP sıralarından alkışlar) 
Süreniz
beş dakika.
BÜLENT
KUŞOĞLU (Ankara) - Teşekkür ederim Sayın Başkanım.
Sayın
Başkan, değerli milletvekilleri; hepinizi saygıyla selamlıyorum.
Sıra
sayısı 535 olan Katma Değer Vergisi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 19’uncu maddesi
üzerinde söz aldım. 
Değerli
arkadaşlar, bu maddeyle, 19’uncu maddeyle Gelir Vergisi Kanunu’nun mükerrer
80’inci maddesinde değişiklik yapılıyor. Ayrıca, yine Gelir Vergisi Kanunu’na
görüşmekte olduğumuz tasarının 20’nci maddesiyle geçici bir madde ilave
ediliyor ve Harçlar Kanunu’nda değişiklik yapılıyor. Bunlarla taksi, dolmuş,
minibüs ve umum servis araçlarına ait plakalarla ilgili, bunlarla ilgili, değer
kazançlarıyla ilgili şoför esnafına bir kolaylık getiriliyor, bir avantaj
sağlanıyor. 
Değerli
arkadaşlarım, bunu sordum… Bu, tabii, tasarıda başlangıçta yoktu, daha sonra
bir önergeyle getirildi. Dolayısıyla, komisyonda son anda getirildiği için
üzerinde yeteri kadar tartışma imkânımız olmadı. Bize de Bakanlık tarafından bu
konuyla ilgili olarak bir etki analizi çıkarılmadı. Ne kadarlık bir şoför
esnafının bundan yararlanacağı, ne kadarlık bir vergiden vazgeçildiği, bunlar
anlatılmadı maalesef. Ama sordum ben daha sonra, mesela sadece Ankara’da 7.700
taksi plakası var, merkezde, ilçeler dâhil değil buna, Gölbaşı da dâhil olmak
üzere, ilçeler dâhil değil, merkezde 7.700 plaka var. Ama bunlar arasında mal
sahibi olan, denilen o ki 2.000-2.500’ü geçmiyor. Yani her bir kişinin üzerinde
birkaç tane, 15’e kadar olduğunu söylüyor arkadaşlar, taksi var. Dolayısıyla,
bunların devrinden elde edilecek kazançlarla ilgili olarak da getirilen
avantaj, aslında taksici esnafa değil de burada taksici esnaf üzerinden ağalık
yapacak olanlara yarayacak maalesef, böyle bir avantaj. Bunların, bu tür
değişikliklerin tartışılarak getirilmesi lazım. Maliye Bakanlığı gibi bir
Bakanlığın, Değerli Bakanım gibi bir Bakanın, bu konularla ilgili olarak bir
öneride bulunduğunda, çok detaylı olarak bilgi vermesi, hazırlık yapmış olması;
gerçekten vatandaşı, esnafı koruyarak, kollayarak bu şekilde bir hazırlıkla
buraya gelmesi, yüce Meclisin de böyle bir konuyu çok daha detaylı tartışarak
kanunlaştırması lazım. Ama maalesef, işte bunları yapamıyoruz, maalesef bunları
göremiyoruz, bunlarla ilgili maalesef sıkıntılarımız var. Bunların yapılamaması
da bizim için çok büyük bir ayıp. 
Değerli
arkadaşlarım, bunun dışında şunu da söyleyeyim. Bugün biliyorsunuz, büyümeyle
ilgili rakamlar açıklandı, beklenildiği gibi yüksek bir büyüme 2017 için söz
konusu oldu. Büyüme rakamı başlangıçta, yılbaşında, bizim 5,5’luk bir büyümemiz
vardı revize sonrası, ondan önce de 4,5’luk bir büyüme öngörülmüştü. Bunun çok
çok üzerinde bir büyüme rakamı elde ettik. Bununla tabii ki Hükûmet övünüyor
ama şunu da söylemek lazım, bugün bunu özellikle -kürsüye çıktım- belirtmek
istiyorum: Orta vadeli programda belirtilen hedefler var, işsizlikten cari
açığa kadar, enflasyon hedefine kadar rakamlar var; bunların hiçbirisini
tutturamamışız, büyümede önemli bir başarı elde etmişiz. Keşke cari açığımız bu
kadar fazla olmasaydı, bu kadar sıkıntılı bir rakam elde edilmeseydi,
enflasyonda hedefimizi tutturabilseydik, işsizlikte hedefimizi tutturabilseydik
ama büyümemiz bu oranda büyük olmasaydı. 
Bir
bakanlığının OVP hazırlaması, bir hükûmetin hedefler koyması, o hedeflere
yönelik olarak özel sektörün, kamunun kendisini motive etmesi, ne yaptığını
biliyor olması, o hedeflerin gerçekleşmesi istikrardır. İşte, istikrarsızlık da
budur aslında. Büyümen fazla çıkıyor, öngördüğünün 2 misli çıkabiliyor ama
diğer, cari açığın hedefin çok çok dışında çıkabiliyor, enflasyonun aynı
şekilde… 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Bunlar yanlış değerlendirilen konulardır diye düşünüyorum.
Hepinize
bu vesileyle saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Kuşoğlu.
Sayın
milletvekilleri, Sayın Kuşoğlu’nun ve arkadaşlarının vermiş olduğu önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
19’uncu
maddeyi oylarınıza sunuyorum: Kabul edenler... Kabul etmeyenler... 19’uncu
madde kabul edilmiştir.
Birleşime
beş dakika ara veriyorum.
Kapanma Saati: 19.47
BEŞİNCİ OTURUM
Açılma Saati: 19.53
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin Beşinci Oturumunu
açıyorum.
535
sıra sayılı Kanun Tasarısı’nın görüşmelerine devam ediyoruz. 
Komisyon?
Yerinde.
Hükûmet?
Yerinde.
Sayın
milletvekilleri, yeni madde ihdasına dair bir önerge vardır. Önergeyi okutup
Komisyona soracağım. Komisyon önergeye salt çoğunlukla yani 21 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlinde ise önergeyi işlemden kaldıracağım. 
Şimdi
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı'na aşağıdaki maddenin eklenmesini arz ve
teklif ederiz.
 Mustafa
Elitaş  Erkan Akçay  Bülent Turan
 Kayseri
 Manisa  Çanakkale 
 Mehmet
Doğan Kubat  Engin Altay
 İstanbul
 İstanbul 
“MADDE
20- 26/10/1990 tarihli ve 3671 sayılı Türkiye Büyük Millet Meclisi Üyelerinin
Ödenek, Yolluk ve Emekliliklerine Dair Kanunun 4 üncü maddesine aşağıdaki fıkra
eklenmiştir 
“Türkiye
Büyük Millet Meclisi üyeleri ve bu üyeliği sona erenler ile dışarıdan atanan
bakanlar kamu kurum ve kuruluşlarının tüm sosyal tesis ve imkanlarından, bu
tesislerin kullanımına ilişkin ilgili kamu kurum ve kuruluşları tarafından
belirlenmiş en uygun esas ve usuller dahilinde yararlanırlar.”” 
MERAL
DANIŞ BEŞTAŞ (Adana) – Sayın Başkan, usulen bir…
BAŞKAN
– Sayın Komisyon, önergeye salt çoğunlukla katılıyor musunuz?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, salt
çoğunluğumuz vardır, katılıyoruz. 
BAŞKAN
– İşaretleri görelim Komisyon üyelerinden, saylım. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Arkadaşlar,
ellerimizi kaldıralım.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen? 
MERAL
DANIŞ BEŞTAŞ (Adana) – Sayın Başkan…
BAŞKAN
– Buyurun Sayın Danış Beştaş. 
IV.- AÇIKLAMALAR (Devam)
37.- Adana Milletvekili Meral Danış Beştaş’ın, 535 sıra
sayılı Kanun Tasarısı’na ihdas edilmek istenen yeni maddenin yasa tasarısıyla
herhangi bir bağının olmadığına ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan. 
Ben,
usulen bu konuda bir itirazımızı ifade etmek istiyorum. 
İç
Tüzük’ün 87’nci maddesinin dördüncü fıkrasında -açıkça şu anda salt çoğunluk
olduğu tespit edildi, tamam ama- sadece salt çoğunluk değil, ayrıca aranan bir
husus var sizin de takdir edeceğiniz üzere: “Görüşülmekte olan tasarı veya
teklife konu kanunun, komisyon metninde bulunmayan, ancak tasarı veya teklif
ile çok yakın ilgisi bulunan bir maddesinin değiştirilmesini isteyen ve
komisyonun salt çoğunlukla katıldığı önergeler üzerinde yeni bir madde olarak
görüşme açılır.” Fakat burada çok yakın bağ bulunmasına dair bir düzenleme var
İç Tüzük’te. Biz mevcut madde ihdasının görüşülmekte olan KDV yasasıyla ilgili
çok yakın bağının olmadığını düşünüyoruz. İtirazımızı bu şekilde ifade etmek
istiyoruz.
BAŞKAN
- Teşekkür ederim Sayın Danış Beştaş. 
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535) (Devam)
BAŞKAN
- Grupları arasında bir uzlaşma söz konusu olduğu için, Komisyonunda salt
çoğunluğu olduğu için işleme devam ediyorum.
MERAL
DANIŞ BEŞTAŞ (Adana) - Sayın Başkan, biz uzlaşmadık.
BAŞKAN
– İmzası olan grupları kastettim.
İtirazınız
da kayıtlara geçmiştir Sayın Beştaş.
BÜLENT
TURAN (Çanakkale) – İmzası olan gruplar ki eski örnekleri var Sayın Başkanım.
BAŞKAN
– Sayın milletvekilleri, Komisyonun çoğunlukla katıldığı önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir.
Böylece,
kabul edilen önerge doğrultusunda yeni bir madde ihdas edilmiştir. Karışıklığa
mahal vermemek adına aynı madde numaralarıyla görüşmelere devam edilecektir.
Sayın
milletvekilleri, yeni madde ihdasına dair bir önerge daha vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’na aşağıdaki maddenin eklenmesini arz ve
teklif ederiz. 
 Mustafa
Elitaş Bülent Turan Engin Altay
 Kayseri Çanakkale İstanbul
 Erkan
Akçay Mehmet Doğan Kubat
 Manisa İstanbul
MADDE
21.- 27/6/1989 tarihli ve 375 sayılı Kanun Hükmünde Kararnameye aşağıdaki ek
madde eklenmiştir.
“EK
MADDE 22- Genel Kurmay Başkanı, Kara Kuvvetleri Komutanı, Deniz Kuvvetleri
Komutanı, Hava Kuvvetleri Komutanı, Jandarma Genel Komutanı ve Sahil Güvenlik
Komutanı olarak atanmış olanlar ile Orgeneral/Oramiral rütbelerinde
bulunanlardan aylıklarını 27/7/1967 tarihli ve 926 sayılı Türk Silahlı
Kuvvetleri Personel Kanununa göre almakta olanlar ve bunların emeklileri ile
bakmakla yükümlü oldukları aile fertlerinin sağlık giderleri, Türkiye Büyük
Millet Meclisi üyelerinin tabi olduğu hükümler ve esaslar çerçevesinde ilgili
kurum bütçelerinden ödenir.” 
BAŞKAN
- Sayın Komisyon, önergeye salt çoğunlukla katılıyor musunuz?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Sayın Başkan, salt
çoğunluğumuz vardır, katılıyoruz.
BAŞKAN
- Komisyon üyelerinin işaretlerini görelim. 
Evet,
Komisyonun salt çoğunluğu vardır. 
Komisyon
önergeye salt çoğunlukla katılmış olduğundan önerge üzerinde yeni bir madde
olarak görüşme açıyorum.
Söz
isteyen... 
MERAL
DANIŞ BEŞTAŞ (Adana) – Sayın Başkan..
BAŞKAN
- Yeni madde üzerinde Halkların Demokratik Partisi Grubu adına Adana
Milletvekilimiz Sayın Meral Danış Beştaş konuşacaktır. 
Buyurun
Sayın Danış Beştaş. (HDP sıralarından alkışlar) 
Süreniz
on dakika. 
HDP
GRUBU ADINA MERAL DANIŞ BEŞTAŞ (Adana) - Teşekkür ederim Sayın Başkan.
Biraz
önceki önergede de ifade ettiğimiz üzere açıkça İç Tüzük'e aykırı, usule aykırı
bir işlem yapılmaktadır. Kesinlikle usul açısından ciddi bir sakatlık olduğunu
ve bizim itirazımız olduğunu bir kez daha ifade etmek istiyorum. 
Değerli
milletvekilleri, gerçekten Türkiye’nin içinde bulunduğu şartlarda, bu kadar
vahim olayların yaşandığı, hak ve özgürlüklerin hiçe sayıldığı bir ortamda biz
ne görüşüyoruz? Milletvekillerinin sosyal haklardan, kamu kurum ve
kuruluşlarından faydalanmasını. Ben de bir milletvekili olarak bunu katiyen
reddediyorum. Biz, bu ayrıcalığı istemiyoruz. Halkların Demokratik Partisi
olarak şunu açıkça ifade etmek isterim ki Parlamentonun 9 üyesinin
milletvekilliğinin hukuksuzca düşürüldüğü, 9 parlamenterin, Enis Berberoğlu’yla
beraber 10 parlamenterin hâlâ hapiste tutulduğu bir ortamda Parlamentonun
itibarını daha fazla zedelemekten, yaralamaktan başka bir anlam taşımayacaktır.
Evet,
milletvekillerinin durumunu konuşalım. Biz, bunu her gün bu kürsüden ifade
ediyoruz. Eğer milletvekillerinin durumunu konuşacaksak, Selahattin Demirtaş’ı,
Figen Yüksekdağ’ı, Gülser Yıldırım’ı, Selma Irmak’ı, Ferhat Encu’yu, Çağlar
Demirel’i, İdris Baluken’i, Burcu Çelik’i konuşalım, Enis Berberoğlu’nu
konuşalım. Gelin, bu Parlamentoda müdürle infaz koruma memuruyla, talimatla
çalışan yargıyla muhataplığı sona erdirelim. Halk iradesi şu anda rehin olarak
tutulurken biz dışarıdakilerin gidip efendim herhangi bir sosyal güvenlik
kurumunda hangi düzeyde kalacağımıza, ne kadar para ödeyeceğimize dair bir
tartışmayı zül kabul ediyorum. Bu, kabul edilemezdir. Biz burada defalarca
milletvekillerine yönelik kabul edilemez, küçük düşürücü uygulamaları
anlatırken görmeme, bilmeme, duymama hâlini yaşayan Parlamento bugün kendisine
yönelik bir ayrıcalığa, hem de üç parti birlikte “Evet.” demiştir. Bu, tarihî
bir gündür. Evet, bu üç parti 20 Mayısta milletvekili dokunulmazlığını da
kaldırmıştı ve sonrasında işte şimdi milletvekilleri, halk iradesi hapiste. 
Biz
tarihsel bir sorumluluk taşıyoruz arkadaşlar. Biz biz değiliz, biz halk olarak
buradayız ve halk iradesini temsil ediyorsak önce halkın çıkarlarını,
geleceğini, ekonomik durumunu, yaşam tarzını düşünmek zorundayız. 
Diğer
önerge ne? Efendim, “Genelkurmay Başkanı, Kara Kuvvetleri Komutanı, Deniz
Kuvvetleri Komutanı, Hava Kuvvetleri Komutanı, Jandarma Genel Komutanı ve Sahil
Güvenlik Komutanı olarak atanmış olanlar ile orgeneral, oramiral rütbelerinde
bulunanlardan aylıklarını 926 sayılı Kanun’a göre alanların ve bunların
emeklilerinin -bilmem şu kadar bölümü- sağlık giderleri bizim gibi,
milletvekilleri gibi tabi olunan hükümler ve esaslar çerçevesinde ödenecek.”
Neden? Neden gerçekten? Hani her gün burada “Mehmetçik” diyorsunuz ya, hani her
gün evlere cenaze gidiyor ya, hani biz “Savaşa karşıyız.” diyoruz ya hep bu
kürsüden, neden askerlerle oramiral arasında böyle bir hiyerarşi koyuyorsunuz?
Neden Genelkurmay Başkanı bu kadar yüksek düzeyde bir sağlık harcamasından
yararlanacakken o askerler, yoksul halkın çocukları tedavi olacak masrafı
bulamayacak? Bunu kabul edemeyiz, bunu Türkiye kabul edemez. Bu ayrıcalığı
reddediyoruz. 
Şu
anda, emeklinin, işçinin, çiftçinin, öğrencilerin, kadınların, öğretmenlerin
her gün iktidarın politikaları tarafından daha fazla yoksullaştığı bir zaman
diliminde yaşıyoruz. OHAL süreciyle kangren hâline gelen sorunlar yerli yerinde
dururken böyle ayrıcalıkların tanınmasını kabul etmek mümkün değildir. Eğer
bunu kabul edersek oyunu aldığımız ya da almadığımız Türkiye yurttaşlarının
iradesine saygısızlık yapmış oluruz. Eğer milletvekilleriyle ilgili bütün
partiler ortaklaşacaksak, biraz önce de söylediğim gibi, gelin, sorunlarımızı
çözmek için ortaklaşalım. Çünkü bizim sorunlarımız, temsil ettiğimiz
milyonların sorunlarıdır. Biz Halkların Demokratik Partisi olarak bu meseleye
tam da bu şekilde yaklaşıyoruz. 
Şu
anda bizimle birlikte çalışan Türkiye Büyük Millet Meclisi çalışanlarının
sorunları çok büyük, biliyorsunuz. Hâlâ kıdem tazminatı hakları yok. Eğer bir
düzenleme yapacaksak Meclisle ilgili, gelin, önce bizimle birlikte çalışan emekçilere
ve çalışanlara haklarını verelim. Biz bunun altına gerçekten gönüllüce ilk
imzayı atmaya hazırız. Sosyal haklar açısından, iş güvencesinin ve kıdem
tazminatı hakkının olmaması, işsizlik ödeneğinden yararlanamaması, eşit işe
eşit ücret politikasının uygulanmaması nedeniyle emekçilerin bu kadar sıkıntı
çektiği bir dönemde bu ayrıcalıkları reddediyoruz. 
Değerli
milletvekilleri, daha önce bu Parlamentoda 696 sıra sayılı Kanun Hükmünde
Kararname’nin 32 ve 42’nci maddeleriyle Danıştay, Yargıtay başkanları,
başsavcısı, başkan vekilleri, daire başkanları ve üyeleri ile bunların
emeklileri ve bakmakla yükümlü oldukları aile fertlerinin sağlık giderlerinin,
milletvekillerinin tabi oldukları hüküm ve esaslara göre kurum bütçesinden
ödenmesi düzenlenmişti. Bu düzenleme Anayasa’nın eşitlik ilkesine ve sağlık
hakkı ilkesine açıkça aykırıdır. 
İktidar
partisi imtiyazlı bir zümre oluşturuyor ve diğer partilerle birlikte bu
imtiyazlı zümrenin oluşumunda ortak hareket ediliyor. Yeri geldiğinde
birbirlerine en sert eleştirileri yaptıklarını biliyoruz. Ama imtiyazlı zümre
yaratma konusunda ortak paydada buluşmaya devam ediyorlar. 
Şimdi,
biz bu imtiyazlı zümrenin giderlerini… Vatandaş birçok sağlık ücretini kendi
bütçesinden öderken bunlar imtiyazlı olacak. Örneğin, yoksulluk nedeniyle
implant ücretini karşılayamayan Ahmet amca, Hacer teyze kendi dişlerini
yaptıramıyor ama bu zümrenin implant masrafını vergisiyle karşılayacak. 
Ortalama
fiyatı 5 ila 10 bin arasında olan işitme cihazının sadece bin lirasını SGK
karşılıyor. Cebinden vermesi gereken ücreti karşılayamadığı için çocuğuna
işitme cihazı alamayan aileler var. Ama bu aileler, bu yoksul aileler
ödedikleri vergilerle bu imtiyazlı zümrenin sağlık giderlerini karşılayacaklar.
Size bir adaletsizlik yansımıyor mu? Size bir haksızlık yansımıyor mu? Çok açık
bir tablo var burada. Kirasını ödeyemediği için intihar eden yurttaşları olan
bir ülkede yaşıyoruz biz, Ege Denizi’nde can veren aileler var biliyorsunuz,
OHAL’in mağdur ettiği yüz binlerce insan var, ilaç fiyatlarına gelen zamlar
ortada, çiftçiler borç batağında, her gün iş yerleri kapanıyor, cezaevleri
dolup taşıyor, işkence gün yüzüne çıktı. Meclisin işi bu mu, bu mu olmalı
gerçekten? Biz vatandaşın sorunlarını çözmek için buradayız. Hem de üç partinin
uzlaşmasıyla çıkıyor, yazık diyorum, başka hiçbir şey söylemek istemiyorum,
yazık gerçekten. Milletvekillerinin sosyal haklardan en yüksek devlet memuru
gibi yararlanması konusunda uzlaşılıyor, çocuk istismarları araştırılsın
dediğimizde reddediliyor. “Genelkurmay başkanları milletvekillerinin sahip
olduğu sağlık haklarından yararlansın.” diyorsunuz ama Çiftlik Bankı
araştıralım diyoruz, buna karşı ret oyu veriyorsunuz. Bu Meclise bu düzenlemeyi
yaptırmak suçtur ve biz bu suça ortak olmayacağız diyorum.
Teşekkür
ediyorum. (HDP sıralarından alkışlar)
BAŞKAN
- Teşekkür ederim Sayın Danış Beştaş.
Sayın
milletvekilleri, önerge üzerinde yeni bir madde olarak görüşme açmıştım.
Görüşmeler tamamlanmıştır. 
Şimdi
bu önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Böylece,
kabul edilen önerge doğrultusunda yeni bir madde ihdas edilmiştir. Karışıklığa
mahal vermemek adına aynı madde numaralarıyla görüşmelere devam edilecektir. 
Sayın
milletvekilleri, 20’nci madde üzerinde dört adet önerge vardır, önergeleri
aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 20’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Garo Paylan
 Diyarbakır Diyarbakır İstanbul
 Saadet
Becerikli
 Batman
BAŞKAN
– Az önce okunan önergeye Komisyon katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen, İstanbul Milletvekilimiz Sayın Garo Paylan.
(HDP sıralarından alkışlar)
Buyurun
Sayın Paylan, süreniz beş dakika.
GARO
PAYLAN (İstanbul) – Sayın Başkan, değerli milletvekilleri; geçmişte
milletvekilleri kendileri için bazı maddeler çıkarırlardı ve vatandaş olarak
biz isyan ederdik, ben de isyan ederdim. Şimdi, ülke yangın yeriyken,
işsizlikten millet kırılırken, intiharlar olurken üç siyasi partinin bir arada
kendine çalışmasını kınıyorum diyebileceğim. Genelkurmay başkanlarına,
milletvekillerine artı imtiyaz sağlanması böyle bir iklimde kabul edilemez. Bu
tasarrufunuzu kınıyorum arkadaşlar.
Değerli
arkadaşlar, ilgili maddede Maliye Bakanı diyor ki: “Taksi plakalarının
satışından, doğan değer artışlarından ben vergi almayacağım.” Maliye Bakanı
“Her türlü değer artışından vergi alacağım.” diyor, “Taksi plakalarında değer
artışı olursa vergi almayacağım.” diyor. Beş yıl önce İstanbul’da 500 bin lira
olan taksi plakası şimdi 1 milyon 700 bin lira, diyor ki: “Ben bundan vergi
almayacağım arkadaş.” 
Arkadaşlar,
bakın, İstanbul’da taksi plakalarını kimler elinde tutuyor? Şoförler mi? Binin
İstanbul’da taksiye, yüzde 90’ı yalnızca şofördür, emekçidir. O yüzde 90’ında
taksi ağaları vardır, plakacıları vardır. O plakacıların 10 tane, 20 tane, 30
tane plakası vardır ve her birinden ayda 10 bin lira kira alır. O emekçi
taksiciler gün boyu, gece boyu çalışırlar, yevmiyelerini toplarlar, 300 lira
toplarlar, 250’sini gidip taksi plakası ağasına verirler. 
Değerli
arkadaşlar, 20 plakası olan her ay 200 bin lira gelir elde eder, yılda 2 milyon
400 bin lira gelir elde eder, Maliye Bakanı ondan da vergi almaz. Şimdi diyor ki:
“Ben bundan vergi almayacağım arkadaş.” Ne taksi plakası lobisiymiş bu, ne
kadar güçlü bir lobiymiş. Yapmamız gereken buraya yapısal bir reform getirmek
arkadaşlar; şoförlerin, emekçilerin hakkını koruyan bir reform getirmek.
Bakın,
İstanbul’da Uber çıktı. Biliyorsunuz, son günlerin popüler tartışması Uber
tartışması. Uberciler ne yapıyor? Daha kaliteli arabalarla, daha iyi hizmet
vererek... Niye? Çünkü plaka ağalarına kira vermiyorlar, hizmet veriyorlar. Ve
taksiciler bunlarla rekabet edemiyorlar, o taksi emekçileri rekabet
edemiyorlar. Ne oluyor? Kavga, dövüş. Yapmamız gereken, ilgili komisyonda
yapısal bir reform getirmek ama ne yapıyor Maliye Bakanı? “Ben vergi
almayacağım.” deyince o 1 milyon 700 bin liralık plaka bakın 2 milyon liraya
çıkacak, hemen 2 milyon liradan işlem görmeye başlayacak. Ne olacak? Kiralar 12
bin liraya çıkacak. Bunun sonucu ne olacak? O taksi emekçisi arabasını
yenileyemeyecek, iyi hizmet veremeyecek ve maalesef Uber’le rekabet edemeyecek.
Yapmamız gereken yapısal reformdur arkadaşlar. Böyle torba yasalar içinde bu
mesele çözülmez. 
Değerli
arkadaşlar, vallahi Maliye Bakanı belli lobilere yeniliyor ama serbest
muhasebeci mali müşavirlerin bu torbada çok önemli bir maddesi var ve
kendilerinden rica ettiler. 
Arkadaşlar,
bakın, biliyorsunuz, KDV iadelerinde ihracatçılar ihracatını yapar, 10 milyon
dolar ihracat yapar, 1 milyon 800 bin dolar iade ister Maliye Bakanından. Bunun
raporunu kim yazar? Bugüne kadar yeminli mali müşavirler yazardı. Şimdi Maliye
Bakanı diyor ki: “Ben serbest muhasebeci mali müşavirlere de bu yetkiyi
vereceğim. 1 milyon 800 bin dolara imzayı atacaksın ey serbest muhasebeci.” E,
iyi, güzel ama diyor ki: “Eğer ki bir usulsüzlük görürsem ben bu parayı senden
alırım.” Bakın, Maliye Bakanı bin liraya, 2 bin liraya müşavirlik ücreti veren
mali müşavirlere diyor ki: “Sen 2 milyon dolara imza atarsan, ben o adamı
yakalayamazsam, Çiftlik Bank gibi iflas ederse, kaçarsa ben o 2 milyon doları
senden alırım. Müteselsil sorumluluk vereceğim.” İçinizde mali müşavirler var biliyorum,
serbest muhasebeci geçmişi olanlar var biliyorum. Bu, hak mıdır arkadaşlar,
güçler eşitliği midir? Milyonlarca doları olan ve bir gün iflas edip, şirketi
bırakıp yurt dışına, Uruguay’a gidecekler olabilecektir. Burada emeğiyle bin
liraya, 2 bin liraya, 500 liraya müşavirlik ücreti verenlere diyor ki: “Bu
imzayı attın, ben seni müteselsil sorumlu yaparım arkadaş.” Hak değildir. Evet,
bir sorumluluk vereceksen de gücüne göre o sorumluluğu vermelisin. Arkadaşlar,
mali müşavirlerin pek çoğu orta gelirlidir, dar gelirlidir. Onları milyonlarca
liralık yükün altına sokamayız; bu, hak değildir. 
Bu
anlamda, bu maddeleri Sayın Maliye Bakanına, KDV iadelerinde olduğu gibi, geri
çektirmemiz gerekiyor arkadaşlar. Meclisin gücünü burada da gösterelim. Serbest
muhasebeci mali müşavirlerin yanında olduğumuzu gösterelim diyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum Sayın Paylan. 
Sayın
Paylan ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 20’nci
maddesinin aşağıdaki şekilde değiştirilmesini arz ve teklif ederiz. 
Saygılarımızla.
 Zekeriya
Temizel Musa Çam Mehmet Bekaroğlu
 İzmir İzmir İstanbul
 Utku
Çakırözer Sibel Özdemir Kadim Durmaz 
 Eskişehir İstanbul Tokat
 Kazım
Arslan
 Denizli
MADDE
20- 193 sayılı Kanuna aşağıdaki geçici madde ilave edilmiştir.
“GEÇİCİ
MADDE 88- Taksi, dolmuş, minibüs ve umum servislere ait ticari plakaların, bu
maddenin yürürlük tarihinden önce elden çıkarılmasından doğan değer artışı
kazançlarına ilişkin olarak herhangi bir tarhiyat yapılmaz, daha önce yapılmış
olan tarhiyatlardan varsa açılmış davalardan feragat edilmesi kaydıyla
vazgeçilir, tahakkuk eden tutarlar terkin edilir, tahsil edilen tutarlar red ve
iade edilmez.”
BAŞKAN
– Teşekkür ederim Sayın Öz. 
Komisyon
önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Denizli Milletvekilimiz Sayın Kazım Arslan. 
Buyurun
Sayın Arslan. (CHP sıralarından alkışlar) 
Süreniz
beş dakika. 
KAZIM
ARSLAN (Denizli) – Sayın Başkan, değerli milletvekilleri; 535 sıra sayılı Yasa
Tasarısı’yla katma değer vergisinde ve bazı kanunlarda ve kanun hükmünde
kararnamelerde yapılacak değişiklikle ilgili tasarı üzerine görüşmeler
yapıyoruz. Bu yasa tasarısının 20’nci maddesinde istediğimiz değişiklik
önergesi üzerine söz aldım. Hepinizi sevgiyle, saygıyla selamlıyorum. 
Değerli
milletvekilleri, bu tasarının esasen ekonominin tıkandığı bir noktada, acil
önlem alınması gereken bir alanda, aslında para ihtiyacının olduğu bir dönemde
gereken bir cevabı verebilecek bir düzenleme olmadığını görüyoruz. Bu nedenle,
sorunlara çözüm üretmekten çok, bazı istisnaların ve muafiyetlerin devreye
sokulmak suretiyle bu düzenlemenin yapıldığını düşünüyoruz. 
20’nci
maddeyle taksi, dolmuş, minibüs ve umumi servis araçlarına ait ticari
plakaların satışından kaynaklanan bir vergi alacağından devlet vazgeçiyor.
Şimdi, devletin vergi ihtiyacının olduğu, para ihtiyacının olduğu bir dönemde
böyle bir vergi alacağından vazgeçmesini gerçek anlamda anlamak mümkün
değildir, kabul etmek de mümkün değildir değerli arkadaşlarım. 
Bu
plaka satışlarından neden vergi alınmıyor? Gerçekten bunlar alınmazken
tüketicinin üzerine birçok yükler getiriliyor, çiftçinin mazotunun üzerindeki
vergiden vazgeçilmiyor ve birçok vergiler yine tüketiciler ve çalışanlar
üzerinde kalmaya devam ediyor. Şimdi, Bakanlık hatta bu kadar zorluk yaşadığı
bir dönemde yüzde 13,5’la faizli borç almaya devam ediyor, hatta bunlar
yetmiyor, altın sertifikalı tahvil ihraç etmek suretiyle devlete para almaya ve
hazinenin borçlarını ödemeye gayret ediyor.
Değerli
arkadaşlarım, aslında yapılması gereken değişiklikler, dün de söyledik,
ihtiyaçlara cevap verebilecek bir nitelikte olmalıdır. Bunun için kapsamlı bir
vergi reformuna ihtiyaç vardır. Ayrıca çok acil bir şekilde sosyal güvenlik
reformunun da yapılması gerekmektedir. Eğer bunları yapamıyorsanız, gerçek
anlamda kapsamlı bir vergi düzenlemesi getiremiyorsanız yaptığımız bu
düzenlemeler kesinlikle Türkiye’nin ve bu milletin ihtiyaçlarına cevap
veremeyecektir. Özellikle yatırımı artırıcı, istihdamı artırıcı, işsizliği
önleyen uygulamaların öne çıkması ve böylelikle her türlü belanın oluştuğu
işsizlik durumunun ortadan kaldırılması için de gayret eden bir Bakanlığı
maalesef göremiyoruz. Ve öyle bir düzenleme var ki hâlâ bu Bakanlık yüzde 67
oranındaki dolaylı vergilerle günü kurtarmaya, borçlarını ödemeye gayret ediyor
ve bu işin içinden çıkmaya çalışıyor.
Değerli
arkadaşlarım, şimdi, Sayın Bakana bir şeyler sormak istiyorum, bu soruların da
cevabını istiyorum. Şimdi, Sayın Bakan, büyüme oranımız açıklandı, yüzde 7,4
oranında bir açıklama getirildi. Şimdi, bunun gerçekçi olmadığını belirtmek
istiyorum. Neden söylüyorum, şimdi soruları sorduğum zaman bu açıklıkla ortaya
çıkacaktır. 2002’de karşılıksız çek tutarı 2,2 milyar Türk lirası iken 2017’de
17 milyar Türk lirasına çıkmıştır. Protestolu senet Aralık 2002’de 800 milyon
Türk lirası iken 2017’de 11 milyar Türk lirasına yükselmiştir. Faiz lobisine
ödediğiniz faiz miktarı on beş yılda 708 milyar Türk lirasıdır. Yine on beş
yılda vatandaşın ödediği faiz de 368 milyar Türk lirasıdır. 
Şimdi
yine soruyorum: Hazineyi birçok yükün altına soktunuz. Hazine garantisi vererek
kâr garantili gelecek için yatırım yapmaya çalıştınız. Bu çalışmaların
sonucunda da özellikle hazineye getirilen yükleri şöyle sıralayıp bu yüklerin
altından nasıl kalkacağınızı da merak ediyorum. 
(Mikrofon
otomatik cihaz tarafından kapatıldı) 
KAZIM
ARSLAN (Devamla) – Sayın Başkan, bir dakika…
BAŞKAN
– Buyurun Sayın Arslan.
KAZIM
ARSLAN (Devamla) – Şimdi, Avrasya Tüneli için 2017’de 960 milyon dolar
ödenecek. Kuzey Marmara Otoyolu’na 2 milyar 738 milyon dolar ödenecek.
Gebze-Orhangazi-İzmir Otoyolu’na 4 milyar 956 milyon dolar ödenecek. Kuzey
Marmara Otoyolu Odayeri’ne 1 milyar 40 milyon dolar ödenecek. Kuzey Marmara
Otoyolu Kurtköy Akyazı’ya 1 milyar 634 milyon dolar ödenecek.
Şimdi,
bu kadar yükün altına soktuğunuz hazine bu yüklerin altından nasıl kalkacak?
Nasıl yapacaksınız bu işi? Bu borçları, bu cari açıkları, bu dış ticaret
açığını nasıl kapatacaksınız? Bunu merakla bekliyorum. Bu sorularımın da
cevabını istiyorum. 
Sözlerimi
bu şekilde bitiriyorum. Hepinizi sevgiyle, saygıyla selamlıyorum.
Teşekkür
ediyorum. 
BAŞKAN
– Teşekkür ederim Sayın Arslan. 
Sayın
Arslan ve arkadaşlarının vermiş olduğu önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 535 sıra sayılı Kanun Tasarısı’nın
20’nci maddesinde yer alan “feragat edilmesi” ibaresinin “vazgeçilmesi”
şeklinde değiştirilmesini arz ve teklif ederiz. 
 Mevlüt
Karakaya Mustafa Kalaycı Emin Haluk Ayhan
 Adana Konya Denizli
 İzzet
Ulvi Yönter Ruhi Ersoy Saffet Sancaklı
 İstanbul Osmaniye Kocaeli
 Mehmet
Erdoğan
 Muğla
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz.
BAŞKAN
– Önerge hakkında konuşmak isteyen yok.
Gerekçeyi
okutuyorum:
Gerekçe:
Tasarının
20’nci maddesiyle taksi, dolmuş, minibüs ve umum servislere ait ticari
plakaların elden çıkarılmasından doğan değer artışı kazançlarına ilişkin olarak
herhangi bir tarhiyat yapılmaması öngörülmektedir. Daha önce yapılmış olan
tarhiyatlardan açılmış davalardan feragat edilmesi kaydıyla vazgeçilmesi,
tahakkuk eden tutarların terkin edilmesi, tahsil edilen tutarların ret ve iade
edilmemesine yönelik düzenleme yapılmaktadır.
Ülkemizde
taksi plaka fiyatları giderek artmakta, plakalar belirli kişilerde toplanmakta
ve sektörün sorunları giderek artmaktadır. Taksi-Uber tartışmalarının
yoğunlaştığı ve taksicilerin büyük sorunlar yaşadığı ortamda yapılan bu
düzenleme sorunlara köklü çözümler getirmemektedir.
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 20’nci maddesinin aşağıdaki şekilde değiştirilmesini arz
ve teklif ederiz.
 Mustafa
Elitaş Vedat Demiröz Ali Cumhur Taşkın
 Kayseri Bitlis
 Mersin
 Mehmet
Muş Zeki Aygün  Mehmet Akyürek 
 İstanbul
 Kocaeli Şanlıurfa
“
MADDE 20- 193 sayılı Kanuna aşağıdaki geçici madde eklenmiştir.
“GEÇİCİ
MADDE 88- Taksi, dolmuş, minibüs ve umum servislere ait ticari plakaların, bu
maddenin yürürlük tarihinden önce elden çıkarılmasından doğan kazanç ve
işlemlerle ilgili olarak vergi incelemeleri veya takdir işlemlerine istinaden
herhangi bir vergi tarhiyatı yapılmaz, vergi cezası kesilmez, daha önce
yapılmış olan tarhiyatlardan ve kesilmiş cezalardan varsa açılmış davalardan
feragat edilmesi kaydıyla vazgeçilir, tahakkuk eden tutarlar terkin edilir,
tahsil edilen tutarlar red ve iade edilmez.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Takdire bırakıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
BAŞKAN
– Gerekçeyi okutuyorum: 
Gerekçe:

Yapılan
düzenlemeyle taksi, dolmuş, minibüs ve umum servislere ait ticari plakaların
maddenin yürürlüğe girdiği tarihten önce elden çıkarılması nedeniyle doğan
kazançlarla ilgili gelir vergisi açısından getirilen düzenlemenin katma değer
vergisi dâhil diğer vergi türlerini de kapsayacak şekilde genişletilmesi
önerilmektedir.
BAŞKAN
– Komisyonun takdire bıraktığı, Hükûmetin katıldığı önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir. 
20’nci
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… 20’nci madde kabul edilmiştir. 
21’inci
madde üzerinde iki adet önerge vardır, önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 21’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Sibel
Yiğitalp Dilek Öcalan
 Diyarbakır Şanlıurfa
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.

BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen yok. 
Gerekçeyi
okutuyorum:
Gerekçe:

Yapılan
düzenleme ile KDV iade inceleme süreleri kısıtlanmakta, süre üç ay olarak
belirlenmektedir. İnceleme süresinin bu şekilde kısıtlanması incelemenin eksik
yapılmasına neden olacaktır. Müfettişlerin üç ayın kısa bir süre olduğuna dair
ciddi itirazları göz önünde bulundurulmalı, düzenleme getirilmeden önce bu
incelemeler için gerekli altyapı oluşturulmalıdır. Mevcut durumda, siyasi
iktidarın popülist ve günü kurtaran vergi istisnalarıyla getirdiği torba
yasalar ile zaten vergi disiplini bozulmuş, vergi tahsilatları büyük ölçüde azalmıştır.
İncelemelerin eksik ya da yanlış olması durumu vergi disiplinini daha da
derinleştirebilir. Bu açıdan maddenin tasarı metninden çıkarılması gerekir.
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 21'inci
maddesinin aşağıdaki şekilde değiştirilmesini arz ve teklif ederiz. 
Saygılarımızla.

 Zekeriya
Temizel  Musa Çam  Sibel Özdemir 
 İzmir
 İzmir  İstanbul 
 Mehmet
Bekaroğlu  Kadim Durmaz Utku Çakırözer 
 İstanbul Tokat
 Eskişehir 

MADDE
21- 4/1/1961 tarihli ve 213 sayılı Vergi Usul Kanununun 140'ncı maddesinin
birinci fıkrasında yer alan (6) numaralı bent aşağıdaki şekilde
değiştirilmiştir.
"6.
İncelemeye başlanıldığı tarihten itibaren, tam inceleme yapılması halinde en
fazla bir yıl, sınırlı inceleme yapılması halinde en fazla altı ay, katma değer
vergisi iade incelemelerinde ise en fazla üç ay içinde incelemeleri bitirmeleri
esastır. Bu süreler içinde incelemenin bitirilememesi halinde ek süre talep
edilebilir. Bu talep vergi incelemesine yetkili olanların bağlı olduğu birim
tarafından değerlendirilir, tam ve sınırlı incelemelerde altı ayı, katma değer
vergisi iade incelemelerinde ise üç ayı geçmemek üzere ek süre verilebilir. Bu
durumda, vergi incelemesi yapmaya yetkili olanların bağlı olduğu birim tarafından
incelemenin bitirilememe nedenleri yazılı olarak nezdinde inceleme yapılana
bildirilir. Vergi incelemesi yapmaya yetkili olanların bağlı olduğu birimler
vergi incelemesinin öngörülen süreler içinde bitirilmesi için gerekli
tedbirleri alırlar.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.

BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen yok.
Gerekçeyi
okutuyorum: 
Gerekçe:
Madde metninin daha iyi anlaşılması için söz konusu
değişiklik yapılmaktadır. Ayrıca katma değer vergisi incelemelerinde ilave süre
iki aydan üç aya çıkarılmaktadır.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
21’inci maddeyi oylarınıza sunuyorum: Kabul edenler…
Kabul etmeyenler… 21’inci madde kabul edilmiştir.
22’nci madde üzerinde iki adet önerge vardır,
önergeleri aykırılık sırasına göre işleme alacağım.
Türkiye Büyük Millet Meclisi
Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 22’nci
maddesinin aşağıdaki şekilde değiştirilmesini arz ve teklif ederiz. 
Saygılarımızla.
 Zekeriya
Temizel Musa Çam Mehmet Bekaroğlu
 İzmir İzmir İstanbul
 Utku
Çakırözer Sibel Özdemir Kadim Durmaz 
 Eskişehir İstanbul Tokat
MADDE
22 - 213 sayılı Kanunun 256'ncı maddesinin son cümlesinde yer alan;
"tasdike" ibaresinden sonra gelmek üzere "ve 3568 sayılı Kanunun
8/A maddesi uyarınca düzenlenecek katma değer vergisi iadesine dayanak rapora”
ibaresi ve "yeminli mali müşavirler” ibaresinden sonra gelmek üzere
"ve serbest muhasebeci mali müşavirler” ibaresi ilave edilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen İstanbul Milletvekilimiz Sayın Mehmet
Bekaroğlu. 
Buyurun
Sayın Bekaroğlu. (CHP sıralarından alkışlar) 
Süreniz
beş dakika. 
MEHMET
BEKAROĞLU (İstanbul) – Teşekkür ederim Sayın Başkan. 
Değerli
milletvekili arkadaşlarım, bugün işte açıklanan rakamlarla “Türkiye 2017’de
yüzde 7,4 büyüdü ve müthiş bir gelişme.” diye takdim edildi Hükûmet ve Hükûmet
yanlısı medya tarafından. 
Değerli
arkadaşlarım “Bu büyüme gerçek midir ve neyin karşılığında oldu?” sorusu
duruyor. Biraz evvelki konuşmamda da ifade ettim, siz birçok konuda olduğu gibi
ekonomi konusunda da vatandaştan -en hafif ifadeyle söylüyorum- gerçekleri
saklıyorsunuz yani vatandaşı aldatıyorsunuz. Bakın, bu büyüme… Dünya kadar
piyasaya verdiğiniz para var ama bunun dışında da Türkiye’nin borç stoku, dış
borç stokunda net 35,8 milyar dolarlık bir artma var 2016 ile 2017 arasında. 
Değerli
arkadaşlarım, şimdi, siz diyorsunuz ki… Elimde bir rakam var, TÜİK -Hükûmete
bağlı bir kuruluş- tasarruf rakamlarını açıklamış, bir de Hükûmet gayrisafi
yurt içi hasılayı dolar bazında, TL bazında açıkladı. Şimdi tasarruf
oranlarımız, TÜİK bir hesaplama sistemi getirdi, yeni sistem getirdi, yüzde
14’lerde filanken -ki çok düşük bir tasarruftu- bir anda yüzde 24’lere, 25’lere
çıkardı. 2017’de tasarrufumuz kaçtır Sayın Bakanım? Yüzde 24,95, yüzde 25. 680
milyar dolar da gayrisafi millî hasıla var, 150 milyar dolarlık tasarruf
etmemiz gerekiyor değerli arkadaşlar. Bakın, iktidar partisi milletvekili
arkadaşlarım, bakın, nerede bu 150 milyar lira tasarruf? Yani 150 milyar lira
tasarrufu varsa bu ülke niye borçlanıyor? Bu ülke niye rekor faizler ödüyor
değerli arkadaşlarım? Niye sormuyorsunuz bunları? Aldatıyorsunuz. Gerçekten,
sadece sizi aldatmıyorlar, siz de bu milleti aldatıyorsunuz.
Değerli
arkadaşlarım, bu dolarla ilgili “Doların artması önemli değil, hatta doların
artması iyidir, ihracatımızı artırır, rekabet gücümüzü artırır” filan gibi
laflar söylüyorsunuz.
Değerli
arkadaşlarım, 4 lira… Böyle millî paramızın pul olduğu bir dönemde rekabet
gücümüz nasıl artar, nasıl bu ekonomi iyi ve büyük ekonomi olur ve millî
ekonomi olur değerli arkadaşlar? Sayın Zeybekci’nin yaptığı açıklama sadece
ekonomistleri değil, konuyu bilenleri filan değil yani milletvekillerini ve
bütün insanları -kusura bakmayın, özür dileyerek en hafif ifadeyle konuşacağım-
biraz aptal yerine koymaktır. Diyor ki: “Türk parasının diğeri azalmıyor, dolar
artıyor.” Rakamlar ortada değerli arkadaşlarım. Doların piyasasını belirleyen
uluslararası bir endeks var. Doların değeri giderek azalıyor, 103’müş geçen
sene, 90 olmuş Sayın Bakan. Bakın, dolar küresel piyasada mesela euroya karşı
yüzde 20 değer kaybetmiş değerli arkadaşlarım. Yani dolar değerlenmiyor.
Milletin karşısına çıkıp açık açık… Ne diyelim şimdi… Doğruyu söylemiyor mu
diyor, yalan söylüyor mu diyor?
SALİH
ÇETİNKAYA (Kırşehir) – CHP on beş senedir bunu söylüyor.
MEHMET
BEKAROĞLU (Devamla) - Ha, CHP mi sorumlu bunlardan? Doğrudur arkadaşlar. 
Bakın,
size bir hikâye anlatayım arkadaşlar, Temel’in hikâyesini anlatayım. Temel
“Hazreti İsa’yı Yahudiler öldürdü.” diye duymuş, bir Yahudi’yi yakalamış,
dövmeye başlamış, pat küt dövüyor. “Ya, ne oldu Temel? Ne yaptın?” “Siz Hazreti
İsa’yı öldürmüşsünüz.” “Ya, iki bin sene evvel.” “Ben yeni duydum.” Her şey mi
CHP? 1930’larda mı oldu bu işler değerli arkadaşlarım? Biz 2018’de değil miyiz?
Bunları siz yapıyorsunuz, sizin Hükûmetiniz yapıyor. Yani gerçeği, hakikati bu
kadar eğen, büken, içini boşaltan başka bir ekip yok, başka bir heyet gelmedi
değerli arkadaşlarım, böyle bir şey yok.
Bakın,
sadece de bizim gibi ekonomilerle ilgili dolar ciddi bir şekilde değer
kaybediyor ama Türk lirasını… Hani “Türk lirası değer kaybetmiyor.” diyor ya.
Bakın, ABD doları karşısında yüzde 37, Rus rublesi karşısında yüzde 75, Güney
Afrika randı karşısında yüzde 81, Brezilya reali karşısında yüzde 63, Meksika
pesosu karşısında yüzde 67 değer kaybetmiş arkadaşlar. Şimdi, ben bunları
burada söyledim diye hain mi oluyorum? Hayır. Arkadaşlar, milletten gerçekleri
saklayanlardadır problem. Bak, haindir filan demiyorum. Bu, bizi ciddi bir
şekilde sıkıntıya sokacak, Türkiye ekonomisi yokuş aşağı hızlı bir şekilde
gidiyor, çarpacağız, çakılacağız, hep beraber çakılacağız; o zaman da iş işten
geçmiş olacak değerli arkadaşlarım diyor, sizi bir kere daha bu kürsüden
uyarıyor, saygılar sunuyorum. (CHP sıralarından alkışlar)
BAŞKAN
– Teşekkür ediyorum Sayın Bekaroğlu.
Sayın
Bekaroğlu ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 22’nci maddesinde yer alan “son
cümlesinde yer alan” ibaresinin, “son cümlesindeki” şeklinde değiştirilmesini
arz ve teklif ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Saadet Becerekli Aycan İrmez
 Diyarbakır Batman Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen, Şırnak Milletvekilimiz Sayın Aycan İrmez. 
Buyurun
Sayın İrmez. (HDP sıralarından alkışlar)
Süreniz
beş dakika. 
AYCAN
İRMEZ (Şırnak) - Teşekkür ederim Sayın Başkan.
Sayın
Başkan, değerli milletvekilleri; grubum adına söz almış bulunmaktayım. Hepinizi
saygıyla selamlıyorum. 
Değerli
arkadaşlar, bugün ülke olarak geldiğiniz nokta: Çeşitli algı oyunlarıyla ortaya
çıkarılan bir tablo. Tabloda olması gerekenler yok; o yüzden tablo eksik, tablo
sıkıntılı. Kent merkezleri dahi yakılıp yıkılan kentler; bodrum katlarında
yakılarak katledilen yurttaşlar; ülke olarak içinde olduğumuz ekonomik buhran;
KHK’lerle işlerinden, ekmeklerinden edilmiş emekçiler, akademisyenler;
insanların birçok yönden tükendiği, gelecekle ilgili karamsar bir hâl; adaletin
ancak adının kaldığı bir ülke; Suriye’de savaşın ve tek bir çatışmanın
yaşanmadığı biricik yere sırf Kürt karşıtlığı üzerinden başlatılan bir işgal ve
ilhak; evet, tabloda ne yazık ki bunlar yok. Ne var peki? Yaratılan
manipülasyonla kahramanlık öyküleri yazmış bir Hükûmet ve yöneticileriyle
şenlik havasında bir ülke var aslında. 
Peki,
asıl tabloya baktığımızda, ülkenin aslında şenlik içerisinde değil; tam
tersine, kapkara bir hüzün ve acı içerisinde olduğu çok açık. Sokaklara
çıktığınızda hemen göreceksiniz. Neden şenlik fotoğrafı görüyoruz peki? Çünkü
sarayın tekelleştirdiği bir medya tarafından her gün manipüle ediliyoruz. 
Değerli
milletvekilleri, asıl tabloya baktığımız zaman, rehin tutulan
milletvekillerini, siyasetçileri; haritadan silinmiş kentleri; adalet terazisi,
ülkenin ötekileri söz konusu olduğunda, sürekli şaşan hâkim ve savcıları;
ayaklar altında ezilen akademisyen cübbelerini; bir pankartla düşüncelerini
ifade ettikleri için gözaltına alınan, tutuklanan, gelecekleriyle oynanan
gençleri; patronları korumak adına mahkemeler tarafından iş cinayetlerinde
yaşamını yitiren yurttaşlarımızın ailelerine ödenmesi öngörülen kan paralarını;
mesleğinden olmuş, aşından, ekmeğinden olmuş onlarca insanı; daha dün sizlere
burada anlattığım, 78 yaşında cezaevine konan Sise anayı görmekteyiz; aslında
baskı ve korkuyla her gün sayısız kez çiğnenen insan onurunu ve yasaları görmekteyiz.
Ülke âdeta bir korku imparatorluğuna çevrilmiş durumda. Fakat bizler sabah
gazeteleri açıp baktığımızda neredeyse tüm gazetelerde AKP Genel Başkanı
Erdoğan’ın ne kadar şahane bir lider olduğunu görüyoruz yani AKP iktidarının
var olma koşullarını sürdürebilmek yani maskelemek için medya üzerindeki
baskısını görüyoruz. 
Türkiye'de
yaşayan tüm yurttaşlar büyük bir baskı altında. Bu baskının devam ettiricisi
olan aracı kurumlar arasında en önemlisi de bağımsız siyasi iktidarın
gündeminin işlendiği bahçeye açılan medyadır. Demokrasinin lağvedildiği,
bağımsız yargı düşüncesinin dahi konuşulmadığı, özgürlük, insan hakları ve
hukuk gibi değerlerin çiğnendiği bu ülkede bağımsız olmayan medya kurumlarıyla
büyük bir operasyon ne yazık ki düzenlenmektedir. Zihinsel dünyaların
şekillenmesini hedef alan bu operasyonlarda devletin tüm sermayesi
kullanılmaktadır. AKP iktidarı medya üzerindeki baskısını, kendi yarattığı
sermayelere devlet olanaklarıyla peşkeş çekerek sürdürmektedir. Bugünlerde
gerçekleşen örnekleri hepimiz görüyoruz. 
Değerli
milletvekilleri, toplum “yerli” “millî” “gayrimillî” denilerek kutuplaştırılmış
durumda. Bu kutuplaşma her geçen gün daha da derinleştirilmektedir. Hesap
Verebilirlik ve Şeffaflık Endeksi’nde hızla dünya ülkelerinin gerisinde bir ülkede
aslında yaşıyoruz. Düşünce ve ifade özgürlüklerinde, akademik özgürlüklerde,
bağımsız medya endekslerinde her geçen gün biraz daha geriye düşülüyor. Her
geçen gün demokrasi, adalet, hukuk devleti, özgürlükler ortamından yoksun bir
ülkeye dönüşmekteyiz. Siyasi iktidar medyadan elini çekse aslında bunları tek
tek sizlerin de göreceğini biliyoruz. 
Son
olarak dünyaca ünlü yazar George Orwell’in dediği gibi “Başkalarının duymak
istemediklerini söylemektir özgürlük.” Başkalarının kızdıkları şeyleri söylemektir
özgürlük.
Son
olarak aslında şunu da özellikle belirtmek istiyorum: Şu tabloda gördüğünüz
Kilis kent merkezinde Bölük Mahallesi, Küçük Çarşı Sokağı’nda yer alan ve
17’nci yüzyıl sonlarına doğru Kürt Hüseyin tarafından inşa edilen, “Kürtler
Camisi” olarak adı verilmiş olsa da ama ne yazık ki… 
(Mikrofon
otomatik cihaz tarafından kapatıldı)
AYCAN
İRMEZ (Devamla) – Sayın Başkan, son bir dakika…
BAŞKAN
– Buyurun Sayın İrmez. 
AYCAN
İRMEZ (Devamla) – Teşekkür ederim Sayın Başkan. 
Bu
dahi, bu fotoğraf dahi aslında bize birçok şeyi göstermektedir. Burada,
levhasında dahi yazıyor “Kürtler Cami” ama ne yazık ki son dönemlerde “Türkler
Cami” olarak değiştirilmiştir. Yani burada dahi tüm Kürtlere nasıl bir
tahammülsüzlük, isimlerine dahi nasıl bir tahammülsüzlüğün söz konusu olduğunu
ne yazık görmekteyiz. 
Aslında
burada amaçlanan, Kürtlere ait tek bir hafızayı ortada bırakmamak, Kürtlere ait
tüm hafızaları ve şu an görmüş olduğunuz tarihî mirasları dahi ortadan
kaldırmaktır. Aslında burada yapılmak istenen, Kürtleri yok sayma politikaları
AKP iktidarı tarafından ne yazık ki her gün önümüze konulmaktadır. Burada
amaçlananın aslında Kürtlere tahammülsüzlükten başka bir şey olmadığını bir kez
daha göstermektedir ve bizzat Valilik, bu ismi değiştirdiğine yönelik ayrıca
kendi sitesinde yayınlamıştır. 
(Mikrofon
otomatik cihaz tarafından kapatıldı)
AYCAN
İRMEZ (Devamla) - Kürtler Camisi olduğu ve bir Kürt tarafından yapıldığına
ilişkin yer almış olsa da ama caminin “Türkler Camisi” olması gerektiğini ve
değiştirmiş olduğunu bizzat sitesinden görebilirsiniz. 
Genel
Kurulu saygıyla selamlıyorum.
Teşekkür
ederim. (HDP sıralarından alkışlar)
BAŞKAN
– Teşekkür ederim Sayın İrmez.
Sayın
İrmez ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
22’nci
maddeyi oylarınıza sunuyorum: Kabul edenler… Kabul etmeyenler… 22’nci madde
kabul edilmiştir.
Birleşime
beş dakika ara veriyorum.
Kapanma Saati: 20.47
ALTINCI OTURUM
Açılma Saati: 20.54
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin Altıncı Oturumunu
açıyorum.
Danışma
Kurulunun bir önerisi vardır, okutup işleme alacağım ve oylarınıza sunacağım:
VIII.- ÖNERİLER (Devam)
B) Danışma Kurulu Önerileri
1.- Danışma Kurulunun, 29/3/2018 tarihli birleşimde Genel
Kurul çalışmalarının 535 sıra sayılı Kanun Tasarısı’nın görüşmelerinin
tamamlanmasına kadar devam etmesine ilişkin önerisi 
29/3/2018
Danışma Kurulu Önerisi
Danışma Kurulunun 29/3/2018 Perşembe günü yaptığı
toplantıda 29/3/2018 tarihli birleşimde Genel Kurulun çalışmalarının 535 sıra
sayılı Kanun Tasarısı’nın görüşmelerinin tamamlanmasına kadar devam etmesi
önerilmiştir.
 İsmail
Kahraman 
 Türkiye
Büyük Millet Meclisi 
 Başkanı
 Bülent
Turan Engin Altay 
 Adalet
ve Kalkınma Partisi Cumhuriyet Halk Partisi
 Grubu
Başkan Vekili Grubu Başkan Vekili
 Meral
Danış Beştaş Erkan Akçay
 Halkların
Demokratik Partisi  Milliyetçi Hareket Partisi 
 Grubu
Başkan Vekili Grubu Başkan Vekili
BAŞKAN
– Arkadaşlar, Danışma Kurulu önerisini oylarınıza sunuyorum: Kabul edenler...
Kabul etmeyenler... Kabul edilmiştir.
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535) (Devam)
BAŞKAN
– 535 sıra sayılı Kanun Tasarısı’nın görüşmelerine devam ediyoruz. 
Komisyon?
Yerinde
Hükûmet?
Yerinde.
23’üncü
madde üzerinde iki adet önerge vardır, önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 23’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Osman Baydemir Sibel Yiğitalp
 Adana Şanlıurfa Diyarbakır
 İmam
Taşçıer Saadet Becerekli
 Diyarbakır Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen? Yok.
Gerekçeyi
okutuyorum:
Gerekçe:

Tasarının
19, 20 ve 23’üncü maddeleri, Hükûmetin teklif ettiği metinde yer almayan, Plan
ve Bütçe Komisyonunda iktidar milletvekillerinin oylarıyla tasarıya ihdas
edilen ve kamuoyunun son zamanlarda oldukça gündeminde olan “sarı taksi-Uber”
tartışmalarına dair düzenlemeler içermektedir. “Sarı taksi-Uber”
tartışmalarının yaşandığı, taksicilerin Uber kullanıcılarını tehdit ettikleri,
Uber'in yasal düzenleme olmadan taksi esnafını mağdur ettiği gibi birçok farklı
tartışmanın olduğu bir dönemde yasama ciddiyetine yakışır şekilde bir çalışma
yapılması gerekir. Anlık önergelerle ilgili komisyonda görüşülmeden sırf
tartışmaların önü kesilsin diye palyatif bir anlayışla bu sorun çözüme kavuşturulamaz.
Düzenlemeler iyi bile olsa, bu düzenlemelerin ilgili komisyonda görüşülmeden ve
etraflıca tartışılmadan, mevcut krizi çözmenin tam aksine, derinleştirmek riski
söz konusu olabilir. Adil, hakkaniyetli ve sorunu temelden çözen bir yaklaşımla
ilgili komisyonda görüşülmek üzere maddenin tasarı metninden çıkarılmasını
öngörmekteyiz.
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Kanun Tasarısı’nın 23’üncü maddesinin aşağıdaki şekilde değiştirilmesini
arz ve teklif ederiz.
 Mustafa
Elitaş Ali Cumhur Taşkın Vedat Demiröz
 Kayseri Mersin Bitlis
 Mehmet
Muş Fatma Seniha Nükhet Hotar
 İstanbul İzmir
“MADDE
23- 2/7/1964 tarihli ve 492 sayılı Harçlar Kanununa bağlı (2) sayılı Tarifenin
“I. Değer veya ağırlık üzerinden alınan nispi harçlar:” başlıklı bölümünün (I)
numaralı fıkrasına son paragraftan önce gelmek üzere aşağıdaki paragraf
eklenmiştir.
“Taksi,
dolmuş, minibüs ve umum servis araçlarına ait ticari plakaların devrine ilişkin
işlemlerde, alım satım bedeli üzerinden (Alınacak harcın miktarında, bu fıkrada
düzenlenen üst sınır dikkate alınmaz.) (Binde 30)””
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Takdire bırakıyoruz Başkanım.

BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçeyi okutuyorum: 
Gerekçe:
Önergeyle,
taksi, dolmuş, minibüs ve umum servis araçlarına ait ticari plakaların devrine
ilişkin kâğıtlarla ilgili işlemlerden alınacak noter harcının hesabında, mevcut
fıkrada belirtilen üst sınırın dikkate alınmaması sağlanmaktadır.
BAŞKAN
– Komisyonun takdire bıraktığı, Hükûmetin kabul ettiği önergeyi oylarına
sunuyorum: Kabul edenler… Kabul etmeyenler… Önerge kabul edilmiştir. 
Kabul
edilen önerge doğrultusunda 23’üncü maddeyi oylarınıza sunuyorum: Kabul
edenler… Kabul etmeyenler… 23’üncü madde kabul edilmiştir. 
Sayın
milletvekilleri, 24’üncü madde üzerinde iki adet önerge vardır. Önergeleri
aykırılık sırasına göre işleme alacağım. 
Buyurun
Sayın Öz. 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 24’üncü maddesindeki “Devlete ait
üniversitelerin” ibaresinin, “Devlet üniversitelerinin” şeklinde
değiştirilmesini arz ve teklif ederiz.
 Meral
Danış Beştaş Osman Baydemir Saadet Becerekli
 Adana Şanlıurfa Batman
 İmam
Taşçıer Sibel Yiğitalp 
 Diyarbakır Diyarbakır
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.

BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde konuşmak isteyen yok. 
Gerekçeyi
okutuyorum:
Gerekçe:

Yapılan
değişiklikle madde metnine açıklık getirilmesi amaçlanmıştır. 
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 535 sıra sayılı Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 24’üncü
maddesi ile 4/11/1981 tarihli ve 2547 sayılı Yükseköğretim Kanunu’na eklenmesi
öngörülen geçici 75’inci maddesinin birinci fıkrasında yer alan "Devlete
ait üniversitelerin tıp fakültelerine bağlı sağlık uygulama ve araştırma
merkezi” ifadesinden sonra gelmek üzere "birimleri ile rektörlüklerine
bağlı sağlık hizmeti sunan enstitüleri” ibaresinin eklenmesini, altıncı
fıkrasında yer alan "Devlete ait üniversitelerin tıp fakültelerine bağlı
sağlık uygulama ve araştırma merkezi birimlerinin” ifadesinden sonra gelmek
üzere "ve rektörlüklerine bağlı sağlık hizmeti sunan enstitülerin”
ibaresinin eklenmesini arz ve teklif ederiz. 
 Bülent
Turan  Nureddin Nebati Erkan Kandemir
 Çanakkale İstanbul
 İstanbul
 Hacı
Özkan Adnan Boynukara Ahmet Sami Ceylan 
 Mersin Adıyaman Çorum
 Yusuf
Başer
 Yozgat
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılıyoruz Sayın Başkan. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılıyoruz Sayın Başkan.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Değişiklikle
devlete ait üniversitelerin sağlık alanında hizmet sunan enstitülerin
borçlarının madde kapsamına dâhil edilmesi amaçlanmaktadır. 
BAŞKAN
– Sayın milletvekilleri, Sayın Bülent Turan ve arkadaşlarının vermiş olduğu
önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 24’üncü maddeyi oylarınıza sunuyorum: Kabul
edenler… Kabul etmeyenler… 24’üncü madde kabul edilmiştir. 
25’inci
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 25’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer  Sibel Yiğitalp
 Diyarbakır Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen yok.
Gerekçeyi
okutuyorum: 
Gerekçe:
Yapılan
düzenlemeyle devreden KDV'yi serbest müşavirlere müteselsilen sorumlu olunması
durumu ciddi bir eleştiri söz konusu. Özellikle inşaat sektörüne bir aktarım
olması açısından yanlıştır. Serbest müşavirlerin, devreden KDV'den müteselsilen
sorumluluk getirilmesi ayrıca çok sıkıntılı bir durumdur. Zira milyon
dolarlarla oynayan sermaye sahipleri ile bunun muhasebesini tutan meslek
erbabının sorumluluğu eşit olamaz. Bu büyük bir haksızlıktır, uygulamada ciddi
adaletsizlikler doğuracaktır. Bu yönleriyle maddenin serbest muhasebeci ve
müşavirlere adaletsizlik doğurmaması açısından tasarı metninden çıkarılması gerekmektedir.
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.
25’inci
maddeyi oylarınıza sunuyorum: Kabul edenler... Kabul etmeyenler... 25’inci
madde kabul edilmiştir.
Sayın
milletvekilleri, 26’ncı madde üzerinde iki adet önerge vardır. Aynı mahiyetteki
bu önergeleri birlikte işleme alacağım. Şimdi önergeleri okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 26’ncı maddesinin tasarı metninden çıkarılmasını arz ve
teklif ederiz.
 Mustafa
Elitaş Ali Cumhur Taşkın Vedat Demiröz
 Kayseri Mersin Bitlis
 Mehmet
Muş Zeki Aygün Mehmet Akyürek
 İstanbul Kocaeli Şanlıurfa
Aynı
mahiyetteki diğer önergenin imza sahipleri:
 Meral
Danış Beştaş Osman Baydemir Saadet Becerekli
 Adana Şanlıurfa Batman
 İmam
Taşçıer Sibel Yiğitalp
 Diyarbakır Diyarbakır
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Takdire bırakıyoruz Başkanım.
BAŞKAN
– Hükûmet aynı mahiyetteki önergelere katılıyor mu?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Gerekçelerini okutuyorum:
Gerekçe:

Önergeyle
yeminli mali müşavir odaları ve serbest muhasebeci mali müşavir odaları
tarafından üyelerinden alınan aidatlara ilişkin yapılması öngörülen
düzenlemelerin tasarı metninden çıkarılması amaçlanmaktadır.
Diğer
önergenin gerekçesi: 
Gerekçe:
Yapılan
düzenlemeyle 3568 sayılı Serbest Muhasebeci, Mali Müşavirlik ve Yeminli Mali
Müşavirlik Kanunu’nun 16’ncı maddesine bir fıkra eklenmiştir. Serbest
Muhasebeci Mali Müşavir Odası, kanunda yeri olmadığı hâlde nispi aidat almaya
başlamış ve bu durum bazı oda üyesi serbest muhasebeci ve müşavirler tarafından
dava konusu olup Danıştaya taşınmıştır. Danıştay, kanunda yeri olmadığı
gerekçesiyle odanın koyduğu nispi aidatı iptal etmiştir. İptal edilen bu
düzenleme, oda yönetiminin Hükûmete talebi doğrultusunda kanuni bir düzenlemeye
iktidarın Komisyondaki önergesiyle dönüştürülmüş durumdadır. Meslek odası yönetiminin,
kendi oda üyelerinin görüşünü almadan ve buna itiraz eden serbest muhasebeci ve
müşavirlerin varlığına rağmen bu düzenlemenin yapılması doğru değildir. Serbest
muhasebeci ve müşavirlerin itirazını dikkate alıyor ve bu düzenlemenin tasarı
metninden çıkarılmasını savunuyoruz. 
BAŞKAN
– Komisyonun takdire bıraktığı, Hükûmetin katıldığı aynı mahiyetteki önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmiştir. 
Kabul
edilen önergeler doğrultusunda 26’ncı madde tasarı metninden çıkarılmıştır. 
27’nci
madde üzerinde önerge yok. 
Konuşma
yok.
27’nci
maddeyi oylarınıza sunuyorum: Kabul edenler… Kabul etmeyenler… 27’nci madde
kabul edilmiştir. 
28’inci
madde üzerinde iki adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi
Başkanlığına
Görüşülmekte olan 535 sıra sayılı Katma Değer Vergisi
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 28’inci maddesinin aşağıdaki şekilde değiştirilmesini
arz ve teklif ederiz.
Saygılarımızla.
 Zekeriya
Temizel  Utku Çakırözer  Musa Çam
 İzmir
 Eskişehir  İzmir 
 Sibel
Özdemir  Haydar Akar
 İstanbul
 Kocaeli 
MADDE
28- 5/5/2005 tarihli ve 5345 sayılı Gelir İdaresi Başkanlığının Teşkilat ve
Görevleri Hakkında Kanuna aşağıdaki ek madde ilave edilmiştir.
“Kadro
ihdası
EK
MADDE 1- Ekli (1) sayılı listede yer alan kadrolar ihdas edilerek 190 sayılı
Genel Kadro ve Usulü Hakkında Kanun Hükmünde Kararnamenin eki (I) sayılı
cetvelin Gelir İdaresi Başkanlığına ait bölümüne ilave edilmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Kocaeli Milletvekilimiz Sayın Haydar Akar. 
Buyurun
Sayın Akar. (CHP sıralarından alkışlar) 
Süreniz
beş dakika. 
HAYDAR
AKAR (Kocaeli) - Sayın Başkan, değerli milletvekilleri; yaklaşık üç hafta önce yatırım
ortamının iyileştirilmesiyle ilgili bir kanun görüşülürken Sayın Bakana bir
soru sordum, ardından üç hafta geçti, Sayın Bakandan cevabını alamadım. Soru
çok basitti. Osman Gazi Köprüsü’nün 2017 yılında garanti edilen bedelinin ne
kadar olduğunu, ne kadar tutar ödeneceğini sordum ama Sayın Bakan beş dakika
bana yerinden cevap verdi, bu rakamı söylemedi. Kendisine de maliyenin aslında
bir matematik olduğunu, işlem olduğunu söylememe rağmen cevap vermedi.
Ne
söyledi bana? Bu yatırımlarda fizibilite ve etütleri yaptığını söyledi. Yani
fizibilitelerin doğru olduğunu, etütlerin doğru olduğunu, bu yap-işlet-devret
modellerinin doğru olduğunu söylemeye çalıştı. 
Ben,
şimdi, Sayın Bakana 3 tane örnek vereceğim burada, kısa kısa vereceğim
örnekleri detayına girmeden. Bir tanesi, Zafer Havaalanı. 2012’de nüfus 1
milyon 619 bin, 2017’de nüfus 1 milyon 652 bin. Sadece nüfus beş yılda 33 bin
artmış, garanti edilen bedel ise 288 bin artmış. Yani 850 binden 288 bine
çıkmış. Gerçekleşme oranı yüzde 2,5. Şimdi, fizibilite ve etütleri çok iyi
yapmışlar (!)
Yine,
Bursa Yenişehir Devlet Demiryollarından bir örnek vereceğim. Bursa Yenişehir
hızlı tren hattı 70 kilometre, 370 milyon TL’ye ihale edilmiş, ihaleden sonra
50 kilometresi değiştirilmiş, yeni maliyeti 1,8 milyar TL. Bravo, takdir
ediyorum, gerçekleşme oranı sadece yüzde 7. Müthiş fizibilite ve etüt
yapmışsınız (!)
Yeni
havaalanı… Çok övündükleri yeni havaalanı 10 milyar 247 milyon euroya yapılmış,
hemen yüzde 61,5 gelir garantisi verilmiş ve on iki yıllığına verilmiş bu gelir
garantisi. İhaleden sonra kot 90’dan 60’a indirilmiş. 1 milyar 370 milyon
euroluk bir avantaj sağlamış ihaleyi alan şirket ve 3’üncü, 4’üncü etaba -belki
ya yirmi sene sonra, on sene sonra yapılacak ihale şartnamesine göre- göre de
garantiler verilmiş ve garanti hemen 1’inci etap tamamlandıktan sonra
başlayacak. 2 havaalanının toplam, mevcut havaalanlarının toplam uçan yolcusu
2017’de 42 milyon olmasına rağmen, Atatürk Havaalanı’nın 24 milyon olmasına
rağmen 70 milyon garanti vermişsiniz. Bu da iyi bir fizibilite, etüt örneği
diye düşünüyorum. 
Yine,
bana yaptığınız açıklamada “Bunların ekonomiye doğrudan ve dolaylı sağlayacağı
faydalar hesaplandı.” diyorsunuz. Doğru, hesaplamışsınız, 2018 bütçesine 6,2
milyar TL koymuşsunuz bu şirketlere bu paraları ödeyebilmek için. Bu paranın
kimin cebinden çıkacağını da merak ediyorum, bunu da cevaplarsanız çok memnun
olurum. 
Yine,
üçüncü açıklamanız ise, “Vatandaş köprüden geçiyor, tünelden geçiyor.”
demişsiniz. Doğru söylemişsiniz ama aslında geçmiyor. Bana söylediniz üç hafta
önce bunları, tutanaklardan bakabilirsiniz, ben de bunlara cevap veriyorum:
Aslında geçmiyor. Osman Gazi Köprüsü için garanti edilen araç sayısı 14 milyon
600 bin, geçen araç sayısı 2017’de 5 milyon, geçmeyen araç 9 milyon 600 bin; detayına
girmiyorum. Yavuz Sultan Selim Köprüsü; yıllık garanti edilen araç sayısı 49
milyon 275 bin, geçen araç sayısı 15 milyon sadece -üçte 1’i bile değil-
geçmeyen araç 34 milyon. Avrasya Tüneli; yıllık garanti edilen araç sayısı 25
milyon, geçen araç sayısı 15 milyon, geçmeyen araç sayısı 10 milyon. Doğru,
haklısınız; bana verdiğiniz cevapta “Vatandaş geçiyor.” diyorsunuz ama aslında
geçmediğini hep birlikte görüyoruz. 
“Köprü
yapıyoruz, tünel de yapıyoruz, bu ülkenin dört bir tarafını inşaatlara,
şantiyelere çeviriyoruz.” demişsiniz bana cevapta. Evet, çevrildi, ancak
çeviremediniz bence, her yer AVM, yüksek katlı binalar oldu. Sizin “kamu
yatırımı” dediğiniz özel sektörün yaptığı yatırım aslında baktığınızda, garanti
edilenler için de ücretini biz ödüyoruz. 
Ben
size bir soru sormak istiyorum şimdi, bunu da cevaplarsınız inşallah. On altı
yılda, yine sizin iktidarınız döneminizde yaptığınız ve satabileceğiniz bir tek
eser sizden rica ediyorum?
Sizin
döneminizde yapılmış ama satabileceğiniz yani vatandaşın vergisiyle yapılmış,
satabileceğiniz bir tek eseri sizden -bu, işletme olur, fabrika olur- rica
ediyorum. 
Siz
bana “90’lı yıllarda ödenen faizlerden bahsedin.” diyorsunuz, “Bu faizler kime
gidiyor bunlardan bahsedin.” diyorsunuz. Doğru, 90’lı yıllarda faiz ödenmiştir
ama muhtemelen bunun siyasi sorumlusu biz değiliz, hatta 90’lı yıllarda da oy
tercihinizde o faizleri ödeyenleri, onları kullandığınızı da düşünüyorum.
Muhtemelen, bize vermediğinize göre onlara vermişsinizdir oyunuzu o yıllarda. 
Bakın,
şimdi, on altı yılda devletin ödediği faiz 757 milyar TL, vatandaşın ödediği
faiz 368 milyar TL. Şimdi ben size soruyorum: Bu faizler nereye gidiyor? Aralık
2012 yılında devletin borcu 243 milyar TL, Aralık 2017 yılında devletin borcu
877 milyar TL. Şimdi soruyorum: 644 milyar TL’yi ne yaptınız? Neredeyse 63
milyar dolarlık özelleştirme, 644 milyar TL de borç aldınız ve faizleri
karşılamadığını görüyoruz.
(Mikrofon
otomatik cihaz tarafından kapatıldı)
HAYDAR
AKAR (Devamla) – Sayın Başkanım, bir dakikanızı daha rica ediyorum,
toparlıyorum.
BAŞKAN
- Buyurun Sayın Akar.
HAYDAR
AKAR (Devamla) – “Bu ülkede köprüler yapıldıkça yatırım artıyor, üretim
artıyor, istihdam artıyor, refah artıyor.” diyorsunuz bana verdiğiniz cevapta,
2002’de kişi başı kamu borcu 3.677 TL, 2017 Aralık kişi başı kamu borcu 10.981
TL. 2002’de işsizlik oranı yüzde 8,3; 2017’de işsizlik oranı 10,3; elli iki
yılda verilen cari açık 43,7 milyar dolar, on altı yılda verilen cari açık 561
milyar dolar. Karşılıksız çek tutarını, protestolu senet tutarını, tüketicinin
banka borcunu söylemiyorum. Şimdi size de sormak istiyorum: Vatandaş refah
içinde mi yaşıyor, borç içinde mi yaşıyor, merak ediyorum. 
“Biz,
hesabını da, kitabını da yapabilen insanlarız.” diyorsunuz. Şimdi söylüyorum:
Vallahi de, billahi de siz hesap kitap bilmiyorsunuz diyor, hepinize saygılar
sunuyorum. (CHP sıralarından alkışlar) 
BAŞKAN
- Teşekkür ediyorum Sayın Akar.
Sayın
Akar ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 28’inci maddesindeki “listede yer alan”
ibaresinin “listedeki” şeklinde değiştirilmesini arz ve teklif ederiz.
 Meral
Danış Beştaş  Osman Baydemir  Dilek Öcalan
 Adana
 Şanlıurfa  Şanlıurfa
 İmam
Taşçıer  Sibel Yiğitalp
 Diyarbakır
 Diyarbakır 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen İstanbul Milletvekilimiz Sayın Hüda Kaya.
Buyurun
Sayın Kaya. (HDP sıralarından alkışlar)
Süreniz
beş dakika. 
HÜDA
KAYA (İstanbul) – Sayın Başkan, sayın milletvekilleri; hepinizi saygıyla
selamlıyorum. 
Değerli
arkadaşlar, hızlıca hemen ifade edeceklerimi edeyim. 
Değerli
arkadaşlar, İstanbul’un üçüncü köprüsü Yavuz Sultan Selim Köprüsü’ne bazı
arkadaşlar da değindiler. Bununla ilgili, halkımız çok ciddi şikâyetler ve
sıkıntılarını bizlere ulaştırıyor. “Köprü yaptık, yollar yaptık.” diyorsunuz,
övünüyorsunuz ama orta sınıfın altındaki insanlar köprülerden geçemiyorlar ama
oturdukları mahallelerde mecburi istikamet gereği bağlantılı yollardan geçen
insanlarımız yüz binlerce liralık icra takipleriyle boğuşuyorlar arkadaşlar. 
Şunlardan
bahsedeceğim, bunun gibi daha desteler dolusu, otoyollardan mahallelerine giden
ve büyük hafriyat araçlarının da mecburi istikamet yolu olan paralı yoldan
bunun gibi desteler dolusu gelmiş cezalar var insanlara ve bu insanlar,
Küçükçekmece, Kanarya Mahallesi gibi yerlerde oturanlar mecburi olarak bu
yollardan geçmek zorunda kalıyorlar. Hafriyat taşıyan ve aylıkları 2.500 lirayı
bile geçmeyen emekçi insanlar 16 bin lira anaparası, cezası olan otoyolun
parasına 210, 250, 300 bin liraları geçen cezalar üstüne yığılmış durumda ve
her biri, binlerce insan, öyle yüzlerce falan değil, icra takibiyle
boğuşuyorlar. Bu insanlarımızın, bu vatandaşlarımızın talebi, insanların
durumlarına göre anaparayı yapılandırmak ve bu faizinin iptal edilmesi meselesi
değerli arkadaşlar. 
Sevgili
arkadaşlar, sizler de görmüşsünüzdür, bugün ulusal ve uluslararası medyada,
sosyal medyada yoğun bir şekilde hâlen paylaşılmakta olan, tartışılan bir video
var arkadaşlar. Maalesef, tecrübeli gazetecilerimizden biri diye bildiğimiz bir
arkadaşın Afrin’de sokak röportajında yaptığı bir söyleşiyi video olarak
yayınlıyorlar. Bu videoda, orada konuşan bir sivil vatandaş yani orada yaşayan
bir sivil, kendisinin söylediklerinin tamamen tercüme yapılırken
çarpıtılmasıyla yalan medyanın… 
Hani
hep diyoruz ya, yalanla güç, güç değildir; yalanla iktidar, iktidar olamaz;
yalanla güç meşru olamaz arkadaşlar. İşte bugün bu yayınlanan videoda iktidar
yanlısı medyasının hiç görmezden geldiği ama ülkemiz adına utanç verici bu
video için bir kez daha yalanın nasıl kullanılır, pratik bir politika hâline
getirildiğini görmüş olduk. Oradaki sokak söyleşisindeki sivil şunu söylüyor:
“Afrin halkı, Afrin’de silahlı güçler istemiyoruz. ÖSO özgür ordu değildir,
teröristtir, hırsızdır, tahripkârdır. Malımızı götürdüler, talan ettiler,
kadınlarımızı götürdüler, geçen gece yaşları 15 olan 3 kıza tecavüz ettiler.”
derken ÖSO’nun yerine YPG’yi tercüme ediyorlar arkadaşlar. Değerli arkadaşlar,
bu yalanlardan kurtulmamız lazım. İlkeli, ahlaklı, vicdanlı bir siyaset
yapmamız lazım. 
Yine,
sevgili arkadaşlar, biraz önce Aycan Vekilimiz bahsetti, ben de not almıştım;
Kilis’te 17’nci yüzyıl eserlerinden biri Kürtler Camisi ve şu anda Türkler
Camisi olarak değiştirilmiş. Değerli arkadaşlar, buradan hep şunu söylüyorum:
Bu zihniyet, bu anlayış… Hani hep din güncellensin diye tartışılıyor ya, işte
güncellenmesi gereken sapkın, iktidarcı, Emevici, fetihçi zihniyetin bir
uzantısı olduğundan dolayıdır; Kürtler Camisi kaç yüz yıldır orada dururken
“Türkler” adını takmak bu fetihçiliğin bir göstergesidir. Bunları yaparak
iktidarın gücü güç olamaz, meşru olamaz değerli arkadaşlar. Bu politika ve
söylemle ancak insanlarımızın arası bölünür, bölücü bir politika izlenir ve
toplumumuz nefret toplumu hâline gelir değerli arkadaşlar. 
Yine,
bir örnek daha vereceğim. 
(Mikrofon
otomatik cihaz tarafından kapatıldı)
HÜDA
KAYA (Devamla) – Son cümlemi kullanayım.
BAŞKAN
– Buyurun Sayın Kaya.
HÜDA
KAYA (Devamla) – Teşekkür ediyorum Sayın Başkan.
Nefret
toplumu, cinnet toplumu, buhran toplumu hâline gelen toplumumuzda doktorlardan
biri KHK’yle görevden atılıyor. Hastanenin 10’uncu katından atlayarak intihar
etmişti bu doktor ve bu doktorun da byLock falan kullanmadığı ortaya çıktı
öldükten sonra. Yaşamlar heba edildikten sonra, insanlara cinnet geçirtildikten
sonra iadeiitibarın ne anlamı var değerli arkadaşlar? İnsanlar yaşarken
adaletli, ahlaklı, vicdanlı bir uygulamayla toplumumuzda adaleti
gerçekleştirirsek zaten böylesine hayattan, yaşamdan umudunu kesen ve çareyi
ölümde bulan insanlarımızla bizlerin de vicdanı daha çok yaralanmaz. Tez
vakitte vicdanlı bir politikaya dönerek ülkemizin yaşanabilir bir ülke hâline
gelmesini tekrar diliyorum ve sizlerden bunu tekrar istirham ediyorum.
Teşekkür
ediyorum Sayın Başkan. (HDP sıralarından alkışlar)
BAŞKAN
– Teşekkür ederim Sayın Kaya.
Sayın
milletvekilleri, Sayın Kaya ve arkadaşlarının vermiş olduğu önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
28’inci
maddeyi oylarınıza sunuyorum: Kabul edenler… Kabul etmeyenler… 28’inci madde
kabul edilmiştir.
29’uncu
madde üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 29’uncu maddesinde yer alan
"tarihli” ibaresinin "tarih” şeklinde değiştirilmesini arz ve teklif
ederiz.
 Meral
Danış Beştaş Osman Baydemir Dilek Öcalan
 Adana Şanlıurfa Şanlıurfa
 İmam
Taşçıer Sibel Yiğitalp Ali Atalan
 Diyarbakır Diyarbakır Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Mardin Milletvekilimiz Sayın Ali Atalan.
(HDP sıralarından alkışlar)
Buyurun
Sayın Atalan, süreniz beş dakika.
ALİ
ATALAN (Mardin) – Teşekkür ederim Başkan.
Değerli
milletvekilleri, hepinizi saygıyla selamlıyorum.
Hüda
Vekilimizin bıraktığı yerden devam edeceğim. 
Türkiye’nin
ulaştığı seviye öğrenilmek isteniyorsa medyanın içine düştüğü duruma, aslında
drama bir bakmak bence yeterlidir. Bu ölçüt, bir ülkenin demokrasi açısından
gelişmişliğini veya geri kalmışlığını saptamak açısından temel bir
parametredir. Malum, klasik üç erkten sonra gelen ama etkinliği açısından yer
yer onların da önüne geçen bir alandır medya. Ancak onun yalnız varlığı değil
ondan daha önemlisi onun ne kadar nesnel, eleştirel, renkli ve basın etiği
çerçevesinde hareket ettiğidir. Bu bağlamda, özellikle basının iktidarla
ilişkisi, mesafeli veya eleştirel bir duruş sergileyip sergilemediği
belirleyicidir. 
Medya
kuruluşları Türkiye’de kuşkusuz çoktur. Ama bu çokluk maalesef çeşitli, çoğulcu
ve renkli değildir yani tek düzedir. Bu minval üzerinden bakıldığında
Türkiye’de medyanın medya olmaktan çıktığı, iktidara şirin görünmek için artık
şakşakçılık yapmaktan başka hiçbir iş ve işlev görmediği açıktır. Aykırı ve
eleştirel bazıları varsa da onların da yavaş yavaş ortadan kaldırıldığı,
çalışanların nasıl işten kovulduğu, tutuklandıkları, korkutarak sindirildikleri
görülmektedir. 
Maalesef,
medya alanı hızla monotonlaşıyor, monopolleşiyor, daha doğrusu, aslında
söylemek gerekirse sistematik ve bilinçli bir şekilde tekelleştiriliyor.
Bizimle ilgili kısmı zaten arkadaşlarımız tarafından dün de yeterince dile
getirildi. Bakın, mevcut durumda medyanın HDP’yle ilgili, HDP’ye ilişkin yayın
politikası aslında bir skandal niteliği taşıyor. 
Siz,
sivil demokratik siyasetin gerekli olduğundan söz edeceksiniz ama buna paralel
olarak pratikte bunu önlemek için elinizden geleni yapacaksınız. Gerçek şudur:
Sayın AKP’liler, özgürlük, hukuk, barış ve demokratik siyasetle ilgili
tutumunuzda gerçekten büyük bir çarpıklık ve tutarsızlık vardır. Mevcut çatışma
ve gerginlik politikası üzerinden partimiz özellikle maalesef medya vasıtasıyla
itibarsızlaştırılmaya ve kriminalize edilmeye çalışılıyor. Öyle fütursuzca
yapılıyor ki, artık eleştirel kesimler ve özellikle seçmenimiz televizyonları
izlemez, gazeteleri okumaz duruma gelmiş, takip eden varsa da -bunu gerçekten
söylüyorum, inanın buna- peşinen onlara hiç itimat etmeme pozisyonuna
düşmüştür. 
Bir
AKP’li arkadaş dün burada Sayın Demirtaş’ı kastederek bir dönem medyada saz
çalabildiğini, bunun da basın özgürlüğünün var olduğunun ispatı olduğu imasında
bulundu.
BÜLENT
TURAN (Çanakkale) – Yanlış anlamışsın. Öyle değil.
ALİ
ATALAN (Devamla) – Bence bu kötü örnek Hükûmet cenahında basın anlayışının ne
kadar çarpık ve geri olduğunun bir delili olsa gerek. Bu vesileyle buradan,
başta eş başkanlarımız Demirtaş ve Yüksekdağ ve onların şahsında bütün siyasi
tutsakları en içten saygılarımla selamlıyorum.
Bakın,
Sayın Selahattin Demirtaş’ın saz çaldığı, kanın akmadığı, kısmi özgürlüğün var
olduğu bir dönemde kazanan bu ülkenin tüm halkı ve Türkiye olmuştur. Bir parti
seçimde kaybetti diye birdenbire her şey allak bullak oldu. Barıştan, huzurdan
ve kardeşlikten kazanan taraf barışa karşı olabilir mi? Barışın kalıcılığının
sabote edilmesinden yana olabilir mi? HDP yalnız barışı savunmuyor, barışın
ürünü olduğunu söylüyor, onurlu ve kalıcı bir barış varlık sebebi olarak
sayılıyor. 
(Mikrofon
otomatik cihaz tarafından kapatıldı)
ALİ
ATALAN (Devamla) – Başkan, bir dakika daha alabilir miyim.
BAŞKAN
– Buyurun Sayın Atalan. 
ALİ
ATALAN (Devamla) – Yaratılan algı ise maalesef bunun tersidir. Bu konjonktürde
kim ne derse desin, nesnel tarih bu gerçeği yazacaktır. Bundan dolayıdır ki
yargı, demokrasi, yasama işlevsiz kılındı ve özellikle basın özgürlüğü büsbütün
rafa kaldırıldı. Bundan hiç kimse kazanmayacak ama özellikle kaybedecek olan bu
halk ve ülkedir. 
En
son şunu söyleyeyim: Bu ülkenin en çok özlediği, Selahattin Demirtaş’ın barışı
ve özgürlüğü sembolize eden sazı ve özellikle bunu da vurgulayayım, çaldığı,
bilinen “…”(x)
parçasıdır.
Teşekkür
eder, saygılar sunarım. (HDP sıralarından alkışlar) 
BAŞKAN
– Teşekkür ederim Sayın Atalan. 
Sayın
Atalan ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
29’uncu
maddeyi oylarınıza sunuyorum: Kabul edenler… Kabul etmeyenler… 29’uncu madde
kabul edilmiştir.
30’uncu
madde üzerinde bir adet önerge vardır, okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 30’uncu maddesinde yer alan “Kanun
Hükmünde Kararnamenin” ibaresinin “Kanun Hükmünde Kararname’nin (KHK)” şeklinde
değiştirilmesini arz ve teklif ederiz. 
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Saadet
Becerekli  Sibel Yiğitalp  Ali Atalan
 Batman Diyarbakır Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Mardin Milletvekilimiz Sayın Ali Atalan.
Buyurun
Sayın Atalan. (HDP sıralarından alkışlar) 
Süreniz
beş dakika. 
ALİ
ATALAN (Mardin) – Teşekkür ederim Başkan. 
Değerli
milletvekilleri, Genel Kurulu gene saygıyla selamlıyorum. 
Konunun
güncel olması hasebiyle, bir Ezidi milletvekili olarak -belki bilmeyenleriniz
olabilir- bu konuya özellikle değinmek istiyorum. Son günlerde “Şengal’e de
gireceğiz.” şeklinde tehditler savruluyor ama bunun bir karşılığı olmadığını bu
fikri ortaya atanların da biliyor olması gerek. 
Afrin’de
ortaya çıkan tablo tüm çıplaklığıyla dünyanın gözü önüne serilmiş oldu. Kürt
halkının tarihî destanında özgürlüğün sembolü demirci ve devrimci Gâve’nin
heykelini ve farklı inançlara ait kutsal yerleri… Özellikle sosyal medya
üzerinden de gördüğümüz gibi, Ezidi kadınlara da zorla çarşaflar giydirildiği
bir hakikat olarak ortaya çıkmış, gözlerimizin önüne serilmiştir. 
Türkiye
medyasında bunu izleme şansımız maalesef olmadı. Türkiye medyasından
izlediğimiz tek şey, sanki ÖSO güçleri Birleşmiş Milletlerin barış gücüymüş
gibi, orada huzur ve barışı tesis etmek amacıyla gitmiş gibi bir intiba, bir
izlenim yaratıldı. Allah’tan yağmacı, ganimet peşinde koşan, birbirlerini bile
bunun için vuran görüntüler ortaya çıkınca bunun böyle olmadığı herkesçe
bilinmiş oldu. Afrin’de yaşananları maalesef ancak BBC, CNN International gibi
kanallardan ya da sosyal medya üzerinden öğrenmiş olduk. 
Şengal,
Ezidilerin bilinen ana yurdudur. Şengal’de sivillere karşı herhangi bir
yönelimden hem siyasi hem hukuki hem ahlaki AKP Hükûmeti sorumlu olacaktır. 
Bilindiği
gibi, Ezidiler 2014 yılında IŞİD’in soykırımına maruz kalmış, IŞİD, Ezidileri
Şengal’de tamamen yok etmek istemiş, katliam sonrası Ezidiler ana yurtlarını
terk etmek zorunda bırakılmıştır. Aynı süreçte binlerce Ezidi çocuk ve kadın
esir alındı. Yaşanan bu korkunç soykırım ardından üç buçuk sene geçti. Ezidiler
yaralarını yeni yeni sarmaya çalışırken bugün yine Şengal’e, Ezidilere yönelik
tehditler savruluyor. Ezidilerin kendi geleneksel direniş mazisine uygun bir
şekilde, kendilerini olası saldırılara karşı savunmak amacıyla örgütlendikleri
yadsınamaz bir gerçektir ancak bunun kime zarar verdiği veya herhangi bir ülke
için bir tehdit oluşturduğunu iddia eden biri varsa çıksın bize lütfen
anlatsın. IŞİD de dâhil, bin yıllardır hiçbir güç Ezidileri Şengal’den
çıkaramamış, onları Şengal’den büsbütün vazgeçirememiştir. AKP sürekli
mazlumların ve mağdurların yanında olduğunu iddia eder, ifade eder ancak tam
konu Kürtlere gelince 180 derece dönüş yapmaktan hiç de imtina etmez. Tarihte
73 defa katliama, soykırıma uğramış Ezidilerin mazlum olduğunu tüm dünya
görüyor ve kabul ediyor. Eğer bu Hükûmet de böyle görüyorsa mevcut sınırlar
içinde Ezidi halkının kendi kaderini tayin etme hakkına saygı göstermesi
gerekiyor. Bu halk kendi özgünlüğünü korumalı, özgürlüğünü elde etmelidir. Bu
konuda bizim de onları desteklememiz gerekiyor.
Sayın
Cumhurbaşkanı son günlerde sürekli “Biz bir işgal kuvveti değiliz. Sahibi
kimlerse buraları sahiplerine devredeceğiz.” diyor. Başka ülkenin sınırlarını
ihlal etmesine rağmen, başka ülkelerin iç işlerine karışmasına rağmen, bu tür
söylemleri de sarf edebiliyor maalesef. 
Bir
dakika daha Başkan… 
BAŞKAN
– Buyurun Sayın Atalan. 
ALİ
ATALAN (Devamla) – Değerli arkadaşlar, uluslararası hukuk normlarını da hiçe
sayarak Şengal’e yönelik tehditlere Irak Savunma Bakanlığınca bir cevap
verildi: “Topraklarımıza yönelik her türlü dış saldırıya karşı Irak Hükûmeti
olarak elimiz boş kalmayacaktır.” Şimdi, böylesi gerginlikleri yaratmanın
hiçbir faydası ve hiç kimseye bir getirisi olmaz ve olmayacaktır. Kim ki
mazlumların, mağdurların yeri olarak bilinen Şengal’e saldırıyorsa ve saldıracaksa,
inanın, hem ahlaki hem siyasi hem insani olarak bu vebalin altından
kalkamayacaktır çünkü Ezidiler mazlumdur ve mağdurdur.
Teşekkür
eder, saygılar sunarım. (HDP sıralarından alkışlar) 
BAŞKAN
– Teşekkür ederim Sayın Atalan. 
Sayın
Atalan ve arkadaşlarının vermiş olduğu önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
30’uncu
maddeyi oylarınıza sunuyorum: Kabul edenler... Kabul etmeyenler... 30’uncu
madde kabul edilmiştir. 
31’inci
madde üzerinde bir adet önerge vardır, okutup işleme alacağım.
Türkiye Büyük Millet Meclisi
Başkanlığına
Görüşülmekte olan 535 sıra sayılı Kanun Tasarısı’nın
31’inci maddesindeki “listede yer alan” ibaresinin “listedeki” şeklinde
değiştirilmesini arz ve teklif ederiz. 
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Sibel
Yiğitalp Dilek Öcalan
 Diyarbakır Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz
Başkanım.
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Başkanım.
BAŞKAN
– Önerge hakkında konuşmak isteyen yok.
Gerekçeyi
okutuyorum: 
Gerekçe:

Yapılan
değişiklikle madde metnine açıklık getirilmesi amaçlanmıştır. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
31’inci
maddeyi oylarınıza sunuyorum: Kabul edenler… Kabul etmeyenler… 31’inci madde
kabul edilmiştir.
Sayın
milletvekilleri, yeni madde ihdasına dair bir önerge vardır. Ancak bu bölümde
hâlihazırda yeni madde ihdasına ilişkin olarak milletvekillerimiz tarafından
iki önerge verilmiş olduğundan Milliyetçi Hareket Partisi Grup Başkan Vekili
Sayın Erkan Akçay ve arkadaşları tarafından verilen Maliye Bakanlığı ve Gelir İdaresi
Başkanlığının merkez ve taşra teşkilatları çalışanları için kurum içi özel
uzmanlık sınavı açılmasına ilişkin önergeyi işlemden kaldırıyorum.
32’nci
madde üzerinde iki adet önerge vardır. Önergeleri aykırılık sırasına göre
işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 32’nci maddesinin (d) bendinde yer alan
“yayımı tarihinde” ibaresinin “yayımlandığı tarihte” şeklinde değiştirilmesini
arz ve teklif ederiz.
 Meral
Danış Beştaş İmam Taşçıer Osman Baydemir Adana Diyarbakır Şanlıurfa
 Sibel
Yiğitalp Dilek Öcalan 
 Diyarbakır Şanlıurfa

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen? Yok.
Gerekçeyi
okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 32’nci maddesinin birinci fıkrasının (c) bendinde yer
alan “8 inci maddesi (3065 sayılı Kanunun 29 uncu maddesinin (2) numaralı
fıkrasında yer alan “teslim ve hizmetin gerçekleştiği vergilendirme döneminde”
ibaresinin madde metninden çıkarılmasına ilişkin hüküm hariç),” ibaresinin “8
inci maddesinin birinci fıkrasının (b) ve (c) bentleri,” şeklinde
değiştirilmesini, aynı bentte yer alan “22 nci ve 25 inci” ibarelerinin madde
metninden çıkarılmasını, (d) bendinde yer alan “maddeleri” ibaresinin
“hükümleri” şeklinde değiştirilmesini arz ve teklif ederiz.
 Naci Ağbal
 Maliye
Bakanı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Takdire
bırakıyoruz. 
BAŞKAN
– Önergeye katılıyor musunuz Sayın Bakan?
MALİYE
BAKANI NACİ AĞBAL (Bayburt) – Katılıyoruz efendim. 
BAŞKAN
– Gerekçeyi okutuyorum: 
Gerekçe:

Yürürlük
maddesi yeniden düzenlenmektedir. 
BAŞKAN
– Komisyonun takdire bıraktığı, Hükûmetin katıldığı önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir. 
Kabul
edilen önerge doğrultusunda 32’nci maddeyi oylarınıza sunuyorum: Kabul edenler…
Kabul etmeyenler… 32’nci madde kabul edilmiştir. 
33’üncü
madde üzerinde bir adet önerge vardır, okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 535 sıra sayılı Kanun Tasarısı’nın 33’üncü maddesinde yer alan
“hükümlerini Bakanlar Kurulu yürütür” ibaresinin “hükümleri, Bakanlar Kurulu
tarafından yürütülür” şeklinde değiştirilmesini arz ve teklif ederiz. 
 Meral
Danış Beştaş İmam Taşçıer Osman Baydemir
 Adana Diyarbakır Şanlıurfa
 Sibel
Yiğitalp Dilek Öcalan
 Diyarbakır Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen? Yok. 
Gerekçeyi
okutuyorum: 
Gerekçe:

Yapılan
değişiklikle madde metnine açıklık getirilmesi amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
33’üncü
maddeyi oylarınıza sunuyorum: Kabul edenler… Kabul etmeyenler… 33’üncü madde
kabul edilmiştir. 
Sayın
milletvekilleri, ikinci bölümde yer alan maddelerin oylamaları tamamlanmıştır. 
Oyunun
rengini belli etmek üzere lehte ve aleyhte söz isteyen var mı? Yok. 
Tasarının
görüşmeleri tamamlanmıştır. 
Birleşime
beş dakika ara veriyorum. 
Kapanma Saati: 21.42
YEDİNCİ OTURUM
Açılma Saati: 21.50
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin Yedinci Oturumunu
açıyorum.
Sayın
milletvekilleri, tasarının tümü açık oylamaya tabidir. Açık oylamanın şekli
hakkında Genel Kurulun kararını alacağım. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içerisinde
Başkanlığa ulaştırmalarını rica ediyorum. 
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakikalık süre içerisinde
Başkanlığa ulaştırmalarını rica ediyorum. 
Oylama
işlemini başlatıyorum. 
(Elektronik
cihazla oylama yapıldı)
BAŞKAN
- Toplantı yeter sayısı yoktur. 
Sayın
Beştaş, bir talebiniz var. 
Buyurun.
IV.- AÇIKLAMALAR (Devam)
38.- Adana Milletvekili Meral Danış Beştaş’ın, İstanbul’da
Emlak Konut Kuzey Yakası Projesi’nde çalışan işçilerin ana dilleriyle
konuşmalarının firma yönetimince yasaklanmasına ilişkin açıklaması
MERAL
DANIŞ BEŞTAŞ (Adana) - Teşekkürler Sayın Başkan.
Bugün
olağanüstü gelişmeler, maalesef üzücü gelişmeler devam ediyor. Biraz önce
İstanbul'dan yeni bir başvuru daha aldık. İstanbul Başakşehir Kayaşehir
bölgesinde devam eden bir inşaatta Emlak Konut Kuzey Yakası Projesi’nde çalışan
işçilerin ana dilleriyle konuşmaları firma yönetimince bir yazıyla yasaklanmış.
Bunun üzerine İnşaat ve Yapı İşçileri Sendikası bir açıklama yapmış ve bu
firmada Türkçe konuşanlar dışında sadece Kürtlerin ve Kürt işçilerin Kürtçe
konuştuklarını ve bununla Kürt dilinin yasaklandığını açıkladı yani bunu
sendika da açıkladı. Her şeyden önce, bu Kürt diline ve kültürüne yönelik
saldırıların artık yandaş firmalar tarafından da maalesef uygulamaya
konulduğunu görüyoruz. Ana dili hiç kimse tarafından yasaklanamaz; bu konu hiç
kimsenin uhdesinde değildir, hele hele işçilerin kendi yaşamlarını idame
ettirmek için kendi aralarında ana dillerini konuşma…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) - Tamamlayacağım Sayın Başkan. 
BAŞKAN
– Tamamlayınız lütfen.
Buyurun.
MERAL
DANIŞ BEŞTAŞ (Adana) – İşçilerin kendi ana dillerinde ve kendi çalışma
ortamlarında konuşmalarının yasaklanması açık bir ırkçılık örneğidir. Ben orada
çalışan Türkçe konuşan sadece Kürt işçiler değil, diğer bütün işçilerin ana
dilde konuşmalarının temel bir hak olduğunu buradan söylemek istiyorum ve
ayrıca (…)(X)
diyorum ve hepsini selamlamak istiyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Beştaş.
BÜLENT
TURAN (Çanakkale) – Sayın Başkan, kayıtlara geçsin diye söylüyorum, AK PARTİ
ana dili ana sütü gibi helal bilir. 
MERAL
DANIŞ BEŞTAŞ (Adana) - Ben de onu söyledim.
BÜLENT
TURAN (Çanakkale) – Şimdi hemen aradık Genel Müdürümüzü, Murat Kum Bey’i, böyle
bir şey olmadığını ifade etti. Ancak bizim bilmediğimiz bir yanlış varsa, bir
belge varsa onu da incelemek isteriz.
MERAL
DANIŞ BEŞTAŞ (Adana) - Var, var.
BÜLENT
TURAN (Çanakkale) - Ama Genel Müdür şimdi böyle bir konu olmadığını ifade etti.
Teşekkür
ediyorum Sayın Başkan.
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535) (Devam)
BAŞKAN
– Sayın milletvekilleri, yapılan oylamada toplantı yeter sayısı bulunamamıştır.

Birleşime
beş dakika ara veriyorum.
Kapanma
Saati: 21.58
SEKİZİNCİ OTURUM
Açılma Saati: 22.03
BAŞKAN: Başkan Vekili Yaşar TÜZÜN
KÂTİP ÜYELER: Bülent ÖZ (Çanakkale), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin Sekizinci Oturumunu
açıyorum.
535
sıra sayılı Kanun Tasarısı’nın tümünün açık oylamasında toplantı yeter sayısı
bulunamamıştı.
Şimdi
açık oylamayı tekrarlayacağım.
Oylama
için üç dakika süre veriyorum.
(Elektronik
cihazla oylamaya başlandı)
BAŞKAN
– Pusula gönderen arkadaşlar lütfen Genel Kuruldan ayrılmasın.
(Elektronik
cihazla oylamaya devam edildi)
BAŞKAN
– Sayın milletvekilleri, Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı açık oylama
sonucu: 





“Kullanılan Oy Sayısı


:


199





Kabul


:


186





Ret


:


12




Çekimser


:


1(X)








Kâtip Üye
İshak Gazel
Kütahya


Kâtip Üye
Bülent Öz
Çanakkale”



Sayın
milletvekilleri, bu oylama sonucuna göre tasarı kabul edilmiş ve
kanunlaşmıştır. 
Sayın
Bakanın bir teşekkür konuşması olacak.
Buyurun
Sayın Bakan. 
MALİYE
BAKANI NACİ AĞBAL (Bayburt) – Sayın Başkanım, Katma Değer Vergisi Kanunu’nda
önemli değişiklikleri içeren bu kanun tasarısının yasalaşmasında başta Plan ve
Bütçe Komisyonu Başkanımıza, Plan ve Bütçe Komisyonu üyelerimize ve Genel
Kuruldaki çalışmalar sırasında yoğun bir gayretle, büyük bir emekle bu
tasarının çıkmasına destek veren bütün parti gruplarımıza, milletvekillerimize,
Meclis Başkanlık Divanımıza yürekten teşekkür ediyoruz, saygılar sunuyoruz. (AK
PARTİ sıralarından alkışlar) 
BAŞKAN
– Biz teşekkür ederiz.
Hayırlı
ve uğurlu olmasını temenni ediyoruz.
Sayın
milletvekilleri, alınan karar gereğince kanun tasarı ve teklifleriyle
komisyonlardan gelen diğer işleri sırasıyla görüşmek üzere 3 Nisan 2018 Salı günü
saat 15.00’te toplanmak üzere birleşimi kapatıyorum.
Kapanma Saati:22.11 




(x) 535 S. Sayılı Basmayazı 22/3/2018
tarihli 76’ncı Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan kelimeler ifade edildi. 


(X) Açık oylama kesin sonuçlarını
gösteren tablo tutanağa eklidir. 




