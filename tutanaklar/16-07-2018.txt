



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 6’ncı
Birleşim
 16
Temmuz 2018 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- AÇIKLAMALAR
1.- Manisa Milletvekili Özgür Özel’in, gündem dışı
konuşmalara ve söz talep eden ilk on beş milletvekiline yerinden bir dakikalık
söz verilmesi hususuna ilişkin açıklaması 
2.- Hatay Milletvekili Serkan Topal’ın, Hazine ve
Maliye Bakanlığı işlemlerinin İhale Kanunu dışına çıkarılmasına neden gerek
duyulduğunu öğrenmek istediğine ve Millî Sarayların Cumhurbaşkanlığına
bağlanması konusunda kamuoyunun Meclis Başkanından açıklama beklediğine
ilişkin açıklaması
3.- Niğde Milletvekili Ömer Fethi Gürer’in, yeni
çalışma döneminin hayırlı olmasını dilediğine, taşeron ve mevsimlik işçilerin
mağduriyetine ilişkin açıklaması
4.- Uşak Milletvekili Özkan Yalım’ın, Tekirdağ ili
Çorlu ilçesinde meydana gelen tren kazasında yaşamını yitirenlere Allah’tan
rahmet dilediğine ve bu konuda Meclisin araştırma komisyonu kurmasını talep
ettiğine ilişkin açıklaması
5.- İstanbul Milletvekili Sibel Özdemir’in, KHK’yle
Millî Sarayların Türkiye Büyük Millet Meclisinden alınarak Cumhurbaşkanlığına
bağlanmasının hukuksuz olduğuna ve bu konuda Meclis Başkanını duyarlı olmaya
çağırdığına ilişkin açıklaması
6.- İstanbul Milletvekili Mahmut Tanal’ın, tutuklu
bulunan İstanbul Milletvekili Kadri Enis Berberoğlu’nun milletvekilliği
görevini ifası için Meclis Başkanının gereğini yapmasını arz ettiğine ilişkin
açıklaması
7.- Kahramanmaraş Milletvekili İmran Kılıç’ın, TBMM’nin
27’nci Döneminin hayırlı olmasını dilediğine ve 15 Temmuz hain saldırının
püskürtülüşünün 2’nci yıl dönümünün ülkede büyük etkinliklerle anıldığına
ilişkin açıklaması
8.- Giresun Milletvekili Cemal Öztürk’ün, Binali
Yıldırım’ın Meclis Başkanlığı görevinin ülkeye, millete, Meclise hayırlı
olmasını dilediğine, 15 Temmuz hain darbe ve işgal girişiminin 2’nci yıl dönümünde
şehitlere rahmet, gazilere şifa dilediğine ilişkin açıklaması
9.- Mersin Milletvekili Alpay Antmen’in, Mersin’in
turizmi ve geleceği için balık çiftlikleri çalışmasından vazgeçilmesi
çağrısında bulunduğuna ilişkin açıklaması
10.- Muğla Milletvekili Suat Özcan’ın, Muğla ilinin
Milas-Yatağan ve Milas-Bodrum kara yollarında yaşanan sorunlara ilişkin
açıklaması
11.- Kahramanmaraş Milletvekili Ali Öztunç’un,
Afşin-Elbistan Termik Santralinde çalışan işçilerin sorunlarına ve Kahramanmaraş’ta
meydana gelen sel felaketi sonucunda belediye otoparkında yaşanan mağduriyetin
giderilmesini talep ettiğine ilişkin açıklaması
12.- Afyonkarahisar Milletvekili Burcu Köksal’ın,
Afyonkarahisar’ın ilçelerindeki haşhaş üreticilerinin yoğun yağış nedeniyle uğradıkları
zararın karşılanmasını ve borçlarının ertelenmesini talep ettiğine ilişkin
açıklaması
13.- Ankara Milletvekili Yıldırım Kaya’nın, Ankara’ya,
Meclise, Türkiye demokrasisine yakışmayan bir uygulama olan İnsan Hakları
Anıtı’nı çevreleyen polis bariyerlerinin ne zaman kaldırılacağını ve Kızılay’ın
göbeğine prefabrik karakol kurma ihtiyacının nedenlerini öğrenmek istediğine
ilişkin açıklaması
14.- İstanbul Milletvekili Arzu Erdem’in, 27’nci Yasama
Döneminin hayırlara vesile olmasını temenni ettiğine ve yeni dönemde eğitim
camiasından beklenti içerisinde olanlara umut olmaya gayret edeceğine ilişkin
açıklaması
15.- Aksaray Milletvekili Ayhan Erel’in, 27’nci Yasama
Döneminin hayırlı olmasını dilediğine ve Millî Eğitim Bakanlığına bağlı
okullarda idareci ve öğretmen atamalarında yaşanan mağduriyetlerin giderilmesini
talep ettiğine ilişkin açıklaması
16.- İstanbul Milletvekili Nazır Cihangir İslam’ın,
istişarenin çoğulcu demokrasilerin olmazsa olmazı olduğuna ve istişareyi önlemenin
hakikate bigâne kalmak hatta hakikati inkâr etmek anlamına geldiğine ilişkin
açıklaması
17.- Kocaeli Milletvekili Lütfü Türkkan’ın, Millî Sarayların
bugüne kadar Meclis Başkanlığına bağlı olmasında ne gibi sakıncalar ortaya
çıktığını öğrenmek istediğine, Cumhurbaşkanlığı kararnamelerini herkes gibi
milletvekillerinin de gazetelerden öğrendiğine ve Meclisin, milletvekillerinin
yok sayıldığı bu dönemde milletin iradesinden bahsetmenin tartışılır olduğuna
ilişkin açıklaması
18.- Manisa Milletvekili Erkan Akçay’ın, 15 Temmuz
Demokrasi ve Millî Birlik Günü’nü kutladığına, başta Gazi Mustafa Kemal Atatürk
ve silah arkadaşları olmak üzere Kurtuluş Savaşı, terörle mücadele ve 15 Temmuz
şehitlerini rahmet ve minnetle andığına ilişkin açıklaması
19.- Mersin Milletvekili Fatma Kurtulan’ın, OHAL’in
kaldırılıp yerine getirilmesi düşünülen yasanın gerekçelerinin ve kapsamının
kamuoyuyla neden paylaşılmadığını merak ettiğine ilişkin açıklaması
20.- Manisa Milletvekili Özgür Özel’in, görevlendirilen
grup başkan vekilerine, Meclis idare amirlerine ve kâtip üyelere başarılar
dilediğine, bu dönem halkın beklentilerine uygun yasama faaliyetleri yapma
arzusunda olduklarına, 15 Temmuz Demokrasi ve Millî Birlik Günü’nün yıl
dönümünde Meclisin açık tutulmadığına ilişkin açıklaması
21.- İstanbul Milletvekili Mehmet Muş’un, 15 Temmuz
Demokrasi ve Millî Birlik Günü’nün yıl dönümüne ilişkin açıklaması
22.- Manisa Milletvekili Özgür Özel’in, Hatay
Milletvekili Serkan Topal’ın 13 Temmuz Cuma günü saat 16.15’te gündem dışı söz
talep ettiğine dair yapmış olduğu başvurusuna ve bu hakkın kullandırılmasını
rica ettiğine ilişkin açıklaması
23.- Manisa Milletvekili Özgür Özel’in, komisyonlardaki
görev dağılımında milletin beklediği uzlaşı kültürünü hayata geçirmenin
gereğine ilişkin açıklaması
24.- İstanbul Milletvekili Mehmet Muş’un, komisyonların
Başkanlık Divanını ne şekilde oluşturacaklarının TBMM İçüzüğü’nde belli
olduğuna ilişkin açıklaması

IV.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Genel Kurulun bugün saat
24.00’e kadar çalışmasına ilişkin önerisi 
2.- CHP Grubunun, TBMM Genel Kurulunun haftalık çalışma
günleri dışında 23 ve 30 Temmuz Pazartesi günleri ile 6, 13, 20, 27 Ağustos
Pazartesi günlerinde ve 20, 27 Temmuz Cuma günleri ile 3, 10, 17 ve 31 Ağustos
Cuma günlerinde de toplanarak gündeminde bulunan işleri görüşmeye devam
etmesine ilişkin önerisi 
3.- AK PARTİ Grubunun, Genel Kurulun 16, 17, 18 ve 19
Temmuz 2018 Pazartesi, Salı, Çarşamba ve Perşembe günkü birleşimlerinde
gündemin “Seçim” kısmında bulunan işlerin tamamlanmasına kadar çalışmalarını
sürdürerek başkaca bir işin görüşülmemesine ilişkin önerisi 

V.- OTURUM BAŞKANLARININ KONUŞMALARI
1.- Oturum Başkanı TBMM Başkanı Binali Yıldırım’ın,
Manisa Milletvekili Özgür Özel’in CHP grup önerisi üzerinde CHP Grubu adına
yaptığı konuşmasına ilişkin konuşması 
2.- Oturum Başkanı TBMM Başkan Binali Yıldırım’ın, 15
Temmuz hain darbe girişiminin 2’nci yıl dönümüne ilişkin konuşması 

VI.- SEÇİMLER
A) Başkanlık Divanı Üyeliklerine Seçim
1.- TBMM Başkan Vekilliklerine, Kâtip Üyeliklere ve
İdare Amirliklerine seçim

B) Komisyonlara Üye Seçimi
1.- Anayasa; Adalet; Millî Savunma; İçişleri;
Dışişleri; Millî Eğitim, Kültür, Gençlik ve Spor; Bayındırlık, İmar, Ulaştırma
ve Turizm; Çevre; Sağlık, Aile, Çalışma ve Sosyal İşler; Tarım, Orman ve
Köyişleri; Sanayi, Ticaret, Enerji, Tabii Kaynaklar, Bilgi ve Teknoloji;
Dilekçe; Plan ve Bütçe; Kamu İktisadi Teşebbüsleri; İnsan Haklarını İnceleme;
Avrupa Birliği Uyum; Kadın Erkek Fırsat Eşitliği; Güvenlik ve İstihbarat
komisyonlarına üye seçimi
16 Temmuz 2018
Pazartesi
BİRİNCİ OTURUM
Açılma Saati: 14.01
BAŞKAN: Binali
YILDIRIM
KÂTİP ÜYELER : Zeynep
YILDIZ (Ankara), Abdulkadir KARADUMAN (Konya)
-----0-----
BAŞKAN – Sayın milletvekilleri, Türkiye Büyük Millet
Meclisinin 6’ncı Birleşimini açıyorum.
Sayın milletvekilleri, toplantı yeter sayısı vardır,
gündeme geçiyoruz. 
İYİ PARTİ Grubunun İç Tüzük’ün 19’uncu maddesine göre
verilmiş bir önerisi vardır. 
ÖZGÜR ÖZEL (Manisa) – Sayın Başkan…
BAŞKAN – Buyurun. 
III.- AÇIKLAMALAR
1.- Manisa Milletvekili Özgür Özel’in, gündem dışı
konuşmalara ve söz talep eden ilk on beş milletvekiline yerinden bir dakikalık
söz verilmesi hususuna ilişkin açıklaması 
ÖZGÜR ÖZEL (Manisa) – Gerçi ilk temasın böyle olmasını
istemem ama, hayırlısı olsun diyeyim, daha sonra söz aldığımda ifade ederim. 
Yerleşik uygulamalarımıza göre üç sayın milletvekiline
gündem dışı söz vermeniz ve yerinden söz talep etmiş olan arkadaşlarımıza
gündem dışı kendi önemli gördükleri hususlarda ifade kullanmaları için birer
dakika söz vermeniz -ilk giren on beş milletvekiline- bugüne kadarki yerleşik
uygulamadır. Bu konuyu dikkatlerinize ve takdirlerinize arz ederim efendim.
BAŞKAN – Evet, bu uygulamayı inşallah bundan sonraki
toplantılarda dikkate alırız. Gündem dışı talep bu ana kadar olmamış.
ÖZGÜR ÖZEL (Manisa) – Hemen edelim.
MAHMUT TANAL (İstanbul) – 1 dakika… Gündem dışı mesela
istiyorum ben şu anda efendim. 
ÖZGÜR ÖZEL (Manisa) – Efendim, başladığı anda gündem
dışı söz talep edilebilir. Mahmut Tanal’ın söz talebi var efendim.
ZÜLFÜ DEMİRBAĞ (Elâzığ) – Gündeme geçildi Sayın Başkan.
BAŞKAN – Arkadaşlar, yerinden söz talebi ayrı bir şey,
gündem dışı konuşmak ayrı bir şey. Gündem dışıyla ilgili daha önceden talep
icap eder, şu ana kadar böyle bir şey yok ama yerinden söz talebini şüphesiz İç
Tüzük 60’a göre yerine getireceğim, orada bir problem yok.
MAHMUT TANAL (İstanbul) – İç Tüzük’te “önceden dilekçe
verilmesi gereği” yazmıyor Sayın Başkanım, “talebi hâlinde” diyor. “Talebi
hâlinde”den kasıt da şu ana kadar… 
BAŞKAN – Bugüne kadarki uygulamalar bu yönde, onu
hatırlatmak isterim.
ÖZGÜR ÖZEL (Manisa) – Sayın Başkanım, iki husus var;
birincisi, daha önce gündem dışı konuşmaların hiçbirinin talep edilmediği
olmadı ama gündem dışı konuşmalarda iki talep olduğu oldu, üçüncüsü o sırada
Mecliste talep eden bir arkadaşa verildi. Ama bu konuda tabii ki takdir sizin,
uygulamayla ilgili ortaya koyacağınız takdire… Şu ana kadar bir talep olmadığı
için yeniden bir talep açılması hâlinde verip vermeme takdiri sizin. Ancak
geçtiğimiz dönem dört Meclis başkan vekilinin ortak kaleme aldıkları, Meclis
Başkanı tarafından gruplara bildirildiği şekliyle yoklamadan hemen sonra
yerinden bir dakikalık söz talep eden ilk on beş milletvekiline bu konuda söz
verileceği yazılı olarak da tutanak altına alındı ve bugüne kadar hep uygulandı.
Şu anda da arkadaşlarımızdan söz talebinde bulunanların olduğunu görüyorum. O
anlamda tüm milletvekillerinden ilk söz talep eden 15 kişiye bir dakika söz
vermeniz hususu daha önce karara bağlanmış ve Meclis tarafından yerleşik hâle
getirilmiş bir uygulamadır efendim.
MAHMUT TANAL (İstanbul) – 59’uncu madde açık Sayın
Başkan, 59’a baktığımız zaman…
BAŞKAN – Arkadaşlar, yerinden söz taleplerini şüphesiz
dikkate alacağım, gereğini yapacağım ancak önce grup önerilerini yapalım,
sonunda da o işleri yapalım, olur mu?
ÖZGÜR ÖZEL (Manisa) – Sayın Başkanım, olur. 
BAŞKAN – Bu seferlik en azından böyle yapalım, ondan
sonra…
ÖZGÜR ÖZEL (Manisa) – Örnek teşkil etmemek üzere
olabilir.
BAŞKAN – Tamam, teşekkür ederim.
İYİ PARTİ Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
IV.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Genel Kurulun bugün saat
24.00’e kadar çalışmasına ilişkin önerisi 
Türkiye Büyük Millet Meclisi Başkanlığına
Danışma Kurulunun bugün yaptığı toplantıda oy birliği
sağlanamadığından, grubumuzun aşağıdaki önerisinin Genel Kurulun onayına
sunulmasını arz ederim.
 Lütfü
Türkkan
 Kocaeli
Öneri: 
Genel Kurulun bugün saat 24.00’e kadar çalışması
önerilmiştir.
BAŞKAN – Öneri hakkında söz talebi yoktur.
Öneriyi oylarınıza sunuyorum: Kabul edenler... Kabul
etmeyenler... Kabul edilmemiştir. 
Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve oylarınıza
sunacağım.
2.- CHP Grubunun, TBMM Genel Kurulunun haftalık çalışma
günleri dışında 23 ve 30 Temmuz Pazartesi günleri ile 6, 13, 20, 27 Ağustos
Pazartesi günlerinde ve 20, 27 Temmuz Cuma günleri ile 3, 10, 17 ve 31 Ağustos
Cuma günlerinde de toplanarak gündeminde bulunan işleri görüşmeye devam
etmesine ilişkin önerisi 
Türkiye Büyük Millet Meclisi Başkanlığına
Danışma Kurulunun 16/7/2018 Pazartesi günü (bugün)
yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Özgür
Özel
 Manisa
 Grup
Başkan Vekili 
Öneri:
TBMM Genel Kurulunun haftalık çalışma günleri dışında
23 ve 30 Temmuz Pazartesi günleri ile 6, 13, 20, 27 Ağustos Pazartesi
günlerinde ve 20, 27 Temmuz Cuma günleri ile 3, 10, 17 ve 31 Ağustos Cuma
günlerinde de toplanarak gündeminde bulunan işleri görüşmeye devam etmesi
önerilmiştir. 
BAŞKAN – Öneri sahibi, Cumhuriyet Halk Partisi Grubu adına
Grup Başkan Vekili, Manisa Milletvekili Özgür Özel. (CHP sıralarından alkışlar)
Süreniz beş dakikadır Sayın Özel.
CHP GRUBU ADINA ÖZGÜR ÖZEL (Manisa) – Sayın Başkan,
değerli milletvekilleri; hepinizi saygıyla selamlıyorum.
Sayın Başkan, biraz önce ifade ettim, ilk diyaloğun bir
itiraz şeklinde gerçekleşmesini arzu etmezdim diye. Yeni görevinizde başarılar
diliyoruz, görevinizin hayırlı uğurlu olmasını diliyoruz. Bir önceki görevinizi
üstlendikten sonra makamın başına neler geldiği ve devamında şu anda öyle bir
makamın olmadığı göz önüne alındığında da geçmiş görevinizdeki performansınızın
bu görevinize emsal teşkil etmemesi Cumhuriyet Halk Partisi olarak en büyük
dileğimizdir. (CHP sıralarından alkışlar) 
Bütün Meclisin Başkanı oldunuz. Adalet ve Kalkınma
Partisinde önemli görevler üstlenmiş olmanız, Adalet ve Kalkınma Partisi ve
Milliyetçi Hareket Partisinin oylarıyla seçilmiş olmanız bu 2 siyasi partinin
hakkını, hukukunu gözetip bizlerin hakkını, hukukunu gözetmeyeceğiniz anlamına
gelmez. Sizden böyle bir yaklaşım beklemeyiz. Buna karşı, Cumhuriyet Halk
Partisi olarak İç Tüzük’ten kaynaklanan, yasalardan kaynaklanan, Anayasa’nın
üzerimize yüklemiş olduğu tüm ödevleri, tüm sorumlulukları yerine
getireceğimizi, tüm haklarımızı takip edeceğimizi ve sizden ilk başta adalet ve
eşitlik beklediğimizi ifade ediyor, yeni görevinizde bir kez daha başarılar
diliyorum.
Cumhuriyet Halk Partisi olarak bugün 600
milletvekilinden oluşan Meclisimizde bugüne kadar size bazı ifadelerinizi
hatırlatmak ve bu ifadelerinizin gelecek dönem pratiğinizle ne kadar
örtüşeceğini ne kadar örtüşmeyeceğini ve bunun yakın takipçisi olacağımızı
ifade etmek isterim. Biz Meclisin yasama tekelinin Cumhurbaşkanlığı makamıyla,
seçilen Cumhurbaşkanıyla paylaşılmasının egemenliğin kayıtsız şartsız millete
ait olma ülküsüyle çeliştiğini ifade ettik. Sizler “hayır, güçlü Meclis”
dediniz. “Meclisin bulunduğu alanlara Cumhurbaşkanlığı Kararnameleri girmez.”
dediniz. Tabii, bu hitabı cümlenin başında size yapmıştım ama Adalet ve Kalkınma
Partisi Grubuna riyaset makamının göstereceği tarafsızlıktan ve İç Tüzük 64’e
göre tartışmanın özüne girmeyip sadece kişisel savunma hakkını kullanacağından
da bir şüphemiz yok. 
Siz dediniz ki: “Güçlü Meclis.” Biz “Bu, Meclisin
yetkilerini almaktır. Meclisin yasama tekelini bir başka makama, bir başka
kişiye terk etmektir ve bu, halktan aldığımız yetkinin devri anlamına gelir.”
dedik. Şimdi gereğini yapmanızı bekleriz. Siz hep şunu söylediniz:
Cumhurbaşkanlığı kararnameleri asla yasaların alanına girmeyecek, yasama yapılmış
bir yerde Cumhurbaşkanlığı kararnamesi olmayacak ve bundan sonra da eğer
Cumhurbaşkanı kararnamesi varsa, Meclis üstüne yasa yaparsa Meclisinki üstün
olacak ama bir gerçeklikle ve hazırlığında olunan bir tehlikeyle Meclisi
uyarmak isterim, tehlikeye dikkat çekmek isterim. Çıkarılan yetki kanunuyla
çıkarılan son KHK’lerde pek çok teşkilatta olduğu gibi -ayrıca iki küçük
örnekle- Yüksek Askerî Şûra Kanun’u ve Devlet Tiyatroları Kanun’u ortadan
kaldırıldı ve Cumhurbaşkanının yemin gecesi bu kanunlar yoktu ortada ve ertesi
gün peşi sıra çıkarılan Cumhurbaşkanlığı kararnamelerinde bu iki alanda
kararname çıkarıldı. Dönüp baktığınızda “Bu alanda yasa yok, burada kararname
çıkarabiliriz”e getiriyorsunuz işi. Bundan sonra Meclisin üç maddelik
kanunlarla “Filanca kanun yürürlükten kaldırılmıştır, yarından itibaren
yürütmesini Cumhurbaşkanlığı yapar.” deyip o boşaltılan alana Cumhurbaşkanlığı
kararnamesi yapmayla ilgili yasaya karşı hile, Anayasa’nın arkasından
dolaşılması, son referandumda bile olmayan bir alanda âdeta Meclisin bir dozer
gibi yasa alanını yıkıp, temizleyip Cumhurbaşkanı kararnamesine kupon arsa
üretmesi gibi bir niyete tevessül edildiğiyle ilgili ciddi endişelerimiz var.
YAŞ Kanunu’nda yapılan, Devlet Tiyatroları Kanunu’nda yapılan ve çok sayıda
kanunda yapılan bu ilk hazırlık son derece tehlikelidir.
Bu Meclis, Gazi Meclis olmanın gereğini, bağımsız
olmanın gereğini, meydanlarda yemin billah “Meclis bundan sonra güçlü olacak.
Sırf yasayla ilgileneceğiz, alanımıza kimse girmeyecek.” demenin gereğini
yerine mi getirecek, yoksa birilerinin kendisine geçen sene diktirdiği bir
kıyafeti bugünden, bir tarafı dar geliyor, bir tarafı bol geliyor diye…
BAŞKAN – Bir saniye… 
Toparlayın lütfen. 
Buyurun. 
ÖZGÜR ÖZEL (Devamla) – Teşekkür ederim Sayın Başkan. 
“Bu kıyafeti geçen sene 16 Nisanda tam da üstüme göre
diktirmiştim ama kolu biraz dar geldi, burayı genişletsek mi; bu tarafından
biraz çekti, buradan biraz daha bana verir misiniz?” demesi karşılığında
parlamenter demokrasi, hukuk, adalet, ettiğimiz yemin, vatandaşın bizden
beklentileri karşısında alacağımız tutum görülecektir. 
Ben, parti ayrımı yapmadan, 600 milletvekilinin, bu
Meclisin Cumhuriyetten önce kurulmuş, bu Meclisin millî mücadeleyi yürütmüş,
millî mücadelede gazi unvanını almış, 15 Temmuzda gazi unvanını pekiştirmiş ve
millî iradenin tecelligâhı olduğundan her zaman bahsettiğimiz bu Meclisin kendi
yetkilerine, kendi yeminine, kendi namusuna sahip çıkıp çıkmayacağının her
birimizin kişisel hayatları ve her birimizin partilerinin kurumsal temsiliyeti,
kurumsal tarihleri açısından en önemli sınavla karşı karşıya olduğunun altını
çiziyor, hepinize saygılar sunuyorum.
Sağ olun.(CHP sıralarından alkışlar) 
BAŞKAN – Evet, sataşmadan söz istiyorum. 
ÖZGÜR ÖZEL (Manisa) – Öyle bir hakkınız var Sayın Başkan.

V.- OTURUM BAŞKANLARININ KONUŞMALARI
1.- Oturum Başkanı TBMM Başkanı Binali Yıldırım’ın,
Manisa Milletvekili Özgür Özel’in CHP grup önerisi üzerinde CHP Grubu adına
yaptığı konuşmasına ilişkin konuşması 
BAŞKAN – Evet, Sayın Özel “Başbakanlıkta yaptığınız
inşallah Meclisin başına gelmez.” tarzında bir değerlendirmede bulundu.
Bizim Başbakanlık döneminde yaptığımız her şey yüce
Meclisin gündemine geldi, yüce Meclis komisyonlarda, Genel Kurulda
değerlendirdi. Cumhuriyet tarihinin doksan beş yıllık parlamenter sisteminin
Cumhurbaşkanlığı hükûmet sistemine dönüştürülmesi Başbakanın veya Başbakanlığın
idari tasarrufu değildir, bu yüce Meclisin kararıyla ortaya çıkmıştır ve bu
karar da milletin onayına götürülmüştür. Dolayısıyla milletten onay alan bu sistem
değişikliğini artık kabul etmekten başka bir yol yoktur. O bakımdan Meclisin
bundan sonraki çalışmalarında şüphesiz yasama ve denetleme faaliyetlerinde daha
etkin hâle gelmesi için, yürütme erkinin kendi alanında, Meclisin de kendi
alanında ülkenin, milletin meselelerine çözüm üretmesi için iş birliği hâlinde
ülkemizin, milletimizin yararına çalışmayı birlikte sürdüreceğiz. Ben bu hususu
bu şekilde açıklığa kavuşturmak istedim.
Teşekkür ediyorum.
IV.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, TBMM Genel Kurulunun haftalık çalışma
günleri dışında 23 ve 30 Temmuz Pazartesi günleri ile 6, 13, 20, 27 Ağustos
Pazartesi günlerinde ve 20, 27 Temmuz Cuma günleri ile 3, 10, 17 ve 31 Ağustos
Cuma günlerinde de toplanarak gündeminde bulunan işleri görüşmeye devam
etmesine ilişkin önerisi (Devam)
BAŞKAN – Öneri üzerinde başka söz talebi yoktur.
Öneriyi oylarınıza sunuyorum: Kabul edenler... Kabul
etmeyenler... Öneri kabul edilmemiştir.
Diğer öneriye geçiyorum.
Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
3.- AK PARTİ Grubunun, Genel Kurulun 16, 17, 18 ve 19
Temmuz 2018 Pazartesi, Salı, Çarşamba ve Perşembe günkü birleşimlerinde gündemin
“Seçim” kısmında bulunan işlerin tamamlanmasına kadar çalışmalarını sürdürerek
başkaca bir işin görüşülmemesine ilişkin önerisi 
16/7/2018
Türkiye Büyük Millet Meclisi Başkanlığına
Danışma Kurulunun 16/7/2018 günü (bugün) yaptığı
toplantıda siyasi parti grupları arasında oy birliği sağlanamadığından, İç
Tüzük’ün 19’uncu maddesi gereğince, Grubumuzun aşağıdaki önerisinin Genel
Kurulun onayına sunulmasını arz ederim.
 Mehmet
Muş
 İstanbul

 AK
PARTİ Grup Başkan Vekili 
Öneri: 
Genel Kurulun 16, 17, 18 ve 19 Temmuz 2018 Pazartesi,
Salı, Çarşamba ve Perşembe günkü birleşimlerinde gündemin seçim kısmında
bulunan işlerin tamamlanmasına kadar çalışmalarını sürdürerek başkaca bir işin
görüşülmemesi önerilmiştir. 
BAŞKAN – Öneri hakkında Adalet ve Kalkınma Partisi Grubu
adına Kırıkkale Milletvekili Ramazan Can söz istemiştir.
Buyurun. (AK PARTİ sıralarından alkışlar) 
Süreniz beş dakikadır Sayın Can.
AK PARTİ GRUBU ADINA RAMAZAN CAN (Kırıkkale) – Sayın
Başkanım, değerli milletvekilleri; Genel Kurulu saygıyla selamlıyorum.
Grup önerimizde Genel Kurulun 16, 17, 18, 19 Temmuz
2018 yani bugün pazartesi, salı, çarşamba ve perşembe günkü birleşimlerinde
Gündemin “Seçim” kısmında bulunan işlerin tamamlanmasına kadar çalışmalarını
sürdürmesini, başkaca da bir işin görüşülmemesini öneriyoruz. 
Grup önerimize desteklerinizi bekliyor, tekrar hepinizi
saygıyla selamlıyorum. (AK PARTİ sıralarından alkışlar) 
BAŞKAN – Öneri üzerinde diğer bir söz talebi vardır. 
Halkların Demokratik Partisi Grubu adına Ayhan Bilgen,
Kars Milletvekili. 
Buyurun Sayın Bilgen. (HDP sıralarından alkışlar) 
Süreniz üç dakikadır. 
HDP GRUBU ADINA AYHAN BİLGEN (Kars) – Sayın Başkan,
değerli milletvekilleri; önce mesaiye karar vereceğiz ama nasıl bir yasayla
karşılaşacağımızı henüz hiç kimse bilmiyor, iktidar partisi grubu da bilmiyor,
muhalefet de bilmiyor ama önce çalışma takvimini belirliyoruz. Bugün akşam
burada, biraz sonra Genel Kurulda komisyonlar belli olacak; sonra komisyon
toplanacak divanını seçecek. Komisyonun nasıl oluşacağından eminiz, komisyon
divanının ne şekilde ortaya çıkacağından eminiz ve yasa bu akşam komisyonlara
gelecek, çok önemli bir yasa, kritik bir yasa komisyonlara gelecek ve iki gün
içerisinde de kırk sekiz saatlik süre de dolmadan muhtemelen Genel Kurula
gelecek.
Değerli arkadaşlar, konunun önemli olduğunda hiç şüphe
yok ama Meclisin bu kadar inisiyatifi teslim etmesinin de hiçbir izahı yok. Bu
Parlamento “Gazi” sıfatıyla övünürken bırakın olağanüstü hâli, savaş hâlinde
bile en kritik konuları çatır çatır saatlerce, günlerce, gece gündüz
tartışmasına borçlu, o saygınlığını bu uzun tartışmaları yapma cesaretine
borçlu. 1920’den daha tehlikeli bir noktada mıyız ki biz OHAL'le ilgili bir
düzenlemeyi burada iki günde kotarmaya çalışıyoruz? Yasanın içeriğini
bilmiyoruz henüz. Örneğin bir kriz yönetimi mi öneriliyor, Fransa'daki gibi
süreli sınırlı OHAL yetkileri mi öneriliyor, toplantı gösteri yürüyüşü hakkı
gibi -medyaya yansımış- alanlarda yürütmeye sınırsız yetki mi tanınıyor, hiçbir
şeyi bilmiyoruz ama bilmediğimiz bir konuda çalışmaya karar veriyoruz.
Değerli arkadaşlar, yasa yapmanın demokratik olmasının
birinci şartı, katılımcı olmasıdır. Önce yasa çıkacak ortaya, o yasayı kamuoyu
tartışacak, ilgili sivil toplum örgütleri tartışacak, medya tartışacak, akademi
tartışacak. Toplumla ilgili bir iş yapıyoruz, önce toplum karar verecek, toplum
ikna olacak, biz sonunda, toplumun üzerinde uzlaştığının burada gereğini
yapacağız. Daha toplum bilmiyor, akademi bilmiyor, medya bilmiyor, sadece
kulislerden sızmış birtakım bilgiler var. Dolayısıyla bu şekilde yasa yapmanın
kendisi ciddi bir meşruiyet tartışmasını beraberinde getirecektir.
Değerli arkadaşlar, komisyonların oluşumu konusunda da
yasa yapma konusunda da daha en başta bu Parlamento böyle çalışırsa, sadece
sayısal çoğunluk üzerinden bir dayatmayla bu süreç işlerse ne yazık ki bir süre
sonra bu Parlamentonun var olan yıpranmış saygınlığı bile, siyasete olan güven
bile tükenecek, dolayısıyla bundan herkes, hepimiz, belki en çok iktidar, ama
şüphesiz muhalefet de, hepimiz payımıza düşeni alacağız.
Herkesi saygıyla selamlıyorum. (HDP sıralarından
alkışlar) 
BAŞKAN - Teşekkür ediyorum. 
Cumhuriyet Halk Partisi Grubu adına Mahmut Tanal,
İstanbul Milletvekili. 
Buyurun. (CHP sıralarından alkışlar) 
Süreniz üç dakikadır. 
CHP GRUBU ADINA MAHMUT TANAL (İstanbul) – Teşekkür
ederim Değerli Başkan. 
Değerli milletvekilleri, hepinizi saygıyla hürmetle
selamlıyorum. Tabii, önerge açık ve net. AK PARTİ’nin sunduğu önergede diyor
ki: Sadece seçim konularını konuşalım, bunun dışında başka hiçbir şey konuşmayalım.
Türkiye’de işsizlik var mı? Var. Bunu konuşmayalım diyor. İki, terör var mı?
Var. Bunu konuşmayalım diyor. Üç, yoksulluk var mı? Var. Bunu konuşmayalım
diyor. Dört, adaletsizlik var mı? Var. Bunu konuşmayalım diyor. İnsan hakları
ihlali var mı? Var. Bunu konuşmayalım diyor. Döviz artışı var mı? Var. Bunu
konuşmayalım diyor. Neyi konuşacağız peki? Sadece ve sadece, efendim, o
komisyonu konuşalım, bu komisyonu konuşalım. Yani burada şunu anlıyoruz biz:
Siyasi iktidarın, vatandaşın pahalılığıyla, açlığıyla, yoksulluğuyla,
adaletsizliğiyle hiçbir alakası, ilgisi yok. Bunu halka şikâyet ediyoruz: Ey 81
milyon insanımız, AK PARTİ burada vatandaşın sorunundan ziyade kim hangi
komisyonu parselleyecek, kim hangi komisyonda görev alacak… Yani sizin işsizlik
sorununuzla, adaletsizlik sorununuzla, pahalılıkla, terörle hiçbir alakası,
ilgisi yok. 
Sayın Başkanım, dün Silivri Cezaevine gittim ben.
Silivri Cezaevinde, önceki dönem milletvekilimiz Eren Erdem’le görüşme
talebinde bulundum. Adalet Bakanlığı izin vermedi. Bakın Değerli Başkanım, Eren
Erdem bizim bir önceki dönem milletvekilimiz ve siz, önceki ve şimdiki tüm
milletvekillerinin hakkını, hukukunu savunmakla yükümlüsünüz. İnfaz Yasası’nda
açık hüküm var. İnfaz Yasası’ndaki hüküm: Bir, cezaların adalet ve eşitlik
ilkesi içerisinde infaz edilmesi lazım. İki, insan onuruna yakışır bir şekilde
infaz edilmesi lazım. Üç, hukuk devletine uygun bir şekilde infaz edilmesi
lazım. Dört, sosyal devlet ilkelerine uygun bir şekilde infaz edilmesi lazım.
Bir milletvekili olarak ben, bir hırsızla, bir yankesiciyle, bir
dolandırıcıyla, bir gaspçıyla, bir tecavüzcüyle görüşmek istediğim zaman Adalet
Bakanı izinsiz görüşmeme izin veriyor, ancak ve ancak Eren Erdem’le ve siyasi
suçlularla görüşmemize izin vermiyor. Ben kınıyorum burada. Adalet Bakanının bu
hukuksuz, keyfî davranışını kınıyorum. Bunun arkasında hukuki bir gerekçe yok,
anayasal bir gerekçe yok, uluslararası sözleşmelere dayanan bir gerekçe yok;
tamamen tek bir gerekçe var: Tecrit. Tecrit bir insanlık suçudur. 
Adalet Bakanının bu insanlık suçunu işlemesinden
vazgeçmesini talep ediyorum. Hepinize selam ve saygılarımı iletiyorum. (CHP
sıralarından alkışlar) 
BAŞKAN - Teşekkür ediyorum. 
Böylece öneri üzerindeki görüşmeler tamamlanmıştır. 
Şimdi öneriyi oylarınıza sunuyorum: Kabul edenler…
Kabul etmeyenler… Kabul edilmiştir. 
Şimdi yerinden söz talebinde bulunan sayın
milletvekillerine sırayla birer dakika söz vereceğim.
İlk söz, Serkan Topal, Hatay Milletvekili. 
III.- AÇIKLAMALAR (Devam)
2.- Hatay Milletvekili Serkan Topal’ın, Hazine ve
Maliye Bakanlığı işlemlerinin İhale Kanunu dışına çıkarılmasına neden gerek
duyulduğunu öğrenmek istediğine ve Millî Sarayların Cumhurbaşkanlığına
bağlanması konusunda kamuoyunun Meclis Başkanından açıklama beklediğine ilişkin
açıklaması
SERKAN TOPAL (Hatay) - Sayın Başkan, 702 sayılı KHK ile
Hazine ve Maliye Bakanlığı işlemleri İhale Kanunu'nun dışına çıkarıldı. Buna
neden gerek duyuldu? Hazine ihalesiz neyi pazarlamak istiyor? Devletin hazinesi
şirket, maliyesi market, turizmi otel gibi yönetilemez. Denetimin olmadığı
yerde hukuk devleti olur mu? 
Yine, aynı KHK’yle TBMM’nin mülkiyetinde bulunan Millî
Saraylar Cumhurbaşkanlığına bağlanarak âdeta gasbedilmiştir. Cumhurbaşkanı yasa
koyucu olan Meclisin teşkilat yasasına müdahale etmiştir. Bu olay karşısında
TBMM Başkanı sessiz kalamaz. Meclise ait olan Millî Saraylar derhâl iade
edilmelidir. Kamuoyu sizden acil bir açıklama bekliyor.
Teşekkür ediyorum. 
BAŞKAN - Teşekkür ediyorum.
İkinci söz sahibi, Ömer Fethi Gürer, Niğde
Milletvekili. 
3.- Niğde Milletvekili Ömer Fethi Gürer’in, yeni
çalışma döneminin hayırlı olmasını dilediğine, taşeron ve mevsimlik işçilerin
mağduriyetine ilişkin açıklaması
ÖMER FETHİ GÜRER (Niğde) – Teşekkür ederim Sayın
Başkan.
Yeni çalışma döneminin hayırlı olmasını diliyorum.
Taşeronlarla ilgili kanun hükmünde kararnameyle
düzenleme yapılmıştır. Bu düzenlemede çok sayıda taşeron mağduriyete uğradı ve
önemli bölümü ne yazık ki taşeron çalışan olarak kaldı. Bunlar içinde kamu
şoförleri de vardı. Başbakanlıkta çalışan kamu şoförlerinin yeni bir
düzenlemeyle hakları verildi ama diğer kamuda çalışan şoförler ne yazık ki bu
haktan yararlanamadı. Bununla ilgili bir düzenleme yapılacak mı?
Ayrıca Sağlık Bakanlığında, Millî Eğitim Bakanlığında,
Karayollarında, şeker fabrikalarında, farklı kurumlarda hâlen taşeron ya da
mevsimlik olarak çalışanlar var. Bunların kadroya alınmaları, mağduriyetlerinin
giderilmesi gerekiyor çünkü aynı işi yapıyorlar ama bir kısmı kadro aldı, bir
kısmı kadro alamadı. Böyle bir mağduriyet var, Meclis açıldığı için de bizlere
de çok sayıda başvuru oluyor. İlgili bakanlıkların durumunun bir
değerlendirilmesini ve gözden geçirilmesini temenni ediyorum. 
Teşekkür ederim.
BAŞKAN – Teşekkür ediyoruz.
Şimdi, Özkan Yalım, Uşak Milletvekili…
Buyurun Sayın Yalım.
4.- Uşak Milletvekili Özkan Yalım’ın, Tekirdağ ili
Çorlu ilçesinde meydana gelen tren kazasında yaşamını yitirenlere Allah’tan
rahmet dilediğine ve bu konuda Meclisin araştırma komisyonu kurmasını talep
ettiğine ilişkin açıklaması
ÖZKAN YALIM (Uşak) – Teşekkür ediyorum Sayın Başkan.
8 Temmuzda Tekirdağ Çorlu’daki tren kazasında ölen
vatandaşlarımıza Allah’tan rahmet diliyorum. Ancak, bu kazada ölen
vatandaşlarımızın sayısını 24 olarak açıkladınız. Aynı tren kazasında,
Barcelona’da oynayan Uşaklı genç futbolcu kardeşimiz de hayatını kaybetti.
Ailesiyle yapmış olduğumuz görüşmelerde tren kazasında ölen kişi sayısının 24
değil 41 olduğu iddia ediliyor. Bu konuda Meclisin bir araştırma komisyonu
kurmasını özellikle talep ediyorum. 
Teşekkür ederim.
BAŞKAN – Şimdi söz sırası Sibel Özdemir, İstanbul
Milletvekili…
Buyurun.
5.- İstanbul Milletvekili Sibel Özdemir’in, KHK’yle
Millî Sarayların Türkiye Büyük Millet Meclisinden alınarak Cumhurbaşkanlığına
bağlanmasının hukuksuz olduğuna ve bu konuda Meclis Başkanını duyarlı olmaya
çağırdığına ilişkin açıklaması
SİBEL ÖZDEMİR (İstanbul) – Teşekkür ederim Sayın
Başkan.
Millî iradenin en geniş zeminde tecelli ettiği
Parlamentonun sadece yetkileri, denge ve denetleme araçları değil; maalesef,
bünyesinde bulunan varlıkları da saraya devredildi. Dolmabahçe, Beylerbeyi
Sarayları; Küçüksu, Ihlamur, Beykoz, Yıldız, Maslak Kasırları ile Florya
Atatürk ve Yalova Atatürk Köşkleri 703 sayılı Cumhurbaşkanlığı KHK’siyle
Türkiye Büyük Millet Meclisinden alınarak Cumhurbaşkanlığına bağlandı. Meclisin
iradesini yok sayarak yapılan bu düzenleme hukuksuzdur ve keyfîdir. 
Sayın Başkan, temsil ettiğiniz makamın gereği olarak
Türkiye Büyük Millet Meclisi çatısı altındaki yapıların hukuksuz bir şekilde
Cumhurbaşkanlığına taşınmasının önüne geçme duyarlılığını ortaya koymanız
çağrısında bulunuyorum.
Teşekkürler.
BAŞKAN – Teşekkür ediyorum.
Mahmut Bey, tekrar konuşacak mısın?
MAHMUT TANAL (İstanbul) – İzin verirseniz konuşmak
isterim.
BAŞKAN – Buyurun.
6.- İstanbul Milletvekili Mahmut Tanal’ın, tutuklu
bulunan İstanbul Milletvekili Kadri Enis Berberoğlu’nun milletvekilliği
görevini ifası için Meclis Başkanının gereğini yapmasını arz ettiğine ilişkin
açıklaması
MAHMUT TANAL (İstanbul) – Peki, teşekkür ederim Değerli
Başkanım.
Hatırlasanız ilk günde teşekkür konuşmanızda dediniz
ki: “Mahmut Tanal, birinci gündür, bismillah, hemen dalma.”
BAŞKAN – Doğru. 
MAHMUT TANAL (İstanbul) – Doğru. 
Şimdi, ben Anayasa’nın 83’üncü maddesinin dördüncü
fıkrasını okuyorum Değerli Başkanım.
BAŞKAN – Buyurun. 
MAHMUT TANAL (İstanbul) – 83’üncü maddenin dördüncü
fıkrası diyor ki: “Daha önce dokunulmazlığı kaldırılan bir milletvekili varsa
yeniden milletvekili seçildiği takdirde dokunulmazlığın tekrar, yeniden Türkiye
Büyük Millet Meclisinde kaldırılması gerekir.” Yani yeniden milletvekili
seçilmekle otomatik olarak dokunulmazlık kazanılıyor. Bu sebepten dolayı, şu
anda tutuklu bulunan milletvekilimiz Enis Berberoğlu, siz onun hakkını hukukunu
savunmakla yükümlüsünüz çünkü bir Meclis Başkanısınız. Anayasa’nın 83/4’üncü
maddesi uyarınca buraya çağırılıp milletvekilliği görevini yapması gerekir.
Balbay’ın kararı var, Mehmet Haberal’ın kararı var, diyor ki: “Milletvekili
seçilen bir milletvekilinin milletvekilliği görevi engellenemez.”
Milletvekilinin görevini yapması gerekir. Sizden istirhamım şu…
(Mikrofon otomatik cihaz tarafından kapatıldı) 
MAHMUT TANAL (İstanbul) – Meclis Başkanı olarak, bu
görevin ifası için, milletvekillerinin milletvekilliği görevini ifası için
gereğini yapmanızı arz ediyor, selam ve saygılarımı iletiyorum. 
BAŞKAN – Evet, teşekkür ediyorum. 
Şimdi, söz sırası İmran Kılıç, Kahramanmaraş. 
Buyurun Sayın Kılıç. 
7.- Kahramanmaraş Milletvekili İmran Kılıç’ın, TBMM’nin
27’nci Döneminin hayırlı olmasını dilediğine ve 15 Temmuz hain saldırının püskürtülüşünün
2’nci yıl dönümünün ülkede büyük etkinliklerle anıldığına ilişkin açıklaması
İMRAN KILIÇ (Kahramanmaraş) – Teşekkür ederim Sayın
Başkanım. 
27’nci Dönemin hayırlı olmasını, hayırlara vesile
olmasını diliyorum. 
Dün, FETÖ’nün ülkemize, milletimize ve Meclisimize
yapmış olduğu hain saldırının, Sayın Cumhurbaşkanımızın dirayetli önderliği,
Gazi Meclisimizde o günkü gruplara mensup milletvekillerimizin canları pahasına
milletimizin Meclisine ve iradesine sahip çıkmaları, vatansever güvenlik
güçlerimizin ve milletimizin canları pahasına direnmeleri sayesinde
püskürtülüşünün yıl dönümüydü. Bu yıl dönümü ülkemizde ve gönül coğrafyamızda
büyük etkinliklerle anıldı. 
Kahramanmaraş’ımızda da büyük etkinlikler düzenlendi.
Şehitliklerin ziyaret edilmesiyle başlayan birçok programın icra edildiği bu
etkinlikler 16 Temmuzda 00.13’te tüm camilerimizde sela okunmasıyla tamamlandı.

“Olandan ibret alınsın,
Nesilden nesle salınsın.
Yoksa tarih tekrar eder,
Belki dünkünden de beter.
Hor görüp de düşmanını,
Verme ha alçak yanını.
Su duvarı dipten yalar
Ve de onu yere çalar.”
Ve bu olan etkinlikler bilinçlenmemize, şuurlanmamıza
vesile olmuştur.
Herkese saygılarımı sunuyorum.
BAŞKAN – Teşekkür ediyorum Sayın Kılıç.
Cemal Öztürk, Giresun Milletvekili…
Buyurun.
8.- Giresun Milletvekili Cemal Öztürk’ün, Binali
Yıldırım’ın Meclis Başkanlığı görevinin ülkeye, millete, Meclise hayırlı
olmasını dilediğine, 15 Temmuz hain darbe ve işgal girişiminin 2’nci yıl
dönümünde şehitlere rahmet, gazilere şifa dilediğine ilişkin açıklaması
CEMAL ÖZTÜRK (Giresun) – Teşekkür ediyorum Sayın
Başkanım.
Türkiye Büyük Millet Meclisi Başkanlığınız ülkemize,
milletimize, Meclisimize hayırlı uğurlu olsun.
Dün 15 Temmuz hain darbe ve işgal girişiminin 2’nci yıl
dönümünde milletimiz meydanlarda tek yürek hâlinde darbeyi ve darbecileri
lanetledi. 
Giresun milletvekilleri olarak biz de arkadaşlarım
Sayın Kadir Aydın ve Sayın Sabri Öztürk’le birlikte Giresun’da halkımızla
meydanlardaydık. Giresun Atapark Meydanı’nda darbe teşebbüsünü ve darbecileri
lanetledik. 
15 Temmuzun yıl dönümünde şehitlerimize tekrar minnet
ve şükranlarımızı sunuyor, onlara rahmet diliyorum. Gazilerimize de şifalar
diliyor, hepsine saygılar sunuyorum.
BAŞKAN – Evet, teşekkür ediyoruz Sayın Öztürk.
Alpay Antmen, Mersin Milletvekili…
Buyurun.
9.- Mersin Milletvekili Alpay Antmen’in, Mersin’in
turizmi ve geleceği için balık çiftlikleri çalışmasından vazgeçilmesi
çağrısında bulunduğuna ilişkin açıklaması
ALPAY ANTMEN (Mersin) – Teşekkür ederim Sayın Başkan.
Meclisimizi saygılarımla selamlıyorum.
Mersin’de balık çiftlikleri kurulmak isteniyor.
Muğla’dan kovulan ve Muğla sahillerinden sürülen balık çiftliklerinin tamamı
Mersin’in altın sahillerine, bakir sahillerine getirilmek isteniyor. Bunun
zararları bilimsel olarak zaten anlatılıyor ve fakat işin en ilginç tarafı AKP,
AK PARTİ İl Başkanının -veya ona atfen yapılan haberlerde- balık çiftliklerini
savunduğunu, bir avukat edasıyla yanında yer aldığını üzülerek görüyoruz. 
Mersin’in turizmi için, Mersin’in geleceği için,
Mersin’in denizleri için, yapılmak istenen bu kötü balık çiftlikleri
çalışmasından bir an önce vazgeçilmesi çağrısında bulunuyorum. 
Saygılar Sunarım.
BAŞKAN – Teşekkür ediyorum.
Suat Özcan, Muğla Milletvekili…
Buyurun.
10.- Muğla Milletvekili Suat Özcan’ın, Muğla ilinin
Milas-Yatağan ve Milas-Bodrum kara yollarında yaşanan sorunlara ilişkin
açıklaması
SUAT ÖZCAN (Muğla) – Teşekkür ederim Sayın Başkan.
Muğla’da Milas-Yatağan kara yolu -yıllardır yol
çalışması, yol yenilemesi yapılmaktadır- niçin bitirilememiştir? Ayrıca turizm
sezonunun en yoğun olduğu şu sıralarda Milas-Bodrum çıkışı tek şeride
dönüştürülmüştür. Bu da bu yolu kullanan binlerce vatandaşımıza eziyet, eza
olmaktadır, ayrıca turizme büyük zarar vermektedir.
Teşekkür ediyorum.
BAŞKAN – Teşekkür ediyoruz.
Ali Öztunç, Kahramanmaraş…
Buyurun Sayın Öztunç.
11.- Kahramanmaraş Milletvekili Ali Öztunç’un,
Afşin-Elbistan Termik Santralinde çalışan işçilerin sorunlarına ve
Kahramanmaraş’ta meydana gelen sel felaketi sonucunda belediye otoparkında
yaşanan mağduriyetin giderilmesini talep ettiğine ilişkin açıklaması
ALİ ÖZTUNÇ (Kahramanmaraş) – Öncelikle sizleri
kutluyorum, başarılar diliyorum.
Afşin-Elbistan Termik Santrali seçim bölgemin can
damarlarından birisidir. Burada toplamda 2.500 işçimiz çalışmaktadır; bunların
kimisi KİT’lerde, kimisi kadroludur. Burada A santralinin özelleştirildiği
belirtiliyor, iddia ediliyor ancak henüz bir açıklama yapılmış değil, bir
belirsizlik var; bu, işçileri rahatsız etmektedir. KİT işçilerine yönelik
olarak seçimlerden önce Adalet ve Kalkınma Partisi bu işçilere kadro verileceği
vaadinde bulunmuştu ama bugün bakıyoruz, tık yok, ses seda yok. Bu insanlar
mağdurdur, bunların mağduriyetlerinin giderilmesi gerekmektedir. 
Ayrıca Kahramanmaraş’ta bir sel yaşanmıştı seçimlerden
önce yine, 160 civarında araç belediye otoparkında pert olmuştu âdeta. Bu
araçların sigortası ödenmiyor, gerekçe ise belediye otoparkının sigortasız
olması. Bu çağda belediye bir otopark yapıyor ama sigorta yapmayı unutuyor. Bu
insanların mağduriyetlerinin giderilmesi, pert olan bu araçların sigortalarının
ödenmesini Kahramanmaraş halkı adına talep ediyorum.
Teşekkür ederim.
BAŞKAN – Teşekkür ediyoruz.
Söz sırası Burcu Köksal, Afyon…
Buyurun.
12.- Afyonkarahisar Milletvekili Burcu Köksal’ın,
Afyonkarahisar’ın ilçelerindeki haşhaş üreticilerinin yoğun yağış nedeniyle
uğradıkları zararın karşılanmasını ve borçlarının ertelenmesini talep ettiğine
ilişkin açıklaması
BURCU KÖKSAL (Afyonkarahisar) – Sayın Başkan,
yoğunluklu olarak seçim bölgem Afyonkarahisar’da üretilen haşhaş bitkisi bu yıl
yağışlardan dolayı zarar görmüştür. Yağışların sık ve yoğun olması yüzünden
mantar benzeri bir hastalık baş göstermiştir. Özellikle Şuhut, Sandıklı,
Kızılören ve Hocalar ilçelerimizdeki haşhaş üreticileri büyük oranda zarar
görmüşlerdir. Örneğin sadece Sandıklı, Kızılören ve Hocalar’da 20 bin dekara
ekilen haşhaşın maalesef sadece 4 bin dekarından ürün alınabilmiştir. Haşhaş
üreticilerinin uğradıkları zararın doğal afet destekleme fonundan
karşılanmasını ve yine haşhaş üreticilerinin borçlarının ertelenmesini talep
ediyoruz. 
BAŞKAN – Teşekkür ediyoruz.
Yıldırım Kaya, Ankara Milletvekili…
Buyurun.
13.- Ankara Milletvekili Yıldırım Kaya’nın, Ankara’ya,
Meclise, Türkiye demokrasisine yakışmayan bir uygulama olan İnsan Hakları
Anıtı’nı çevreleyen polis bariyerlerinin ne zaman kaldırılacağını ve Kızılay’ın
göbeğine prefabrik karakol kurma ihtiyacının nedenlerini öğrenmek istediğine
ilişkin açıklaması
YILDIRIM KAYA (Ankara) – Hükûmet yetkilileri burada yok
ama yine de sözümüzü söylemek isteriz. Ben bir Ankara milletvekili olarak
Kızılay’da Yüksel Caddesi’nde İnsan Hakları Anıtı’nın mahkûmiyetinin ne zaman
kaldırılacağını merak ediyorum. Burada Mülkiye mezunu birçok arkadaşımızın
olduğunu biliyorum, Mülkiye mezunlarıyla birlikte İnsan Hakları Anıtı’nın
bulunduğu yerde çay içmeye davet ediyorum. 
Eğer Kızılay’ın göbeğinde, başkentte prefabrik bir
karakol kurma ihtiyacı varsa bunun nedenleri mutlaka açıklanmalı. Bir karakola
ihtiyaç varsa başkentin göbeğine prefabrik bir karakol hiç yakışmıyor. Bir an
önce İnsan Hakları Anıtı’nın mahkûmiyetine son verilmesi gerekir, o zincirlerin
mutlaka kaldırılması gerekir. Ne Ankara’ya ne Türkiye Büyük Millet Meclisine ne
de Türkiye demokrasisine yakışmayan bir uygulamadır. Ben, bir an önce bu
uygulamaya son verileceğini düşünüyorum ve vekil arkadaşlarımızdan bunun
giderilmesi için özel bir gayret içerisine girmelerini talep ediyorum.
BAŞKAN – Arzu Erdem, İstanbul Milletvekili…
Buyurun.
14.- İstanbul Milletvekili Arzu Erdem’in, 27’nci Yasama
Döneminin hayırlara vesile olmasını temenni ettiğine ve yeni dönemde eğitim
camiasından beklenti içerisinde olanlara umut olmaya gayret edeceğine ilişkin
açıklaması
ARZU ERDEM (İstanbul) – Teşekkür ederim Sayın Başkan.
Öncelikle, görevinizin hayırlı olmasını temenni
ediyorum. 27’nci Yasama Döneminin de tüm milletvekili arkadaşlarımıza hayırlara
vesile olmasını temenni ediyorum.
Öncelikle, yeni dönemde umut olmaya gayret edeceğiz hep
birlikte. Kimlere? Eğitim camiasından beklenti içerisinde olan ailelere.
Engelli öğretmenlerimiz ve tüm öğretmen arkadaşlarımız atama bekliyor. Bu
konuyla ilgili ilk ziyaretçilerimiz engelli öğretmenlerimiz olduğu için, bir
avuç -3.500 civarında- engelli öğretmenin tamamına atama verilmesini, kendi
branşlarında mesleklerini icra etmeleri noktasında gerekli girişimlerin yapılmasını
temenni ediyorum, saygılarımı sunuyorum.
Teşekkür ederim.
BAŞKAN – Teşekkür ederim.
Ayhan Erel, Aksaray Milletvekili…
Buyurun.
15.- Aksaray Milletvekili Ayhan Erel’in, 27’nci Yasama
Döneminin hayırlı olmasını dilediğine ve Millî Eğitim Bakanlığına bağlı
okullarda idareci ve öğretmen atamalarında yaşanan mağduriyetlerin
giderilmesini talep ettiğine ilişkin açıklaması
AYHAN EREL (Aksaray) – Öncelikle başarılar diliyorum. 
27’nci dönemin Türk milletine hayırlı uğurlu olmasını
Cenab-ı Hak’tan niyaz ediyorum, yüce Meclisi de saygıyla selamlıyorum. 
Millî Eğitim Bakanlığına bağlı okullarda, idareci ve
öğretmen atamalarında yazılı sınavlarda veya KPSS’de yüksek puan almalarına
rağmen, bizce bilinen sendika tarafından isimleri yetkili makamlara verilmediği
için bu Anadolu’nun mazlum, masum, kavruk çocukları mağdur edilmektedir. Bu
mağduriyetin bir an önce önüne geçilmesini arz ve talep etmekteyiz. Sadece bu
sendika dışında olduklarından dolayı bilgi, birikim, beceri ve donanımlarıyla
hak ettikleri makam ve mevkilere getirilmeyen Millî Eğitimdeki bu idareci
arkadaşların, devletimize ve Meclisimize olan güveninin sarsılmaması adına bu
mağduriyetlerinin bir an önce giderilmesini talep ediyor, hepinizi saygıyla
selamlıyorum.
BAŞKAN – Teşekkür ediyorum.
15’inci ve son konuşmacı Cihangir İslam, İstanbul
Milletvekili.
Buyurun.
16.- İstanbul Milletvekili Nazır Cihangir İslam’ın,
istişarenin çoğulcu demokrasilerin olmazsa olmazı olduğuna ve istişareyi
önlemenin hakikate bigâne kalmak hatta hakikati inkâr etmek anlamına geldiğine
ilişkin açıklaması
NAZIR CİHANGİR İSLAM (İstanbul) – Sayın Başkan, değerli
arkadaşlarım; ben, istişarenin ahlaki bir zorunluluk şeklinde geleneğimizde
kabul edilmiş olduğunu sizlere hatırlatmak istiyorum. Bu, aynı zamanda çoğulcu
demokrasilerin de olmazsa olmazıdır. İstişare opsiyonel değildir, zorunludur ve
sonuçları bağlayıcıdır. Hakla, hakikatle bir derdi olan için bu böyle olmak
durumundadır. İstişareyi önlemek; hakikate bigâne kalmak, hatta hakikati
gömmek, hakikati inkâr etmek anlamına gelir. İstişare otoritenin kendi
çevresiyle değil, bir bütünün her parçasıyla yapılır. Bütün sözler dinlenir, en
güzelini duymak için dinlenir; işte burası ahlaki bir zorunluluktur. İstişare,
otoritenin duymak istediklerini değil, duymak istesin istemesin, hakikatin
ortaya çıkarılması nedeniyle önemlidir. Bu anlamıyla Meclisin sesini kısmak,
konuşma haklarımızı daraltmak hakkın da sesini kısmak anlamına gelir. 
Söz istiyoruz söz.
BAŞKAN – Teşekkür ederim.
Böylece konuşmalar tamamlanmış oldu. Daha fazla
arkadaşımız söz talebinde bulundu ancak 15 arkadaşımıza söz verdik ve böylece
bu kısmı da tamamlamış olduk. 
Grup başkan vekilleri eğer arzu ederlerse kendilerine
iki dakikalık söz vereceğim.
Buyurun Sayın Türkkan.
17.- Kocaeli Milletvekili Lütfü Türkkan’ın, Millî Sarayların
bugüne kadar Meclis Başkanlığına bağlı olmasında ne gibi sakıncalar ortaya
çıktığını öğrenmek istediğine, Cumhurbaşkanlığı kararnamelerini herkes gibi
milletvekillerinin de gazetelerden öğrendiğine ve Meclisin, milletvekillerinin
yok sayıldığı bu dönemde milletin iradesinden bahsetmenin tartışılır olduğuna
ilişkin açıklaması
LÜTFÜ TÜRKKAN (Kocaeli) – Sayın Başkan, değerli
milletvekilleri; geçtiğimiz hafta biz Meclisi kapattık ama hemen arkasından
hazırlanan 2 tane kararnameyle Devlet Arşivleri ve Millî Saraylar
Cumhurbaşkanlığına bağlandı. Millî Sarayların bugüne kadar Meclis Başkanlığına
bağlı olmasında ne gibi sakıncalar ortaya çıktı, merak ediyoruz. Meclis
Başkanlığı makamı Millî Saraylara iyi bakamadı mı? Millî Sarayları tasarrufunda
bulundururken başka bir şeyler mi yaptı? Bunun gerekçelerini öğrenmek
istiyoruz. 
Geçtiğimiz hafta cuma günü Sermaye Piyasası Kuruluyla
ilgili bir kararname hazırlandı ve kanuna uygun olmayan bir kararnameydi bu,
yabancı yatırımcıları da kaçıran bir kararname. Pazar günü hemen bu kararname
kaldırıldı. Rektörlük şartı olarak profesörlük vardı, bir kararnameyle
profesörlük şartı kaldırıldı, iki gün sonra bu şart tekrar geri getirildi.
Devlet Denetleme Kurulu, Yüksek Askerî Şûra, Millî Güvenlik Kurulu Genel
Sekreterliği ve Adli Tıp yapılarını yeniden şekillendiren 7 yeni Cumhurbaşkanı
kararnamesi çıktı. Buradaki bütün milletvekilleri de dâhil olmak üzere herkes
bunları gazetelerden öğrendi. Meclisin, milletvekillerinin yok sayıldığı bu
dönemde milletin iradesinden bahsetmek ne kadar mümkün, tartışılır. Gerek
Sermaye Piyasası Kurulu kararı gerek rektörlük şartı, profesörlük kararı gerek
önce çıkartılıp hemen iki gün sonra kaldırılan diğer kararlar gibi devlet
yönetimi Artema reklamına benzedi, aç kapa. 
(Mikrofon otomatik cihaz tarafından kapatıldı) 
BAŞKAN – Teşekkür ediyoruz, toparlayın. 
LÜTFÜ TÜRKKAN (Kocaeli) – Umarım, devletimiz bu
yanlıştan bir an önce döner; kabile devleti gibi değil, Türkiye Cumhuriyeti
devletinin kendine yakıştığı şekliyle yönetilmeye devam eder. 
BAŞKAN – Teşekkür ederiz.
Sayın Akçay, buyurun. 
18.- Manisa Milletvekili Erkan Akçay’ın, 15 Temmuz
Demokrasi ve Millî Birlik Günü’nü kutladığına, başta Gazi Mustafa Kemal Atatürk
ve silah arkadaşları olmak üzere Kurtuluş Savaşı, terörle mücadele ve 15 Temmuz
şehitlerini rahmet ve minnetle andığına ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Dün -pazar günü ve bugünü de dâhil edebiliriz- Silahlı
Kuvvetler içerisine sızan bir grup teröristin ülkemizi işgal ve darbe
girişiminin 2’nci yıl dönümünü idrak ettik. O meşum geceyi burada milletvekili
arkadaşlarımızla birlikte yaşadık. 
15 Temmuzda eli silahlı teröristler Türkiye
Cumhuriyeti’ni ele geçirmek için bir darbe girişiminde bulundu. Demokrasi ve
millî irade yok edilmek, ülkemiz hukuk dışına çıkarılmak ve kaosa sürüklenmek
istenmiştir. 
Büyük Türk milleti 15 Temmuzda istiklal ve istikbaline,
bekasına sahip çıkarken FETÖ teröristleri vatandaşlarımızın üzerine kurşun
yağdırmış, millî iradenin tecelligâhı Türkiye Büyük Millet Meclisini
bombalamıştır. Bu felaketli gecede 251 vatan evladı şehit, 2.194 kahraman vatan
evladı da gazi olmuştur. 
15 Temmuz hadisesi dinî kisveli, cemaat örtülü hain bir
terör örgütünün sadece isyanı değil, aynı zamanda Türkiye’yi işgal girişimidir.
15 Temmuzda Türk milleti varlığının ve kararlı duruşunun bedelini kanıyla,
canıyla, imanıyla ödemiştir. 
15 Temmuz gibi melun bir girişimle bir daha
karşılaşmamak için başta FETÖ olmak üzere, tüm terör örgütleriyle illegal ve
informel örgütlerle mücadele başarıyla neticelenmelidir. 15 Temmuzla hesaplaşma
henüz tamamlanmamıştır. FETÖ’nün siyasi ayağı hâlâ gizemini korumaktadır. Darbe
ve vesayet tehlikesinin tam anlamıyla geçtiğini söyleyemeyiz. 
(Mikrofon otomatik cihaz tarafından kapatıldı)
ERKAN AKÇAY (Manisa) – Tamamlıyorum Sayın Başkanım. 
BAŞKAN – Evet, tamamlayın lütfen. 
ERKAN AKÇAY (Manisa) – Özellikle FETÖ’yle mücadele Türk
devlet aklı çerçevesinde devam etmelidir. Suç ve suçlulara hoşgörü
gösterilmemekle birlikte, mağdurların hakkı da korunmalıdır. FETÖ’nün kripto
damarının tuzak ve tahriklerine karşı uyanık olunmalı ve engellenmelidir.
Bu vesileyle büyük Türk milletinin Demokrasi ve Millî
Birlik Günü’nü kutluyor, başta Gazi Mustafa Kemal Atatürk ve silah arkadaşları
olmak üzere istiklalimizin ve bekamızın inşa ve ilelebet korunması yönünde
Kurtuluş Savaşı, terörle mücadele ve 15 Temmuz şehitlerini rahmet ve minnetle
anıyorum.
Teşekkür ederim Sayın Başkan.
BAŞKAN – Teşekkür ediyoruz.
Buyurun Sayın Kurtulan.
19.- Mersin Milletvekili Fatma Kurtulan’ın, OHAL’in
kaldırılıp yerine getirilmesi düşünülen yasanın gerekçelerinin ve kapsamının
kamuoyuyla neden paylaşılmadığını merak ettiğine ilişkin açıklaması
FATMA KURTULAN (Mersin) – Teşekkür ederim Başkan.
Şu an kamuoyunda, daha doğrusu basın üzerinden
öğrendiğimiz, OHAL’in kaldırılacağına, yerine bir yasayla tahkim edileceğine
dair tartışmalar var. Biraz önce sözcümüzün de söylediği gibi tekrar buradan
devam ettirmek istiyoruz, soru sormak istiyoruz, öğrenmek istiyoruz. Kamuoyuyla
neden bunun gerekçelerinin ve kapsamının paylaşılmadığını doğrusu merak
ediyoruz. 
Olası getirilmesi düşünülen bu yasa tasarısıyla ilgili
mesela, darbe girişimiyle hiç alakası olmayan, kanun hükmünde kararnamelerle
işten atılan kişilerin, ihraç edilenlerin görevlerine iade edilmesi düşünülüyor
mu, bu kapsamda bir çalışma olacak mı? Yine, darbe girişimiyle alakası olmayan
televizyonlar, radyolar, çeşitli dernekler, sivil toplum örgütleri vesaire
kapatıldı; bunların tekrar, yeniden açılması düşünülüyor mu? Yine, OHAL yetkisi
kapsamında belediyelere atanan kayyumlar var; bunların tekrar geri çekilmesi,
AKP’nin böyle bir düşüncesi var mı, bu konuda bir çalışma var mı, ne düşünülüyor?
Yine, düşünce, ifade, örgütlenme özgürlüğü, TCK, TMK, gözaltı süreleri, Terörle
Mücadele Yasası, iç güvenlik yasası, Toplantı ve Gösteri Yürüyüşleri Yasası
gibi çok hukuki olmayan, keyfî uygulamalara zemin sunan bu yasalarda geri
çekilme ve değişiklik yapılması düşünülüyor mu? Yine, OHAL gerekçe gösterilerek
ertelenen, işçilerin temel bir hakkı olan grev hakkının kullanılması -biliyoruz,
OHAL koşullarında şartsız ve koşulsuz iptal edilmişti- reddediliyor,
erteleniyor, yasaklanıyor, buna ilişkin bir düzenleme var mı, bu doğrusu
bilinmiyor. İlk başlarken de, size başarı dilerken de biraz burada herkesin
dâhiliyetini sağlayarak bir Meclis işleyişini oturtma beklentimizi bir kez daha
söylüyoruz. 
Başarılar herkese, kolay gelsin. 
Teşekkür ediyorum. 
BAŞKAN – Teşekkür ediyoruz. 
Sayın Özel, buyurun. 
20.- Manisa Milletvekili Özgür Özel’in, görevlendirilen
grup başkan vekilerine, Meclis idare amirlerine ve kâtip üyelere başarılar
dilediğine, bu dönem halkın beklentilerine uygun yasama faaliyetleri yapma
arzusunda olduklarına, 15 Temmuz Demokrasi ve Millî Birlik Günü’nün yıl
dönümünde Meclisin açık tutulmadığına ilişkin açıklaması
ÖZGÜR ÖZEL (Manisa) – Sayın Başkan, teşekkür ederim. 
Bu vesileyle partileri tarafından görevlendirilen ya da
aday gösterilmek suretiyle Genel Kurul tarafından görevlendirilecek olan tüm
grup başkan vekillerine, Meclis idare amirlerine, kâtip üyelere başarılar
diliyoruz. Bu dönemin halkımızın bizden beklentilerine uygun yasama
faaliyetleriyle ve konuşulan, tartışılan ve en iyisi aranan bir Meclis olarak
yönetilmesi ve hep birlikte bu çalışmaları yapma arzumuzu bir kez daha kayda
geçirmek istiyorum. 
Sayın Başkan, cuma günü beklerdik ki Adalet ve Kalkınma
Partisi her gün verdiği grup önerileriyle 15 Temmuz günü geçen sene yaptığımız
gibi bir özel oturum talep etsin. İktidar partisi bunu yapmadı. Biz yaptık,
iktidar partisinin oylarıyla da reddedildi. Görülüyor ki bugün söz alan grup
başkan vekilleri 15 Temmuza değinmek istiyorlar. Siz dün son anda programınıza
eklediğiniz bir şekilde Meclise gelme ve 15 Temmuzda Meclisin rolü hakkında bir
şeyler söyleme ihtiyacı duydunuz, basından takip ettik, ilan edilmiş
programınızda yoktu ancak Adalet ve Kalkınma Partisi muhabirleri biliyordu, biz
bilmiyorduk ama onlar cumadan “Binali Bey’in programına eklenebilir, buraya
gelebilir.” diyorlardı. O gece F16’lar alçak uçuş yaparken, bombalar atarken,
bu Meclis normalde kapalıyken bu Meclise hep beraber koştuk, ışıklarını açtık,
konuştuk, kapalı olduğu için hedef olmayan Meclisi hedef hâline getirdik ve hepimiz
canımızı ortaya koyduk. Doğaldır ki bütün darbeler yapılırken iktidarı hedef
alır ama bütün dünya muhalefete, sadece ana muhalefete değil, muhalefet
partilerine ve Parlamento dışı muhalefetin gözüne bakar. Gözümüzü kırpmadan
koştuk geldik o gün. O gece burada konuşmaların hepsi ayakta alkışlanıyordu. 16
Temmuz özel oturumunda tüm liderler ayakta alkışlandılar, tüm gruplar
tarafından alkışlandılar…
(Mikrofon otomatik cihaz tarafından kapatıldı) 
BAŞKAN – Toparlayın lütfen.
ÖZGÜR ÖZEL (Manisa) – …ama ne hikmetse 15 Temmuzun
ikinci yıl dönümünde o gece açık tutulmasından haklı olarak övgüyle bahsedilen
bu Meclis 15 Temmuzun yıl dönümünde açık tutulmadı. Bu Mecliste o gece buraya
gelmeleri takdir olunan, demokrasi öpücükleriyle, demokrasi alkışlarıyla ayakta
alkışlananlar burada olsun istenmediler. Ertesi gün imzasının mutlaka
beyannamenin altında, bildirinin altında olması önemsenenler bu sefer
önemsenmediler ve aslında iktidar partisi eliyle “15 Temmuz ruhu” dediğimiz ve
o gecesinde bu Meclisin birlikteliği konusunda kimsenin şüphesinin olmadığı
söylemde ortaklaşılan bir noktada bir ayrılık hattı daha ortaya çıkarıldı. Bunu
milletimizin takdirlerine sunuyoruz. Dış destekli; demokrasiye, laikliğe düşman;
örgütlenmede dini kullanan, dini istismar eden, şımartılmış ve belli bir
noktaya getirilmiş bir cemaatin kanlı darbesinden, darbe girişiminden alacak
çok dersimiz var. 
(Mikrofon otomatik cihaz tarafından kapatıldı)
BAŞKAN – Teşekkür ediyorum. 
ÖZGÜR ÖZEL (Manisa) – Tamamlıyorum, son cümlem. 
BAŞKAN – Buyurun.
ÖZGÜR ÖZEL (Manisa) – Ve bu darbenin bir benzerinin
tekrar etmemesi için de kamu düzeninde liyakati, hukuku ve adaleti; eğitim
sisteminde bilimselliği, akılcılığı ve cumhuriyetin kazanımlarından başta
laiklik ve demokrasiye sahip çıkan bir Meclisin darbelerin karşısındaki en
büyük direnç noktası olacağının altını çiziyor, teşekkür ediyorum.
BAŞKAN – Teşekkür ediyorum.
Sayın Muş, buyurun.
21.- İstanbul Milletvekili Mehmet Muş’un, 15 Temmuz
Demokrasi ve Millî Birlik Günü’nün yıl dönümüne ilişkin açıklaması
MEHMET MUŞ (İstanbul) – Sayın Başkan, değerli
milletvekilleri; bilindiği üzere dün 15 Temmuz darbe girişiminin yıl dönümünde
yurdun dört bir yanında çeşitli anma törenleriyle şehitlerimizi yâd ettik,
gazilerimize şükranlarımızı sunduk, gazi milletimizin yazdığı kahramanlık
destanını bir kez daha idrak ettik. 
Bizler biliyoruz ki 15 Temmuzda Türk milleti vatan
sevgisinin, millî şuurun ve demokratik bilincin ne olduğunu tüm dünyaya
göstermiştir. 15 Temmuzda bu milletin kahraman evlatları gövdelerini tanklara
siper ederek, kurşunları hiçe sayarak vatan savunmasında yer almış ve darbeye
geçit vermemiştir. Ömer Halisdemir gibi şanlı Türk askerleri ve kahraman Türk
polisi de darbeci hainlere karşı durmuş ve büyük bir mücadele sergilemiştir. Bu
aziz millet nasıl Çanakkale’de, Sakarya’da, Dumlupınar’da bu aziz vatanı
işgalcilere teslim etmediyse 15 Temmuzda da darbecilere teslim etmemiştir. Söz
konusu vatansa sağına soluna bakmadan “Ben varım.” diyerek bayrağını eline alıp
sokaklara dökülen kahraman vatan evlatları darbecilerin hain planlarını
bertaraf etmiştir. 15 Temmuzda Türkiye Büyük Millet Meclisinin Başkanı ve
değerli üyeleri de Meclisi açık tutarak darbecilere meydan okumuştur. Meclis o
gece ikinci kez gazi olmuştur. Cumhurun temsilcisi Cumhurbaşkanımız da “Yurt
dışına kaçıp gidecek.” diyenleri hüsrana uğratarak o gece milletiyle beraber
meydanlarda mücadele etmiş ve milletin verdiği yetkiyi darbecilere teslim
etmemiştir. Darbe girişimi sonrası devletimiz ve Hükûmetimiz bir daha darbe
girişimleri yaşanmasın, Türkiye tekrar darbe tehdidiyle karşı karşıya kalmasın
diye her türlü tedbiri almıştır ve almaya da devam etmektedir. Darbeciler yargı
önünde hesap vererek hak ettikleri cezaları alırken Türkiye yeni yönetim
sistemiyle daha güçlü hâle gelmiştir. Bu vesileyle, 15 Temmuzda şehit düşen
kahramanlarımıza Allah’tan rahmet, gazilerimize uzun ömürler diliyorum.
Ve dün meydanlarda, İstanbul’da, Ankara’da, diğer pek
çok ilimizde yapılan toplantılara tüm halkımız davet edildi. Katılım herkese
açıktı, isteyen herkes buralara katılabildi, katılım gösterdi. Hiçbir kimse,
hiçbir parti ayırt edilmeksizin tüm vatandaşlarımız davet edildi ve buralara
katıldı insanlar. Aynı şekilde, burada yapılan sergi herkese açıktı,
vatandaşlar da geldi. 
(Mikrofon otomatik cihaz tarafından kapatıldı)
BAŞKAN – Toparlayın lütfen. 
MEHMET MUŞ (İstanbul) – Herkese açıktı, dileyenler
geldi, bu serginin açılışına katıldılar. Serginin yapılacağı da, saati de daha
önce zaten Genel Kurulda da konuşuldu, tartışıldı. Dolayısıyla tüm kamuya açık
olan, tüm vatandaşlara açık olan bu anma programlarına herkes katılım
gösterebilirdi. Herhangi bir partiliye, herhangi bir siyasetçiye “Aman sen
buraya gelme.” gibi bir şey söylenmedi, böyle bir tavır da asla takınılmadı ki
böyle bir şey görsek en başta biz müdahale ederiz. Sergi de herkese açıktı,
meydandaki kutlamalar da herkese açıktı, önce buralara katılım sağlanmasının
çok önemli olduğu kanaatindeyim.
Teşekkür ediyorum.
BAŞKAN – Ben teşekkür ediyorum.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Binali Yıldırım’ın, 15
Temmuz hain darbe girişiminin 2’nci yıl dönümüne ilişkin konuşması 
BAŞKAN – Değerli arkadaşlar, tabii, dün 15 Temmuz hain
darbe girişiminin 2’nci seneidevriyesini andık. Yurdun her köşesinde, her ilde
vatandaşlarımız darbe sonrası hayatını kaybeden şehitlerimizi andılar,
gazilerimize şükranlarını ifade ettiler. Bütün illerde çok yoğun katılımlı
toplantılar gerçekleşti. Türkiye Büyük Millet Meclisinin yeni Başkanı olarak
ben de dün bu toplantıların bir kısmına Meclisimiz adına katıldım.
Öncelikle, Karşıyaka şehitliğinde şehitlerimizin
kabirlerini şehit yakınlarıyla birlikte ziyaret ettik, dualarda bulunduk. Daha
sonra şehitler adına Millet Camisinde okutulan mevlitte beraber olduk.
Şehitlerin yakınlarına, gazilerimize Cumhurbaşkanımızın verdiği yemekte o
vatandaşlarımızla beraber olduk. Akabinde Türkiye Büyük Millet Meclisinde, daha
önce de kararlaştırıldığı üzere, açık havada ve içeride bir sergi
düzenlenmişti, bu serginin açılışına katıldık. Ve 15 Temmuzun sebep olduğu
tahribatın büyüklüğünü en çarpıcı şekilde fotoğraflarla, ezilmiş araçlarla
ortaya koyan bu anı tekrar vatandaşlarımızın yaşadığını, hissettiğini gördük,
şahit olduk. Oradan sonra, TÜRKSAT bombalanmıştı biliyorsunuz iletim hattını
kesmek üzere, oraya gittik. TÜRKSAT aileleriyle, oradaki şehitlerin
yakınlarıyla, gazilerle bir araya geldik ve nihayet, akşam 9’da da Kızılay
meydanında Ankaralılarla bir arada oldum. Binlerce insana 15 Temmuzla ilgili
kısa bir hitap etme imkânım da oldu ve böylece o günü dolu dolu bir şekilde
anma etkinliklerinde… Şüphesiz bütün partilerimiz, partilerimizin yöneticileri
olmak üzere yurdun her köşesinde bu anma merasimlerini icra ettik. Bunu bir
bilgi olarak Meclise, değerli arkadaşlarımıza aktarmak isterim.
Şunu rahatlıkla size söyleyebilirim ki: Dünkü
gördüğümüz manzara, bu yüce milletin bir daha demokrasi dışı, kural dışı bu ve
buna benzer girişimlere müsamaha göstermeyeceğini ve en şiddetli şekilde karşı
koyacağını ve o geceki heyecanın hiç eksilmeden devam etiğini bir kez daha
ortaya koymuştur. 
Teşekkür ediyorum. (AK PARTİ sıralarından alkışlar) 
ÖZGÜR ÖZEL (Manisa) – Sayın Başkan, müsaadenizle…
BAŞKAN – Buyurun.
III.- AÇIKLAMALAR (Devam)
22.- Manisa Milletvekili Özgür Özel’in, Hatay
Milletvekili Serkan Topal’ın 13 Temmuz Cuma günü saat 16.15’te gündem dışı söz
talep ettiğine dair yapmış olduğu başvurusuna ve bu hakkın kullandırılmasını
rica ettiğine ilişkin açıklaması
ÖZGÜR ÖZEL (Manisa) – Başta şöyle bir paylaşımınız
olmuştu: Gündem dışı söz talep eden milletvekili olmadığı için vermediğinizi…
Elimde, Hatay Milletvekilimiz Sayın Serkan Topal’ın 13 Temmuz günü saat
16.15’te -üzerinde ibaresi de var- bugüne dair yapmış olduğu başvurusu var. Hem
bu talebi kayda geçirmiş olalım çünkü gündem dışı konuşma hakkı Cumhuriyet Halk
Partisi tarafından yakinen takip edilmektedir hem de bu hakkın sayın vekilimize
kullandırılmasını rica ediyorum.
BAŞKAN – Yeni geldi, Sayın Topal konuştu aslında, bir
gündem dışı değil de yerinden konuşmasını da yaptı. Bu sefer…
BURCU KÖKSAL (Afyonkarahisar) – Sayın Başkan, o, ayrı;
bu, ayrı sonuçta yani.
BAŞKAN - Yarından itibaren bunu uygulayalım eğer siz de
uygun görürseniz. 
ÖZGÜR ÖZEL (Manisa) – Sayın Başkan, bugüne özel olarak,
yine örnek teşkil etmemek üzere bunu kabul edelim ama şunu bilin: Başbakanlar günde
3-4 kez çıkarlar ve karşılarında sınırsız konuşma imkânı ve iletişim olanağıyla
mesajlarını verirler ancak devriiktidarınızda, Mecliste milletvekillerinin
kullanabildiği ve bölgelerine mesaj verebildiği neredeyse yegâne hak beş
dakikalık gündem dışı konuşma ile bir dakikalık yerinden konuşmalara
indirgenmiş durumdadır. Bu konuda, milletvekillerinin bu taleplerini çok
görmemek ve yerinden yapılan bir dakikalık konuşmayı kürsüdeki beş dakikalık
konuşmanın da yerine geçer gibi algılamamak gerekir. 
BAŞKAN – Doğru. 
ÖZGÜR ÖZEL (Manisa) – Bunu sizin engin mizah duygunuza
veriyoruz ama inanın biz bu konularda çok ciddiyiz ve devriiktidarınızda
muhalefetin söz imkânları buna kadar indirgenmiştir, bunun da kayda geçmesini
isterim.
Teşekkür ederim. 
BAŞKAN – Teşekkür ediyorum. 
Bu konuda azami hassasiyeti göstereceğimden bütün
milletvekilleri emin olabilir. Bugünlerde geçiş süreci olduğu için bazı
aksaklıklar oldu; bundan sonra daha titiz olunacağını, yarından itibaren bu
konuda herhangi bir sıkıntı yaşanmayacağını bilmenizi istiyorum.
Evet, gündemin “Seçim” kısmına geçiyoruz.
VI.- SEÇİMLER
A) Başkanlık Divanı Üyeliklerine Seçim
1.- TBMM Başkan Vekilliklerine, Kâtip Üyeliklere ve
İdare Amirliklerine seçim
BAŞKAN – Türkiye Büyük Millet Meclisi Başkanlık Divanı
üyelikleri için seçim yapacağız. 
Başkanlık Divanı üyeliklerine Mecliste grubu bulunan 5
siyasi partinin adayları var. 
Listeyi okutup oylarınıza sunacağım.
Türkiye Büyük Millet Meclisi
Başkanlık Divanı Üyelikleri Aday Listesi
Başkan Vekillikleri
Adı-Soyadı Seçim
Çevresi Siyasi Parti Grubu
Levent Gök Ankara CHP
Celal Adan İstanbul MHP
Mithat Sancar  Mardin HDP
Mustafa Şentop  Tekirdağ AK
PARTİ
Kâtip Üyelikler
Adı-Soyadı Seçim
Çevresi Siyasi Parti Grubu
Burcu Köksal  Afyonkarahisar CHP
İsmail Ok Balıkesir İYİ
PARTİ
Bayram Özçelik Burdur AK
PARTİ
Rümeysa Kadak İstanbul AK
PARTİ
Emine Sare Aydın
Yılmaz İstanbul AK PARTİ
Fatma Kaplan
Hürriyet Kocaeli CHP
İshak Gazel  Kütahya AK
PARTİ
Şeyhmus Dinçel Mardin AK
PARTİ
Mustafa Açıkgöz  Nevşehir
 AK PARTİ
Barış Karadeniz  Sinop CHP
İdare Amirlikleri
Adı-Soyadı Seçim
Çevresi Siyasi Parti Grubu
Erkan Haberal Ankara MHP
Orhan Yeğin Ankara AK
PARTİ
Mahmut Toğrul Gaziantep HDP
Hasan Turan İstanbul AK
PARTİ
Halil Özcan Şanlıurfa AK
PARTİ
Kadim Durmaz Tokat CHP
BAŞKAN – Liste
okundu. Oylama yapacağım: Kabul edenler... Etmeyenler... Kabul edilmiştir. 
Başkanlık Divanı
üyeliklerine seçilen değerli milletvekillerini tebrik ediyorum, başarılar
diliyorum. (Alkışlar)
B) Komisyonlara Üye Seçimi
1.- Anayasa; Adalet; Millî Savunma; İçişleri;
Dışişleri; Millî Eğitim, Kültür, Gençlik ve Spor; Bayındırlık, İmar, Ulaştırma
ve Turizm; Çevre; Sağlık, Aile, Çalışma ve Sosyal İşler; Tarım, Orman ve
Köyişleri; Sanayi, Ticaret, Enerji, Tabii Kaynaklar, Bilgi ve Teknoloji;
Dilekçe; Plan ve Bütçe; Kamu İktisadi Teşebbüsleri; İnsan Haklarını İnceleme;
Avrupa Birliği Uyum; Kadın Erkek Fırsat Eşitliği; Güvenlik ve İstihbarat
komisyonlarına üye seçimi
BAŞKAN - Türkiye
Büyük Millet Meclisi komisyonlarına şimdi üye seçimi yapacağız. Komisyon
üyelikleri için siyasi parti gruplarınca gösterilen adayları İç Tüzük’ün
21’inci maddesine göre ayrı ayrı okutup oylarınıza sunacağım.
Anayasa Komisyonu Üyelikleri Aday Listesi
Üye Sayısı (26)
Adalet ve Kalkınma Partisi (13)
Adı-Soyadı Seçim
Çevresi
İbrahim
Halil Fırat Adıyaman
Ali
Özkaya Afyonkarahisar
Cengiz
Aydoğdu Aksaray
Mustafa
Köse Antalya
Osman
Mesten Bursa
Recep
Özel Isparta
Ahmet
Özdemir Kahramanmaraş
Metin
Çelik Kastamonu
Emine
Zeybek Kocaeli
İsmail
Bilen Manisa
Zeynep
Gül Yılmaz Mersin
Yusuf
Beyazıt Tokat
Bekir
Bozdağ Yozgat
Cumhuriyet Halk Partisi (6)
Abdurrahman
Tutdere Adıyaman
Murat
Emir Ankara
Aysu
Bankoğlu Bartın
Nurhayat
Altaca Kayışoğlu Bursa
İbrahim
Özden Kaboğlu İstanbul
Ali
Mahir Başarır Mersin
Halkların Demokratik Partisi (3)
Necdet
İpekyüz Batman
Erdal
Aydemir Bingöl
Erkan
Baş İstanbul
Milliyetçi Hareket Partisi (2)
Feti
Yıldız İstanbul
Muhammed
Levent Bülbül Sakarya
İYİ PARTİ (2)
Feridun
Bahşi Antalya
Ahmet
Kamil Erozan Bursa
BAŞKAN – Anayasa
Komisyonu üyelerini dinlediniz. 
Şimdi
listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer
listeyi okutuyorum:
Adalet Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Belgin
Uygur  Balıkesir
Yılmaz
Tunç  Bartın
Emine
Yavuz Gözgeç Bursa
Sabri
Öztürk Giresun
Abdulkadir
Özel Hatay
Abdullah
Güler  İstanbul
Mahmut
Atilla Kaya İzmir
Hakkı
Köylü  Kastamonu
Ramazan
Can Kırıkkale
Gülay
Samancı Konya
Orhan
Kırcalı Samsun
Mustafa
Arslan Tokat
Yusuf
Başer Yozgat
Cumhuriyet Halk Partisi (6)
Rafet
Zeybek Antalya
Süleyman
Bülbül  Aydın
Tufan
Köse Çorum
Turan
Aydoğan  İstanbul
Zeynel
Emre  İstanbul
Alpay
Antmen  Mersin
Halkların Demokratik Partisi (3)
Abdullah
Koç  Ağrı
Ayşe
Acar Başaran  Batman
Ahmet
Şık İstanbul
Milliyetçi Hareket Partisi (2)
Halil
Öztürk Kırıkkale
Yücel
Bulut  Tokat
İYİ PARTİ (2)
Hasan
Subaşı  Antalya
Ayhan
Erel Aksaray
BAŞKAN – Listeyi
oylarınıza sunuyorum: Kabul edenler… Kabul etmeyenler… Kabul edilmiştir.
Diğer listeyi
okutuyorum:
Millî Savunma Komisyonu Üyelikleri Aday Listesi 
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Feyzi
Berdibek Bingöl
Yasin
Uğur Burdur
Refik
Özen Bursa 
Zülfü
Tolga Ağar Elâzığ
Mehmet
Sait Kirazoğlu Gaziantep
Mehmet
Uğur Gökgöz  Isparta
Cemal
Bekle  İzmir
Mehmet
Ali Özkan  Manisa
Mehmet
Yavuz Demir  Muğla
Yücel
Menekşe Nevşehir
İsmail
Kaya Osmaniye
İsmet
Yılmaz  Sivas
Mehmet
Ali Cevheri Şanlıurfa
Cumhuriyet Halk Partisi (6)
Özgür
Ceylan  Çanakkale
Haşim
Teoman Sancar  Denizli
Bayram
Yılmazkaya  Gaziantep
Mehmet
Ali Çelebi İzmir
Ahmet
Önal Kırıkkale
Polat
Şaroğlu Tunceli
Halkların Demokratik Partisi (3)
Kemal
Bülbül  Antalya
İmam
Taşçıer Diyarbakır
Nimetullah
Erdoğmuş  Şanlıurfa
Milliyetçi Hareket Partisi (2)
Mustafa
Hidayet Vahapoğlu Bursa
Saffet
Sancaklı Kocaeli
İYİ PARTİ (2)
Koray
Aydın Ankara
Dursun
Müsavat Dervişoğlu İzmir
BAŞKAN – Okunan
listeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Diğer listeyi
okutuyorum: 
İçişleri Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Atay
Uslu Antalya
Selim
Yağcı  Bilecik 
Oğuzhan
Kaya Çorum 
Sermin
Balık Elazığ
Müslüm
Yüksel Gaziantep
Kadir
Aydın Giresun 
Alev
Dedegil İstanbul 
Tülay
Kaynarca İstanbul
Celalettin
Güvenç  Kahramanmaraş
Mustafa
Hilmi Dülger Kilis
Cemil
Yaman Kocaeli 
Ahmet
Çakır Malatya 
Mustafa
Yel Tekirdağ
Cumhuriyet Halk Partisi (6)
Nihat
Yeşil Ankara
Ensar
Aytekin Balıkesir
Yaşar
Tüzün  Bilecik
Tanju
Özcan Bolu
Ali
Öztunç Kahramanmaraş
Faruk
Sarıaslan Nevşehir 
Halkların Demokratik Partisi (3)
Zeynel
Özen İstanbul
Mensur
Işık Muş
Hasan
Özgüneş Şırnak 
Milliyetçi Hareket Partisi (2)
Ümit
Yılmaz Düzce
Sermet
Atay Gaziantep
İYİ PARTİ (2)
Mehmet
Metanet Çulhaoğlu Adana
Ahmet
Çelik İstanbul 
BAŞKAN – Listeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Diğer listeyi
okutuyorum: 
Dışişleri Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Asuman
Erdoğan Ankara 
Sena
Nur Çelik Antalya
Mustafa
Canbey Balıkesir
Atilla
Ödünç Bursa 
Ahmet
Yıldız Denizli 
Ali
Şahin Gaziantep
Aziz
Babuşcu  İstanbul 
Volkan
Bozkır İstanbul 
Ahmet
Hamdi Çamlı İstanbul 
Ahmet
Berat Çonkar İstanbul 
Ceyda
Bölünmez Çankırı İzmir
Niyazi
Güneş  Karabük 
Radiye
Sezer Katırcıoğlu  Kocaeli 
Cumhuriyet Halk
Partisi (6)
Öztürk
Yılmaz Ardahan 
Utku
Çakırözer Eskişehir 
Mehmet
Güzelmansur Hatay 
Ahmet
Ünal Çeviköz İstanbul
Yunus
Emre İstanbul 
Oğuz
Kaan Salıcı  İstanbul
Halkların
Demokratik Partisi (3)
Tulay
Hatımoğulları Oruç  Adana
Hişyar
Özsoy  Diyarbakır
Bedia
Özgökçe Ertan Van
Milliyetçi
Hareket Partisi (2)
Kamil
Aydın  Erzurum 
İsmail
Özdemir Kayseri 
İYİ PARTİ (2)
Ümit
Özdağ İstanbul
Aydın
Adnan Sezgin Aydın
BAŞKAN – Okunan
listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer listeyi
okutuyorum:
Millî Eğitim,
Kültür, Gençlik ve Spor Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Hasan
Çilez  Amasya
Zeynep
Yıldız Ankara
Cemal
Taşar  Bitlis
Ahmet
Mücahit Arınç İstanbul
Numan
Kurtulmuş İstanbul
Fehmi
Alpay Özalan  İzmir
Mehmet
Akif Yılmaz  Kocaeli
Orhan
Erdem  Konya
Hacı
Ahmet Özdemir Konya
Ceyda
Çetin Erenler Kütahya
Kenan
Sofuoğlu Sakarya
Osman
Ören  Siirt
Nazım
Maviş Sinop
Cumhuriyet Halk Partisi (6)
Yıldırım
Kaya Ankara
Serkan
Topal Hatay
Suat
Özcan Muğla
Mustafa
Adıgüzel Ordu
Özcan
Özel Yalova
Ali
Keven Yozgat
Halkların Demokratik Partisi (3)
Mehmet
Ruştu Tiryaki Batman
Dersim
Dağ Diyarbakır
Barış
Atay Mengüllüoğlu Hatay
Milliyetçi Hareket Partisi (2)
Kamil
Aydın Erzurum
Yaşar
Karadağ Iğdır
İYİ PARTİ (2)
İsmail
Koncuk Adana
Fatih
Mehmet Şeker İstanbul
BAŞKAN – Okunan
listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer listeyi
okutuyorum: 
Bayındırlık,
İmar, Ulaştırma ve Turizm Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Ahmet
Zenbilci Adana
Ertunç
Erkan Balta Artvin
Metin
Yavuz Aydın
Jülide
İskenderoğlu Çanakkale
Burhan
Çakır Erzincan
Ahmet
Uzer Gaziantep
Şamil
Ayrım İstanbul
Hulusi
Şentürk İstanbul
Necip
Nasır İzmir
İlyas
Şeker Kocaeli
Tahir
Akyürek Konya
Recep
Uncuoğlu Sakarya
Hamdi
Uçar Zonguldak
Cumhuriyet Halk Partisi (6)
Hüseyin
Yıldız Aydın
İsmet
Tokdemir Hatay
Gökan
Zeybek İstanbul
Hasan
Baltacı Kastamonu
Mürsel
Alban Muğla
Ulaş
Karasu Sivas
Halkların Demokratik Partisi (3)
Mahmut
Celadet Gaydalı Bitlis
Dilşat
Canbaz Kaya İstanbul
Nuran
İmir Şırnak
Milliyetçi Hareket Partisi (2)
Ahmet
Erbaş Kütahya
Baki
Şimşek Mersin
İYİ PARTİ (2)
İbrahim
Halil Oral Ankara
Hayrettin
Nuhoğlu İstanbul
BAŞKAN – Okunan
listeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Diğer listeyi
okutuyorum:
Çevre Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Barış
Aydın Ankara
Hacı
Turan Ankara
Muhammet
Müfit Aydın Bursa
Hacı
Osman Akgül Gümüşhane
Husret
Dinç Hakkâri
Eyüp
Özsoy İstanbul
Cengiz
Demirkaya Mardin
Mehmet
Emin Şimşek Muş
Yusuf
Ziya Yılmaz Samsun
Mehmet
Habib Soluk Sivas
Ahmet
Akay Şanlıurfa
Muhammet
Balta Trabzon
Abdulahat
Arvas Van
Cumhuriyet Halk Partisi (6)
Aydın
Özer Antalya
Mehmet
Göker Burdur
Erdin
Bircan Edirne
Murat
Bakan  İzmir
Mahir
Polat İzmir
Vecdi
Gündoğdu Kırklareli
Halkların Demokratik Partisi (3)
Oya
Ersoy İstanbul
Murat
Çepni İzmir
Muazzez
Orhan Van
Milliyetçi Hareket Partisi (2)
Ayşe
Sibel Ersoy Adana
Sadir
Durmaz Ankara
İYİ PARTİ (2)
Tamer
Akkal Manisa
Metin
Ergun Muğla
BAŞKAN – Okunan
listeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Diğer listeyi
okutuyorum:
Sağlık, Aile,
Çalışma ve Sosyal İşler Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Arife
Polat Düzgün Ankara
Vildan
Yılmaz Gürel  Bursa
Hacı
Bayram Türkoğlu  Hatay
Müşerref
Pervin Tuba Durgut  İstanbul
Recep
Şeker  Karaman
İsmail
Tamer  Kayseri
Abdullah
Ağralı  Konya
Halil
Etyemez  Konya
Selim
Gültekin  Niğde
Şenel
Yediyıldız  Ordu
Ahmet
Demircan  Samsun
Ahmet
Eşref Fakıbaba  Şanlıurfa
Rizgin
Birlik  Şırnak
Cumhuriyet Halk Partisi (6)
Burhanettin
Bulut Adana
Ali
Şeker İstanbul
Kani
Beko İzmir
Ali
Fazıl Kasap Kütahya
Neslihan
Hancıoğlu Samsun
Ünal
Demirtaş Zonguldak
Halkların Demokratik Partisi (3)
Semra
Güzel Diyarbakır
Habip
Eksik Iğdır
Serpil
Kemalbay Pekgözegü İzmir
Milliyetçi Hareket Partisi (2)
Ali
Muhittin Taşdoğan Gaziantep
Sefer
Aycan  Kahramanmaraş
İYİ PARTİ (2)
Arslan
Kabukcuoğlu Eskişehir
Hayati
Arkaz İstanbul
BAŞKAN – Okunan
listeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Diğer listeyi
okutuyorum: 
Tarım, Orman ve Köyişleri Komisyonu Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Abdullah
Doğru Adana
Yakup
Taş Adıyaman
Rıza
Posacı Aydın
Zafer
Işık Bursa
Salim
Çivitcioğlu Çankırı
Ahmet
Sami Ceylan Çorum
Ebubekir
Bal  Diyarbakır
Fatma
Aksal  Edirne
Cihan
Pektaş  Gümüşhane
Hüseyin
Şanverdi  Hatay
Yunus
Kılıç  Kars
Selahattin
Minsolmaz  Kırklareli
İbrahim
Halil Yıldız  Şanlıurfa
Cumhuriyet Halk Partisi (6)
Ayhan
Barut Adana
Orhan
Sarıbal Bursa
Okan
Gaytancıoğlu Edirne
Bekir
Başevirgen Manisa
Cengiz
Gökçel Mersin
İlhami
Özcan Aygun Tekirdağ
Halkların Demokratik Partisi (3)
Rıdvan
Turan Mersin
Nusrettin
Maçin Şanlıurfa
Ayşe
Sürücü Şanlıurfa
Milliyetçi Hareket Partisi (2)
Muharrem
Varlı Adana
Hasan
Kalyoncu İzmir
İYİ PARTİ (2)
Orhan
Çakırlar Edirne
Dursun
Ataş Kayseri
BAŞKAN – Okunan
listeyi oylarınıza sunuyorum: Kabul edenler... Kabul etmeyenler... Kabul
edilmiştir.
Diğer listeyi
okutuyorum:
Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Üyelikleri Aday Listesi
Üye Sayısı (26)
Adı-Soyadı Seçim
Çevresi 
Adalet ve Kalkınma Partisi (13)
Vahit
Kiler Bitlis
Şahin
Tin  Denizli
Fahri
Çakır  Düzce
Metin
Bulut  Elâzığ
Mehmet
Erdoğan  Gaziantep
Osman
Boyraz  İstanbul
İffet
Polat  İstanbul
Mehmet
Cihat Sezal  Kahramanmaraş
Mustafa
Elitaş  Kayseri
Semra
Kaplan Kıvırcık Manisa
Hacı
Özkan  Mersin
Fuat
Köktaş  Samsun
Ahmet
Çolakoğlu  Zonguldak
Cumhuriyet Halk Partisi (6)
Müzeyyen
Şevkin Adana
Ahmet
Akın Balıkesir
Kazım
Arslan Denizli
Tacettin
Bayır İzmir
Tahsin
Tarhan Kocaeli
Ahmet
Vehbi Bakırlıoğlu Manisa
Halkların Demokratik Partisi (3)
Musa
Farisoğulları Diyarbakır
Ali
Kenanoğlu İstanbul
Ömer
Öcalan Şanlıurfa
Milliyetçi Hareket Partisi (2)
Abdurrahman
Başkan Antalya
İzzet
Ulvi Yönter İstanbul
İYİ PARTİ (2)
Yasin
Öztürk Denizli
Enez
Kaplan Tekirdağ
BAŞKAN
– Okunan listeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Diğer
listeyi okutuyorum:
Dilekçe Komisyonu Üyelikleri Aday Listesi
Üye Sayısı (12)
Adı-Soyadı Seçim
Çevresi 
Adalet ve Kalkınma Partisi (6)
Fehmi
Küpçü  Bolu
Zülfü
Demirbağ  Elâzığ
Canan
Kalsın  İstanbul
Mihrimah
Belma Satır  İstanbul
Mustafa
Kendirli  Kırşehir
Ahmet
Salih Dal  Kilis
Cumhuriyet Halk Partisi (3)
Özcan
Purçu İzmir
Hüseyin
Avni Aksoy Karabük
Metin
İlhan Kırşehir
Halkların Demokratik Partisi (1)
Hüda
Kaya İstanbul
Milliyetçi Hareket Partisi (1)
Mehmet
Taytak Afyonkarahisar
İYİ PARTİ (1)
Aytun
Çıray İzmir
BAŞKAN
– Okunan listeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Diğer
listeyi okutuyorum:
Plan ve Bütçe Komisyonu Üyelikleri Aday Listesi
Üye Sayısı (30)
Adı-Soyadı Seçim
Çevresi 
Adalet ve Kalkınma Partisi (15)
Ekrem
Çelebi Ağrı
İbrahim
Aydın Antalya
Bekir
Kuvvet Erim  Aydın
Nilgün
Ök  Denizli
Ayşe
Keşir  Düzce
İbrahim
Aydemir  Erzurum
Abdullah
Nejat Koçer  Gaziantep
Cemal
Öztürk  Giresun
Süreyya
Sadi Bilgiç  Isparta
Şirin
Ünal  İstanbul
Yaşar
Kırkpınar  İzmir
Sami
Çakır  Kocaeli
Uğur
Aydemir  Manisa
Salih
Cora  Trabzon
İsmail
Güneş  Uşak
Cumhuriyet Halk Partisi (7)
Bülent
Kuşoğlu Ankara
Cavit
Arı Antalya
Mehmet
Bekaroğlu İstanbul
Emine
Gülizar Emecan İstanbul
Kamil
Okyay Sındır İzmir
Abdüllatif
Şener Konya
Süleyman
Girgin Muğla
Halkların Demokratik Partisi (3)
Garo
Paylan  Diyarbakır
Erol
Katırcıoğlu  İstanbul
Hüseyin
Kaçmaz  Şırnak
Milliyetçi Hareket Partisi (3)
İsmail
Faruk Aksu  İstanbul
Mustafa
Baki Ersoy  Kayseri
Mustafa
Kalaycı  Konya
İYİ PARTİ (2)
Durmuş
Yılmaz  Ankara
İsmail
Tatlıoğlu  Bursa
BAŞKAN – Okunan
listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Ne kadar güzel
değil mi, herkes kabul ediyor. Hep böyle çalışalım bundan sonra.
Diğer listeyi
okutuyorum:
Kamu İktisadi Teşebbüsleri Komisyonu Üyelikleri Aday Listesi
Üye Sayısı (35)
Adı-Soyadı Seçim
Bölgesi 
Adalet ve Kalkınma Partisi (17)
Tamer
Dağlı  Adana
Nevzat
Ceylan  Ankara
Kemal
Çelik  Antalya
Mustafa
Savaş  Aydın
Yavuz
Subaşı  Balıkesir
Mustafa
Esgin  Bursa
Ahmet
Kılıç Bursa
Nevzat
Şatıroğlu  İstanbul
Cumhur
Ünal Karabük
Selman
Oğuzhan Eser  Karaman
Ahmet
Tan  Kütahya
Metin
Gündoğdu  Ordu
Ergün
Taşcı  Ordu
Mücahit
Durmuşoğlu  Osmaniye
Osman
Nuri Gülaçar  Van
İrfan
Kartal  Van
Polat
Türkmen  Zonguldak
Cumhuriyet Halk Partisi (8)
Orhan
Sümer Adana
Mustafa
Tuncer Amasya
Sevda
Erdan Kılıç İzmir
Atila
Sertel İzmir
Baha
Ünlü Osmaniye
Kemal
Zeybek Samsun
Ahmet
Kaya Trabzon
Deniz
Yavuzyılmaz Zonguldak
Halkların Demokratik Partisi (4)
Kemal
Peköz Adana
Salihe
Aydeniz Diyarbakır
Sait
Dede Hakkâri
Murat
Sarısaç Van
Milliyetçi Hareket Partisi (3)
Mevlüt
Karakaya Ankara
Lütfi
Kaşıkçı Hatay
Esin
Kara Konya
İYİ PARTİ (3)
Şenol
Bal Ankara
Ümit
Dikbayır Sakarya
Bedri
Yaşar Samsun
BAŞKAN – Okunan
listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer listeyi
okutuyorum:
İnsan Haklarını İnceleme Komisyonu Üyelikleri Aday Listesi
Üye Sayısı (26)
Adı-Soyadı Seçim
Bölgesi 
Adalet ve Kalkınma Partisi (13)
İbrahim
Yurdunuseven  Afyonkarahisar
Emrullah
İşler  Ankara
Atay
Uslu  Antalya
Pakize
Mutlu Aydemir  Balıkesir
Ziver
Özdemir  Batman
Hakan
Çavuşoğlu  Bursa
Erol
Kavuncu  Çorum
Oya
Eronat  Diyarbakır
Hüseyin
Yayman  Hatay
Halis
Dalkılıç  İstanbul
Leyla
Şahin Usta  Konya
Hakan
Kahtalı  Malatya
Meliha
Akyol  Yalova
Cumhuriyet Halk Partisi (6)
Ali
Haydar Hakverdi Ankara
Servet
Ünsal Ankara
İrfan
Kaplan Gaziantep
Mahmut
Tanal İstanbul
Mustafa
Sezgin Tanrıkulu İstanbul
Aziz
Aydınlık Şanlıurfa
Halkların Demokratik Partisi (3)
Ömer
Faruk Gergerlioğlu Kocaeli
Ebrü
Günay Mardin
Meral
Danış Beştaş Siirt
Milliyetçi Hareket Partisi (2)
Metin
Nurullah Sazak Eskişehir
Memet
Bülent Karataş İstanbul
İYİ PARTİ (2)
Ümit
Beyaz İstanbul
Fahrettin
Yokuş Konya
BAŞKAN – Okunan
listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer listeyi
okutuyorum:
Avrupa Birliği Uyum Komisyonu Üyelikleri Aday Listesi
Üye Sayısı (26)
Adı-Soyadı Seçim
Bölgesi 
Adalet ve Kalkınma Partisi (13)
Muhammed
Fatih Toprak Adıyaman
Süleyman
Karaman Erzincan
Zehra
Taşkesenlioğlu Erzurum
Mustafa
Demir İstanbul
Markar
Eseyan İstanbul
Erkan
Kandemir İstanbul
Zafer
Sırakaya İstanbul
Mustafa
Yeneroğlu İstanbul
İsmail
Emrah Karayel Kayseri
Ziya
Altunyaldız Konya
Selman
Özboyacı Konya
Muhammed
Avcı Rize
Mehmet
Kasım Gülpınar Şanlıurfa
Cumhuriyet Halk Partisi (6)
Fikret
Şahin Balıkesir
Özgür
Karabat İstanbul
Sibel
Özdemir İstanbul
Türabi
Kayan Kırklareli
Burak
Erbay Muğla
Özkan
Yalım Uşak
Halkların Demokratik Partisi (3)
Feleknas
Uca Batman
Zeynel
Özen İstanbul
Tuma
Çelik Mardin
Milliyetçi Hareket Partisi (2)
Cemal
Çetin İstanbul
Arzu
Erdem İstanbul
İYİ PARTİ (2)
İmam
Hüseyin Filiz Gaziantep
Aylin
Cesur Isparta
BAŞKAN – Okunan
listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer listeyi
okutuyorum:
Kadın Erkek Fırsat Eşitliği Komisyonu Üyelikleri Aday Listesi
Üye Sayısı (26)
Adı-Soyadı Seçim
Bölgesi 
Adalet ve Kalkınma Partisi (13)
Jülide
Sarıeroğlu  Adana
Arzu
Aydın  Bolu
Derya
Bakbak  Gaziantep
Sabahat
Özgürsoy Çelik  Hatay
Fatih
Süleyman Denizolgun  İstanbul
İmran
Kılıç Kahramanmaraş 
Habibe
Öçal Kahramanmaraş 
Hülya
Nergis Kayseri 
Yelda
Erol Gökcan Muğla 
Semiha
Ekinci Sivas 
Zemzem
Gülender Açenal Şanlıurfa 
Çiğdem
Koncagül Tekirdağ 
Bahar
Ayvazoğlu Trabzon 
Cumhuriyet Halk Partisi (6) 
Gamze
Taşcıer Ankara 
Jale
Nur Süllü Eskişehir 
Necati
Tığlı Giresun 
Suzan
Şahin Hatay 
Saliha
Sera Kadıgil Sütlü İstanbul 
Candan
Yüceer Tekirdağ 
Halkların Demokratik Partisi (3)
Dirayet
Dilan Taşdemir Ağrı 
Filiz
Kerestecioğlu Demir Ankara 
Züleyha
Gülüm İstanbul 
Milliyetçi Hareket Partisi (2) 
Nevin
Taşlıçay Ankara 
Arzu
Erdem İstanbul 
İYİ PARTİ (2) 
Tuba
Vural Çokal Antalya 
Muhammet
Naci Cinisli Erzurum 
BAŞKAN – Listeyi
oylarınıza sunuyorum: Kabul edenler... Kabul etmeyenler... Kabul edilmiştir.
Diğer listeyi
okutuyorum: 
Güvenlik ve İstihbarat Komisyonu Üyelikleri Aday Listesi
Üye Sayısı (17) 
Adı-Soyadı Seçim
Bölgesi 
Adalet ve Kalkınma Partisi (8) 
Adil
Çelik Balıkesir 
Fetani
Battal Bayburt 
Selami
Altınok Erzurum 
Serkan
Bayram İstanbul 
Murat
Baybatur Manisa 
Ali
Cumhur Taşkın Mersin 
Adnan
Günnar Trabzon 
Mehmet
Altay Uşak 
Cumhuriyet Halk Partisi (4) 
Yüksel
Özkan Bursa 
Yüksel
Mansur Kılınç İstanbul 
Bedri
Serter İzmir 
İsmail
Atakan Ünver Karaman 
Halkların Demokratik Partisi (2) 
Adnan
Selçuk Mızraklı Diyarbakır 
Şevin
Coşkun Muş 
Milliyetçi Hareket Partisi (2) 
Mustafa
Hidayet Vahapoğlu Bursa 
Tamer
Osmanağaoğlu İzmir 
İYİ PARTİ (1)
Behiç
Çelik Mersin 
BAŞKAN – Okunan
listeyi oylarınıza sunuyorum: Kabul edenler... Kabul etmeyenler... Kabul
edilmiştir.
Böylece komisyon
üyeliklerine seçimler tamamlanmıştır.
Bütün komisyon
üyelerini tebrik ediyorum, görevlerinde başarılar diliyorum.
Sayın
milletvekilleri, komisyonlar toplanarak İç Tüzük’ün 24’üncü maddesine göre
görev dağılımı yapacaklardır; başkan, başkan vekili, sözcü ve kâtipleri
aralarından seçecektir. Bu sebeple komisyon üyeleri bugün saat 16.00 ve
17.00’de, şimdi okutacağım plana göre belirtilen salonlarda toplanacaklardır.
Ayrıca komisyonların toplantı yer ve saatleri plazma ekranda da yansıyacaktır. 
Şimdi
okutuyorum: 
Çevre Komisyonu,
Yeni Halkla İlişkiler Binası alt zemin 2 numaralı salon, 16/7/2018 saat 16.00;
Adalet Komisyonu, Yeni Halkla İlişkiler Binası 4’üncü kat 9 numaralı salon,
16/7/2018 saat 16.00; Bayındırlık, İmar, Ulaştırma ve Turizm Komisyonu, Yeni
Halkla İlişkiler Binası 3’üncü kat 5 numaralı salon, 16/7/2018 saat 16.00;
İçişleri Komisyonu, Yeni Halkla İlişkiler Binası 3’üncü kat 6 numaralı salon,
16/7/2018 saat 16.00; İnsan Haklarını İnceleme Komisyonu, Yeni Halkla İlişkiler
Binası 4’üncü kat 8 numaralı salon, 16/7/2018 saat 16.00; Millî Savunma
Komisyonu, Yeni Halkla İlişkiler Binası 1’inci kat 3 numaralı salon, 16/7/2018
saat 16.00; Tarım, Orman ve Köyişleri Komisyonu, Yeni Halkla İlişkiler Binası
1’inci kat 4 numaralı salon, 16/7/2018 saat 16.00; Plan ve Bütçe Komisyonu,
Plan ve Bütçe Komisyonu salonu Ana Bina 1’inci kat, 16/7/2018 saat 16.00; Kamu
İktisadi Teşebbüsleri Komisyonu, KİT Toplantı salonu Ana Bina 2’nci kat,
16/7/2018 saat 17.00; Avrupa Birliği Uyum Komisyonu, Yeni Halkla İlişkiler
Binası alt zemin 1 numaralı salon, 16/7/2018 saat 17.00; Anayasa Komisyonu,
Yeni Halkla İlişkiler Binası 1’inci kat 4 numaralı salon, 16/7/2018 saat 17.00;
Dışişleri Komisyonu, Yeni Halkla İlişkiler Binası 4’üncü kat 9 numaralı salon,
16/7/2018 saat 17.00; Dilekçe Komisyonu, Yeni Halkla İlişkiler Binası 4’üncü
kat 7 numaralı salon, 16/7/2018 saat 17.00; Güvenlik ve İstihbarat Komisyonu,
Yeni Halkla İlişkiler Binası alt zemin 2 numaralı salon, 16/7/2018 saat 17.00;
Kadın Erkek Fırsat Eşitliği Komisyonu, Yeni Halkla İlişkiler Binası 4’üncü kat
8 numaralı salon, 16/7/2018 saat 17.00; Millî Eğitim, Kültür, Gençlik ve Spor
Komisyonu, Yeni Halkla İlişkiler Binası 3’üncü kat 5 numaralı salon, 16/7/2018
saat 17.00; Sağlık, Aile, Çalışma ve Sosyal İşler Komisyonu, Yeni Halkla
İlişkiler Binası 1’inci kat 3 numaralı salon, 16/7/2018 saat 17.00; Sanayi,
Ticaret, Enerji, Tabii Kaynaklar, Bilgi ve Teknoloji Komisyonu, Yeni Halkla
İlişkiler Binası 3’üncü kat 6 numaralı salon, 16/7/2018 saat 17.00.
ÖZGÜR ÖZEL
(Manisa) – Sayın Başkan… 
BAŞKAN – Buyurun
Sayın Özel. 
III.- AÇIKLAMALAR (Devam)
23.- Manisa Milletvekili Özgür Özel’in, komisyonlardaki
görev dağılımında milletin beklediği uzlaşı kültürünü hayata geçirmenin
gereğine ilişkin açıklaması
ÖZGÜR ÖZEL
(Manisa) – Sayın Başkanım, biraz önce, herkes birlikte oy verince “Bu güzel,
keşke böyle olsa.” dediniz ya, aslında onun bazı yolları var; birlikte
çalışmak, ortak akıl aramak ve uzlaşı. Şimdi komisyonlara seçilen üyelerimiz
saat 16.00 ve 17.00’de salonlara gidecekler ve görev dağılımı yapacaklar.
Malumunuz üzere, başkan, başkan vekili, sözcü ve yazman üye seçecekler. Bu
noktada, geçmiş dönemde olduğu gibi iktidar partisi “Bunların hepsi bizden
olsun.” mu diyecek ya da iktidar partisi “Burada
başkan bizden olsun, başkan vekili bir muhalefet partisinden, sözcü bir diğer
muhalefet partisinden olsun, ortak akılla çalışalım.” mı diyecek? İşte,
mesele, hani bu ilk başta olan bu birlik ve beraberlik sonra kendini aratır
hâle geliyor ya, bunun aleyhindeki ilk adımlar bu komisyon seçiminden başlıyor.
Bu konuda geçmişteki olumsuz deneyimimizin ve geleceğe ait olarak -bu bir iş
birliği değil ama- ortak aklı birlikte aramak için milletin bizden beklediği
uzlaşı kültürünü hayata geçirme gereğinin altını çiziyorum.
Teşekkür
ediyorum.
BAŞKAN -
Teşekkür ederim.
Tabii,
komisyonlar kendi aralarında görev bölümü yapacaklardır. O sürece takdir
edersiniz ki bizim müdahalemiz söz konusu olamaz. Ümit ederim ahenkli bir görev
bölümü yapmış olurlar.
Sayın Muş…
24.- İstanbul Milletvekili Mehmet Muş’un, komisyonların
Başkanlık Divanını ne şekilde oluşturacaklarının TBMM İçüzüğü’nde belli
olduğuna ilişkin açıklaması
MEHMET MUŞ
(İstanbul) – Sayın Başkanım, siz ifade ettikten sonra aslında ben söz talebimi
geri çekmiştim ama… 
Komisyonların ne
şekilde başkan ve başkanlık divanını belirleyeceği, ilgili tüzüğümüzde
bellidir. Dolasıyla oradaki komisyon üyeleri kendi aralarında bunu
seçeceklerdir, belirleyeceklerdir. Bizim buradan motamot bir talimat vermek
gibi bir durumumuz söz konusu olamaz. Takdir, komisyon üyelerinindir. 
Ben bu seçilen
arkadaşlarımıza başarılar diliyorum. Seçilecek komisyon başkanlarımıza da
şimdiden muvaffakiyetler diliyorum.
Genel Kurulu
saygıyla selamlıyorum.
BAŞKAN – Değerli
milletvekilleri, gündemimizde yer alan konuları görüşmek üzere 17 Temmuz 2018
Salı (yarın) saat 15.00’te toplanmak üzere birleşimi kapatıyorum.
Kapanma Saati: 15.36



