

















DÖNEM: 24 CİLT: 2 YASAMA YILI: 2





TÜRKİYE BÜYÜK MİLLET MECLİSİ
TUTANAK DERGİSİ

10’uncu Birleşim
20 Ekim 2011 Perşembe

(TBMM Tutanak Müdürlüğü
tarafından hazırlanan bu Tutanak Dergisi’nde yer alan ve kâtip üyeler
tarafından okunmuş bulunan her tür belge ile konuşmacılar tarafından ifade
edilmiş ve tırnak içinde belirtilmiş alıntı sözler aslına uygun olarak
yazılmıştır.)

İ Ç İ N D E K İ L E R
 I. - GEÇEN TUTANAK ÖZETİ
 II. - GELEN KÂĞITLAR
 III. - YOKLAMA
 IV. - BAŞKANLIĞIN GENEL KURULA SUNUŞLARI
A)
TEZKERELER
1.- Türkiye Büyük Millet Meclisinin
2010 yılı harcamaları ile Sayıştayın 2010 yılına
ilişkin dış denetim raporlarının inceleme sonuçlarına ilişkin Başkanlık
tezkeresi (5/1)
B) Meclis Araştırması Önergeleri
1.- İstanbul Milletvekili Ferit Mevlüt Aslanoğlu ve 28 milletvekilinin, muhtarların sosyal
ve ekonomik sorunlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/26)
2.- İstanbul Milletvekili Ferit Mevlüt Aslanoğlu ve 22 milletvekilinin, belediyelere
aktarılan ödeneklerin hizmette eşitliğin sağlanması açısından adil ve dengeli
tahsis edilmesi için alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/27)
3.- İstanbul Milletvekili Ferit Mevlüt Aslanoğlu ve 26 milletvekilinin, baz
istasyonlarının insan sağlığına ve çevreye etkilerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin önergelesi (10/28)
C) Genel Görüşme Önergeleri
1.- Barış ve Demokrasi Partisi Grubu
adına Grup Başkan Vekilleri Iğdır Milletvekili Pervin Buldan ve Şırnak
Milletvekili Hasip Kaplan’ın, Kürt sorunu hakkında
genel görüşme açılmasına ilişkin önergesi (8/1)
2.- Cumhuriyet Halk Partisi Grubu adına
Grup Başkan Vekilleri Yalova Milletvekili Muharrem İnce, Ankara Milletvekili
Emine Ülker Tarhan ve İstanbul Milletvekili Mehmet Akif Hamzaçebi’nin, terör
olaylarında yaşanan artış ve terörle mücadele hakkında genel görüşme açılmasına
ilişkin önergesi (8/2)
3.- Giresun Milletvekili Nurettin
Canikli ve 22 milletvekilinin, terör olaylarında yaşanan artış ve terörle
mücadele hakkında genel görüşme açılmasına ilişkin önergesi (8/3)
4.- Milliyetçi Hareket Partisi Grubu
adına Grup Başkan Vekilleri Mersin Milletvekili Mehmet Şandır ve İzmir
Milletvekili Oktay Vural’ın, terör olaylarında yaşanan artış ve terörle
mücadele hakkında genel görüşme açılmasına ilişkin önergesi (8/4)

V.- ÖNERİLER
A) Danışma Kurulu Önerileri
1.- Gündemdeki sıralama ile Genel Kurul
çalışma saatlerinin yeniden düzenlenmesine; (11/1) esas numaralı gensoru
önergesinin görüşmelerinin 25/10/2011 Salı günkü
birleşimde yapılmasına ilişkin Danışma Kurulu önerisi

VI.-
GENEL GÖRÜŞME
A) Ön Görüşmeler 
1.- Barış ve Demokrasi Partisi Grubu
adına Grup Başkan Vekilleri Iğdır Milletvekili Pervin Buldan ve Şırnak
Milletvekili Hasip Kaplan’ın, Kürt sorunu hakkında
genel görüşme açılmasına ilişkin önergesi (8/1)
2.- Cumhuriyet Halk Partisi Grubu adına
Grup Başkan Vekilleri Yalova Milletvekili Muharrem İnce, Ankara Milletvekili
Emine Ülker Tarhan ve İstanbul Milletvekili Mehmet Akif Hamzaçebi’nin, terör
olaylarında yaşanan artış ve terörle mücadele hakkında genel görüşme açılmasına
ilişkin önergesi (8/2)
3.- Giresun Milletvekili Nurettin
Canikli ve 22 milletvekilinin, terör olaylarında yaşanan artış ve terörle
mücadele hakkında genel görüşme açılmasına ilişkin önergesi (8/3)
4.- Milliyetçi Hareket Partisi Grubu
adına Grup Başkan Vekilleri Mersin Milletvekili Mehmet Şandır ve İzmir
Milletvekili Oktay Vural’ın, terör olaylarında yaşanan artış ve terörle
mücadele hakkında genel görüşme açılmasına ilişkin önergesi (8/4)

VII.-
KAPALI OTURUMLAR
ÜÇÜNCÜ
ve DÖRDÜNCÜ OTURUMLAR 
(Kapalıdır)

VIII.-
YAZILI SORULAR VE CEVAPLARI 
1.- Antalya Milletvekili Gürkut Acar’ın, Antalya-Kaş-Uçarsu’da
hidroelektrik santrali yapılacağı iddialarına ilişkin Başbakandan sorusu ve
Enerji ve Tabii Kaynaklar Bakanı Taner Yıldız’ın cevabı (7/35)
2.- Muğla Milletvekili Tolga Çandar’ın,
TKİ Güney Ege Linyit İşletmeleri personel alım sınavına ilişkin Başbakandan
sorusu ve Enerji ve Tabii Kaynaklar Bakanı Taner Yıldız’ın cevabı (7/39)
3.- Balıkesir Milletvekili Namık Havutça’nın, Gönen Çayı’ndaki kirliliğe ilişkin sorusu ve
Çevre ve Şehircilik Bakanı Erdoğan Bayraktar’ın cevabı (7/204)
4.- Mersin Milletvekili Ali Rıza
Öztürk’ün, yapı denetim kuruluşlarına ilişkin sorusu ve Çevre ve Şehircilik
Bakanı Erdoğan Bayraktar’ın cevabı
(7/210) 
5.- Kütahya Milletvekili Alim Işık’ın, Kütahya Eti Gümüş tesisleri hakkındaki bazı
iddialara ilişkin sorusu ve Çevre ve Şehircilik Bakanı Erdoğan Bayraktar’ın
cevabı (7/211) 
6.- Ankara Milletvekili İzzet Çetin’in,
Kızılcahamam ve Güdül sınırlarından geçen Kirmir
Çayının korunmasına ilişkin sorusu ve Çevre ve Şehircilik Bakanı Erdoğan
Bayraktar’ın cevabı (7/212) 
7.- Balıkesir Milletvekili Ahmet Duran
Bulut’un, Kazdağı’ndaki maden aramalarının yol açacağı tahribat iddialarına
ilişkin sorusu ve Çevre ve Şehircilik Bakanı Erdoğan Bayraktar’ın cevabı
(7/213)
8.- Kırklareli Milletvekili Turgut Dibek’in, Kırklareli-İğneada’ya
nükleer santral yapılacağı iddialarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/223) 
9.- Bolu Milletvekili Tanju Özcan’ın,
Bolu-Mengen’e bağlı bir köyün elektrik sorununa ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/224) 
10.- Antalya Milletvekili Gürkut Acar’ın, soğutma ve nemlendirme depolarında
kullanılan elektrik bedellerine ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/225) 
11.- Antalya Milletvekili Yıldıray
Sapan’ın, Düden Şelalesini besleyen kanal üzerinde HES ruhsatı verildiği
iddiasına ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/226) 
12.- İzmir Milletvekili Erdal Aksünger’in, İzmir-Gaziemir’in bir mahallesinde bir çocuğun
elektrik kablolarındaki kaçak yüzünden hayatını kaybettiği iddialarına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/227) 
13.- Bartın Milletvekili Muhammet Rıza
Yalçınkaya’nın, kömür varlıklarını işletme hakkı kazanan bir firmaya ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/228) 
14.- Tunceli Milletvekili Hüseyin
Aygün’ün, Tunceli-Pülümür-Doğanpınar köyündeki tuğla
ve kiremit kili ocağına ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/230) 
15.- İstanbul Milletvekili Aydın Ağan
Ayaydın’ın, İstanbul-Sultangazi’de bulunan taş
ocaklarının denetimine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/231)
16.- Kütahya Milletvekili Alim Işık’ın, Kütahya Eti Gümüş A. Ş.’ye
ait tesislerdeki siyanür tehlikesi ile ilgili alınan tedbirlere ve yapılan
çalışmalara ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/232) 
17.- Gaziantep Milletvekili Mehmet
Şeker’in, EPDK tarafından elektrik faturalarına yansıtılan kayıp-kaçak bedeline
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/233) 
18.- Bursa Milletvekili İsmet
Büyükataman’ın, Kıbrıs Rum Yönetiminin Doğu Akdeniz’de petrol ve doğalgaz arama
çalışmalarına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/234) 
19.- Antalya Milletvekili Gürkut Acar’ın, Doğu Akdeniz’de yapılan doğalgaz ve petrol
aramalarına ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/235) 
20.- İstanbul Milletvekili Aykut
Erdoğdu’nun, doğalgaz ve petrol ithalatına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı
(7/236) 
21.- Kütahya Milletvekili Alim Işık’ın, Türkiye Kömür İşletmeleri Kurumunun
özelleştirileceği iddiasına ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/237) 
22.- Kütahya Milletvekili Alim Işık’ın, elektrik faturalarına yansıtılan kayıp-kaçak
bedellerine ve kaçak elektrik kullanımına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/238)

I.- GEÇEN TUTANAK ÖZETİ

TBMM Genel Kurulu saat
14.00’te açılarak dört oturum yaptı.

Oturum Başkanı, TBMM Başkan
Vekili Şükran Güldal Mumcu, Hakkâri’de meydana gelen elim saldırıda
yitirdiğimiz bütün vatandaşlarımıza başsağlığı ve yakınlarına sabırlar
dilediğine ilişkin bir konuşma yaptı.

Iğdır Milletvekili Pervin
Buldan, Hakkâri’de meydana gelen elim saldırıda yaşamını yitiren bütün
insanlarımıza Allah’tan rahmet, başsağlığı ve sabır, yaralılara acil şifalar
dilediğine; 
İzmir Milletvekili Oktay
Vural, 
Yalova Milletvekili
Muharrem İnce, 
Kahramanmaraş Milletvekili
Mahir Ünal, 
Başbakan Yardımcısı Bekir
Bozdağ, 
Hakkâri ilinin Çukurca
ilçesinde meydana gelen terör saldırısında şehit edilen 24 askerimize Allah’tan
rahmet, yaralanan 18 askerimize acil şifalar ve milletimize başsağlığı dilediklerine;

Mersin Milletvekili Mehmet
Şandır,
Yalova Milletvekili
Muharrem İnce,
Gruplar yerinden açıklamada
bulunduktan sonra Başbakan Yardımcısı Bekir Bozdağ’ın kürsüden konuşması
durumunda gruplara yeniden söz hakkı düşeceğine, bakanın yerinden açıklamada
bulunması gerektiğine;
Kayseri Milletvekili
Mustafa Elitaş, Oturum Başkanının, Grup başkan
vekillerine yerlerinden söz vereceğine, bakanın kürsüden açıklama yapacağına
dair birleşimin başında açıklama yaptığına, bakanın kürsüden konuşmasına
grupların itiraz etmesinin yersiz olduğuna,
Şırnak Milletvekili Hasip Kaplan, İç Tüzük’ün genel
görüşmeyle ilgili 101’inci maddesine,
İlişkin birer açıklamada
bulundular.

İstanbul Milletvekili Ferit
Mevlüt Aslanoğlu ve 23 milletvekilinin, üniversite
öğrencilerinin barınma sorunlarının (10/23),
İstanbul Milletvekili Ferit
Mevlüt Aslanoğlu ve 24 milletvekilinin, su kaynakları
potansiyelinin (10/24)
İstanbul Milletvekili Ferit
Mevlüt Aslanoğlu ve 25 milletvekilinin, Tekel’in
özelleştirilmesinden kaynaklanan sosyal ve ekonomik sorunların (10/25),
Araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergeleri Genel Kurulun bilgisine sunuldu; önergelerin gündemdeki yerlerini
alacağı ve ön görüşmelerinin, sırası geldiğinde yapılacağı açıklandı.

Gündemin “Kanun Tasarı ve
Teklifleri ile Komisyonlardan Gelen Diğer İşler” kısmının:
1’inci sırasında bulunan ve
görüşmelerine devam olunan, Türkiye Cumhuriyeti Hükûmeti ile İran İslam
Cumhuriyeti Hükûmeti Arasında Kapıköy ve Razi Kara
Hudut Kapılarının Ortak Kullanımına İlişkin Mutabakat Zaptının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporunun (1/287)
(S. Sayısı: 2),
2’nci sırasında bulunan
Güneydoğu Avrupa Kanun Uygulama Merkezi Sözleşmesinin Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporunun (1/442) (S. Sayısı: 9),
3’üncü sırasında bulunan
Türkiye Cumhuriyeti Hükümeti ve Ekvator Cumhuriyeti Hükümeti Arasında Ticaret
İşbirliği Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporunun (1/466) (S. Sayısı: 30),
4’üncü sırasında bulunan
Türkiye Cumhuriyeti ile İsviçre Konfederasyonu Arasında Gelir Üzerinden Alınan
Vergilerde Çifte Vergilendirmeyi Önleme Anlaşması ve Eki Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporunun (1/426) (S. Sayısı: 23),
5’inci sırasında bulunan
Türkiye Cumhuriyeti ile Çek Cumhuriyeti Arasında Yatırımların Karşılıklı
Teşviki ve Korunması Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporunun (1/355) (S. Sayısı: 18),
Görüşmeleri tamamlanarak
yapılan açık oylamalardan sonra kabul edildi ve kanunlaştı.

6’ncı sırasında bulunan
Türkiye Cumhuriyeti Hükümeti ile Brezilya Federatif Cumhuriyeti Hükümeti
Arasında Gümrük Konularında Karşılıklı İdari Yardım Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporunun (1/417) (S.
Sayısı: 6),
7’nci sırasında bulunan
Türkiye Cumhuriyeti Hükümeti ile Kuveyt Devleti Hükümeti Arasında Yatırımların
Karşılıklı Teşviki ve Korunması Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporunun (1/444) (S. Sayısı: 25),
Görüşmeleri komisyon
yetkilileri Genel Kurulda hazır bulunmadığından ertelendi. 

Yalova Milletvekili
Muharrem İnce, 18.10.2011 tarihli 8’inci Birleşim Tutanak Dergisi’nde yer alan,
“düşünce suçlusu” ve “götürme suçlusu” şeklindeki tanımlamasını “düşünce
şüphelisi tutuklusu” “götürme şüphelisi tutuklusu” şeklinde düzelttiğine
ilişkin bir açıklamada bulundu. 

Alınan karar gereğince, 20
Ekim 2011 Perşembe günü saat 14.00’te toplanmak üzere, birleşime 16.39’da son
verildi.




 Şükran
  Güldal MUMCU




 Başkan
  Vekili









 Muhammet Bilal
  MACİT Fatih
  ŞAHİN




 İstanbul  Ankara




 Kâtip Üye Kâtip
  Üye



II.- GELEN KâĞITLAR
No: 14
20
Ekim 2011 Perşembe
Tasarılar
1.- Türkiye Cumhuriyeti ile Kuzey
Kıbrıs Türk Cumhuriyeti Arasında Akdenizde Kıta
Sahanlığı Sınırlandırılması Hakkında Anlaşmanın Onaylanmasının Uygun
Bulunduğuna Dair Kanun Tasarısı (1/471) (Bayındırlık, İmar, Ulaştırma ve Turizm;
Milli Savunma; Sanayi, Ticaret, Enerji, Tabii Kaynaklar, Bilgi ve Teknoloji ile
Dışişleri Komisyonlarına) (Başkanlığa geliş tarihi: 14.10.2011)
2.- Türkiye Cumhuriyeti ile Filistin
Adına Filistin Kurtuluş Örgütü Arasındaki Geçici Serbest Ticaret Anlaşmasında
Değişiklik Yapılmasına Dair 1/2011 Sayılı Ortak Komite Kararının Onaylanmasının Uygun Bulunduğu
Hakkında Kanun Tasarısı
(1/472) (Plan ve Bütçe; Sanayi,
Ticaret, Enerji, Tabii Kaynaklar,
Bilgi ve Teknoloji
ile Dışişleri Komisyonlarına) (Başkanlığa
geliş tarihi: 03.10.2011)
3.- Türkiye Cumhuriyeti Hükümeti ile
Kırgız Cumhuriyeti Hükümeti Arasında Kırgızistan-Türkiye Manas Üniversitesinin
İşleyiş Esaslarına Dair Anlaşmanın Onaylanmasının Uygun Bulunduğuna Dair Kanun
Tasarısı (1/473) (Milli Eğitim, Kültür, Gençlik ve Spor; Plan ve Bütçe ile
Dışişleri Komisyonlarına) (Başkanlığa geliş tarihi: 12.10.2011)
4.- Türkiye Cumhuriyeti Enerji ve Tabii
Kaynaklar Bakanlığı ile Yunanistan Cumhuriyeti Çevre, Enerji ve İklim
Değişikliği Bakanlığı Arasında Enerji Alanında İşbirliği Hakkında Mutabakat
Zaptının Onaylanmasının Uygun Bulunduğuna Dair Kanun Tasarısı (1/474) (Sanayi,
Ticaret, Enerji, Tabii Kaynaklar, Bilgi ve Teknoloji ile Dışişleri
Komisyonlarına) (Başkanlığa geliş tarihi: 18.10.2011)
Teklifler
1.- Barış ve Demokrasi Partisi Grup
Başkanvekili Şırnak Milletvekili Hasip Kaplan'ın;
Kredi Kartları Faizlerinin İndirilmesi Hakkında Kanun Teklifi (2/109) (Sanayi,
Ticaret, Enerji, Tabii Kaynaklar, Bilgi ve Teknoloji Komisyonuna) (Başkanlığa
geliş tarihi: 07.10.2011)
2.- Antalya Milletvekili Tunca Toskay
ve Yozgat Milletvekili Sadir Durmaz'ın; İl Özel
İdaresi Kanununda Değişiklik Yapılmasına Dair Kanun Teklifi (2/110) (İçişleri;
Sağlık, Aile, Çalışma ve Sosyal İşler ile Plan ve Bütçe Komisyonlarına)
(Başkanlığa geliş tarihi: 12.10.2011)
Genel
Görüşme Önergeleri
1.- Barış ve Demokrasi Partisi Grubu
adına Grup Başkanvekilleri Iğdır Milletvekili Pervin Buldan ve Şırnak
Milletvekili Hasip Kaplan’ın, Kürt sorunu konusunda
bir genel görüşme açılmasına ilişkin önergesi (8/1) (Başkanlığa geliş tarihi: 20/10/2011)
2.- Cumhuriyet Halk Partisi Grubu adına
Grup Başkanvekilleri Yalova Milletvekili Muharrem İnce, Ankara Milletvekili
Emine Ülker Tarhan ve İstanbul Milletvekili Mehmet Akif Hamzaçebi’nin, terör
olaylarında yaşanan artış ve terörle mücadele konusunda bir genel görüşme
açılmasına ilişkin önergesi (8/2) (Başkanlığa geliş tarihi: 20/10/2011)
3.- Giresun Milletvekili Nurettin
Canikli ve 22 Milletvekilinin, terör olaylarında yaşanan artış ve terörle
mücadele konusunda bir genel görüşme açılmasına ilişkin önergesi (8/3)
(Başkanlığa geliş tarihi: 20/10/2011)
4.- Milliyetçi Hareket Partisi Grubu
adına Grup Başkanvekilleri Mersin Milletvekili Mehmet Şandır ve İzmir
Milletvekili Oktay Vural’ın, terör olaylarında yaşanan artış ve terörle
mücadele konusunda bir genel görüşme açılmasına ilişkin önergesi (8/4)
(Başkanlığa geliş tarihi: 20/10/2011)
Meclis
Araştırması Önergeleri
1.- İstanbul Milletvekili Ferit Mevlüt Aslanoğlu ve 28 Milletvekilinin, muhtarların sosyal
ve ekonomik sorunlarının araştırılarak alınması gereken önlemlerin belirlenmesi
amacıyla bir Meclis araştırması açılmasına ilişkin önergesi (10/26) (Başkanlığa
geliş tarihi: 06/10/2011)
2.- İstanbul Milletvekili Ferit Mevlüt Aslanoğlu ve 22 Milletvekilinin, belediyelere
aktarılan ödeneklerin hizmette eşitliğin sağlanması açısından adil ve dengeli
tahsis edilmesi için alınması gereken önlemlerin belirlenmesi amacıyla bir
Meclis araştırması açılmasına ilişkin önergesi (10/27) (Başkanlığa geliş
tarihi: 06/10/2011)
3.- İstanbul Milletvekili Ferit Mevlüt Aslanoğlu ve 26 Milletvekilinin, baz
istasyonlarının insan sağlığına ve çevreye etkilerinin araştırılarak alınması
gereken önlemlerin belirlenmesi amacıyla bir Meclis araştırması açılmasına
ilişkin önergesi (10/28) (Başkanlığa geliş tarihi: 06/10/2011) 
20
Ekim 2011 Perşembe
BİRİNCİ
OTURUM
Açılma
Saati: 14.02
BAŞKAN:
Başkan Vekili Şükran Güldal MUMCU
KÂTİP
ÜYELER: Muhammet Bilal
MACİT (İstanbul), Fatih ŞAHİN (Ankara) 
BAŞKAN – Sayın milletvekilleri, Türkiye
Büyük Millet Meclisinin 10’uncu Birleşimini açıyorum. 
III.-
YOKLAMA
BAŞKAN – Elektronik cihazla yoklama
yapacağız. 
Beş dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı
vardır. 
Gündeme geçiyoruz. 
Başkanlığın Genel Kurula sunuşları
vardır. 
Türkiye Büyük Millet Meclisi
Başkanlığının Türkiye Büyük Millet Meclisi ve Sayıştayın
2010 yılına ait dış denetim raporlarının inceleme sonuçlarına ilişkin tezkeresi
vardır, okutup bilgilerinize sunacağım. 
IV.-
BAŞKANLIĞIN GENEL KURULA SUNUŞLARI
A) Tezkereler
1.-
Türkiye Büyük Millet Meclisinin 2010 yılı harcamaları ile Sayıştayın
2010 yılına ilişkin dış denetim raporlarının inceleme sonuçlarına ilişkin
Başkanlık tezkeresi (5/1)
Türkiye Büyük Millet Meclisi Genel
Kuruluna
5018
sayılı Kamu Mali Yönetimi ve Kontrol Kanunu ile 2919 sayılı Türkiye Büyük
Millet Meclisi Genel Sekreterliği Teşkilat Kanununa göre; Türkiye Büyük Millet
Meclisinin 2010 yılı harcamaları ile Sayıştayın 2010
yılına ilişkin Dış Denetim Raporları, Başkanlık Divanının 12 Ekim 2011 tarihli
toplantısında Üst Yöneticilerin cevapları da dikkate alınarak görüşülmüş ve
ekteki inceleme sonuçlarının Genel Kurulun bilgisine sunulmasına karar
verilmiştir.
Bilgilerine sunulur.
 Cemil
Çiçek
 Türkiye
Büyük Millet Meclisi
 Başkanı

Türkiye Büyük Millet Meclisi ve Sayıştayın 2010 Yılı Dış Denetim Raporlarının İnceleme
Sonuçları
1- Türkiye Büyük Millet Meclisinin 2010
yılı harcamalarına ilişkin Dış denetim Raporunda; 2010 yılı Bütçe Kanunuyla
tahsis edilen ödeneklerin; İdari birimler tarafından kullanımı sırasında
düzenlenen harcama belgelerinin kanunlara ve diğer hukuki düzenlemelere uygun
olup olmadığı, Birimlerce yapılan harcamaları gösteren mali tablolarının
güvenilirliği ve doğruluğu incelenmiştir. Yapılan inceleme
sırasında; 2010 yılına ait cetvel ve tablolarda gösterilen gider rakamlarının;
doğru ve denk olarak kaydedilip kaydedilmediği, bütçede yer alan kullanılabilir
ödenek rakamlarıyla, bu rakamların gerçekleşen kesin hesap sonuç rakamlarıyla
karşılaştırması yapılmak suretiyle, gerçekleşme oranları ve uygunluk durumları,
programa alınan yatırımların gerçekleştirilip gerçekleştirilmediği
araştırılmış, cetvellerdeki rakamların dayandıkları sarf belgelerinin ilgili
mevzuatına uygunluğu örnekleme yoluyla denetlenmiştir.
Raporda özetle;
TBMM
Başkanlığı 2010 yılı kullanılabilir bütçe ödeneğinin 470.026.154 TL olduğu, yıl
içinde bu ödeneğin 418.113.361,52 TL'lik kısmının harcandığı, kalan
37.364.251,64 TL ödeneğin iptal edildiği, 15.815.501,32 TL özel ödeneğin ise
ertesi yıla devredildiği, tahsis edilen ödeneğin 2010 yılında %89'u, 2009
yılında %87'sinin, 2008 yılında % 79'unun, harcandığı, ödenek üstü harcama
yapılmadığı, dengeli bütçe politikasının gözetildiği belirtilmektedir.
2010 yılı programındaki yatırımların
gerçekleştirilmesi için bütçeye konulan ödeneğin harcanamayıp iade edilmesiyle
stratejik plan hedeflerinin yakalanması amacıyla; performansa dayalı ilkeli,
tutarlı, dengeli bir bütçe politikası uygulanması ve ödenek ihtiyacının
isabetli bir şekilde tespit edilmesi gerektiği,
Harcama belgelerine ilişkin olarak
yapılan değerlendirmede;
Tedavi yardımı yönetmeliğine göre özel
sağlık kurum ve kuruluşlarınca yapılan tedavi giderlerinin ödenmesinde, sağlık
karnesinin kimlik bölümünün fotokopisinin ödeme emri belgesine eklenmesinin ve
Reçete ile ilaç alımlarında, yönetmeliğe göre reçetede yer alması gereken
bilgilerin noksansız şekilde düzenlenmesi gerektiği,
Nakden verilen giyecek yardımı veya
dikiş bedeli ödemelerinde, Merkezi Yönetim Harcama Belgeleri Yönetmeliğine
göre, Ödeme Emri Belgesine Çeşitli Ödemeler Bordrosunun da bağlanması hususuna
dikkat edilmesinin uygun olacağı,
Sosyal tesis mahiyetinde olan yerlere
ait işletme giderlerinin kurum bütçesinden değil, sosyal tesisin gelirlerinden
karşılanmasına özen gösterilmesi gerektiği,
Başbakanlık Müsteşarı için kanunda
öngörülen makam tazminatı uygulamasında Milletvekilleri için de aynı şekilde
hesaplama yapılmasının ve/veya sözleşme hükmüyle kanunda öngörülen makam
tazminatı miktarının uyumlu hale getirilmesi ile Milletvekillerinin Sosyal Güvenlik
Primi Kurum karşılığı ve kesenek hesabında, Başbakanlık Müsteşarı için
öngörülen ek göstergenin dikkate alınmasının uygun olacağı,
Kamu
İhale Kanununda belirtilen temel ilkelere uygun şekilde ihaleye katılımı
artırıcı tedbirlerin alınarak ihalelerde rekabet sağlanmaya çalışılmasının
yerinde olacağı, İdari şartnamede yer alan hususların sözleşmede de aynen yer
alması gerektiği, Kamu İhale Kanununda belirtilen zorunluluğun gereği olarak,
ihale konusu işin başlama ve bitirme tarihlerinin, yani işin süresinin idari
şartnamede belirtilmesinin gerektiği, İdari şartname ve sözleşmede, işin
zamanında tamamlanmaması halinde gecikilen her takvim günü için öngörülen
gecikme cezasının uygulanmasının zorunlu bulunduğu,
Mal alımlarına ilişkin muayene ve kabul
işlemlerinin 4735 sayılı Kamu İhale Sözleşmeleri Kanununun Denetim Muayene ve
Kabul İşlemlerini düzenleyen hükümleri doğrultusunda yerine getirilmesinin
uygun olacağı,
İdare ile yüklenici arasında mevzuata
uygun olarak akdedilen sözleşme hükümlerine aykırı olarak asgari ücret fiyat
farkı ödenmemesine özen gösterilmesinin gerektiği, ihale onayı, idari şartname,
sözleşme vb ihale belgeleri arasında birbirine
aykırılık teşkil edecek hükümlere yer verilmemesinin sağlanmasının uygun
olacağı,
Sosyal Güvenlik Kurumu Başkanlığı'na
yapılan prim ödemelerinin, şartname ve sözleşmede belirlenen oranlara uygun
olarak ödenmesine özen gösterilmesinin gerektiği,
Yüklenicinin kusuru olmaksızın idareden
kaynaklanan sebeplerle taahhüdün süresi içerisinde yerine getirilememesi hallerinde,
idari şartname ve sözleşme hükümleri gereği süre uzatımı kararı verilmesi,
şayet süre uzatımı kararı verilmemişse gecikilen sürenin tamamı için gecikme
cezasının uygulanması hususlarına dikkat edilmesi gerektiği,
Kesin hesap cetvelleri içerisinde yer
alan ve harcama birimleri taşınır yönetim hesaplarının konsolidesi
ile oluşturulan Taşınır Mal Yönetmeliği eki "Taşınır Kesin Hesap Cetveli
(Örnek: 16)" ve "Taşınır Kesin Hesap İcmal Cetveli (Örnek: 17)" nin yönetmeliğe uygun olarak tanzim edilmesi gerektiği,
Şeklinde çeşitli hususlarda
değerlendirme ve tavsiyelerde bulunulmuştur.
Ayrıca,
yapılan genel değerlendirmede; harcamaların ihale usulleri ile ilkelerine
dayalı olarak açıklık ve rekabetin sağlandığı, böylece tüketime yönelik mal ve
hizmet alımlarında bütçe ödeneğinin verimli ve ekonomik şekilde kullanıldığı,
ödeme emri belgeleri ve muhasebe işlem fişlerine dayalı olarak ilgililerin
hesaplarına aktarılan paralar ile banka hesap özetlerinin mutabık olduğu, kesin
hesap cetvellerinde gösterilen gelir-gider rakamlarının doğru ve denk olduğu,
ödenek üstü harcama yapılmadığı ifade edilmektedir.
Bu çerçevede, dış denetçilerin denetim
bulguları ve önerileri dikkate alınarak düzenlenen Üst Yönetici cevaplarında;
Bazı ödeme evraklarına ilişkin esası
etkilemeyen bazı belgelerin veya tedavi ödemelerinde ilacı alanın imzası ve
isim eksikliği gibi hususlarla ilgili olarak mevzuat boşluklarının giderilmesi
ile Kamu İhale Kanunu’na göre yapılan alımlarda idari şartname, muayene kabul
komisyonu vb gibi hususlarda ilgili mali mevzuatın
uygulanmasına özen gösterileceği,
Taşınırların fiilî sayım ve kesin
hesabı ile ilgili olarak halen mevcut sayımların devam ettiği ve taşınır
hesapları ile muhasebe kayıtlarının bu yılsonunda uyumlu hale getirilmiş
olacağı,
Milletvekili
ödenek ve yollukları ile sosyal güvenlik kurumu kesenek ve kurum karşılıkları
konusunda; hâlen bu konudaki uygulamanın en yüksek devlet memuru göstergeleri
üzerinden yapılmakta olduğu, konu kendi yasal zemininde bu şekilde
sürdürülmekle birlikte, Milletvekilleri ile ilgili Anayasanın 86 ncı maddesi dâhil diğer ilgili kanun ve mevzuatında bu
hususlar da dikkate alınarak gereken düzenlemelerin yapılması suretiyle
Milletvekillerimizin özlük hakları üzerinde olabilecek tereddütleri giderecek
yasal ve kalıcı bir çerçeve oluşturulması için girişimde bulunulacağı,
ifade
edilmiş ve gerekli tedbirlerin alınacağı belirtilmiştir.
Sonuç
olarak; yukarıda belirtilen denetim ve değerlendirme dışında, TBMM Genel
Sekreterinin üst yönetici olarak, bütçe ile verilen kamu kaynaklarının etkili,
ekonomik ve verimli bir şekilde kullanılmasını temin edecek mali tedbirlerin alınmasında,
5018 sayılı Kanunda öngörülen mali yönetim ve kontrol sisteminin işleyişinin
gözetilmesinde, görev ve sorumlulukların yerine getirilmesinde gayret
gösterdiği, Harcama yetkilisi, gerçekleştirme görevlisi, mali hizmetler birim
yöneticisi ve muhasebe yetkilisinin, mali mevzuatın uygulanmasında ve gerekli
tedbirlerin alınmasında azami çaba sarf ettikleri, İdarenin mali faaliyet,
karar ve işlemlerinin Kamu Mali Yönetimi ve Kontrol Kanunu ve ilgili diğer
mevzuat çerçevesinde yürütüldüğü sonucuna varıldığından;
Başkanlık Divanı tarafından, Türkiye
Büyük Millet Meclisinin 2010 yılı harcamalarına ilişkin Dış Denetim Raporu ve
Üst Yönetici Cevapları kabul edilmiş olup, tenkit ve tavsiye edilen hususlarda
gerekli tedbirlerin alınması önerilmiştir. 
2-
Sayıştay Başkanlığına 2010 yılı Bütçe Kanunuyla tahsis edilen ödenekler
kapsamında yapılan harcamalar ve bunlara ilişkin belgeler esas alınarak; bu
ödeneklerin kullanımı sırasında düzenlenen harcama belgelerinin kanunlara ve
diğer hukuki düzenlemelere uygun olup olmadığı, Kamu kaynaklarının ekonomik,
etkili ve verimli olarak kullanılıp kullanılmadığı, yapılan harcamaları
gösteren mali tablolarının güvenilirliği ve doğruluğu, incelenmiştir.
Raporda özetle;
Sayıştay Başkanlığına 2010 yılı
bütçesinde 125.900.053,97 TL ödenek tahsis edildiği, bu ödeneğin 94.475.057,64
TL'lik % 75 lik kısmının harcandığı ve tahsis edilen
ödeneklerin 2009 da %86,41'i, 2008'de de 83,71'inin harcanmış olduğu
belirtilmektedir. Ayrıca, son üç yılın bütçe ödenekleri esas
alındığında; 2010 yılı ödenek tutarı 2009 yılı ödenek tutarından yaklaşık % 27,
2009 yılı ödenek tutarı 2008 yılı ödenek tutarından % 9 daha fazla tespit
edildiği ve yatırım planı ye yıllık yatırım programı hedeflerinin tutturulması
amacıyla performansa dayalı; ilkeli, tutarlı, dengeli bir bütçe politikası
uygulanması gerektiği ve bütçe yapım aşamasında ödenek ihtiyacının harcanabilir
seviyede tespit edilmesi ya da yatırım programının gerçekleşmesi için bütçe
ödeneğinin tam olarak kullanılması gerektiği ifade edilmiştir.
2010 yılı harcamalarının % 63,98'ini
Personel giderleri, % 8,24'ünü Sosyal güvenlik primleri, % 19,44'ünü Mal ve
hizmet alım giderleri, % 0,49'unu Cari transferler ve % 7,85'ini Sermaye
giderlerinin oluşturduğu belirtilmiştir.
Yapılan denetim sonucunda;
Mali yılın ilk ayına ait aylık (maaş)
ödemelerinde, personelin kıdem aylığına esas hizmet sürelerini gösteren insan
kaynakları birimince onaylı listenin ödeme emri belgesine bağlanmasının
gerektiği,
Sözleşmeli olarak istihdam edilen
personel ücretlerinin ödenmesinde sözleşme ve işe başlama yazılarının ilk
ödemeye ait ödeme emri belgesine bağlanması gerektiği,
Yurtdışı geçici görev yolluklarının
ödenmesinde yatacak yer temini için alınan faturanın dairesince onaylanmış
tercümelerinin ödeme belgesine bağlanması gerektiği,
Mal alımlarında yapılan muayene ve
kabul işlemlerinin 4735 sayılı Kamu İhale Sözleşmeleri Kanunu ile Mal Alımları
Denetim Muayene ve Kabul İşlemlerine Dair Yönetmelik hükümlerinde sayılan iş ve
işlemlere uygun şekilde yerine getirilmesi gerektiği,
Alacakların hak sahiplerinin banka
hesaplarına aktarılması suretiyle ödenmesinde, alacaklının harcama birimince
onaylanmış yazılı talebinin alınmasının ihmal edilmemesi gerektiği,
4734
sayılı Kanunun 22. maddesi kapsamında mal ve hizmet alımı yapılırken; piyasa
fiyat araştırması sırasında sadece bir firmadan teklif almakla yetinilmemesi,
açıklık ve rekabet ortamının oluşturulması amacıyla birden çok firmadan teklif
alınması ve araştırma yapılmasına ve tedarik edilecek malın özelliğine göre
valilik, belediye, ticaret odası, sanayi odası, meslek odalarından veya üretim
ve satış yapan kamu kurum ve kuruluşları ile borsa ve özel sektör
kuruluşlarından da fiyatların araştırılmasına özen gösterilmesi gerektiği,
Mal
Alımı İhaleleri Uygulama Yönetmeliği, Hizmet Alımı İhaleleri Uygulama
Yönetmeliği ile Yapım İşleri İhaleleri Uygulama Yönetmeliğinin amir hükümleri
gereği işlem yapılarak, 4734 sayılı Kamu İhale Kanunu çerçevesinde
gerçekleştirilecek olan ihalelerde hazır bulunanlar önünde yapılan ilk oturumda
yaklaşık maliyetin duyurulması ve isteklilerce teklif edilen fiyatlar
tutanağının işin yaklaşık maliyetini de içerecek şekilde düzenlenmesinin
sağlanmasının gerektiği,
4734 sayılı Kamu İhale Kanunu'nun
"Sözleşmeye davet" başlıklı 42. maddesi uyarınca işlem yapılarak,
ihale üzerinde bırakılan isteklice sözleşmeye davet
yazısının tebliğ tarihini izleyen on gün içinde sözleşmeyi imzalamasının
sağlanması gerektiği,
Mal Alımı İhaleleri Uygulama
Yönetmeliğinin 57., Hizmet Alımı İhaleleri Uygulama
Yönetmeliğinin 58. ve Yapım İşleri İhaleleri Uygulama Yönetmeliğinin 59.
maddelerinde; "(1) Teklifler; Kanun, bu Yönetmelik ve tip şartnamelerde
belirtilen esaslar çerçevesinde standart formlar kullanılarak değerlendirilir..."
hükmünden de anlaşılacağı üzere tekliflerin değerlendirilmesi aşamasında
standart formların kullanılmasının gerekmekte olduğu, bu nedenle standart
formların eksiksiz doldurulmasının sağlanması gerektiği,
Hizmet alımı ihalelerinde sözleşme
konusu iş tamamlandığında yapılmış olan hizmet işinin kabulün yapılması için
yüklenicinin idareye yazılı olarak başvuruda bulunması, muayene ve kabul
komisyonu oluşturulduktan sonra da durumun yükleniciye yazılı olarak bildirilmesinin
sağlanması gerektiği,
Yapım işlerinde yaklaşık maliyet
hesabına esas teşkil eden fiyat araştırması için yapılan çalışmalarda, fiyat
sorulacak kişi ve kuruluşlara yazılan yazıda fiyatı tespit edilecek iş grubu,
iş kalemi veya malzemenin ayrıntılı özellikleri ve standardına yer verilmesi,
fiyat istenecek kişi ve kuruluşlara aynı koşulları taşıyan yazılarla
başvurulmasının sağlanması gerektiği,
Şeklinde çeşitli hususlarda
değerlendirme ve tavsiyelerde bulunulmuştur.
Bu çerçevede, dış denetçilerin denetim
bulguları ve önerileri dikkate alınarak düzenlenen Üst Yönetici cevaplarında;
Mali yılın ilk ayına ait aylık (maaş)
ödemesinde, personelin kıdem aylığına esas hizmet sürelerini gösteren onaylı
listenin ödeme belgesine bağlanması hususunda gerekli özenin gösterileceği,
Sözleşmeli olarak istihdam edilen
personelin sözleşmelerinin her yıl Sayıştay Genel Kurulunun izni alındıktan
sonra düzenlenebildiği ve sözleşmelerinin Ocak ayına ilişkin ilk ödeme emri
belgesine eklenmesi için gerekli tedbirlerin alınacağı,
Yurtdışı geçici görev yolluklarının
ödenmesi sırasında, yatacak yer temini için alınan faturanın dairesince
onaylanmış tercümelerinin ödeme belgesine bağlanması hususunda gerekli özenin
gösterileceği,
Kamu İhale Kanununa göre yapılan
ihalelerde, ilgili mevzuatın öngördüğü belgelerin zamanında ve eksiksiz
düzenlenmesi hususunda gerekli özenin gösterileceği,
İfade edilmiş ve gerekli tedbirlerin
alınacağı belirtilmiştir.
Sonuç
olarak; yukarıda belirtilen değerlendirmeler sonucu, Kurumun ödeme emri belgeleri
ve muhasebe işlem fişlerine dayalı olarak tahakkuk ettirdiği ödemeleri ile
banka hesap özetlerinin mutabık olduğu, Kesin hesap cetvellerinde gösterilen
gelir-gider rakamlarının doğru ve denk olduğu, ödenek üstü harcama yapılmadığı,
Sayıştay Başkanının üst yönetici olarak, bütçe ile verilen kamu kaynaklarının
etkili, ekonomik ve verimli bir şekilde kullanılmasını temin edecek mali
tedbirlerin alınmasında, 5018 sayılı Kanunda öngörülen mali yönetim ve kontrol
sisteminin işleyişinin gözetilmesinde, görev ve sorumlulukların yerine
getirilmesinde üstün gayret gösterdiği, harcama yetkilisi, gerçekleştirme
görevlisi, mali hizmetler birim yöneticisi ve muhasebe yetkilisinin, mali
mevzuatın uygulanmasında ve gerekli tedbirlerin alınmasında azami çaba sarf ettikleri,
İdarenin mali faaliyet, karar ve işlemlerinin Kamu Mali Yönetim ve Kontrol
Kanunu ve ilgili diğer mevzuat çerçevesinde yürütüldüğü, sonucuna
varıldığından;
Başkanlık Divanı tarafından, Sayıştay
Başkanlığının 2010 yılına ilişkin Dış Denetim Raporu ve Üst Yönetici Cevapları
kabul edilmiş olup, tenkit ve tavsiye edilen hususlarda gerekli tedbirlerin
alınması önerilmiştir.
BAŞKAN – Bilgilerinize sunulmuştur.
Meclis araştırması açılmasına ilişkin
üç önerge vardır, ayrı ayrı okutuyorum:
B) Meclis Araştırması Önergeleri
1.-
İstanbul Milletvekili Ferit Mevlüt Aslanoğlu ve 28
milletvekilinin, muhtarların sosyal ve ekonomik sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/26)
Türkiye Büyük Millet Meclisi
Başkanlığına
Türkiye'de halen 35.148 köy muhtarı,
17.805 mahalle muhtarı olmak üzere yaklaşık 53.000 muhtar, büyük zorluklar
içinde görev yapmaktadır.
Muhtarlarımız, köyünün ve mahallesinin
her türlü sorununu yerinde yaşayan, çözümünü bilen, bu sorunları ilgili
kurumlara aktaran, yalnızca bireysel gücü ile çalışan, seçimle iş başına gelen
en küçük ve en etkili resmi kurumdur. Demokrasimizin bel kemiği olan
muhtarlarımız, üstlendikleri bu zor görevi yerine getirirken ağır iş yükünün
yanında, ekonomik zorluklarla da mücadele etmek zorunda bırakılmışlardır.
Muhtarlarımızın sosyal ve ekonomik
sorunlarının iyileştirilmesi, sosyal güvenlik primleri nedeniyle düştükleri
durumun tespit edilmesi, daha etkin çalışma koşullarının yaratılması amacıyla,
Anayasa'nın 98'inci, TBMM İçtüzüğü'nün 104 ve 105.
maddeleri uyarınca Meclis araştırması açılmasını saygılarımla arz ederim.
1)
Ferit Mevlüt Aslanoğlu (İstanbul)
2)
Candan Yüceer (Tekirdağ)
3)
Kadir Gökmen Öğüt 
(İstanbul)
4)
Veli Ağbaba (Malatya)
5)
Erdal Aksünger (İzmir)
6)
Atilla Kart (Konya)
7)
İhsan Özkes (İstanbul)
8)
Ramazan Kerim Özkan (Burdur)
9)
Kamer Genç (Tunceli)
10)
Haluk Ahmet Gümüş (Balıkesir)
11)
Ali Rıza Öztürk (Mersin)
12)
Sinan Aydın Aygün (Ankara)
13)
Mehmet Şeker (Gaziantep)
14)
Mevlüt Dudu (Hatay)
15)
Bedii Süheyl Batum (Eskişehir)
16)
Metin Lütfi Baydar (Aydın)
17)
Mehmet Ali Ediboğlu (Hatay)
18)
Kazım Kurt (Eskişehir)
19)
Salih Fırat (Adıyaman)
20)
Aytuğ Atıcı (Mersin)
21)
Özgür Özel (Manisa)
22)
Nurettin Demir (Muğla)
23)
Mustafa Sezgin Tanrıkulu (İstanbul)
24)
Ali Özgündüz (İstanbul)
25)
Rıza Türmen (İzmir)
26)
Sena Kaleli (Bursa)
27)
Celal Dinçer (İstanbul)
28)
Mehmet Şevki Kulkuloğlu (Kayseri)
29)
Malik Ecder Özdemir (Sivas)
2.-
İstanbul Milletvekili Ferit Mevlüt Aslanoğlu ve 22
milletvekilinin, belediyelere aktarılan ödeneklerin hizmette eşitliğin
sağlanması açısından adil ve dengeli tahsis edilmesi için alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/27)
Türkiye Büyük Millet Meclisi
Başkanlığına
Büyükşehir, il, ilçe ve belde
belediyelerimizin hizmet alanları, hizmet götürdüğü kişi sayısı, alt ve üst
yapı ihtiyaçlarının karşılanması yönünde çok farklı özelliklerle karşı karşıya
olduğumuz bir gerçektir. Belediyelerimize İller Bankası kanalıyla aktarılan
ödeneklerde nüfus başına uygulanan kriter önemli
haksızlıklar ve farklılıklar yaratmaktadır. Mevcut Büyükşehirlerden çok daha
fazla kişiye hizmet götüren bazı il belediyelerimiz mağdur edilmektedir. Yine
alt yapı hizmetlerini tamamlamak için gerekli ödenekleri bulamamaktadırlar. İl,
ilçe ve Belde Belediyeleri bu sorunları mevcut uygulama ile gidermek
olanağından yoksun bırakılmaktadır. Bu nedenle mevcut uygulamaların gözden geçirilerek
hizmette eşitlik sağlanması açısından Anayasanın 98. Maddesi ile İç Tüzüğün
104. ve 105. Maddeleri uyarınca bir Meclis Araştırması açılmasını saygılarımla
arz ederim.
1)
Ferit Mevlüt Aslanoğlu (İstanbul)
2)
Candan Yüceer  (Tekirdağ)
3)
İhsan Özkes  (İstanbul)
4)
Erdal Aksünger  (İzmir)
5)
Atilla Kart  (Konya)
6)
Veli Ağbaba  (Malatya)
7)
Kamer Genç  (Tunceli)
8)
Mehmet Şeker  (Gaziantep)
9)
Mevlüt Dudu  (Hatay)
10)
Aykut Erdoğdu  (İstanbul)
11)
Metin Lütfi Baydar  (Aydın)
12)
Mehmet Ali Ediboğlu  (Hatay)
13)
Kazım Kurt  (Eskişehir)
14)
Salih Fırat (Adıyaman)
15)
Özgür Özel  (Manisa)
16)
Aytuğ Atıcı  (Mersin)
17)
Nurettin Demir  (Muğla)
18)
Ramazan Kerim Özkan  (Burdur)
19)
Mustafa Sezgin Tanrıkulu (İstanbul)
20)
Ali Rıza Öztürk  (Mersin)
21)
Celal Dinçer  (İstanbul)
22)
Mehmet Şevki Kulkuloğlu  (Kayseri)
23)
Malik Ecder Özdemir  (Sivas)
Gerekçe: 
Ülkemizde
mevcut Büyükşehir Belediyeleri, İl, İlçe ve Belde Belediyelerinin gelirleri ile
bu Belediyelerimizin hizmet götürdüğü alanlar ve mevcut ihtiyaçlarının
öncelikleri nedeniyle farklı gelirlere sahip Belediyeler oranında objektif
kıstas olmadığı, mevcut Büyük Şehir Belediyelerinin hizmet götürdüğü alan ve
mevcut nüfus’unun üstünde olan nüfus’a
sahip bazı il Belediyelerinin Büyükşehir Belediyelerinin sağladığı gelirlerden
yoksun bırakılmaktadır. Mevcut Büyükşehir Belediyelerinden çok
daha fazla kişiye hizmet veren İl Belediyelerimiz adına önemli haksızlıklar
yaratılmaktadır. Ayrıca, alt yapı ve üst yapı hizmetlerini tamamlamış İl, İlçe
ve Belde Belediyeleri ile bu hizmetleri tamamlanmamış Belediyeler arasında
önemli sorunlar oluşmaktadır. Halkımıza hizmet götüren Belediyelerle ilgili,
mevcut uygulamanın gözden geçirilmesi ve hizmetle eşitlik sağlanması
gerekmektedir.
3.-
İstanbul Milletvekili Ferit Mevlüt Aslanoğlu ve 26
milletvekilinin, baz istasyonlarının insan sağlığına
ve çevreye etkilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergelesi
(10/28)
Türkiye Büyük Millet Meclisi
Başkanlığına
Gelişen teknoloji ve kimyasallar
birtakım sağlık ve çevre sorunlarını da beraberinde getirmektedir. Cep
telefonlarının kullanılabilmesi için gerekli olan kapsama alanı baz istasyonları ile sağlanmaktadır. Baz istasyonları meskûn
mahallerde GSM şirketlerinin kendileri için en uygun olan okullarda, sağlık
kuruluşlarında, kamu binalarında, camilerde ve apartmanlarda kurulmaktadır.
Başta ABD olmak üzere Avrupa
ülkelerinin pek çoğunda elektromanyetik alanların insan sağlığı üzerindeki
etkisi bilimsel olarak araştırılmaktadır. Yapılan araştırmalar henüz kesinlik
kazanmamakla beraber ülkelerin pek çoğu çeşitli önlemler almışlardır. Örneğin,
tüm Avrupa ülkeleri, Uluslararası İyonlaştırmayan Radyasyondan Koruma
Komitesi'nin hazırladığı kılavuzlara kesin bir şekilde uyma kararı almıştır.
Kılavuzlardaki önlemler yeteri derecede koruma sağlamaktadır.
Ülkemizde ilk yıllarda gelişigüzel
yerleştirilen baz istasyonları halk arasında
tedirginlik yaratmış ve giderek tepkiler ortaya çıkmaya başlamıştır.
Çevre Bakanlığı 11.5.2000 tarihinde
elektromanyetik kirlilik konusunda bir genelge yayınlamıştır. Bu genelgede baz istasyonlarının kamu binaları, okul, hastane, kışla,
park, apartman gibi yapı ve alanlarda kurulmaması gerektiği belirtilmiştir. Bu
genelge ile baz istasyonlarının kurulma izni
valiliklere verilmiştir.
Sağlık Bakanlığı da 29.5.2000 tarihinde
bir genelge yayınlayarak elektromanyetik dalgaların biyolojik etkileri
olduğunun ortaya çıktığını bu koruda tedbir alınması gerektiği belirterek baz istasyonları konusunda valiliklere yetki vermiştir.
Sağlık Bakanlığı'nın ardından SHÇEK
Genel Müdürlüğü 7.8.2000 tarihinde sosyal hizmet kuruluşları binalarına veya
yakın çevresine kurulan baz istasyonlarının
söktürülmesini istemiştir.
Bu üç kuruluşun ardından Ulaştırma
Bakanlığı 4.9.2000 tarihinde Baz İstasyonlarının Kuruluş yeri, Ölçümleri,
İşletilmesi ve Denetlenmesi hakkında bir yönetmelik yayınlamıştır.
Ulaştırma Bakanlığı'nın GSM
şirketlerinin lehine hükümler taşıyan bu yönetmeliğinin iptali için açılan
iptal davasının sonucunda Danıştay 10. Dairesi yürütmenin durdurulması kararı
vermiştir. Danıştay kararında, Ulaştırma Bakanlığı'nın tek yetkili olmadığı,
Çevre Bakanlığı ile Sağlık Bakanlığı'nın da katılımı ile ortaklaşa düzenleme
yapılması gerektiği belirtilmiştir.
Danıştay kararı sonrasında kurumlar
arasındaki uyumsuzluk tekrar gündeme gelmiş ve 12.7.2001 tarihinde devreye
Telekomünikasyon Kurumu girmiş ve "10MHZ - 60GHZ Frekans Bazında Çalışan
Sabit Telekomünikasyon Cihazlarından Kaynaklanan, Elektromanyetik Alan Şiddeti
Limit Değerlerinin Belirlenmesi, Ölçüm Yöntemleri ve Denetlenmesi Hakkında
Yönetmelik" yayınlanmıştır. 
Bu yönetmelikle baz
istasyonları ile ilgili tüm yetki ve sorumluluk Telekomünikasyon Kurumunda
toplanmış ve Çevre Bakanlığı ile Sağlık Bakanlığı devre dışı kalmıştır.
Bu belirsizlik ve karışıklık ortamında
sivil toplum örgütleri ve vatandaşlar baz istasyonları
ile ilgili çok sayıda dava açmıştır. Sonuçlanan davalardaki farklı kararlar
karışıklığı daha da artırmıştır.
Baz istasyonlarından sonra cep
telefonlarının SAR değerlerinden kaynaklanan sorunlar da tartışma gündemine
girmiştir.
Günümüzde 3G olarak adlandırılan üçüncü
nesil mobil haberleşme sisteminin devreye girmesiyle baz
istasyon sayısı daha da artmış ve halkın baz istasyonları ile ilgili taşıdığı
endişe ve kaygı giderek artmaktadır.
Cep telefonlarının SAR değerlerinden
kaynaklanan sorunları irdelemek ve baz istasyonlarını
tarafsız olarak incelemek, yetki anlaşmazlıklarını ortadan kaldıracak çözümler
önermek, halkın endişe ve kaygılarını gidermek, konunun yasal düzeyde ele
alınması için gerekli çalışmaları yapmak amacıyla Anayasanın 98 inci, TBMM
İçtüzüğünün 104 ve 105 inci maddeleri gereğince bir Meclis Araştırması
açılmasını saygılarımla arz ederim.
1)
Ferit Mevlüt Aslanoğlu  (İstanbul)
2)
Candan Yüceer (Tekirdağ)
3)
Erdal Aksünger (İzmir)
4)
Atilla Kart (Konya)
5)
Veli Ağbaba (Malatya)
6)
Kamer Genç (Tunceli)
7)
Mehmet Şeker (Gaziantep)
8)
Sinan Aydın Aygün  (Ankara)
9)
Mevlüt Dudu (Hatay)
10)
Aykut Erdoğdu  (İstanbul)
11)
İhsan Özkes (İstanbul)
12)
Mehmet Ali Ediboğlu  (Hatay)
13)
Kazım Kurt (Eskişehir)
14)
Ramazan Kerim Özkan  (Burdur)
15)
Salih Fırat (Adıyaman)
16)
Metin Lütfi Baydar  (Aydın)
17)
Özgür Özel (Manisa)
18)
Nurettin Demir  (Muğla)
19)
Aytuğ Atıcı (Mersin)
20)
Mustafa Sezgin Tanrıkulu  (İstanbul)
21)
Ali Özgündüz (İstanbul)
22)
Rıza Türmen (İzmir)
23)
Ali Rıza Öztürk  (Mersin)
24)
Sena Kaleli (Bursa)
25)
Celal Dinçer (İstanbul)
26)
Mehmet Şevki Kulkuloğlu  (Kayseri)
27)
Malik Ecder Özdemir  (Sivas)
BAŞKAN – Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır. 
Dört genel görüşme önergesi vardır,
ayrı ayrı okutuyorum:
C) Genel Görüşme Önergeleri
1.-
Barış ve Demokrasi Partisi Grubu adına Grup Başkan Vekilleri Iğdır Milletvekili
Pervin Buldan ve Şırnak Milletvekili Hasip Kaplan’ın,
Kürt sorunu hakkında genel görüşme açılmasına ilişkin önergesi (8/1)
Türkiye Büyük Millet Meclisi
Başkanlığına
Ülkemizde son günlerde yaşanan yoğun
çatışmalar nedeniyle İçtüzüğün 101 ve 102 nci
maddeleri uyarınca mecliste genel görüşme açılmasını arz ve talep ederiz. 



 Pervin
  Buldan Hasip Kaplan




 Iğdır Şırnak




 BDP Grup Başkan
  Vekili BDP
  Grup Başkan Vekili



Gerekçe:
Ülkemizde 1984 yılından bu yana, PKK
ile Devlet arasında yaşanan ve Genel Kurmay Başkanlığınca "düşük
yoğunluklu çatışma" olarak nitelenen çatışmalarda 40 bini aşkın
yurttaşımız ölmüş, dört bine yakın köy ve mezra yakılmış, 17 bini aşkın faili meçhul
cinayet işlenmiş, 400 milyarı aşkın ekonomik zarar yol açmıştır.
Kürt meselesini basit
asayiş/şiddet/terör teşhisi ile gören hükümetler bugüne kadar sorunu hep
"askeri yöntemlerle" çözmeye çalışmış, OHAL ilan edilmiş, sansür
sürgün kararnameleri, TMK dâhil birçok antidemokratik yasalar çıkarılmıştır. 27
yıl süresince sorunların çözülmesi yerine giderek daha da ağırlaşmış nitekim
son iki günde Güroymak ve Çukurca'da otuzu aşkın asker, güvenlik görevlisi,
sivil yaşamını yitirmiştir.
Kürt meselesi Osmanlı'dan Cumhuriyete
miras kalmıştır. Bir insan hakları, hukuk ve demokrasi sorunu olarak giderek uluslar arası bir sorun olmuştur. Tarihsel, siyasal,
sosyolojik, ekonomik, kültürel boyutları olan sorunun temelden ele alınması,
barışçıl demokratik yollardan mecliste çözülmesi, diyalog ve uzlaşı yollarının
açılması zorunlu olmuştur.
Yeni bir anayasa sürecinin başlaması,
meclisteki grupların katıldığı hazırlık komisyonun çalışmaya başlanması dikkate
alınarak; tezkere, hava ve kara operasyonları dışında çözülmesi olanakları Oslo
görüşmeleri ile ortaya çıkmış, müzakere ve görüşmelerin sürdürülmesi ile
silahların susturulması, çatışmasızlık ortamının sağlanmasının mümkün olduğu
görülmüştür. Nitekim bölgede 714 sivil toplum örgütünün çağrıları da dikkate
alındığında silahsız bir çözüm kapısını aralamak mümkündür.
Öncelikle bir genel görüşme ile
sorunların mecliste çözümü için adım atılması sağlanmalıdır. 21. Yüzyılda
çağdaş demokratik bir toplum olabilmenin ön koşullarından biriside eşit
yurttaşlık, ana dil serbestisi, kültürel çoğulculuk, zenginliğimizi teşkil eden
farklılıklara saygı temelinde geliştirilmelidir. Bunun için düşünce örgütlenme
özgürlüğünün sağlanması, siyasi partiler ve seçim rejimi dâhil birtakım
adımların atılması sağlanmalıdır.
Çatışma süreçleri yaşamış, İngiltere-IRA,
Güney Afrika siyah-beyaz çatışması, Ortadoğu da Filistin-İsrail görüşmeleri,
İspanya-ETA deneyimlerinden yararlanılması gerekmektedir.
BDP olarak bugüne barışçıl ve
demokratik çözümün Mecliste olmasını savunduk. Sorunun basit bir asayiş
meselesi olmadığı, Kürt meselesi olduğu; artık hamaset nutukları, intikam
söylemi ve silahla çözülemeyeceği anlaşılmıştır.
Mecliste çözüm yollarının konuşulması
için bir genel görüşme açılması gerektiğine inanıyoruz.
2.-
Cumhuriyet Halk Partisi Grubu adına Grup Başkan Vekilleri Yalova Milletvekili
Muharrem İnce, Ankara Milletvekili Emine Ülker Tarhan ve İstanbul Milletvekili
Mehmet Akif Hamzaçebi’nin, terör olaylarında yaşanan artış ve terörle mücadele
hakkında genel görüşme açılmasına ilişkin önergesi (8/2)
 20/10/2011
Türkiye Büyük Millet Meclisi
Başkanlığına
2002
yılında bitme noktasına gelen terör olaylarında bir süreden beri yaşanan
artışı, geçen süreçte teröre karşı hiçbir çözüm ortaya konulmamasının
nedenlerini ve açılım süreçleri olarak adlandırılan iktidarın gizli olarak
yürüttüğü süreçler ile terör olayları arasındaki ilişkileri TBMM Genel
Kurulunda değerlendirmek üzere, Anayasanın 98 ve İçtüzüğün 101, 102 ve 103 üncü
maddeleri uyarınca, CHP Grubu adına, genel görüşme açılmasını arz ve teklif
ederiz.



 Muharrem İnce Emine Ülker Tarhan M. Akif Hamzaçebi




 Yalova Ankara İstanbul




 Grup Başkanvekili  Grup Başkanvekili Grup Başkanvekili



Gerekçe:
Terör olaylarının bir süreden beri
önemli boyutlarda arttığı, terörün kırsal alanlardan şehirleri de içine alacak
şekilde genişlediği bir süreç yaşanmaktadır. Bu süreç ulusal bütünlüğümüz ve
toplumsal barışımızı tehdit eder noktaya ulaşmıştır. Siyasi iktidarın
kamuoyundan gizli gündemi ve meşruiyet zemini dışında attığı adımlar nedeniyle
bugün Türkiye bir kaos ortamına taşınmaktadır.
2002 yılından itibaren terör konusunda
yaşanan önemli dönüm noktalarında, siyasi iktidarın çelişkili uygulamaları,
edilgen tutumu, terörün bugünkü noktaya gelmesinin en önemli nedenidir. Dokuz
yıllık AKP iktidarında terörle mücadele konusunda yeterli önlem alınmadığı gibi
çözüm noktasında meşru zemini olan hiçbir adımın atılmadığı görülmektedir. Bu
durum Başbakan Sayın Recep Tayyip Erdoğan'ın son iki günde onlarca yurttaşımız
ve güvenlik görevlimizin yaşamını yitirdiği terör olaylarını değerlendirdiği
19.10.2011 tarihli konuşmasından da net bir şekilde anlaşılmaktadır. Sayın
Başbakan, kendisinin ve Partisinin dokuz yıllık dönemde Türkiye'yi
yönetmesindeki sorumluluğuna hiç değinmemekte, ne bir teröre ilişkin bir tahlil
ne de çözüm noktasında bir öneri ortaya koymaktadır. Sadece ve sadece siyasi
iktidar dışındaki tüm kesimleri suçlamakla yetinmektedir.
Bu zihniyetle Türkiye'nin teröre
ilişkin sorunlarına çözüm bulması olanaksızdır. Bu açıdan siyasi iktidarın,
özeleştiri yaparak, istifa sürecini de içeren bir değerlendirmede bulunması
zorunluluk hâline gelmiştir.
Siyasi iktidar bugüne kadar teröre
karşı sorumluluklarını yerine getirmemiştir. Bu politikasızlık ve çözümü egemen
güçlerde arayan yaklaşım, bugün Türkiye'yi teröre karşı çözümsüz bir ülke
konumuna taşımaktadır.
Siyasi iktidarın 2002 yılından itibaren
değişik zaman dilimlerinde, değişik ve birbiri ile çelişkili girişimleri teröre
yeni zeminler kazandırmış ve cesaretlendirmiştir.
Önce 2003 yılında çıkarılan Topluma
Kazandırma Yasası ile teröre büyük darbe vurulacağı ve bataklığın kurutulacağı
iddia edildi. Ardından 2005 yılında Sayın Başbakanın Diyarbakır açılımı
başlayan bir takım girişimlere tanık olundu. Aynı yıl CHP'nin konunun
Parlamento zemininde görüşülmesi taleplerine kulak tıkandı, bu talep AKP
oylarıyla TBMM'de reddedildi. 2005 ve 2006 yıllarında yaşanan terör olaylarında
güvenlik güçlerimiz çok sayıda şehit verdi. 2006 yılında Terörle Mücadele
Kanunu Tasarısı TBMM'ye sunuldu ve içeriği nedeniyle terörist başına af
tartışmaları yaşandı. Sonrasında yeni bir açılım süreci ortaya konuldu ve çadır
mahkemelerde, Atatürk Orman Çiftliğindeki gizli toplantılarda teröre çözüm arandı.
Siyasi iktidarı düşürme senaryoları
ortaya atıldı ve bu senaryolara terör ve şehitler malzeme yapılmak istendi.
Gelinen noktada, binlerce yurttaşımızın
yaşamını yitirdiği, toplum kesimlerinin birbirlerini anlama noktasında biraz
daha birbirinden uzaklaştığı, birbirine düşman kampların yaratılması şeklinde
gelişen sürece, siyasi iktidar âdeta yanlış uygulamaları ve edilgen tutumu ile
katkı sağlamıştır.
Oslo sürecinin ortaya çıkması siyasi
iktidarın maskesini düşürmüş ve ikiyüzlülüğünü ortaya koymuştur. Terörün seçim
öncesinde olduğu gibi inişe geçtiği ve şimdi olduğu gibi çıkış yaptığı
dönemlerin arkasında gizli yürütülen pazarlıkların yattığı ortaya çıkmıştır.
Türkiye Cumhuriyeti Parlamentosu,
halkın Meclisi, bu Gazi Meclis çözümün değil kamuflajın
zemini hâline getirilmiştir.
Terörün kodları AKP siyasi iktidarının
yürüttüğü gizli ilişkilerin ve egemen güçlerle yaptığı pazarlıkların içinde
aranmalıdır.
Bu açıdan gelinen noktada terör
olayının tüm boyutlarının Yüce Meclisimizce ele alınması son derece önem
taşımaktadır.
3.-
Giresun Milletvekili Nurettin Canikli ve 22 milletvekilinin, terör olaylarında
yaşanan artış ve terörle mücadele hakkında genel görüşme açılmasına ilişkin
önergesi (8/3)
 20/10/2011
Türkiye Büyük Millet Meclisi
Başkanlığına
19 Ekim 2011 tarihinde Hakkâri'de
yaşanan menfur terör saldırısında 24 askerimizin şehit olması, 18 askerimizin
yaralanması milletimizi derinden üzmüştür.
Ülkemizin en önemli sorunlarından biri
olan terör meselesinin TBMM'de tüm boyutlarıyla değerlendirilmesinin, parti
gruplarımızın ve milletvekillerimizin görüş ve önerilerinin alınmasının terörle
mücadele süreci açısından büyük önem taşıdığını düşünüyoruz.
Terör konusunda Meclisimizin ortak bir
duruş sergilemesinin terör örgütünün hain emellerini boşa çıkaracağına;
milletimizin hissiyatını tahrik etmeye, ülkemizdeki birlik ve kardeşlik
ortamını baltalamaya yönelik çabalarını akim bırakacağına inanıyoruz
Terör eylemleri, milletimizin desteği,
hükümetimizin, kurum ve kuruluşlarımızın fedakârane
çalışmaları ve Türkiye Büyük Millet Meclisimizin samimi gayretleriyle mutlaka
sonuçsuz bırakılacaktır.
Bu hususlar çerçevesinde terör olayları
ve terörle mücadele çalışmaları hakkında Yüce Meclisimizin bilgilendirilmesi ve
Meclisimizin görüş ve değerlendirmelerinin alınması önemli bir katkı anlamını
taşıyacaktır.
Bu itibarla Anayasanın 98’inci ve
İçtüzüğün 101'inci, 102'nci ve 103'üncü maddeleri uyarınca, Türkiye Büyük
Millet Meclisinde bir genel görüşme açılması hususunda gereğini arz ederiz.
1)
Nurettin Canikli  (Giresun)
2)
Mustafa Elitaş  (Kayseri)
3)
Ayşe Nur Bahçekapılı  (İstanbul)
4)Ahmet
Aydın  (Adıyaman)
5)
Mahir Ünal  (Kahramanmaraş)
6)
Yalçın Akdoğan  (Ankara)
7)
Ömer Selvi (Niğde)
8)
İsrafil Kışla  (Artvin)
9)
Osman Boyraz  (İstanbul)
10)
Ahmet Salih Dal  (
Kilis)
11)
Nurdan Şanlı  (Ankara)
12)
Sevim Savaşer (İstanbul)
13)
Cuma İçten  (Diyarbakır)
14)
Ali Ercoşkun  (Bolu)
15)
Ahmet Tevfik Uzun  (Mersin)
16)
Şirin Ünal  (İstanbul)
17)
Mustafa Ataş (İstanbul)
18)
Fevai Arslan  (Düzce)
19)
Yılmaz Tunç  (Bartın)
20)
Ramazan Can  (Kırıkkale)
21)
Ali Aşlık (İzmir)
22)
Recep Özel  (Isparta)
23)
Mustafa Şahin  (Malatya)
4.-
Milliyetçi Hareket Partisi Grubu adına Grup Başkan Vekilleri Mersin
Milletvekili Mehmet Şandır ve İzmir Milletvekili Oktay Vural’ın, terör
olaylarında yaşanan artış ve terörle mücadele hakkında genel görüşme açılmasına
ilişkin önergesi (8/4)
Türkiye Büyük Millet Meclisi
Başkanlığına
Etnik, Bölücü Terör Örgütü’nün artan
saldırıları karşısında alınması gereken tedbirleri tartışmak için ekli
belirtilen gerekçeler doğrultusunda Türkiye Büyük Millet Meclisi’nde
Anayasa’nın 98 ve İçtüzüğün 101, 102 ve 103’üncü maddeleri uyarınca bir genel
görüşme açılması hususunda gereğini arz ederiz.
 20/10/2011
 Mehmet Şandır Oktay
Vural
 Mersin İzmir
Gerekçe:
Türk milleti büyük bir şiddet ve seri
cinayetlerle sarsılmakta ve durmadan kanı dökülmektedir.
Sürekli ivme ve güç kazanan bölücü
terör, acımasız ve vahşi eylemlerine göz göre göre devam etmektedir.
En son, etnik bölücü terör örgütü
PKK'nın Çukurca'da düzenlediği saldırı sonucunda 24 askerimiz şehit olmuş, 18'i
de yaralanmıştır.
Bugün yaşadıklarımız bir sonuçtur.
Bu sonucun oluşmasını önlemek sorumlusu
ülkeyi Millet adına yöneten AKP iktidarıdır.
Devletin tüm gücünü kullanma yetkisi
siyasi iktidardadır.
Ülkemizi 9 yıldır tek başına yöneten
AKP iktidarı bu sonucun sorumlusudur, "ezber bozuyorum"
"tabuları yıkıyorum" "düşmanlığı kaldırıyorum"
"dostluk çemberi oluşturuyorum" adı altında sürdürdüğü yanlış
politikalar bugün karşımıza hezimet, hüsran ve terör olarak çıkmıştır.
2002 yılında iktidara geldiğinde terörü
ve bölücülüğü tamamıyla ortadan kaldırmak için önünde uygun fırsatlar bulan
hükümet bu imkânları düşüncesizce heba ve israf etmiştir.
Karşımızdaki kanlı sonuç Adalet ve
Kalkınma Partisi için seneler içerisinde bölücülerle girdiği yakınlaşmanın
neticesinden başka bir şey değildir.
Ekilen bölücülük tohumları; mayın,
bomba, mermi ve gözyaşı olarak biçilmektedir.
Türk milletinin ancak savaş şartlarında
vereceği kayıp; özgürlük, demokrasi ve barış sözleriyle hayata geçmiştir.
"İyi şeyler olacak"
sözleriyle başlatılan süreç terörü azdırmıştır. Ülkemiz, terör kıskacında can
ve derman kaybetmekte, milletimiz arkası arkasına menfur suikastların kurbanı
olmaktadır.
Bölücü fitnenin azmasında:
PKK açılımındaki inat ve ısrar,
Terör örgütüne verilen umut ve
tavizler,
İmralı canisiyle müzakere ve mütareke
arayışı,
Irak'ın kuzeyindeki peşmerge
kalıntılarıyla kucaklaşma belirleyici olmuştur.
Terörle mücadele konusunda Milliyetçi
Hareket Partisi'nin belirli aralıklarla kamuoyuna aktardığı görüş, düşünce ve
tespitlerinin ne kadar haklı olduğu bugün bir kez daha anlaşılmıştır.
Tekraren ifade ediyoruz.
1) Demokratik açılım isimli Yıkım
Projesi mazeret ileri sürmeksizin sonlandırılmalıdır.
2) Yıkım Koordinatörü Başbakan
Yardımcısı istifa ettirilmelidir.
3) PKK terör örgütü ile başlatılan
müzakereler kesilmeli ve bu ilan edilmelidir.
4) Terör ve bölücülüğün zirve yaptığı
bölgeleri kuşatan yerlerde 'Olağanüstü Hal' ilan edilmelidir.
5) Meclis'ten alınan 'Sınır Ötesi
Harekât İzni' çerçevesinde Irak'ın Kuzeyi ve teröristlerin ikmal merkezleri
imha edilmeli, sınırı ve şümulü belirlenecek bir güvenlik kuşağı oluşturulmalıdır.
Irak'ın kuzeyinde terörü besleyen, muhafaza eden, silahlandıran ve azmettiren peşmerge de mutlaka cezalandırılmalı ve hak ettiği dersi
almalıdır.
6- Ülke içinde bölücülüğü himaye eden,
destek veren, yardım ve yataklık yapan mihraklar hakkında mutlaka gereken
işlemler yapılmalıdır.
7- Etnik bölücülük ve etnik terörle
mücadele için bir "Stratejik Plan ve Program" hazırlanmalı ve etkili
ve caydırıcı bir şekilde uygulanmalıdır.
8- Uluslararası kamuoyunun daha fazla
desteğini almak için diplomatik girişimler yoğunlaştırılmalı; terörün mali,
insan ve iletişim kaynakları kökünden kurutulmalıdır.
Türk milleti AKP hükûmetinden
teröristle müzakere değil, kararlı ve milli bir mücadele beklemektedir.
Şehitlerimizin diyeti ve kanlarının
intikamı ancak bu şekilde alınabilecektir. 
Terörle mücadele konusunda ortak aklı
oluşturmak maksadıyla bir genel görüşme açılması faydalı olacaktır.
BAŞKAN – Bilgilerinize sunulmuştur.
Önergeler gündemdeki yerini alacak ve
genel görüşme açılıp açılmaması konusundaki ön görüşmeler, sırası geldiğinde
yapılacaktır.
Danışma Kurulunun bir önerisi vardır,
okutup işleme alacağım ve oylarınıza sunacağım.
V.- ÖNERİLER
A) Danışma Kurulu Önerileri
1.-
Gündemdeki sıralama ile Genel Kurul çalışma saatlerinin yeniden düzenlenmesine;
(11/1) esas numaralı gensoru önergesinin görüşmelerinin 25/10/2011
Salı günkü birleşimde yapılmasına ilişkin Danışma Kurulu önerisi
Türkiye Büyük Millet Meclisi
Başkanlığına
 Tarih:
20/10/2011
Danışma
Kurulunun 20/10/2011 Perşembe günü yaptığı toplantıda,
aşağıdaki önerilerin Genel Kurulun onayına sunulması uygun görülmüştür.



 Cemil
  Çiçek




 Türkiye
  Büyük Millet Meclisi 




 Başkanı




 Ayşe Nur
  Bahçekapılı Muharrem
  İnce




 Adalet ve
  Kalkınma Partisi Cumhuriyet
  Halk Partisi




 Grubu Başkan
  Vekili Grubu
  Başkan Vekili




 Oktay
  Vural Hasip Kaplan




 Milliyetçi
  Hareket Partisi Barış
  ve Demokrasi Partisi




 Grubu Başkan
  Vekili Grubu
  Başkan Vekili



Öneriler:
20/10/2011
tarihli (bugünkü) Gelen Kağıtlarda yayımlanan ve Genel Kurulda okunan son
günlerde meydana gelen terör olayları konulu (8/1), (8/2), (8/3) ve (8/4) esas
numaralı genel görüşme önergelerinin ön görüşmelerinin birleştirilerek Genel
Kurulun 20/10/2011 Perşembe günkü (bugün) Birleşiminde yapılması ve Genel
Görüşme Önergelerinin ön görüşmelerinin tamamlanmasına kadar çalışmalara devam
edilmesi;
(8/1), (8/2), (8/3) ve (8/4) esas
numaralı genel görüşme önergelerinin bu günkü Birleşimde kabul edilmesi hâlinde
genel görüşmenin 26/10/2011 Çarşamba günkü
Birleşiminde yapılması;
Genel Kurulun; 25/10/2011
Salı günkü Birleşiminde (11/1) esas numaralı gensoru önergesinin
görüşmelerinin, 26/10/2011 Çarşamba günkü birleşiminde ise (8/1), (8/2), (8/3)
ve (8/4) önergelerinin birlikte yapılacak genel görüşmesinin tamamlanmasına
kadar çalışmalarını sürdürmesi;
önerilmiştir.
BAŞKAN – Danışma Kurulunun önerisini
oylarınıza sunuyorum: Kabul edenler… Kabul etmeyenler… Kabul edilmiştir.
Gündemin “Genel Görüşme ve Meclis Araştırması
Yapılmasına Dair Ön Görüşmeler” kısmına geçiyoruz.
Alınan
karar gereğince, bugün okunan Barış ve Demokrasi Partisi Grubu adına Grup
Başkan Vekilleri Iğdır Milletvekili Pervin Buldan ve Şırnak Milletvekili Hasip Kaplan’ın, Kürt sorunu konusunda (8/1); Cumhuriyet
Halk Partisi Grubu adına Grup Başkan Vekilleri Yalova Milletvekili Muharrem
İnce, Ankara Milletvekili Emine Ülker Tarhan ve İstanbul Milletvekili Mehmet
Akif Hamzaçebi’nin, terör olaylarında yaşanan artış ve terörle mücadele
konusunda (8/2); Giresun Milletvekili Nurettin Canikli ve 22 milletvekilinin,
terör olaylarında yaşanan artış ve terörle mücadele konusunda (8/3); Milliyetçi
Hareket Partisi Grubu adına Grup Başkan Vekilleri Mersin Milletvekili Mehmet
Şandır ve İzmir Milletvekili Oktay Vural’ın, terör olaylarında yaşanan artış ve
terörle mücadele konusunda Anayasa’nın 98’inci, İç Tüzük’ün
102 ve 103’üncü maddeleri uyarınca bir genel görüşme açılmasına ilişkin (8/4)
esas numaralı önergelerinin birlikte yapılacak ön görüşmelerine başlıyoruz.
VI.-
GENEL GÖRÜŞME
A) Ön Görüşmeler 
1.-
Barış ve Demokrasi Partisi Grubu adına Grup Başkan Vekilleri Iğdır Milletvekili
Pervin Buldan ve Şırnak Milletvekili Hasip Kaplan’ın,
Kürt sorunu hakkında genel görüşme açılmasına ilişkin önergesi (8/1)
2.-
Cumhuriyet Halk Partisi Grubu adına Grup Başkan Vekilleri Yalova Milletvekili
Muharrem İnce, Ankara Milletvekili Emine Ülker Tarhan ve İstanbul Milletvekili
Mehmet Akif Hamzaçebi’nin, terör olaylarında yaşanan artış ve terörle mücadele
hakkında genel görüşme açılmasına ilişkin önergesi (8/2)
3.-
Giresun Milletvekili Nurettin Canikli ve 22 milletvekilinin, terör olaylarında
yaşanan artış ve terörle mücadele hakkında genel görüşme açılmasına ilişkin
önergesi (8/3)
4.-
Milliyetçi Hareket Partisi Grubu adına Grup Başkan Vekilleri Mersin
Milletvekili Mehmet Şandır ve İzmir Milletvekili Oktay Vural’ın, terör
olaylarında yaşanan artış ve terörle mücadele hakkında genel görüşme açılmasına
ilişkin önergesi (8/4)
BAŞKAN – Hükûmet? Burada.
MEHMET ŞANDIR (Mersin) – İçişleri
Bakanı otursun, içişlerini ilgilendiriyor.
MUSA ÇAM (İzmir) – Sayın Başkan,
“köstebek” var orada; “köstebek” konuşmasın! İçişleriyle ilgili önemli bir
konuyu konuşacağız.
MEHMET ŞANDIR (Mersin) – İçişleri
Bakanı oturmalı.
BAŞKAN – Genel görüşmenin…
OKTAY VURAL (İzmir) – Sayın Başkan…
BAŞKAN – Evet.
OKTAY VURAL (İzmir) – Bu konuda
görüşmeye başlamadan önce, aslında büyük bir acı içindeyiz hep birlikte. Ancak
bu konuda milletten saklayacağımız sözümüz yok. Bu görüşmelerin milletimizin
huzurunda açık yapılması hususunda Milliyetçi Hareket Partisinin duruşunu bu
vesileyle ifade etmek istiyorum efendim. 
Teşekkür ederim.
BAŞKAN – Teşekkür ediyoruz Sayın Vural.
MUHARREM İNCE (Yalova) – Sayın
Başkanım…
BAŞKAN – Sayın İnce, buyurun.
MUHARREM İNCE (Yalova) – 26 kişilik
kabineden Sayın Başbakan burada yok, dört Başbakan Yardımcısından biri burada,
pardon bir adet de İçişleri Bakanı var. Şimdi şunu söylemek istiyorum: Türkiye
kan ağlarken, insanların evinde yangın varken, Türkiye en önemli sorununu,
terörü tartışırken Sayın Başbakan nerede? Sayın Başbakan gelip bu Meclise bilgi
vermelidir, Meclisi ciddiye almalıdır. Burada, Hükûmet, bize, kapalı oturum
yaptığında yeni bilgiler verecekse, yeni önlemler, yeni istihbaratlar
söyleyecekse kapalı oturum olsun, buna itirazımız yok; ama,
milletimiz, yasak savma işlerinden, özellikle güvenlik zirveleri, kapalı
oturumlar “Bunların kanı yerde kalmayacak” bu tür söylemleri duymak istemiyor.
Eğer burada konuşulanlar özel temsilci aracılığıyla Oslo’dan Kandil’e
ulaştırılacaksa bunu milletimiz de bilsin. Neden on yıl bekleyelim? Milletimiz
bunu neden on yıl beklesin? (CHP sıralarından alkışlar)
BAŞKAN – Teşekkür ediyoruz Sayın İnce.
MUHARREM İNCE (Yalova) – Eğer İsrail
bir askeri için 1.000 Filistinliyi serbest bırakıyorsa, ona askerî üniforma
gönderiyorsa, bu memleketin 25 tane gariban çocuğunu, köylü çocuğunu al
bayraklarla toprağa gömerken Parlamento burada olmalıdır, Başbakan burada
olmalıdır. Herkes şunu bilsin ki bugün Cumhuriyet Halk Partisi Beşir Atalay’ı o
kürsüden konuşturmayacaktır, bunu herkes böyle bilsin. (CHP sıralarından
alkışlar) 
NURETTİN CANİKLİ (Giresun) – Sayın
Başkanım…
BAŞKAN – Teşekkür ediyoruz Sayın İnce.
MUHARREM İNCE (Yalova) – Sayın
Başkanım, kapalı oturumda …
BAŞKAN – Teşekkürler lütfen… 
MUHARREM İNCE (Yalova) – …terörle
mücadele etmek…
BAŞKAN - Sayın İnce, teşekkür ediyoruz,
tutanağa geçmiştir dilekleriniz, buyurunuz.
MUHARREM İNCE (Yalova) – …herkes şunu
bilsin ki muhalefeti suçlamak değildir. 
BAŞKAN
– Lütfen yerinize oturur musunuz.
MUHARREM İNCE (Yalova) – Terörle
mücadele etmek medyayı susturmak değildir. 
NURETTİN CANİKLİ (Giresun) – Sayın
Başkanım…
BAŞKAN – Sayın İnce…
SIRRI SAKIK (Muş) – Sayın Başkan, böyle
bir gelenek yok, dinlemek zorunda mıyız?
MUHARREM İNCE (Yalova) – Başbakan
gelecek, bu kürsüden bu Meclise, milletin Meclisine, milletin vekillerine bilgi
verecek. 
BAŞKAN
– Sayın İnce, lütfen yerinize oturur musunuz.
NURETTİN CANİKLİ (Giresun) – Sayın
Başkan…
MUHARREM İNCE (Yalova) – Başbakan
buraya gelecek. (CHP sıralarından alkışlar) 
NURETTİN CANİKLİ (Giresun) – Sayın
Başkan, dün burada bugün yapılacak olan genel görüşmenin ön görüşmesinin kapalı
şeklinde yapılması konusunda genel bir mutabakat vardı ve hatta bu çerçevede
Sayın İnce dün burada yaptığı konuşmada -tutanaklarda vardır- bu oturumun
kapalı yapılması şeklindeki kanaatini, talebini Genel Kurula iletmiştir ve
paylaşmıştır.
Sayın Başkan, hiç kimsenin hiç
kimseden… Özellikle vatandaşlarımızdan bir şey gizlemiyoruz, gizleme durumu söz
konusu değil efendim. 
İZZET ÇETİN (Ankara) – Kimden bilgi
alacağız?
MUHARREM İNCE (Yalova) – Başbakan
nerede?
NURETTİN CANİKLİ (Giresun) – İzin
verin, izin verin. 
BAŞKAN
– Sayın İnce, lütfen oturur musunuz. Dinliyorum Sayın Canikli’yi.
NURETTİN CANİKLİ (Giresun) – Ama bu
konu önemli, bu konuda birçok siyasi partinin önerisi olabilir.
MEHMET ŞANDIR (Mersin) – Sizin öneriniz
ne?
NURETTİN CANİKLİ (Giresun) - Açık
olarak her şey tartışılsın, hiçbir şekilde herhangi bir kaygı duymadan…
OKTAY VURAL (İzmir) – Bizim kaygımız
yok. 
NURETTİN CANİKLİ (Giresun) - …herhangi
bir şekilde paylaşacağımız bilgilerin, milletimize değil… Ama tüm dünya
izleyecek çünkü açık yapıldığı zaman tüm dünya izleyecek. 
OKTAY VURAL (İzmir) – Biz “Şeytanla
bile görüşülebilir.” diyenlerden değiliz!
NURETTİN CANİKLİ (Giresun) –
Dolayısıyla bu çerçevede gizli kalması gereken, sadece Hükûmetimiz tarafından
verilen bilgiler değil ama siyasi partilerin de önerisi olacaksa, belki
hassasiyet çerçevesinde rahatlıkla bu önerilerini gündeme getirebilecekleri bir
ortamın tesis edilmesi amacıyla biz bunu öneriyoruz Sayın Başkan. 
AHMET TOPTAŞ (Afyonkarahisar) –
Önerileri kim dinleyecek? Başbakan nerede?
MUHARREM İNCE (Yalova) – Sayın Başkan…
Sayın Başkan…
BAŞKAN – Lütfen…
NURETTİN CANİKLİ (Giresun) – Yoksa
milletten gizleyecek hiçbir şeyimiz söz konusu değildir. O yüzden çalışmaların
bu çerçevede devam ettirilmesini talep ediyoruz Sayın Başkanım.
BAŞKAN – Kapalı önergenizde devam
ediyorsunuz evet efendim. 
NURETTİN CANİKLİ (Giresun) – Evet
efendim. 
MUHARREM İNCE (Yalova) – Sayın Başkan,
bugün genel görüşmenin ön görüşmelerini yapıyoruz, çarşamba günü görüşeceğiz.
Biz, böyle evler yanarken, insanlar ağlarken milletten gizleyecek bir şeyimiz
yok, millet bugün her şeyi duysun, herkes bu kürsüye çıkıp konuşsun.
NURETTİN CANİKLİ (Giresun) – Sayın
Başkan, bakın…
MUHERREM İNCE (Yalova) - Çarşamba günü
eğer siz özel bilgi verecekseniz, “Norşin”den “Güroymak”a nasıl geçtik, “Güzel günler göreceğiz.”den
“İntikam alacağız.”a nasıl geldik, bunları
açıklayacaksanız kapalı yapalım. (CHP sıralarından alkışlar) 
BAŞKAN – Sayın İnce, bir dakika…
NURETTİN CANİKLİ (Giresun) – Sayın
Başkan, bugün gerçekten milletimizin...
MUHARREM İNCE (Yalova) - Nereden
nereye, nasıl geldik?
BAŞKAN – Sayın İnce, şimdi, bir dakika…
NURETTİN CANİKLİ (Giresun) – Sayın
Başkan, Sayın Başkan, bugün gerçekten milletimizin…
MUHARREM İNCE (Yalova) – 26 bakandan 4
tanesi burada. 
BAŞKAN - Sayın grup başkan
vekillerimiz, bir dakika…
MUHARREM İNCE (Yalova) - Başbakan
nerede? Başbakan nerede? 
BAŞKAN – Sayın İnce, lütfen…
NURETTİN CANİKLİ (Giresun) – Bugün bu
konuyu dahi, şehitlerimizi dahi spekülasyon konusu
yapılmaması gerekir. Bugün millet olarak, Sayın Başkan, gerçekten üzüntülüyüz
ama bu konunun da siyasi istismar konusu yapılmaması gerekir. 
MUHARREM İNCE (Yalova) – Başbakan
gelecek buraya. Başbakan milletin vekillerine hesap verecek, bilgi verecek.
Başbakan nerede? (AK PARTİ sıralarından sıra kapaklarına vurmalar, gürültüler;
CHP sıralarından alkışlar) 
NURETTİN CANİKLİ (Giresun) – Sayın
Başkan, bugün bu konuda dahi samimiyetle milletimizin beklediği doğrultuda
çalışma yapalım, siyasi istismar konusu yapmayalım. Şehitlerimiz üzerinden
siyaset yapmayalım Sayın Başkan. (CHP sıralarından gürültüler)
BAŞKAN – Sayın milletvekilleri, böyle
devam edemeyiz, lütfen. 
MUHARREM İNCE (Yalova) - Sorumluluk
Başbakanındır. Sorumluluk Başbakanındır. (AK PARTİ sıralarından sıra
kapaklarına vurmalar, gürültüler)
BAŞKAN – Sayın İnce, lütfen yerinize
oturunuz, lütfen. 
MUHARREM İNCE (Yalova) - Sorumluluk Başbakanındır. Başbakan bu Meclise
gelecek, hesap verecek. (AK PARTİ sıralarından gürültüler) Otur yerine! Otur
yerine! 
BAŞKAN – Sayın İnce, lütfen yerinize
oturunuz. 
Şimdi, sayın milletvekilleri, lütfen
sükûneti sağlayınız, lütfen. 
MUHARREM İNCE (Yalova) - Başbakan buraya
gelecek. Başbakan bu Meclisi ciddiye alacak. Sorumluluk ona aittir, iktidara
aittir. 
BAŞKAN
– Sayın İnce, lütfen yerinize oturur musunuz.
MUHARREM İNCE (Yalova) - Fevzi Çakmak
Salonu’nda askerlere posta koyarken burada da sorumluluğu alacaksın. 
BAŞKAN – Sayın milletvekilleri, on
dakika ara veriyorum. 

Kapanma
Saati: 14.58


İKİNCİ OTURUM
Açılma
Saati: 15.12
BAŞKAN:
Başkan Vekili Şükran Güldal MUMCU
KÂTİP
ÜYELER: Muhammet Bilal
MACİT (İstanbul), Fatih ŞAHİN (Ankara) 
BAŞKAN – Sayın milletvekilleri, Türkiye
Büyük Millet Meclisinin 10’uncu Birleşiminin İkinci Oturumunu açıyorum. 
Genel görüşmenin kapalı oturumda
görüşülmesine dair İç Tüzük’ün 70’nci maddesine göre
verilmiş bir önerge vardır; kapalı oturum istemine dair önergeyi okutuyorum:
Türkiye Büyük Millet Meclisi
Başkanlığına
Genel Kurul’un bugünkü birleşiminde
görüşmesi yapılacak olan 8/1, 8/2, 8/3 ve 8/4 esas numaralı Genel Görüşme
önergelerinin ön görüşmelerinin İçtüzüğün 70 inci maddesine göre kapalı
oturumda yapılmasını arz ve teklif ederim.
 Nurettin
Canikli
 Giresun
 AK
PARTİ Grup Başkan Vekili
BAŞKAN – Kapalı oturumda Genel Kurul
salonunda bulunabilecek sayın üyeler dışındaki dinleyicilerin ve görevlilerin
dışarıya çıkmaları gerekmektedir. Sayın idare amirlerinden salonun
boşaltılmasını temin etmelerini rica ediyorum. 
Yeminli stenografların ve yeminli
görevlilerin salonda kalmalarını oylarınıza sunuyorum: Kabul edenler… Kabul
etmeyenler… Kabul edilmiştir. 

Kapanma
Saati: 15.15



VII.- KAPALI OTURUMLAR

ÜÇÜNCÜ
ve DÖRDÜNCÜ OTURUMLAR 
(Kapalıdır)


BEŞİNCİ OTURUM
Açılma
Saati: 19.13
BAŞKAN:
Başkan Vekili Şükran Güldal MUMCU
KÂTİP
ÜYELER: Muhammet Bilal
MACİT (İstanbul), Fatih ŞAHİN (Ankara) 
BAŞKAN – Sayın milletvekilleri, 10’uncu
Birleşimin Kapalı Oturumundan sonraki Beşinci Oturumunu açıyorum. 
Alınan karar gereğince, İçişleri Bakanı
İdris Naim Şahin hakkında Anayasa’nın 99’uncu ve İç Tüzük’ün
106’ncı maddeleri uyarınca gensoru açılmasına ilişkin önergeyi görüşmek için 25
Ekim 2011 Salı günü saat 15.00’te toplanmak üzere birleşimi kapatıyorum.

Kapanma Saati: 19.14





