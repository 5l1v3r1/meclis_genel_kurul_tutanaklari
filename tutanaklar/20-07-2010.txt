






DÖNEM: 23







DÖNEM: 23 YASAMA
YILI: 4



TÜRKİYE BÜYÜK MİLLET MECLİSİ
TUTANAK DERGİSİ
CİLT : 76
137’nci Birleşim
20 Temmuz 2010 Salı
(Bu Tutanak
Dergisinde yer alan ve kâtip üyeler tarafından okunmuş bulunan her tür belge
ile konuşmacılar tarafından ifade edilmiş ve tırnak içinde belirtilmiş alıntı
sözler aslına uygun olarak yazılmıştır.)
İ Ç İ N D E K İ L E R



 I. - GEÇEN TUTANAK
ÖZETİ
 II. - GELEN
KÂĞITLAR
III. - YOKLAMALAR
IV. - GÜNDEM DIŞI
KONUŞMALAR
A) MİLLETVEKİLLERİNİN GÜNDEM DIŞI KONUŞMALARI
1.- Muğla Milletvekili
Gürol Ergin’in, Hükûmetin fındık politikasına ilişkin
gündem dışı konuşması ve Tarım ve Köyişleri Bakanı
Mehmet Mehdi Eker’in cevabı 
2.- Yozgat
Milletvekili Mehmet Ekici’nin, Yozgat’ta haziran
ayında meydana gelen sel ve dolu afetine ve Yozgat çiftçisinin sorunlarına
ilişkin gündem dışı konuşması ve Tarım ve Köyişleri
Bakanı Mehmet Mehdi Eker’in cevabı 
3.- Hakkâri
Milletvekili Abdulmuttalip Özbek’in, Terörle Mücadele
Kanunu kapsamında yargılanan çocukların durumuna ilişkin gündem dışı konuşması 
V.- AÇIKLAMALAR
1.- Trabzon
Milletvekili Mehmet Akif Hamzaçebi’nin, Hakkâri’nin
Çukurca ilçesinde terör örgütünün saldırısı sonucu hayatını kaybeden 6 askere
Allah’tan rahmet, ailelerine, yakınlarına, Türk milletine başsağlığı dilediğine
ve Kıbrıs Barış Harekâtı’nın 36’ncı yıl dönümüne ilişkin açıklaması 
2.- İzmir
Milletvekili Oktay Vural’ın, Hakkâri’nin Çukurca ilçesinde terör örgütünün
saldırısı sonucu hayatını kaybeden 6 askere Allah’tan rahmet, ailelerine,
yakınlarına, Türk milletine başsağlığı dilediğine ve Kıbrıs Barış Harekâtı’nın
36’ncı yıl dönümüne ilişkin
açıklaması
3.- Giresun
Milletvekili Nurettin Canikli’nin, Hakkâri’nin
Çukurca ilçesinde terör örgütünün saldırısı sonucu hayatını kaybeden 6 askere
Allah’tan rahmet, ailelerine, yakınlarına, Türk milletine başsağlığı dilediğine
ve Kıbrıs Barış Harekâtı’nın 36’ncı yıl dönümüne ilişkin açıklaması
4.- Trabzon
Milletvekili Süleyman Lâtif Yunusoğlu’nun, Rize
Milletvekili Bayram Ali Bayramoğlu’nun,
konuşmasındaki, çay üreticilerinin problemleri yerine, çay sektörünün
problemlerinin araştırılmasının daha doğru olacağı yönündeki ifadelerine
ilişkin açıklaması
5.- Giresun
Milletvekili Nurettin Canikli’nin, 2010 bütçesinden
tarıma ayrılan ödeneklere ilişkin açıklaması
6.- Trabzon
Milletvekili Mehmet Akif Hamzaçebi’nin, Giresun
Milletvekili Nurettin Canikli’nin açıklamalarının
gerçekleri yansıtmadığına ilişkin açıklaması
7.- İzmir
Milletvekili Oktay Vural’ın, MHP Samsun Milletvekili Osman Çakır’ın, askerî
suçlarla ilgili kanun teklifinin “benzer mahiyetli” diye komisyon tarafından
526 sıra sayılı Kanun Tasarısı’yla birleştirilmesinin yanlış olduğuna ilişkin
açıklaması
8.- Adalet
Komisyonu Başkanı ve Ankara Milletvekili Ahmet İyimaya’nın,
Samsun Milletvekili Osman Çakır’ın kanun teklifinin 526 sıra sayılı Kanun
Tasarısı’nın 5’inci maddesiyle ilgili olduğu için birleştirildiğine ilişkin
açıklaması
9.- Ordu
Milletvekili Rıdvan Yalçın’ın, Kastamonu Milletvekili Hakkı Köylü’nün,
konuşmasındaki bazı sözlerini kastetmediği anlamda ifade ettiğine ilişkin
açıklaması
10.- İzmir
Milletvekili Oktay Vural’ın, Adalet Bakanı Sadullah
Ergin’in, “terör örgütünün bu yasayı istemediği” yönündeki ifadelerine ve açık
oylamada İstanbul Milletvekili Mehmet Müezzinoğlu’nun
2 defa oy kullandığına ilişkin açıklaması
11.- Yozgat
Milletvekili Bekir Bozdağ’ın, 526 sıra sayılı Kanun
Tasarısı’nın 3’üncü maddesinde yapılan düzenlemenin af niteliği taşımadığına
ilişkin açıklaması
12.- Trabzon
Milletvekili Mehmet Akif Hamzaçebi’nin, 526 sıra
sayılı Kanun Tasarısı’nın 3’üncü maddesinde yapılan düzenlemenin af niteliği
taşımadığına ilişkin açıklaması
13.- Konya
Milletvekili Faruk Bal’ın, 526 sıra sayılı Kanun Tasarısı’nın 3’üncü maddesinde
yapılan düzenlemenin af niteliğinde olduğuna ve buna göre oylama yapılması
gerektiğine ilişkin açıklaması
14.- Şırnak
Milletvekili Hasip Kaplan’ın, 526 sıra sayılı Kanun
Tasarısı’nın 3’üncü maddesinde yapılan düzenlemenin af niteliği taşımadığına
ilişkin açıklaması
15.- Adalet
Komisyonu Başkanı ve Ankara Milletvekili Ahmet İyimaya’nın,
526 sıra sayılı Kanun Tasarısı’nın 3’üncü maddesinde yapılan düzenlemenin af
niteliği taşımadığına ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.- Tokat
Milletvekili Reşat Doğru ve 19 milletvekilinin, emeklilerin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/841)
2.- Kütahya
Milletvekili Alim Işık ve 23 milletvekilinin,
Kütahya’daki özelleştirmelerin ekonomik ve sosyal etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/842)
3.- Şırnak
Milletvekili Hasip Kaplan ve 19 milletvekilinin,
yargıdaki bazı sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/843)
4.- Şırnak
Milletvekili Hasip Kaplan ve 19 milletvekilinin,
tüketici hakları alanında yaşanan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/844)
B) Meclis
Soruşturması Önergeleri
1.- İstanbul
Milletvekili Mehmet Sevigen ve 54 milletvekilinin,
seviye belirleme sınavı uygulamasında görevini kötüye kullanarak ve yetkisini suistimal ederek öğrenciler ve ailelerin mağduriyetine ve
kamunun zararına neden olduğu iddiasıyla Millî Eğitim Eski Bakanı Hüseyin Çelik
hakkında Meclis soruşturması açılmasına ilişkin önergesi (9/3) 
C) Tezkereler
1.- Çin Halk
Cumhuriyeti’nde düzenlenecek olan 2010 Dünya Kanser Liderleri Zirvesine davet
edilen, TBMM kanser hastalığı konusunun araştırılarak alınması gereken
önlemlerin belirlenmesi amacıyla kurulan Meclis Araştırması Komisyonu Başkanı Kemalettin Aydın’ın davete icabet etmesine ilişkin
Başkanlık tezkeresi (3/1258)
D) Önergeler
1.- Denizli
Milletvekili Hasan Erçelebi’nin, (2/73) esas numaralı
Kanun Teklifi’nin doğrudan gündeme alınmasına ilişkin önergesi (4/228)

VII.- ÖNERİLER
A) Siyasi Parti
Grubu Önerileri
1.- (10/646) esas
numaralı Meclis Araştırması Önergesi’nin ön görüşmelerinin, Genel Kurulun 20/7/2010 Salı günkü birleşiminde yapılmasına ilişkin MHP
Grubu önerisi 

VIII.- KANUN TASARI VE TEKLİFLERİ İLE KOMİSYON-LARDAN GELEN
DİĞER İŞLER
A) Kanun Tasarı ve
Teklifleri


1.- Türk Ticaret
Kanunu Tasarısı ve Adalet Komisyonu Raporu (1/324) (S. Sayısı: 96)
2.- Türk Borçlar
Kanunu Tasarısı ve Adalet Komisyonu Raporu (1/499) (S. Sayısı: 321)
3.- Gelir Vergisi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı; Harçlar Kanununda ve
Bazı Kanunlarda Değişiklik Yapılmasına Dair Kanun Tasarısı; Ordu Milletvekili
Rahmi Güner'in, 3717 Sayılı Adli Personel ile Devlet
Davalarını Takip Edenlere Yol Gideri ve Tazminat Verilmesi ile 492 Sayılı
Harçlar Kanununun Bir Maddesinin Yürürlükten Kaldırılması Hakkında Kanun ve 657
Sayılı Kanunun 152 nci Maddesinin
"II-Tazminatlar" Kısmının (G) Bölümünde Değişiklik Yapılmasına Dair
Kanun Teklifi; Konya Milletvekili Kerim Özkul ve 4
Milletvekilinin, Bazı Kanunlarda Değişiklik Yapılmasına Dair Kanun Teklifi;
Kahramanmaraş Milletvekili Veysi Kaynak'ın, Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/886, 1/838, 2/599, 2/712, 2/727) (S. Sayısı: 536)
4.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun Tasarısı
ile Samsun Milletvekili Osman Çakır’ın, Şırnak Milletvekili Sevahir
Bayındır’ın, Hakkari Milletvekili Hamit Geylani’nin, İstanbul Milletvekili Ayşe Jale Ağırbaş ve 2 Milletvekilinin; Mardin (Eski) Milletvekili
Ahmet Türk ve 20 Milletvekilinin, Bartın Milletvekili Yılmaz Tunç ve Batman
Milletvekili Mehmet Emin Ekmen’in Benzer Mahiyetteki
Kanun Teklifleri ile Adalet Komisyonu Raporu (1/775, 2/84, 2/407, 2/477, 2/508,
2/534, 2/711) (S. Sayısı: 526) 


IX.- SATAŞMALARA İLİŞKİN KONUŞMALAR
1.- Yozgat
Milletvekili Bekir Bozdağ’ın, Aydın Milletvekili Ali Uzunırmak’ın, AK PARTİ Grubu Başkanına sataşması nedeniyle
konuşması 

X.- OYLAMALAR
1.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın maddelere geçişine ilişkin oylaması
2.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın 1’inci maddesinin oylaması
3.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın 2’nci maddesinin oylaması
4.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın 3’üncü maddesinin oylaması
5.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın 4’üncü maddesinin oylaması
6.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın 5’inci maddesinin oylaması
7.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın 6’ncı maddesinin oylaması
8.- Terörle
Mücadele Kanunu ile Bazı Kanunlarda Değişiklik Yapılmasına Dair Kanun
Tasarısı’nın 7’nci maddesinin oylaması

XI.- YAZILI SORULAR VE CEVAPLARI
1.- Adana
Milletvekili Yılmaz Tankut’un, nükleer santral
ihalesine ilişkin Başbakandan sorusu ve Enerji ve Tabii Kaynaklar Bakanı Taner
Yıldız’ın cevabı (7/15107)
2.- Kütahya
Milletvekili Alim Işık’ın, BAĞ-KUR emeklilerinin
aylıklarına yönelik düzenleme çalışmalarına ilişkin sorusu ve Çalışma ve Sosyal
Güvenlik Bakanı Ömer Dinçer’in cevabı (7/15136)
3.- Van
Milletvekili Fatma Kurtulan’ın, Van’da İşsizlik
Sigortası Fonu’nun kullanımına ilişkin sorusu ve Çalışma ve Sosyal Güvenlik
Bakanı Ömer Dinçer’in cevabı (7/15139)
4.- Denizli
Milletvekili Ali Rıza Ertemür’ün, Denizli-Merkez ve
bazı ilçelerindeki yatırımlara ilişkin soruları ve Enerji ve Tabii Kaynaklar
Bakanı Taner Yıldız’ın cevabı (7/15151), (7/15152), (7/15153), (7/15154),
(7/15155)
5.- İzmir
Milletvekili Ahmet Kenan Tanrıkulu’nun, BOTAŞ’ın
organize sanayi bölgelerine geriye dönük borç çıkarmasına ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/15156)
6.- Antalya
Milletvekili Hüsnü Çöllü’nün, bazı madencilik
faaliyetlerine ve verilen cezalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/15157)
7.- Kütahya
Milletvekili Alim Işık’ın, arazileri kamulaştırılan
kişilerin bir maden işletmesinde istihdamına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı
(7/15261)
8.- Kütahya
Milletvekili Alim Işık’ın, TKİ’ye bağlı bir müessese müdürlüğünün promosyon bedeli kullanımına yönelik iddialara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/15263)
9.- Kütahya
Milletvekili Alim Işık’ın, TKİ’ye bağlı bir müessese
müdürlüğünün banka ile yaptığı sözleşmeye ilişkin sorusu ve Enerji ve Tabii
Kaynaklar Bakanı Taner Yıldız’ın cevabı
(7/15264)
10.- Kütahya
Milletvekili Alim Işık’ın, Irak sınırındaki maden
sahasına ilişkin Başbakandan sorusu ve Enerji ve Tabii Kaynaklar Bakanı Taner
Yıldız’ın cevabı (7/15422)
11.- Burdur
Milletvekili Ramazan Kerim Özkan’ın, süresi içerisinde cevaplandırılmayan
yazılı soru önergelerine ilişkin sorusu ve Türkiye Büyük Millet Meclisi Başkan
Vekili Nevzat Pakdil’in cevabı (7/15605)


I.- GEÇEN TUTANAK ÖZETİ

TBMM Genel Kurulu
saat 14.00’te açılarak dokuz oturum yaptı.

Birinci, İkinci, Üçüncü, Dördüncü, Beşinci, Altıncı
Oturumlar
Sakarya
Milletvekili Erol Aslan Cebeci, Sakarya ili Sapanca ilçesinin ve Sapanca
Gölü’nün durumuna ilişkin gündem dışı bir konuşma yaptı.
Denizli
Milletvekili Ali Rıza Ertemür’ün, Denizli’deki tütün üreticilerinin
sorunlarına,
Manisa
Milletvekili Mustafa Enöz’ün, üzüm üreticilerinin
sorunlarına,
İlişkin gündem
dışı konuşmalarına ve Muş Milletvekili Sırrı Sakık,
Adıyaman Milletvekili Şevket Köse, Kahramanmaraş Milletvekili Mehmet Akif Paksoy, Edirne Milletvekili Cemaleddin
Uslu, Mersin Milletvekili Mehmet Şandır, Ordu Milletvekili Rıdvan Yalçın, İzmir
Milletvekili Tuğrul Yemişci’nin açıklamalarına Tarım
ve Köyişleri Bakanı Mehmet Mehdi Eker cevap verdi.

Muş Milletvekili
Sırrı Sakık,
Adıyaman
Milletvekili Şevket Köse,
Tütün
üreticilerinin sorunlarına;
Kahramanmaraş
Milletvekili Mehmet Akif Paksoy, et ve besi danası
ithalatına,
Edirne
Milletvekili Cemaleddin Uslu, çekirdeksiz üzüm
üreticilerinin desteklenmesi gerektiğine,
Mersin
Milletvekili Mehmet Şandır, Mersin ilindeki üzüm üreticilerinin sorunlarına ve
domateste ortaya çıkan yeni bir hastalığa,
Adıyaman
Milletvekili Şevket Köse, Adıyaman’ın Besni ve Gölbaşı ilçelerindeki üzüm
üreticilerinin desteklenmesi gerektiğine,
Edirne
Milletvekili Rasim Çakır, Edirne’de çeltiklerde ortaya çıkan karapas hastalığıyla mücadeleyi Bakanlığın desteklemesi
gerektiğine,
Ordu Milletvekili
Rıdvan Yalçın, başlayacak olan fındık hasadına ve fındık sektörünün serbest
piyasaya terk edildiğine,
Muş Milletvekili
Sırrı Sakık, Muş’ta üzüm üretiminin geliştirilmesi
gerektiğine,
İzmir
Milletvekili Tuğrul Yemişci, Tarım Ürünleri Lisanslı
Depoculuk Yasası’nın uygulanmamasına,
Kütahya
Milletvekili Alim Işık, Kütahya’nın bazı ilçe ve
köylerinde haziran ve temmuz ayında meydana gelen şiddetli yağış ve doluda
zarar gören çiftçilerin tarım kredi kooperatifleri ve Ziraat Bankasına olan
borçlarının ertelenmesinin sağlanmasına,
İstanbul
Milletvekili Necat Birinci, açıklanan lisans yerleştirme sınavına,
Gaziantep
Milletvekili Yaşar Ağyüz, et ithalatına ve
çiftçilerin tarımsal sulama elektrik borçlarına,
Amasya
Milletvekili Hüseyin Ünsal, hayvan sağlığı ve Ziraat Bankası kredilerine,
İlişkin birer
açıklamada bulundular.
Tokat
Milletvekili Reşat Doğru’nun (6/2092) esas numaralı sözlü sorusunu geri aldığına
ilişkin önergesi okundu; sözlü sorunun geri verildiği bildirildi.
Manisa
Milletvekili Ahmet Orhan ve 22 milletvekilinin, intihar olaylarının
araştırılarak alınması gereken önlemlerin belirlenmesi (10/837),
Siirt
Milletvekili Osman Özçelik ve 19 milletvekilinin,
koruculuk sisteminin araştırılması (10/838),
Van Milletvekili
Fatma Kurtulan ve 19 milletvekilinin, tutuklu ve hükümlülerin ailelerinden
uzaktaki cezaevlerinde bulunmasının etkilerinin araştırılarak alınması gereken
önlemlerin belirlenmesi (10/839),
Muş Milletvekili
M. Nuri Yaman ve 19 milletvekilinin, kentsel alanlardaki sağlık hizmetlerinin
araştırılarak alınması gereken önlemlerin belirlenmesi (10/840),
Amacıyla birer
Meclis araştırması açılmasına ilişkin önergeleri Genel Kurulun bilgisine sunuldu;
önergelerin gündemdeki yerlerini alacağı ve ön görüşmelerinin, sırası
geldiğinde yapılacağı açıklandı.

Gündemin “Genel
Görüşme ve Meclis Araştırması Yapılmasına Dair Öngörüşmeler”
kısmında yer alan:
(10/150) esas
numaralı, Terör ve Terörle Mücadeleden Doğan Zararların Karşılanması Hakkında
Kanun’un uygulanmasında yaşanan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergenin ön görüşmelerinin Genel Kurulun 16/7/2010
Cuma günkü birleşiminde yapılmasına ilişkin BDP,
(10/403) esas
numaralı, kamu personel rejimindeki sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergenin ön görüşmelerinin Genel Kurulun 16/7/2010
Cuma günkü birleşiminde yapılmasına ilişkin MHP;
Grubu önerileri
yapılan görüşmelerden sonra kabul edilmedi.

Tunceli
Milletvekili Kamer Genç, BDP grup önerisine ilişkin bir açıklamada bulundu.

Gündemin “Kanun
Tasarı ve Teklifleri ile Komisyonlardan Gelen Diğer İşler” kısmının:
1’inci sırasında
bulunan ve İç Tüzük’ün 91’inci maddesi kapsamında değerlendirilerek temel kanun
olarak bölümler hâlinde görüşülmesi kabul edilen, Türk Ticaret Kanunu Tasarısı
ve Adalet Komisyonu Raporu’nun (1/324) (S. Sayısı: 96),
2’nci sırasında
bulunan ve İç Tüzük’ün 91’inci maddesi kapsamında değerlendirilerek temel kanun
olarak bölümler hâlinde görüşülmesi kabul edilen, Türk Borçlar Kanunu Tasarısı
ve Adalet Komisyonu Raporu’nun (1/499) (S. Sayısı: 321),
Görüşmeleri
komisyon yetkilileri Genel Kurulda hazır bulunmadığından ertelendi.

3’üncü sırasında
bulunan ve İç Tüzük’ün 91’inci maddesi kapsamında değerlendirilerek temel kanun
olarak bölümler hâlinde görüşülmesi kabul edilen ve görüşmelerine devam olunan,
Gelir Vergisi Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı; Harçlar Kanununda ve Bazı Kanunlarda
Değişiklik Yapılmasına Dair Kanun Tasarısı; Ordu Milletvekili Rahmi Güner'in, 3717 Sayılı Adli Personel ile Devlet Davalarını
Takip Edenlere Yol Gideri ve Tazminat Verilmesi ile 492 Sayılı Harçlar
Kanununun Bir Maddesinin Yürürlükten Kaldırılması Hakkında Kanun ve 657 Sayılı
Kanunun 152 nci Maddesinin "II-Tazminatlar"
Kısmının (G) Bölümünde Değişiklik Yapılmasına Dair Kanun Teklifi; Konya
Milletvekili Kerim Özkul ve 4 Milletvekilinin, Bazı
Kanunlarda Değişiklik Yapılmasına Dair Kanun Teklifi; Kahramanmaraş
Milletvekili Veysi Kaynak'ın, Bazı Kanunlarda
Değişiklik Yapılmasına Dair Kanun Teklifi ile Plan ve Bütçe Komisyonu Raporu
(1/886, 1/838, 2/599, 2/712, 2/727) (S. Sayısı: 536) birinci bölümünün 18’inci
maddesine kadar kabul edildi.
Birleşime saat
19.38’de ara verildi.









Nevzat PAKDİL
















Başkan Vekili













Bayram ÖZÇELİK





Harun TÜFEKCİ










Burdur





Konya










Kâtip Üye





Kâtip Üye













Fatih METİN
















Bolu
















Kâtip Üye










Yedinci, Sekizinci, Dokuzuncu Oturumlar
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmının:
3’üncü sırasında bulunan ve İç Tüzük’ün 91’inci maddesi kapsamında
değerlendirilerek temel kanun olarak bölümler hâlinde görüşülmesi kabul edilen
ve görüşmelerine devam olunan, Gelir Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı; Harçlar
Kanununda ve Bazı Kanunlarda Değişiklik Yapılmasına Dair Kanun Tasarısı; Ordu
Milletvekili Rahmi Güner'in, 3717 Sayılı Adli Personel ile Devlet Davalarını Takip Edenlere Yol Gideri ve
Tazminat Verilmesi ile 492 Sayılı Harçlar Kanununun Bir Maddesinin Yürürlükten
Kaldırılması Hakkında Kanun ve 657 Sayılı Kanunun 152 nci
Maddesinin "II-Tazminatlar" Kısmının (G) Bölümünde Değişiklik
Yapılmasına Dair Kanun Teklifi; Konya Milletvekili Kerim Özkul
ve 4
Milletvekilinin, Bazı Kanunlarda Değişiklik Yapılmasına Dair Kanun Teklifi;
Kahramanmaraş Milletvekili Veysi Kaynak'ın, Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun (1/886, 1/838, 2/599, 2/712, 2/727) (S. Sayısı: 536)
ikinci bölümü üzerindeki görüşmeler tamamlandı; verilen aradan sonra komisyon
yetkilileri Genel Kurulda hazır bulunmadığından görüşmeleri ertelendi.

20 Temmuz 2010
Salı günü saat 15.00’te toplanmak üzere birleşime 22.23’te son verildi.









Sadık YAKUT













Başkan Vekili










Fatih METİN





Harun TÜFEKCİ







Bolu





Konya







Kâtip Üye





Kâtip Üye



No.: 182
II.- GELEN KÂĞITLAR
19 Temmuz 2010 Pazartesi

Rapor
1.- Sayıştayda Boş Bulunan Üyeliklere 832 Sayılı Sayıştay
Kanununun 6 ve Ek 8 inci Maddeleri Hükümlerine Göre Yapılacak Seçime Dair
Sayıştay Başkanlığı Tezkeresi ve Sayıştay Üyeleri Ön Seçim Geçici Komisyonu
Raporu (3/1253) (S. Sayısı: 543) (Dağıtma tarihi: 19.7.2010) (GÜNDEME)

Süresi İçinde Cevaplanmayan Yazılı Soru Önergeleri
1.- Antalya Milletvekili Hüseyin Yıldız’ın, TMSF’ye devredilen bankalara ilişkin Başbakandan yazılı
soru önergesi (7/15045) (Başkanlığa geliş tarihi: 10/06/2010)
2.- Antalya Milletvekili Hüseyin Yıldız’ın,
özelleştirilen KİT’lere ilişkin Başbakandan yazılı soru önergesi (7/15046)
(Başkanlığa geliş tarihi: 10/06/2010)
3.- Çankırı Milletvekili Ahmet Bukan’ın, bir Yahudi örgütünün verdiği ödülü iade edip
etmeyeceğine ilişkin Başbakandan yazılı soru önergesi (7/15047) (Başkanlığa
geliş tarihi: 10/06/2010)
4.- İstanbul Milletvekili Hüseyin Mert’in, Suudi
Arabistan’dan döviz girişi iddiasına ilişkin Başbakandan yazılı soru önergesi
(7/15048) (Başkanlığa geliş tarihi: 10/06/2010)
5.- Balıkesir Milletvekili Ergün Aydoğan’ın, bazı tren seferlerinin kaldırılmasına ilişkin
Başbakandan yazılı soru önergesi (7/15050) (Başkanlığa geliş tarihi: 11/06/2010)
6.- Balıkesir Milletvekili Ergün Aydoğan’ın, İnsani Yardım Vakfına ilişkin Başbakandan
yazılı soru önergesi (7/15051) (Başkanlığa geliş tarihi: 11/06/2010)
7.- Antalya Milletvekili Hüsnü Çöllü’nün, Suudi Arabistan’dan para girişi olduğu
iddialarına ilişkin Başbakandan yazılı soru önergesi (7/15052) (Başkanlığa
geliş tarihi: 11/06/2010)
8.- Bursa Milletvekili Necati Özensoy’un, yabancılara taşınmaz satışına ilişkin
Başbakandan yazılı soru önergesi (7/15056) (Başkanlığa geliş tarihi: 11/06/2010)
9.- Batman Milletvekili Ayla Akat
Ata’nın, Batman’daki belediyelere aktarılan kaynaklara ilişkin Başbakandan
yazılı soru önergesi (7/15057) (Başkanlığa geliş tarihi: 14/06/2010)
10.- Gaziantep Milletvekili Hasan Özdemir’in,
Oğuzeli Doğanpınar Barajı projesine ilişkin Çevre ve
Orman Bakanından yazılı soru önergesi (7/15063) (Başkanlığa geliş tarihi: 10/06/2010)
11.- Giresun Milletvekili Murat Özkan’ın,
İstanbul’daki derelerin ıslahına ilişkin Çevre ve Orman Bakanından yazılı soru
önergesi (7/15064) (Başkanlığa geliş tarihi: 10/06/2010)
12.- İstanbul Milletvekili Durmuşali
Torlak’ın, İstanbul’da meydana gelen sel afetlerine ilişkin İçişleri Bakanından
yazılı soru önergesi (7/15071) (Başkanlığa geliş tarihi: 10/06/2010)
13.- Adana Milletvekili Nevin Gaye Erbatur’un, hayatını kaybeden bir gence ilişkin İçişleri
Bakanından yazılı soru önergesi (7/15072) (Başkanlığa geliş tarihi: 11/06/2010)
14.- Adana Milletvekili Nevin Gaye Erbatur’un, İstanbul’da şiddetli yağışlar için alınacak
tedbirlere ilişkin İçişleri Bakanından yazılı soru önergesi (7/15073)
(Başkanlığa geliş tarihi: 11/06/2010)
15.- Muğla Milletvekili Ali Arslan’ın, Muğla’da trafik kazalarına yönelik önlemlere
ilişkin İçişleri Bakanından yazılı soru önergesi (7/15074) (Başkanlığa geliş
tarihi: 11/06/2010)
16.- Batman Milletvekili Ayla Akat
Ata’nın, kendilerinden haber alınamayan bazı teröristlere ilişkin İçişleri
Bakanından yazılı soru önergesi (7/15075) (Başkanlığa geliş tarihi: 11/06/2010)
17.- Batman Milletvekili Bengi Yıldız’ın,
üniversitelerdeki güvenlik olaylarına ilişkin İçişleri Bakanından yazılı soru önergesi
(7/15076) (Başkanlığa geliş tarihi: 11/06/2010)
18.- Kars Milletvekili Gürcan
Dağdaş’ın,
bir köydeki afet lojmanlarının eksiklerine ilişkin İçişleri Bakanından
yazılı soru önergesi (7/15077) (Başkanlığa geliş tarihi: 11/06/2010)
19.- Adana Milletvekili Hulusi Güvel’in,
okul ve okul çevrelerinde çocuklara yönelik cinsel istismar olaylarına ilişkin
Milli Eğitim Bakanından yazılı soru önergesi (7/15078) (Başkanlığa geliş
tarihi: 11/06/2010)
20.- Muğla Milletvekili Ali Arslan’ın,
Muğla’da ilköğretimde öğretmen başına öğrenci sayısının yüksekliğine ilişkin
Milli Eğitim Bakanından yazılı soru önergesi (7/15079) (Başkanlığa geliş
tarihi: 11/06/2010)
21.- Batman Milletvekili Bengi Yıldız’ın,
üniversitelerde yaşanan olaylara ilişkin Milli Eğitim Bakanından yazılı soru
önergesi (7/15080) (Başkanlığa geliş tarihi: 11/06/2010)
22.- Giresun Milletvekili Murat
Özkan’ın, İsrail’le yapılan
askeri anlaşmalara ilişkin Milli Savunma Bakanından yazılı soru önergesi
(7/15083) (Başkanlığa geliş tarihi: 10/06/2010)
23.- Batman Milletvekili Ayla Akat
Ata’nın, askeri tatbikatlarda ve bazı harekatlarda yapılan harcamalara ilişkin Milli
Savunma Bakanından yazılı soru
önergesi (7/15084) (Başkanlığa geliş tarihi: 14/06/2010)
24.- Tekirdağ Milletvekili Kemalettin
Nalcı’nın, İstanbul-Çerkezköy yolcu treni seferlerine
ilişkin Ulaştırma Bakanından yazılı soru önergesi (7/15090) (Başkanlığa geliş
tarihi: 11/06/2010)
25.- Tekirdağ Milletvekili Kemalettin
Nalcı’nın, limanlarda bekleyen gemilere ve
balıkçıların avlanma
yerlerine ilişkin Ulaştırma Bakanından yazılı soru önergesi
(7/15091) (Başkanlığa geliş tarihi: 11/06/2010)
26.- Adana Milletvekili Muharrem Varlı’nın,
Ceyhan ve Adana’dan geçen tren seferlerinin kaldırılmasına ilişkin
Ulaştırma Bakanından yazılı
soru önergesi (7/15092)
(Başkanlığa geliş tarihi: 11/06/2010)
27.- Mersin Milletvekili Behiç
Çelik’in, vergi denetmenlerinin sorunlarına ilişkin Maliye Bakanından
yazılı soru önergesi (7/15093) (Başkanlığa geliş tarihi: 10/06/2010)
28.- Kırklareli Milletvekili Tansel Barış’ın, Süper
Lig’de yabancı oyuncu sayısının artırılmasına ilişkin Devlet
Bakanından (Faruk Nafız Özak) yazılı
soru önergesi (7/15095) (Başkanlığa geliş tarihi: 11/06/2010)
29.- Trabzon Milletvekili Süleyman Latif Yunusoğlu’nun, Rize Ticaret Borsası hakkındaki bazı iddialara ve Çay
Kanunu Tasarısı hazırlıklarına ilişkin Sanayi ve Ticaret Bakanından yazılı soru
önergesi (7/15097) (Başkanlığa geliş tarihi: 11/06/2010)
30.- Kahramanmaraş Milletvekili Mehmet Akif Paksoy’un, esnafın Halk Bankasından kullandığı kredilere ilişkin
Devlet Bakanı ve
Başbakan Yardımcısından (Ali Babacan) yazılı soru önergesi (7/15099)
(Başkanlığa geliş tarihi: 11/06/2010)
No.: 183
20 Temmuz 2010 Salı

Meclis Soruşturması Önergesi
1.- İstanbul
Milletvekili Mehmet Sevigen ve 54 Milletvekilinin;
Seviye Belirleme Sınavı Uygulamasında Görevini Kötüye Kullanarak ve Yetkisini Suistimal Ederek Öğrenciler ve Ailelerin Mağduriyetine ve
Kamunun Zararına Neden Olduğu, Bu Eylemlerinin Türk Ceza Kanununun 257 nci Maddesine Uyduğu İddiasıyla Milli Eğitim Eski Bakanı
Hüseyin Çelik Hakkında Anayasanın 100 üncü ve İçtüzüğün 107 nci
Maddeleri Uyarınca Bir Meclis Soruşturması Açılmasına İlişkin Önergesi (9/3)
(Başkanlığa geliş tarihi: 16/07/2010)

Meclis Araştırması Önergeleri
1.- Tokat
Milletvekili Reşat Doğru ve 19 Milletvekilinin, emeklilerin sorunlarının
araştırılarak alınması
gereken önlemlerin belirlenmesi
amacıyla bir Meclis
araştırması açılmasına ilişkin önergesi (10/841) (Başkanlığa geliş
tarihi: 31.05.2010)
2.- Kütahya Milletvekili Alim
Işık ve 23
Milletvekilinin, Kütahya’daki özelleştirmelerin ekonomik ve sosyal
etkilerinin araştırılarak alınması gereken önlemlerin belirlenmesi amacıyla bir
Meclis araştırması açılmasına ilişkin önergesi (10/842) (Başkanlığa geliş
tarihi: 31.05.2010)
3.- Şırnak
Milletvekili Hasip Kaplan ve 19 Milletvekilinin,
yargıdaki bazı sorunların araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergesi
(10/843) (Başkanlığa geliş tarihi: 02.06.2010)
4.- Şırnak
Milletvekili Hasip Kaplan ve 19 Milletvekilinin,
tüketici hakları alanında yaşanan sorunların araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergesi (10/844) (Başkanlığa geliş tarihi: 02.06.2010) 





20 Temmuz 2010 Salı
BİRİNCİ OTURUM
Açılma Saati: 15.04
BAŞKAN : Başkan Vekili Sadık YAKUT
KÂTİP ÜYELER: Yusuf COŞKUN (Bingöl), Bayram ÖZÇELİK
(Burdur) 
BAŞKAN – Sayın
milletvekilleri, Türkiye Büyük Millet Meclisinin 137’nci Birleşimini açıyorum. 
Toplantı yeter
sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
MEHMET AKİF
HAMZAÇEBİ (Trabzon) – Güneydoğudaki terör örgütünün saldırısı nedeniyle kısa
bir söz talebim var Sayın Başkanım. 
BAŞKAN - Gündem
dışı ilk söz fındıkta uygulanan politikalarla ilgili söz isteyen Muğla
Milletvekili Gürol Ergin’e aittir. 
Buyurun Sayın
Ergin. 
IV.- GÜNDEM DIŞI KONUŞMALAR
A) Milletvekillerinin
Gündem Dışı Konuşmaları
1.- Muğla Milletvekili Gürol Ergin’in, Hükûmetin
fındık politikasına ilişkin gündem dışı konuşması ve Tarım ve Köyişleri Bakanı Mehmet Mehdi Eker’in
cevabı 
GÜROL ERGİN
(Muğla) – Teşekkür ederim Sayın Başkan. 
Sayın Başkan,
değerli milletvekilleri; AKP’nin fındık politikası konusunda görüşlerimi
açıklamak üzere söz almış bulunuyorum. Sözlerime başlarken Sayın Başkan sizi,
değerli milletvekillerini ve yüce Türk ulusunu saygıyla selamlıyorum. 
Hükûmetin geçen yıl
uygulamaya koyduğu ve devrim olarak nitelendirdiği fındık politikası, fındık
üreticisinin kooperatifçilik sayesinde elde ettiği yetmiş yıllık kazanımlarına
karşı yapılan bir karşı devrim olmuştur. Hükûmetin
yaptığı, yerli-yabancı sermaye grupları ile alivreci
tüccarın isteğini karşılamak, fındık üreticisini ve topyekûn Karadenizliyi yok
saymaktır. 
AKP Hükûmeti, önce, 2006 yılında “Yöneticileri bizden değil.”
diyerek FİSKOBİRLİK’i zora sokmuş, sonra “Yönetimi AKP’den oluşturursanız
FİSKOBİRLİK’i yeniden destekleriz.” söylemiyle FİSKOBİRLİK yönetimini ele geçirmiş
ama yine de FİSKOBİRLİK’e destek olmamış, FİSKOBİRLİK’i görev yapamaz hâle
getirdikten sonra da devreden çıkarıp TMO’yu fındık alımıyla görevlendirmiştir.
Böylece, AKP’nin gerçek amacının FİSKOBİRLİK’i güçlendirmek değil, ortadan
kaldırmak olduğu açıkça anlaşılmıştır. FİSKOBİRLİK bitirildikten sonra, hiç
anlamadığı bir işe sokularak 2 milyar lira görev zararına uğratılan TMO’nun da
fındık alımına son verilerek üreticiyi tüccar karşısında tamamen savunmasız
bırakan şeytani plan uygulanmıştır. Hükûmetin
yaptığı, Karadenizliye ihanet olduğu kadar, hazinenin ihracat gelirini
tırpanlamak yani devleti de zarara uğratmaktır. Alıcının birkaç kişi, satıcının
yüz binlerce üretici olduğu bir piyasada fiyatı, alım satım koşullarını
belirleyen yalnızca tüccar olur. AKP, bu yeni düzenlemeyle zihniyetinin
gereğini yapmış, her zaman olduğu gibi, çiftçinin kanını sülük gibi emenlerden
yana olduğunu göstermiştir. 
Diğer ürünler
için DGD’yi kaldıran Hükûmet,
fındıkta DGD uygulamasına geçmiş ve bu da bir hinliği ortaya koymuştur. Fındık
üreticisi, üç yıl sürecek DGD uygulaması kalktıktan sonra, ortada FİSKOBİRLİK
de olmayacağına göre, insafsız alivreci karşısında,
fırsatçı tüccar karşısında ne yapacağını düşünmelidir. Yapacağı hiçbir şey
yoktur. Nitekim, 2005 yılında fındığını 7-7,5 liradan
satan üretici, aynı düşük üretimi yaşadığı bu dönemde fındığını 3-4 liraya
satmak zorunda kalmıştır çünkü artık FİSKOBİRLİK ortada yoktur. Fındık
üreticisi, ayrıca Hükûmete, 2004 don afetinden kalan
169 milyon lirayı niye ödemediğini de sormalıdır.
Değerli
milletvekilleri, Cumhuriyet Halk Partisi iktidarında biz, FİSKOBİRLİK’i yeniden
canlandırıp çiftçinin ürününe sahip çıkmasını sağlayacağız. Fındık taban
fiyatını mutlaka hasat başlamadan önce açıklayacağız. Fındık fiyatını hiçbir
yıl 6 liranın altına düşürmeyeceğiz. Fındık üretiminde kullanılan mazottan özel
tüketim vergisi almayacağız, mazotun fiyatını yarı yarıya indireceğiz. Fındık
tarımında kullanılan kireç, ilaç ve gübrede KDV’yi yüzde 1’i düşüreceğiz.
Fındık üreticisinin elektrik ücretlerinin eylül-ekim aylarında tahsil
edilmesini sağlayacağız. Uluslararası fındık borsasını da Türkiye’de kuracağız.
Şimdi, konuyu
biraz değiştiriyorum. Sayın Bakan, sürekli olarak Türkiye’de buğday kalitesinin
arttığından ve artık kaliteli buğday ithalatına gerek duyulmadığından söz
ediyor. Sayın Bakana yanıtı, Çorum Ticaret ve Sanayi Odası ile Türk
Standartları Enstitüsünün eski Başkanı Kenan Malatyalı, dünkü Hürriyet’te şöyle
veriyor: “Yedi sekiz ülkeye un satışımız var fakat Çorum ve yakın bölgemizde
istediğimiz kalitede buğday bulamıyoruz. Buğdayın yüzde 80’ini Rusya, Ukrayna
ve Kazakistan’dan ithal ediyoruz çünkü Çorum’da bu yılki 650-700 bin tonluk rekoltenin büyük bölümü süne emgili
ya da paslı. Keşke durum Sayın Bakanın söylediği gibi olsa. Üstelik aldığımız
1’inci sınıf değil, 2’nci sınıf buğday. Buna da mecbur kaldık.” diyor. Ben,
Sayın Başkanın bu ifadesine söyleyecek söz bulamıyorum.
Sayın Bakan, bir
de her seferinde, hayvancılığa verdikleri büyük destekleri ballandıra ballandıra anlatıyor. O zaman diyorum ki: “Keşke bu Hükûmet zamanında hayvancılığa bu büyük destekler
yapılmasaymış!” Bu nasıl desteklemek ki destek arttıkça et üretimi artıp
dışarıya satacak et fazlamız olması gerekirken dışarıdan et satın almak zorunda
kaldık. 
(Mikrofon otomatik
cihaz tarafından kapatıldı) 
BAŞKAN – Buyurun
Sayın Ergin.
GÜROL ERGİN
(Devamla) – Demek ki bu işte bir terslik var Sayın Bakan. Bu milletin parasını
ya haramilere yedirdiniz ya da beceriksizlikten batırdınız. Bu nedenle Sayın
Bakan sakın bu kürsüye gelip de yanıt verme zahmetine katlanmasın. Çünkü Sayın
Bakanın bu kürsüden anlattığı öyküler karın doyurmuyor. Fındık üreticisinin
karnını doyuracak olan Sayın Bakanın abartılı ve gerçeklerden uzak söylemleri
değil, Cumhuriyet Halk Partisi iktidarında fındığa mutlaka verilecek olan en az
6 lira fiyat olacaktır.
Sözlerime son
verirken Sayın Başkan size, değerli milletvekillerine, yüce Türk ulusuna ve
sevgili fındık üreticilerine içten gelen sevgi ve saygılarımı sunuyorum. (CHP
sıralarından alkışlar) 
BAŞKAN – Teşekkür
ediyorum Sayın Ergin.
Sayın Hamzaçebi, zannediyorum terör nedeniyle söz istediniz.
MEHMET AKİF
HAMZAÇEBİ (Trabzon) – Evet.
BAŞKAN – Buyurun.
V.- AÇIKLAMALAR
1.- Trabzon Milletvekili Mehmet Akif Hamzaçebi’nin,
Hakkâri’nin Çukurca ilçesinde terör örgütünün saldırısı sonucu hayatını
kaybeden 6 askere Allah’tan rahmet, ailelerine, yakınlarına, Türk milletine
başsağlığı dilediğine ve Kıbrıs Barış Harekâtı’nın 36’ncı yıl dönümüne ilişkin açıklaması 
MEHMET AKİF
HAMZAÇEBİ (Trabzon) – Teşekkür ederim Sayın Başkan.
Dün gece
Hakkâri’nin Çukurca ilçesinde terör örgütünün saldırısı sonucunda meydana gelen
çatışmada 6 askerimiz hayatını kaybetmiştir. Ben hayatını kaybeden
askerlerimize Allah’tan rahmet diliyorum. Onların ailelerine, yakınlarına ve
milletimize başsağlığı diliyorum ve bu vesileyle şunu ifade etmek istiyorum:
Terör, adına hareket ettiğini ifade ettiği Kürt kökenli vatandaşlarımızın
kimliklerini özgürce yaşamalarının ve kimliklerini özgürce ifade
edebilmelerinin en büyük engelidir. Terör örgütü ulaşmak istediği amaca ulaşmak
bir yana, tam tersine, adına hareket ettiği Kürt kökenli vatandaşlarımızın
özgürlüklerinin daha az bir düzeyde, daha eksik bir düzeyde yaşanmasına neden
olmaktadır terör örgütünün bizatihi kendisi tarafından. Terör örgütünü kınadığımı
ifade ediyorum ve 20
Temmuz 1974 tarihinde…
(Mikrofon
otomatik cihaz tarafından kapatıldı) 
BAŞKAN – Buyurun.
MEHMET AKİF
HAMZAÇEBİ (Trabzon) – Yine bugün, Kuzey Kıbrıs Türk Cumhuriyeti’nin kurulmasına
yol açan, onun başlangıcı sayılan 20 Temmuz 1974 tarihindeki Barış Harekâtı’nın
yıl dönümüdür. Bu yıl dönümü nedeniyle Kuzey Kıbrıs Türk Cumhuriyeti’ni
kutluyorum. Oradaki vatandaşlarımıza buradan selamlarımızı gönderiyorum.
Bu harekâtı
gerçekleştiren dönemin Başbakanı Sayın Bülent Ecevit’i rahmetle anıyor, o
dönemin Hükûmetini teşekkürle anıyorum. Saygılar
sunuyorum. 
BAŞKAN – Teşekkür
ediyorum.
Buyurun Sayın
Vural.
2.- İzmir Milletvekili Oktay Vural’ın, Hakkâri’nin Çukurca
ilçesinde terör örgütünün saldırısı sonucu hayatını kaybeden 6 askere Allah’tan
rahmet, ailelerine, yakınlarına, Türk milletine başsağlığı dilediğine ve Kıbrıs
Barış Harekâtı’nın 36’ncı yıl dönümüne ilişkin açıklaması
OKTAY VURAL
(İzmir) – Teşekkür ederim Sayın Başkanım.
Biz de Milliyetçi
Hareket Partisi Grubu olarak bölücü terör örgütünün hain saldırısı sonucunda
şehit olan 6 askerimize Allah’tan rahmet diliyoruz, gazilerimize acil şifalar
diliyoruz. Türk Milletinin başı sağ olsun. Şehitlerimizin koruduğu bin yıllık
kardeşliğimiz, millî kimliğimiz, üniter yapımız, ulus
devletimiz ilelebet yaşayacaktır. Bu bakımdan Hükûmeti,
acil olarak bu konularla ilgili elindeki bütün hukuki imkânları kullanarak bu
bölücü terör örgütünün bu cüretkâr tavırları karşısında devletin gücünü
kullanmaya davet ediyorum. 
Ayrıca otuz altı
yıl önce bugün Kıbrıs’ta yok sayılmak istenen, öldürülmek istenen, kimliği yok
sayılan Kıbrıs Türklerini bir harekâtla o insanların kimliğine, egemenliğine ve
devletine kavuşması… Bu süreç içerisinde o harekâtı gerçekleştirenlerden Allah
razı olsun diyorum ve bu vesileyle Kuzey Kıbrıs Türk Cumhuriyeti’nin
devletiyle, halkıyla, bölgesiyle, vatanıyla beraber, birlikte nice yıllar
geçirmesini diliyorum.
BAŞKAN – Teşekkür
ediyorum.
Sayın Canikli, aynı gerekçeyle istediniz zannediyorum.
Buyurun.
3.- Giresun Milletvekili Nurettin Canikli’nin,
Hakkâri’nin Çukurca ilçesinde terör örgütünün saldırısı sonucu hayatını
kaybeden 6 askere Allah’tan rahmet, ailelerine, yakınlarına, Türk milletine
başsağlığı dilediğine ve Kıbrıs Barış Harekâtı’nın 36’ncı yıl dönümüne ilişkin açıklaması
NURETTİN CANİKLİ
(Giresun) – Teşekkür ederim Sayın Başkan.
Son terör
saldırısında maalesef 6 tane Mehmetçik’imiz şehit olmuş ve 16 Mehmetçik’imiz
yaralanmıştır. Hakk’ın rahmetine kavuşan, şehit olan Mehmetçiklerimize
Allah’tan rahmet diliyorum. AK PARTİ Grubu olarak ailelerine ve bütün
milletimize başsağlığı diliyoruz. İnşallah yaralı askerlerimiz en kısa sürede
sağlıklarına kavuşurlar. Onlara da Allah’tan acil şifalar diliyoruz.
Milletimizin
terörle mücadele konusunda tek vücut oluşu bu beladan kurtulmamız için en büyük
gücümüzdür. Bu güç devam ettiği sürece, bu kararlılık ortada olduğu sürece
terör örgütünün amacına ulaşamayacağı kesindir. Kesinlikle bu meseleyi bu
millet halledecek inşallah ve en kısa zamanda halledecek. Buna yürekten
inanıyoruz ve bu vesileyle bir daha terör olaylarının olmaması ve
şehitlerimizin, fidanlarımızın toprağa düşmemesi için herkesin elinden gelen
bütün gayreti gösterdiğini, göstermeye devam edeceğini de burada ifade etmekte
fayda var.
Kıbrıs Barış
Harekâtı’nın 36’ncı yılı vesilesiyle bütün Kıbrıslı soydaşlarımızı tebrik
ediyoruz. Onların bağımsızlığa kavuşmalarının adımı olan, başlangıcı olan bu
tarih nedeniyle onları tebrik ediyoruz.
Teşekkür ederim
Sayın Başkanım.
BAŞKAN – Teşekkür
ediyorum Sayın Canikli.
Gündem dışı
ikinci söz, Yozgat ilinde meydana gelen sel ve dolu afetinden zarar gören
çiftçilerin durumu hakkında söz isteyen Yozgat Milletvekili Mehmet Ekici’ye aittir. (MHP sıralarından alkışlar) 
Buyurun Sayın
Ekici.
IV.- GÜNDEM DIŞI KONUŞMALAR (Devam)
A) Milletvekillerinin
Gündem Dışı Konuşmaları (Devam)
2.- Yozgat Milletvekili Mehmet Ekici’nin,
Yozgat’ta haziran ayında meydana gelen sel ve dolu afetine ve Yozgat
çiftçisinin sorunlarına ilişkin gündem dışı konuşması ve Tarım ve Köyişleri Bakanı Mehmet Mehdi Eker’in
cevabı 
MEHMET EKİCİ
(Yozgat) – Sayın Başkanı ve Genel Kurulu saygıyla selamlıyorum. 
Bugün 20 Temmuz,
Barış ve Özgürlük Bayramı’nın kutlandığı bir günde yaşıyoruz. Dilerim, 20
Temmuzların anlamına uygun kutlayacağımız yüzlerce yılı Kuzey Kıbrıs Türk
Cumhuriyeti devletinin yaşamasını Cenabıallah’tan
niyaz ediyorum. 
Yine Hakkâri
Çukurca’da 6 şehit ve 10 yaralı verdik dün. Şehitlerimize Allah’tan rahmet,
yaralılara, gazilerimize acil şifalar diliyorum.
Değerli
arkadaşlarım, bugün Yozgat Merkez, Saraykent, Akdağmadeni, Çekerek, Sorgun,
Şefaatli, Sarıkaya ve Kadışehri’nde, toplam seksen iki köyümüzde 5.231
çiftçimizin mağdur olduğu dolu ve sel felaketiyle ilgili olarak söz aldım.
Hasar oranları bu seksen iki köyümüzde çok yüksektir, yüzde 20 ile yüzde 100
arasında hasarlar mevcuttur. Bu felaketin tamamı haziran ayı içerisinde
gerçekleşen felakettir. Dolayısıyla bu felaketzedelere belli bir tazminat ödeme
yükümlülüğü de vardır. Umarım, Hükûmetimiz vakit
geçirmeden, çiftçinin ihtiyaçlarını da dikkate alarak bir an önce ödemeyi
yaparlar. Değerli milletvekilleri, bu konuda Sayın Başbakana, Başbakanlığa,
Yozgat çiftçisinin müracaatı vakidir ancak bugüne kadar henüz bir söz
çıkmamıştır. Bu konuda Sayın Bakandan bir hassasiyet istiyorum. 
Değinmek
istediğim bir başka afet de doğal afet gibi kabul edeceğimiz elektrik
borçlarıyla alakalı bir afettir. Bu da bir hükûmet ve
devlet afetidir. Söz gelimi, Boğazlıyan ilçemizde 1.100 tarımsal sulama abonesi
var. Bunların yüzde 80’i elektrik borcundan dolayı icralık duruma düşmüştür.
Burada vahim olan da şudur: 22 trilyon genel borç vardır. Bu 22 trilyon çiftçi
borcunun, elektrik borcunun yaklaşık yüzde 65’i faizdir. Dilerim, Cumhuriyet Hükûmeti bu faizler konusunda, çiftçinin belini büken bu
faizler konusunda gerekli tedbiri alır, alması gerekir çünkü 2002 yılında 490
liraya satılan buğday bugün piyasada 440’lardan fiyat bulmaktadır. Buğday
fiyatı artmamıştır ama gübre fiyatı, mazot fiyatı ve tarımsal girdi fiyatları
en az 3 kat artmıştır; buna bir de faizi eklediğiniz zaman bu çiftçi makarna veya
yağa muhtaç hâle gelir, üretici olmaktan çıkar. Bu konuda Sayın Bakandan
hassasiyet ve bilgi arz ediyorum.
Bir başka konu:
Bu kırsal kalkınmada Ziraat Bankası dışındaki diğer bankalar çok ağır şartlar
ileri sürüyorlar. Yozgat bir hayvancılık bölgesi olarak hayvancılık alanında
son derece kalkınmaya müsait bir bölgemiz olmasına rağmen, sadece zengin
çiftçilerimizin faydalanabileceği bir kredi sistemi kurulmuş vaziyette. Bu
sistemin ıslahı gerekiyor, zira, köylüden şehirden
ipotek isteniyor. Köylü şehirde evi olsa zaten şehirde oturur. Bu noktada Sayın
Bakanın dikkatini çekiyorum.
Son olarak arz
etmek istediğim husus Toprak Mahsulleri Ofisiyle ilgilidir. Şu anda başta
Yozgat çiftçisi olmak üzere TMO’dan, TMO’nun uygulamalarından büyük bir sıkıntı
vardır. Toprak Mahsulleri Ofisinin temel görevi buğday almak, hububat almak
değildir aslında, Toprak Mahsullerinin asıl fonksiyonu ürün fiyatlarını regüle etmektir. Toprak Mahsulleri Ofisinin başarılı
olduğunu kabul edebilmemiz için Türkiye’de oluşan piyasa fiyatlarına ne kadar
katkıda bulunduğu ölçüsü önemlidir. Bu regülasyon
görevini Toprak Mahsulleri Ofisi yapamıyor. Bu münasebetle şimdi 430 liradan,
420 liradan buğdayını satmak zorundan kalan bir çiftçi var, borsa fiyatlarına
ve tüccara mahkûm olmuş bir Yozgat çiftçisi var. Sayın Bakandan da bu konuda
bir hassasiyet rica ediyorum.
Ayrıca, son
olarak, sertifikalı tohum uygulaması var. Bu doğru bir uygulama. Sertifikalı
tohumun kullanıldığı bölgelerde ürün artışı olduğu, yüzde 30’lar civarında ürün
artışı olduğu da doğru. Devletin bu tohumluğu desteklediği de doğru. Bunlara
itirazımız yok ancak...
(Mikrofon
otomatik cihaz tarafından kapatıldı) 
BAŞKAN – Sayın
Ekici, buyurun.
MEHMET EKİCİ
(Devamla) – Tamamlıyorum Sayın Başkan, teşekkür ederim.
...750-800 lira
civarında buğdayı, sertifikalı buğdayı çiftçiye verip de buğdayı eğer -yani
sonradan üç ay sonra, beş ay sonra ödemiş olmanıza rağmen- 440 liradan
satıyorsa köylü, algılama son derece önemlidir, tohumluğu pahalıya aldığını
zanneden bir psikolojik ortam meydana geliyor. Sayın Bakanım, bunu fondan fona
geçiş hâlinde, köylüyü hiç muhatap etmeden o desteklemelerinizi
sağlayabileceğiniz düşüncesindeyim. Bu konuyu da bir incelemenizi rica
ediyorum.
Bu, dolu ve sel
felaketi münasebetiyle hasara uğramış olan çiftçimize sağlıklar diliyorum ve
Cumhuriyet Hükûmetinden bu felakete uğrayan
çiftçilerimize bir an evvel ulaşmasını diliyor, Genel Kurulu saygıyla
selamlıyorum. (MHP sıralarından alkışlar) 
BAŞKAN – Teşekkür
ediyorum Sayın Ekici.
Gündem dışı
konuşmalara Hükûmet adına Tarım ve Köyişleri Bakanı Mehmet Mehdi Eker cevap verecektir. (AK
PARTİ sıralarından alkışlar) 
ZEKİ ERTUGAY
(Erzurum) – Sayın Başkan, bu konuşmalarla ilgili yerimizden söz talebimiz oldu.
İsterseniz biz de söyleyelim ondan sonra Sayın Bakan cevap versin.
BAŞKAN – Sayın
Bakanım, bir saniye.
Sayın Ertugay, söz talebinizi gördüm ama İç Tüzük’ün 59’uncu
maddesine göre işlem yapıyoruz. Dolayısıyla isteğinize cevap veremiyoruz
efendim.
ZEKİ ERTUGAY
(Erzurum) – Sayın Bakan, bütün oturumlarda gündem dışı...
BAŞKAN -
Olağanüstü olay olduğu için 3 sayın grup başkan vekiline terör nedeniyle söz
verdim.
Buyurun Sayın
Bakanım. 
TARIM VE
KÖYİŞLERİ BAKANI MEHMET MEHDİ EKER (Diyarbakır) – Teşekkür ediyorum.
Sayın Başkan,
yüce Meclisin değerli üyeleri; hepinizi saygıyla selamlıyorum.
Ben de sözlerimin
başında bugün terör saldırısıyla kaybettiğimiz şehitlerimize Allah’tan rahmet
diliyorum, milletimize başsağlığı diliyorum.
Sayın Başkan,
değerli milletvekilleri; tabii, hububat, hasat dönemindeyiz. Tarımla ilgili ve
tarım ürünleriyle ilgili değerli milletvekilleri gündem dışı konuşmalar
yapıyorlar, biz de Hükûmet olarak bu konularla ilgili
gerek sorulara cevap verme gerekse gelişmeler hakkında yüce Meclisi
bilgilendirmek için sizlerin zaman zaman huzuruna bu
şekilde çıkıyoruz. 
Öncelikle
hububatla ilgili, iki sayın milletvekili de değindiğinden dolayı ben de müsaade
ederseniz bir açıklamada bulunmak istiyorum. 
Şu an itibarıyla
Türkiye'de, Akdeniz, güneydoğu Ege’de yüzde 100 oranında hububatta hasat
tamamlandı, Marmara’da yüzde 95, İç Anadolu’da yüzde 87, Karadeniz’de yüzde 66,
Doğu Anadolu’da yüzde 15 dolayında hasat gerçekleşmiş durumda, tamamlanmış
durumda, Türkiye ortalamasında buğdayda yüzde 80, arpada yüzde 89 hasat
tamamlanmış durumda. 
Biz, 19 Temmuz
tarihi itibarıyla, yani dün tarihi itibarıyla, Toprak Mahsulleri Ofisi olarak,
Türkiye'de üreticiden 1 milyon 450 bin ton hububat aldık. 1 milyon 450 bin ton.
Bu, çiftçimizin yanında olduğumuzun ve hububat piyasalarında, hem piyasayı regüle etmek maksadıyla hem de ihtiyaç hisseden çiftçimizin
ürününü satın almak için yanında olduğumuzu göstermesi açısından önemli.
Şimdi, fiyatlarla
ilgili de bilgi vereyim. Yani mesela hasat başındaki fiyatlar Türkiye
ortalaması 480 ile 535 lira arasında buğdayın tonu değişiyordu. TMO’nun alım fiyatı
575 şu an itibarıyla. Piyasa fiyatları da şu anda 450 ile 590 lira arasında
değişiyor. Yani hem üretici açısından piyasada ürününü değer
fiyattan, eder fiyattan satma imkânı var hem de Ofise satmak isteyenlere de
Toprak Mahsulleri Ofisi, şu anda Türkiye'de ihtiyaç duyulan her yerde, yani
talep olan her yerde Toprak Mahsulleri Ofisi kalıcı veya geçici alım
merkezleriyle, sabit iş yerleriyle veya açtığımız geçici alım merkezleriyle
çiftçimizin yanında. 
Şimdi, tabii,
buğdayla ilgili hususlarda, hububatla ilgili hususlarda zaman zaman toplumda bazı açıklamalar da yapılıyor. Tabii
bunların birçoğu aslında politik açıklamalar, siyasi açıklamalar; aslında
gerçekleri biraz çarpıtmaya dönük gibi görünüyor çünkü Türkiye… Şunu
söyleyeyim: Benim elimde tablo var. 1990 yılından bugüne Türkiye’de buğdayın
üretimi ne, ithalatı ne, ihracatı ne? Hepsi benim elimde. Türkiye, tarihinde
ilk defa 2005’te, AK PARTİ Hükûmetiyle dünyada buğday
unu ihracatında birinci sıraya çıkmıştır. Hiç ondan önce… 
GÜROL ERGİN
(Muğla) – Dışarıdan aldığın buğdayı öğütüp satıyorsun… 
TARIM VE
KÖYİŞLERİ BAKANI MEHMET MEHDİ EKER (Devamla) – Öncesinde de var. 
GÜROL ERGİN
(Muğla) – …Sayın Bakan, ürettiğin buğdayı değil. 
MUZAFFER BAŞTOPÇU
(Kocaeli) – Bir dinle ya! Biz seni dinledik. 
TARIM VE KÖYİŞLERİ
BAKANI MEHMET MEHDİ EKER (Devamla) – Sabredin. 
GÜROL ERGİN
(Muğla) – Karışma oradan! 
MUZZAFFER
BAŞTOPÇU (Kocaeli) – Bir dinle be! 
TARIM VE
KÖYİŞLERİ BAKANI MEHMET MEHDİ EKER (Devamla) – Değerli milletvekilleri, bakın…
GÜROL ERGİN
(Muğla) – Sen kim oluyorsun be!
MUZAFFER BAŞTOPÇU
(Kocaeli) – Sen kim oluyorsun!
BAŞKAN – Sayın
Milletvekilleri, lütfen…
GÜROL ERGİN
(Muğla) – Benim kim olduğumu sen de biliyorsun, millet de biliyor. Otur
oturduğun yerde. 
BAŞKAN - Sayın
Ergin, lütfen…
MUZAFFER BAŞTOPÇU
(Kocaeli) – Terbiyesizlik yapma! Bir sus. Sus da dinle. 
GÜROL ERGİN
(Muğla) – Terbiyesiz senin gibi olur! 
BAŞKAN - Sayın
milletvekilleri, lütfen sakin olalım. 
DEVLET BAKANI
EGEMEN BAĞIŞ (İstanbul) – Sayın Ergin, Allah aşkına, yakışıyor mu? 
GÜROL ERGİN (Muğla)
– Ona söylesene. Bana niye söylüyorsun? Avukat mısın sen?
BAŞKAN – Sayın
Ergin…
Sayın Bakan,
buyurun. 
TARIM VE
KÖYİŞLERİ BAKANI MEHMET MEHDİ EKER (Devamla) – Sayın Başkan, değerli
milletvekilleri; biz tabii sabırla dinliyoruz, sabırla da biz dinlenirsek…
GÜROL ERGİN
(Muğla) – Ama doğru konuşmuyorsun Sayın Bakan.

BAŞKAN – Sayın
Ergin, lütfen… 
TARIM VE
KÖYİŞLERİ BAKANI MEHMET MEHDİ EKER (Devamla) – Ben doğru konuşuyorum Sayın
Vekil. Sizin bana “Doğru konuşmuyorsunuz.” deme hakkınız yok. 
GÜROL ERGİN
(Muğla) – Dışarıdan getirdiğin buğdayı satıyorsun. İçeride mi üretiyorsun o
buğdayı? 
TARIM VE
KÖYİŞLERİ BAKANI MEHMET MEHDİ EKER (Devamla) – Bak, onun açıklamasını
yapıyorum. Belgeler burada. Gerçeklerden rahatsız olmayın lütfen. Bunlar
gerçekler. Herkese açık…
GÜROL ERGİN
(Muğla) – 2009’da kaç milyar dolarlık buğday aldın? 
MUZAFFER BAŞTOPÇU
(Kocaeli) – Böyle bir şey olur mu Sayın Başkanım?
BAŞKAN – Sayın Ergin, lütfen sabreder misiniz. 
Lütfen, Sayın
Milletvekili. 
TARIM VE
KÖYİŞLERİ BAKANI MEHMET MEHDİ EKER (Devamla) – Herkese açık… 
Sayın Başkan,
arkadaşlar lütfen tahammül etsinler. Ben devletin gerçek, kayıtlı rakamlarını
söylüyorum. Bunlar şeffaftır, herkese açıktır. Dolayısıyla, burada çarpıtma,
yalanlama olmaz. Benim tercihimle söylenecek bir şey değildir. Rakamlar burada.

ZEKİ ERTUGAY
(Erzurum) – Sayın Bakan, o rakamların hepsi yanlış. 
TARIM VE
KÖYİŞLERİ BAKANI MEHMET MEHDİ EKER (Devamla) – Ama gerçeklerden de rahatsız
olmamak lazım. Yani, illa sizi sevindireceğiz diye kötü rakam mı vereceğiz?
Doğru rakam veriyoruz, doğru rakam bu. Siz söylersiniz, hoşunuza gider gitmez,
yani o sizin bileceğiniz iş. 
ZEKİ ERTUGAY
(Erzurum) – Gerçekleri söylemiyorsunuz. 
TARIM VE
KÖYİŞLERİ BAKANI MEHMET MEHDİ EKER (Devamla) – Bakın, 1990’dan örnek veriyorum.
Elimde rakam. Gidin bakın, TÜİK rakamlarında. Türkiye’nin üretimi 20 milyon ton
buğday; ithalatı 1 milyon 722 bin ton, ihracatı 20 bin 500. Ee,
niye dışarıdan aldığını, İthal ettiğini ihraç etmiyor? Etmemiş.
Şimdi, bakın,
yıllar itibarıyla bunların hepsinin rakamları var ama ilk defa 2005 yılında
Türkiye, eskiden de ithal ediyordu. Her zaman muhtaç olduğundan dolayı da
etmiyordu. Türkiye’nin buğday ihtiyacı, 72 milyon insanın buğday ihtiyacı yılda
17,5-18 milyon ton. Yani bunun üzerinde üretim yaptığınız zaman Türkiye’nin
ihtiyacı karşılanıyor. Ama önemli olan şey şu: Türkiye’nin ihtiyacının
karşılanması yanında, buğday ürünlerinin Türkiye’deki sanayici tarafından
işlenip dünyayı satılmasıdır. Şimdi ben rakamları vereceğim, rakamları
vereceğim: 
Bakın, 2009 yılında
Türkiye, 177 ülkeye 1.530 ürün ihraç ediyor. Türkiye’nin genel ulaştığı
kapasiteyi göstermesi açısından bu önemli. 2002 yılında 160 ülkeye 1.480 ürün
ihraç ediyor. 2009’da 177 ülkeye 1.530 ürün ihraç ediyor. 
Şimdi, 87 ülkeye
un, 120 ülkeye makarna ihraç ediyor Türkiye. 2005 yılında Türkiye, dünya
birincisi olmuş. 2006, 2007’de ikinci, 2009 yılında miktarda dünya ikincisi,
değer itibarıyla dünya birincisi. Buğday unundan bahsediyorum ben, buğday
unundan… Yani 2002 yılında Türkiye’de 9,3 milyon hektar alanda 19,5 milyon ton
buğday üretilmiş. Ortalama verim 210 kilogram ama yüzde 28’lik artış sağlanmış
verimde. 2009 yılında 8,1 milyon hektar alan, üretim 20,6; 268 kilograma
çıkıyor dekar başına ortalama verim. 
Şimdi bu nasıl
oluyor? Biraz önce çok değerli milletvekilimiz söyledi, teşekkür ediyorum kendisine,
sertifikalı tohumdan bahsetti. Sertifikalı tohumla, etkin süne mücadelesiyle, emgili dane oranın düşürülmesiyle bunlar sağlandı.
Sertifikalı tohumluğa, biz hem kullanımına destek veriyoruz hem üretimine
destek veriyoruz. Yani üretene de destek veriyoruz. Bunun yanında, kullanana da
ayrıca destek veriyoruz.
Şimdi, değerli
milletvekilleri, bakın, 2009 yılında Türkiye 3,3 milyon ton buğday ithal etti,
doğrudur. Ne kadar para verdi? 899 milyon dolar. Şimdi buraya dikkat istiyorum:
İhracatı 3,2 milyon ton, 1,2 milyar dolara ihraç ediyor. Kazancı ne? 264 milyon
dolar. Yani dışarıdan ucuz buluyor, alıyor, getiriyor dünya piyasalarından,
işliyor, dünyaya satıyor. Bu kötü bir şey mi? Bu iyi bir şey.
Yani Türkiye daha önce bunu yapamıyordu. Türkiye daha önce bunu
yapamıyordu. 
Bakın, 90’dan
beri veriler elimde. 90 yılında… Yirmi yıllık veri var elimde, burada, listede
ama önceki yıllarda bunlar yok, 2005’ten bu yana var. Şimdi, bu kötü bir şey
değil, bu iyi bir şey. Türkiye'nin üreticisinin de sanayicisinin de
ihracatçısının da aslında, ne kadar, bu manada geliştiğini gösteriyor. 
2010 yılının ilk
beş ayının rakamını söylüyorum, buğdayla ilgili: Türkiye 1 milyon 170 bin ton
ithalat yapıyor, 327 milyon dolara, 1 milyon 728 bin ton da ihracat yapıyor.
Yani bakın, ne kadar? 557 bin ton fazla satıyor yani ithal ettiğinden daha
fazlasını satıyor Türkiye. Demek ki Türkiye'nin, bu konuda, ilk beş ayda yine
ithalat-ihracat farkı buğdayda 264 milyon dolar. Biz Türkiye’de sadece buğday
unuyla, buğday ticaretiyle, buğdaydaki üretimle, hububat üretimiyle, buradaki
ihracatla değil, diğer, bütün, hayvancılığın, tarım sektörünün bütün
gelişmelerinde bunu görüyoruz. 
Bakın, geçen gün
söyledim, bir daha söylüyorum. Dünya Bankasının verileri var. Dünya Bankasının
verileri diyor ki: “Türkiye 2002 yılında tarımsal üretim hasılası açısından
dünyanın 11’incisi, 23 milyar dolar hasılayla ama 2008 yılında Türkiye dünyanın
8’inciliğine yükselmiş, 56,6 milyar dolarlık tarımsal gayrisafi yurt içi hasıla değeriyle.” Bunu Dünya Bankası söylüyor. 
Şimdi, bir şey
daha söyleyeyim. Bakın, Birleşmiş Milletlerin Gıda Tarım Teşkilatı FAO -hepiniz
biliyorsunuz- burada, başarıya giden yolları ve Türkiye'nin başarı hikâyesini
anlatıyor tarımda, İngilizcesi de Türkçesi de… İsteyene de bunu veririz,
herkese de açık, yayınlanmış bir rapor. Birleşmiş Milletler Gıda Tarım
Teşkilatının raporu bu, benim değil. Bu, Türkiye’de, hem kırsal kalkınmadaki
hem tarım sektöründeki hem meyve sebzedeki, hububattaki, diğer bütün
alanlardaki başarılarını burada dünyaya örnek gösteriyor, Türkiye'nin bu
alandaki başarı hikâyesini anlatıyor. Tabii, bunlardan da
rahatsız olmamak lazım. Gerçekler bizim hoşumuza gitmeyebilir ama bu
gerçekler değişecek manasına gelmiyor.
Hayvancılıkla
ilgili, doğrudur, söyledim geçen gün, bir daha söylüyorum. Türkiye’de
hayvancılıkla ilgili rakamlar da 2002 yılına göre oldukça yüksek. Hayvan
sayısında yüzde 9, süt üretiminde yüzde 49,7, süt verimliliğinde hayvan başına
yüzde 65, et verimliliğinde yüzde 17,3, suni tohumlamada yüzde 254, kayıtlı süt
üretiminde yüzde 237. 
MALİK ECDER
ÖZDEMİR (Sivas) – Bu rakamlar karın doyurmuyor ki Sayın Bakan!
TARIM VE
KÖYİŞLERİ BAKANI MEHMET MEHDİ EKER (Devamla) – Kültür ırkı sığır oranında yüzde
82, hayvancılık desteklerinde 15 kat artış var. Bütün bunların hepsi var. 
MALİK ECDER
ÖZDEMİR (Sivas) - Boş rakamları konuşuyorsun!
TARIM VE
KÖYİŞLERİ BAKANI MEHMET MEHDİ EKER (Devamla) –
Şimdi, tek başına ithalat bir rakam ifade etmiyor.
ZEKİ ERTUGAY
(Erzurum) - Niye et ithal ediyorsun, niye?
TARIM VE
KÖYİŞLERİ BAKANI MEHMET MEHDİ EKER (Devamla) – Ediyoruz. Tabii ediyoruz, herkes
ediyor. 
AKİF AKKUŞ
(Mersin) - Sayın Bakan, herkes kim?
ZEKİ ERTUGAY
(Erzurum) – On beş yıldır ithal etmiyordu bu ülke.
BAŞKAN – Sayın
milletvekilleri, lütfen…
TARIM VE
KÖYİŞLERİ BAKANI MEHMET MEHDİ EKER (Devamla) – Avrupa Birliği yılda 595 bin ton
et ithal ediyor. Amerika Birleşik Devletleri yılda 1 milyon 192 bin ton et
ithal ediyor. Amerika 5 milyon kilometrekare alanda çok geniş tarım alanlarına sahip,
şimdi, 1 milyon 192 bin ton et ithal ediyor.
ZEKİ ERTUGAY
(Erzurum) – Sizin İktidarınıza kadar et ithal edilmiyor muydu?
TARIM VE
KÖYİŞLERİ BAKANI MEHMET MEHDİ EKER (Devamla) – Avrupa Birliği 595 bin ton et
ithal ediyor bir yılda. Yapmayın. 3,2 ; 3,4 milyon baş
hayvan ithal ediyor Amerika, Avrupa Birliği 2,5 milyon. Yapmayın yani.
AHMET KÜÇÜK
(Çanakkale) – Neden küçüldük Sayın Bakan? Neden tarımda küçüldük? Türkiye
büyürken tarımda neden küçüldük?
TARIM VE
KÖYİŞLERİ BAKANI MEHMET MEHDİ EKER (Devamla) – Şimdi, olay, tek başına “Siz
şunu aldınız, bunu aldınız.” demekle olmuyor ki. Yani ticaret yapıyorsunuz,
dünya ülkesisiniz, ithal de edeceksiniz, ihracat da edeceksiniz.
GÜROL ERGİN
(Muğla) – Niye almak zorunda kaldın, onu söyle! Niye almak zorunda kaldın?
BAŞKAN – Sayın
Ergün, lütfen…
TARIM VE
KÖYİŞLERİ BAKANI MEHMET MEHDİ EKER (Devamla) – Önemli olan ithalatınızla
ihracatınız arasındaki dengedir.
GÜROL ERGİN
(Muğla) – Niye o duruma geldin?
TARIM VE
KÖYİŞLERİ BAKANI MEHMET MEHDİ EKER (Devamla) –Bakın, biz, 4 milyon tonluk…
ZEKİ ERTUGAY
(Erzurum) – Sayın Bakan, o kadar iyiydi de, iki sene önce almıyordunuz da şimdi
niye alıyorsunuz?
TARIM VE
KÖYİŞLERİ BAKANI MEHMET MEHDİ EKER (Devamla) – …4 milyar dolarlık…
OKTAY VURAL
(İzmir) – Avrupa Birliği talimatıyla!
TARIM VE
KÖYİŞLERİ BAKANI MEHMET MEHDİ EKER (Devamla) – On sene önce de alınıyordu. 
ZEKİ ERTUGAY
(Erzurum) – Hayır, on sene önce değil!
TARIM VE
KÖYİŞLERİ BAKANI MEHMET MEHDİ EKER (Devamla) – IMF’ye mektubu siz verdiniz, biz
değil.
BAŞKAN – Sayın Bakan, lütfen, Genel Kurula hitap eder misiniz.
TARIM VE
KÖYİŞLERİ BAKANI MEHMET MEHDİ EKER (Devamla) – Bakın, onları da çıkarır
gösteririm size. IMF’ye mektup sizlerin imzanızla gitti, bizim imzamızla değil.
Yani IMF’ye ben mi yazdım mektubu “Gübre desteklerini kaldırıyorum.” diye?
Bizden önceki hükûmet kaldırdı, bizden önceki hükûmet kaldırdı, diğer bütün destekleri kaldırdı.
Çiftçilere…
ZEKİ ERTUGAY
(Erzurum) – O gün verilen destekler toplam olarak sizinkilerden yüksekti Sayın
Bakan.
TARIM VE
KÖYİŞLERİ BAKANI MEHMET MEHDİ EKER (Devamla) – Hayır öyle değil!
Çiftçilere
felaket anında, afet anında yapılan tohumluk yardımıyla ilgili kanunu kim
kaldırdı? 2001 yılında kim vardı hükümette? Onlar kaldırdı, siz kaldınız.
Yapmayın…
ZEKİ ERTUGAY
(Erzurum) – Sayın Bakan, 2004’teki fındık üreticisinin tabii afetten borcunu
niye ödemeniz? Onu bir açıklayın!
TARIM VE
KÖYİŞLERİ BAKANI MEHMET MEHDİ EKER (Devamla) –Bakın, benim elimde bütün yıllara
ait rakamlar var. Yapmayın gözünüzü seveyim! 
Şimdi, inanın,
1996 yılına kadar Türkiye, 330 bin ton karşılığı et ithalatı yapıyor, 1 milyon
400 bin kasaplık hayvan ithal ediyor, besilik hayvan ithal ediyor, lop et ithal
ediyor. Yapmayın, bütün bunların hepsi yaşandı. Damızlık hayvan ithalatı ne
zaman başladı? 1999 yılında. 1999’da da var, 2000’de de var, 2001’de de var.
Yapmayın bunları! Şimdi, yani, orada otururken başka, burada otururken başka
konuşulur mu?
MALİK ECDER
ÖZDEMİR (Sivas) – Damızlık almak başka, tüketmek için et ithal etmek başka
Sayın Bakan!
TARIM VE
KÖYİŞLERİ BAKANI MEHMET MEHDİ EKER (Devamla) – Hepsi var, hepsi; hepsi var o
dönemde! 
AHMET KÜÇÜK
(Çanakkale) – Sektör yüzde 4 neden küçüldü Sayın Bakan?
TARIM VE
KÖYİŞLERİ BAKANI MEHMET MEHDİ EKER (Devamla) – Sayın Başkan, değerli
milletvekilleri…
AHMET KÜÇÜK
(Çanakkale) – Türkiye büyürken tarım sektörü neden küçüldü?
BAŞKAN – Sayın
Küçük, lütfen… 
TARIM VE
KÖYİŞLERİ BAKANI MEHMET MEHDİ EKER (Devamla) – Şimdi, bunların hepsi… Rakamlar
ortada, Türkiye… Şuna bakacağız: Türkiye'nin tarım sektörü, hayvansal üretim
değeri, bizim devraldığımız noktaya göre bugün geride mi, ileride mi? Üretim
değerine bak, 23 milyardan 56 milyar dolara çıkmış mı, çıkmamış mı aynı alanda?
Bakın, ben, size demin hayvanlarla ilgili rakamları verdim, artış oranlarını,
daha onları detaylandırabilirim de. Daha önceki dönemlerde olan biteni de biz
biliyoruz, bütün Türkiye de biliyor. Yani buğdaydaki kaliteden bahsetmeyin
bana. Türkiye, ekmeklik buğdayının bir kısmını ekmek için, bakın ihraç etmek
üzere değil, ekmek yapmak için ithal ediyordu. Ne zamana kadar? 2003-2004
yılına kadar. İhtiyacı vardı.
ZEKİ ERTUGAY
(Erzurum) – Doğru değil Sayın Bakan.
TARIM VE
KÖYİŞLERİ BAKANI MEHMET MEHDİ EKER (Devamla) – Yüzde 10 ithal buğdayla … 
ZEKİ ERTUGAY
(Erzurum) – Bu doğru değil.
TARIM VE
KÖYİŞLERİ BAKANI MEHMET MEHDİ EKER (Devamla) - …yüzde 90 yerli buğdayı paçal
yapıyordu…
ZEKİ ERTUGAY
(Erzurum) – Sayın Bakan, bu doğru değil.
GÜROL ERGİN
(Muğla) – Burada ne yazıyor Sayın Bakan? 
TARIM VE
KÖYİŞLERİ BAKANI MEHMET MEHDİ EKER (Devamla) - … fırıncılara
veriyordu. Yapmayın. 
ZEKİ ERTUGAY
(Erzurum) – Amerika dünyanın en büyük buğday ihracatçısı, aynı zamanda
ithalatçısı.
TARIM VE
KÖYİŞLERİ BAKANI MEHMET MEHDİ EKER (Devamla) – Hayır, hiç bunlar doğru değil.
GÜROL ERGİN
(Muğla) – Sayın Bakan, bir bak bakayım burada ne yazıyor? Dünkü gazete, ne
yazıyor orada? Seni anlatıyor.
TARIM VE
KÖYİŞLERİ BAKANI MEHMET MEHDİ EKER (Devamla) – Gerçekleri milletten
saklamayacağız. Yok, işimize geldiğinde bir türlü, işimize gelmediğinde başka
türlü konuşmayacağız arkadaşlar. 
MEHMET SERDAROĞLU
(Kastamonu) – Onu siz yapıyorsunuz. 
TARIM VE
KÖYİŞLERİ BAKANI MEHMET MEHDİ EKER (Devamla) - Doğru söyleyeceğiz. Beni tenkit
edebilirsiniz, icraatlarımızı tenkit edebilirsiniz…
GÜROL ERGİN
(Muğla) – Yahu şurada ne yazıyor, söylesene!
TARIM VE
KÖYİŞLERİ BAKANI MEHMET MEHDİ EKER (Devamla) - … ama
bu, gerçekleri saptırmanız için yeterli değildir, gerekçe değildir. 
GÜROL ERGİN
(Muğla) – Yahu gerçeği saptıran sensin!
TARIM VE
KÖYİŞLERİ BAKANI MEHMET MEHDİ EKER (Devamla) - Gerçekleri saptırmayın. Bana
başka şey söyleyin, gelin deyin ki, Türkiye'de tarım arazilerinin bölünmesinin
önüne geçelim. Bana bunu söyleyin. 
ZEKİ ERTUGAY
(Erzurum) – Siz zaten dinlemiyorsunuz ki.
TARIM VE
KÖYİŞLERİ BAKANI MEHMET MEHDİ EKER (Devamla) - Türkiye'de daha çok
toplulaştırma yapalım deyin, onu yapalım.
AHMET KÜÇÜK
(Çanakkale) – “Yapmayın.” diyen mi var? Sayın Bakan, elini tutan mı var? Allah Allah! Elini tutan mı var?
MEHMET SERDAROĞLU
(Kastamonu) – Sekiz senedir ne yaptınız?
TARIM VE
KÖYİŞLERİ BAKANI MEHMET MEHDİ EKER (Devamla) – Türkiye'de çiftçinin daha ucuz,
daha kolay, girdilere, elektrik enerjisine ulaşmasına imkân sağlayacak
düzenlemeleri yapalım deyin. 
AHMET KÜÇÜK
(Çanakkale) – Barajları bitir, sulama alanlarını geliştir. “Yapma.” diyen mi
var sana?
TARIM VE
KÖYİŞLERİ BAKANI MEHMET MEHDİ EKER (Devamla) - Gelin, onları da sizinle
birlikte diyelim. Onları konuşalım. 
AHMET KÜÇÜK
(Çanakkale) – GAP’ı bitir, barajları bitir. Elini mi tutuyoruz ya?
TARIM VE
KÖYİŞLERİ BAKANI MEHMET MEHDİ EKER (Devamla) - Ama böyle, yani olmayan bir şeyi
gerçeklerin dışında söyleyince doğru değil.
Sayın Başkan,
değerli milletvekilleri…
AHMET KÜÇÜK
(Çanakkale) – Elini tutan mı var Sayın Bakan? GAP’ı bitir.
TARIM VE
KÖYİŞLERİ BAKANI MEHMET MEHDİ EKER (Devamla) – Değerli arkadaşlar, fındıkla
ilgili de size bir miktar bilgi sunmak istiyorum. 
1990 yılında
Türkiye 435 bin hektar alanda 391 bin ton fındık üretimi yaparken 2009 yılında
669 bin hektar alanda 500 bin ton üretim gerçekleştirmiştir. 
Burada, tabii,
ruhsatlı alan, çiftçi kayıt sistemine dâhil alan ve üretimi yapılan bunların
dışında alanlar var ve bunlar giderek Türkiye'de gerçek fındık ekolojisinde üretim yapan üreticilerin aleyhine gelişmeye
başladı. Bunu hepimiz biliyoruz. Yıllar itibarıyla fındığın artış dönemlerinde
neler yaşandı, nasıl oldu, bunların hepsini toplum bildi. 
2006 yılından
itibaren bize Toprak Mahsulleri Ofisi olarak bir görev verildi ve biz o süre
zarfında çiftçimizin yanında olduk.
RAHMİ GÜNER
(Ordu) – FİSKOBİRLİK ne oldu? FİSKOBİRLİK görevini yapmıyor mu?
TARIM VE
KÖYİŞLERİ BAKANI MEHMET MEHDİ EKER (Devamla) - Bakın, mesela, 2000-2001
döneminde Türkiye, 682 milyon dolarlık fındık ihracatı gerçekleştirirken,
2009’da 1.259 milyon dolar ihracat gerçekleştirdi. 
GÜROL ERGİN
(Muğla) – Peki, FİSKOBİRLİK batmasaydı ne kadar olacaktı?
TARIM VE
KÖYİŞLERİ BAKANI MEHMET MEHDİ EKER (Devamla) –2001’de 636 milyon dolardır bakın
bu, 2002’de 593 milyon dolardır. Şimdi son yıllara baktığımızda, 2004-2005’ten
itibaren 1,5 milyar dolarlık ihracata çıkmıştır fındık ihracatı, tamam mı?
RAHMİ GÜNER (Ordu)
– 2 milyar dolar Sayın Bakan.
TARIM VE
KÖYİŞLERİ BAKANI MEHMET MEHDİ EKER (Devamla) – Yok, 2005-2006’da 1.952’dir,
2’yi geçmedi. 
RAHMİ GÜNER
(Ordu) – 2 milyar dolar 2005 yılında.
TARIM VE
KÖYİŞLERİ BAKANI MEHMET MEHDİ EKER (Devamla) – 2’yi geçmedi, rakamlar burada. 
RAHMİ GÜNER
(Ordu) – Doğru söylemiyorsun!
TARIM VE
KÖYİŞLERİ BAKANI MEHMET MEHDİ EKER (Devamla) – Biz, geçen sene bir strateji
uygulamaya başladık. Türkiye’de gerçekte fındık dikmesi gereken çiftçilerimizin
fındık dikilmesi gereken alanlarda, fındık ekolojisinde
dedik ki buradaki kardeşlerimize: “Üreticilerimiz fındık dikmeye devam
etsinler.” Onlara, dönüm başına, alan itibarıyla, biz bir para vermeye
başladık. 
RAHMİ GÜNER
(Ordu) – Sayın Bakan, fındığa fiyat ver, fındığa. Bırakın öyle avutma işlerini,
kandırmayın.
TARIM VE
KÖYİŞLERİ BAKANI MEHMET MEHDİ EKER (Devamla) – Değerli kardeşlerim, biz kimseyi
kandırmadık. Siz herhalde yaptınız, kendinizi anlatıyorsunuz!
RAHMİ GÜNER
(Ordu) – Üreticinin alın terini, emeğini verin. 3-5 tane ihracatçıya teslim
etme, sahip çık!
TARIM VE
KÖYİŞLERİ BAKANI MEHMET MEHDİ EKER (Devamla) –2009, 2010, 2011 yıllarında her
yıl için dekar başına 150 lira ödemeyi taahhüt ettik ve geçen sene bunu
uyguladık. 2010 yılında 295 bin üreticimize 432 bin hektar alan için 650 milyon
lira ödeme yaptık, önümüzdeki yıl da yapacağız, ondan sonraki yıl da yapacağız.
Yani orada fındık dikmesi gereken vatandaşlarımıza yardımcı olmaya devam
edeceğiz. Fındık dikilmemesi gereken alanlarda, onlara dedik ki: “Size bir
alternatif ürün listesi sunuyoruz. Siz…”
(Mikrofon
otomatik cihaz tarafından kapatıldı)
BAŞKAN – Sayın
Bakan, lütfen sözlerinizi tamamlayınız. 
Buyurun.
MEHMET EKİCİ
(Yozgat) – Sayın Bakanım, şu afet yardımına da bir gelsen. 
TARIM VE
KÖYİŞLERİ BAKANI MEHMET MEHDİ EKER (Devamla) – Dedik ki: “İlk yıl dekar başına
300 lira, ikinci ve üçüncü yıl için 150 lira olmak üzere, üç yıl için toplam
600 lira dekar başına biz alternatif ürün desteği veriyoruz her bölge için.” 
Biz bir şey daha
yaptık: Türkiye’de hangi bölgede, hangi ilde hangi ürünler yetişir,
yetiştirilebilir ve hangi verimlilikte yetiştirilebilir bunun haritasını da
çıkardık. Ona göre de vatandaşlarımıza dedik ki: “Şu listedeki ürünlerden
birini seçin; seçtiğiniz takdirde, biz size bu iş için üç yılda 600 lira para
vereceğiz yeni bir ürün yetişinceye kadar.” Stratejimiz bu. Bunun için, bunu
uygulamaya bundan sonra da devam edeceğiz.
Kimse, burada, popülist yaklaşımlarla Türkiye’ye hiçbir fayda
sağlamamıştır. Şimdi üzülerek görüyorum ki -bir zamanlar, 1991’de “Kim kaç
veriyorsa ben 5 fazlasını veririm.” demişlerdi- bu anlayış geri geliyor galiba,
geri geliyor fakat bunun hiçbir faydası olmadı, bundan sonra da olmayacak. 
RAHMİ GÜNER
(Ordu) – Popülizm bu Sayın Bakan. Siz gerçeği söylemiyorsunuz.
TARIM VE
KÖYİŞLERİ BAKANI MEHMET MEHDİ EKER (Devamla) - Hepinizi saygıyla selamlıyorum.
(AK PARTİ sıralarından alkışlar)
BAŞKAN – Teşekkür
ediyorum Sayın Bakan.
MEHMET EKİCİ
(Yozgat) – Sayın Bakanım, şu afet parasından bahsetmediniz, yirmi dakika
konuştunuz afetten bahsetmediniz.
ZEKİ ERTUGAY
(Erzurum) – Sayın Başkan…
BAŞKAN – Buyurun
Sayın Ertugay.
ZEKİ ERTUGAY
(Erzurum) – Bu Mecliste daha önceki oturumlarda da uygulanageldiği
gibi, ben gündem dışı bir konuşmayla ilgili olarak yerimden konuşma talebinde
bulundum, yerimden bir açıklama yapma ihtiyacı duydum.
BAŞKAN – Sayın Ertugay, açıklama getireceğim, bir oturur musunuz lütfen.
Sizden başka Sayın Özdemir, Sayın Ergin, Sayın Korkmaz ve Sayın Işık da söz
istediler.
Şimdi, sayın
milletvekilleri, biz, şu anda İç Tüzük’ün 59’uncu maddesine göre işlem
yapıyoruz. Yani gündem dışı konuşmalara Hükûmet cevap
verdi. İç Tüzük’ün 59’uncu maddesinde deniliyor ki: “Meclis Genel Kuruluna
duyurulmasında zaruret görülen olağanüstü acele hallerde beşer dakikayı
geçmemek üzere, Başkanın takdiriyle en çok üç kişiye gündem dışı söz
verilebilir. Hükûmet bu konuşmalara cevap verebilir.”
İşlem burada tamamlanıyor. Sayın milletvekillerinin bu
işlemden sonra sisteme girerek söz talep etme hakları bu uygulamada olmadığı
gibi; ancak, İç Tüzük’ün 81’inci maddesine göre, kanun tasarı ve teklifleri ile
tümü üzerindeki görüşmeler veya maddeler üzerindeki görüşmeler sırasında
soru-cevap işlemi yapılırken söz isteme hakları; diğeri ise, İç Tüzük’ün yine
96’ncı maddesine göre, soru sorulduğu zaman sayın bakanlara, bu sorulara cevap
verildikten sonra, sayın milletvekillerinin, sayın bakanların verdiği cevapta
yeni bir açıklama isteme hakları vardır. Bu da İç Tüzük’ün 98’inci
maddesinin üçüncü fıkrasında düzenlenmiş. Bunun haricinde böyle bir uygulama
yok. Dolayısıyla, Sayın Özdemir, Sayın Ergin, Sayın Korkmaz, Sayın Ertugay, Sayın Işık ve Sayın Uzunırmak’a
bu gerekçelerle söz veremiyorum.
ZEKİ ERTUGAY
(Erzurum) – Sayın Başkanım, bir şeyi arz edebilir miyim?
BAŞKAN - Buyurun
Sayın Ertugay.
ZEKİ ERTUGAY
(Erzurum) – Sayın Başkan, Sayın Bakan beş dakikalık bir gündem dışı konuşmaya
İç Tüzük gereği yirmi dakika cevap veriyor. 
BAŞKAN – İç
Tüzük’ün hükmü. 
ZEKİ ERTUGAY
(Erzurum) – Yerimizden bir dakikalık bir konuşma ve katkı yapma imkânını da
bize çok görmeyin lütfen efendim. 
BAŞKAN – Sayın Ertugay, sayın milletvekilinin beş dakikalık gündem dışı
konuşmasına yirmi dakikalık cevap hakkını Sayın Bakana Başkanlık olarak biz
vermiyoruz ki; bu hakkı, bu hukuku İç Tüzük tanımış. Yapabileceğimiz bir şey
yok, uygulama…
ZEKİ ERTUGAY
(Erzurum) – Tamam efendim, siz de inisiyatifinizi
kullanın bir dakika verin. 
S. NEVZAT KORKMAZ
(Isparta) – Sayın Başkan…
BAŞKAN – Buyurun
Sayın Korkmaz.
S. NEVZAT KORKMAZ
(Isparta) – Sayın Başkan, sizin yönetiminizde dahi bunun tersi uygulamalarını
birçok kez yaptık.
BAŞKAN – Birçok
kez olmadı efendim, doğru; birçok kez olmadı. 
S. NEVZAT KORKMAZ
(Isparta) – Yaptık efendim. 
BAŞKAN – Ancak,
anlatabilmem için, hatırlıyorum, biliyorum…
S. NEVZAT KORKMAZ
(Isparta) – Mesela, ben, bir önceki dönemde hatırlarsanız sizinle konuşarak söz
aldım ben. Yani burada bizi izleyen kendi seçmenlerimiz var, kendi geldiğimiz
bölgeler var, Sayın Bakanı her zaman bulamıyoruz, ne olur birer dakika
yerimizden konuşsak da birer dakika cevap verse. 
BAŞKAN – Efendim,
İç Tüzük hükümlerine göre vermemiz söz konusu değil. 
Teşekkür
ediyorum.
Şimdi, gündem
dışı üçüncü söz…
GÜROL ERGİN
(Muğla) – Sayın Başkan, ben 60’ıncı maddeye göre söz istiyorum. Sayın Bakan
benim konuyu saptırdığımı söyledi.
BAŞKAN – Sayın
Ergin, burada sayın milletvekillerimizin hepsi 60’a göre söz istiyor ama
buradaki 60, 59’un devamı değil; 59, gündem dışı beş dakika konuşma ve
arkasından hükûmetin konuşmasıyla işlemi tamamlamış. 
GÜROL ERGİN
(Muğla) – Efendim, Sayın Bakan benim konuyu saptırdığımı söyledi. Kimin neyi
saptırdığını açıklamak istiyorum. 
BAŞKAN –
Olabilir. 
GÜROL ERGİN
(Muğla) – Kim neyi saptırıyor söyleyeceğim. Bütün sözleri saptırmadır. 
MALİK ECDER
ÖZDEMİR (Sivas) – Sayın Başkan…
BAŞKAN – Buyurun
Sayın Özdemir.
MALİK ECDER
ÖZDEMİR (Sivas) – Sayın Başkan, şimdi, lütfetseniz, bundan önceki uygulamalarda
olduğu gibi, birkaç milletvekiline, Sayın Bakan hazır buradayken…
BAŞKAN – Hayır
Sayın Özdemir, yanlış bir uygulama söz konusuysa buna devam etmek İç Tüzük’e
göre mümkün değil efendim. 
MALİK ECDER
ÖZDEMİR (Sivas) – Sayın Başkan, 69’a göre yerimizden söz talebimizi lütfen
kabul edin. Sayın Bakanı burada dinledik, birkaç sorumuz var, bir fırsat
verirseniz…
BAŞKAN – Ama usul
değil Sayın Özdemir, onu anlatıyorum. Burada biz neye göre hükmedeceğiz, neye
göre karar vereceğiz? Elimizdeki, uyguladığımız İç Tüzük var, buna göre karar
veriyoruz. 
Teşekkür ediyorum
Sayın Özdemir. 
MALİK ECDER
ÖZDEMİR (Sivas) – Sayın Başkan, Sayın Bakan burada bir çok
rakam verdi…
BAŞKAN – Açıklama
yaptım Sayın Özdemir. 
Teşekkür
ediyorum. 
MALİK ECDER
ÖZDEMİR (Sivas) – Ziraat Bankası 3,5 katrilyon lira kâr etmiş. Sayın Bakana sormak
istiyorum.
BAŞKAN – Yazılı
soru sorabilirsiniz Sayın Özdemir. 
MALİK ECDER
ÖZDEMİR (Sivas) – Ziraat Bankası 3,5
katrilyon lirayı neyle, hangi icraatıyla elde etti? Bunu Sayın Bakanın
açıklamasını istiyorum. 
BAŞKAN – Gündem
dışı üçüncü söz, Terörle Mücadele Kanunu ile diğer bazı kanunlarda yapılacak
değişikler kapsamında yargılanan çocukların durumu hakkında söz isteyen Hakkâri
Milletvekili Abdulmuttalip Özbek’e aittir. 
Buyurun Sayın
Özbek. (AK PARTİ sıralarından alkışlar)
GÜROL ERGİN
(Muğla) – Sayın Başkan, lütfen şu 60’ıncı maddeyi bir okuyun. İç Tüzük 60’ı bir
okuyun. 
BAŞKAN – Lütfen
Sayın Ergin. Gerekli açıklamayı yaptım efendim. Teşekkür ediyorum. 
GÜROL ERGİN
(Muğla) – Kimse bana “Saptırıyorsun konuları.” diyemez. Onun yanıtını
vereceğim. 
BAŞKAN – Sayın
Özbek, buyurun. 
3.- Hakkâri Milletvekili Abdulmuttalip
Özbek’in, Terörle Mücadele Kanunu kapsamında yargılanan çocukların durumuna
ilişkin gündem dışı konuşması 
ABDULMUTTALİP
ÖZBEK (Hakkâri) – Sayın Başkan, değerli milletvekilleri; kamuoyunda “Taş atan
çocuklar” diye adlandırılan konuyla ilgili gündem dışı söz almış bulunmaktayım.
Bu vesileyle yüce Meclisin değerli üyelerini saygıyla selamlıyorum. 
Sözlerime
başlamadan önce, bugün Çukurca’da şehit düşen askerlerimize Allah’tan rahmet,
kederli ailelerine başsağlığı diliyorum. Yaralı askerlerimize de yüce Allah’tan
acil şifalar diliyorum. 
Bugün yüce
Meclisimize gelecek olan ve hepimizi çok yakından ilgilendiren bu önemli
yasanın Genel Kurulumuza gelmesinde emeği geçen başta Sayın Başbakanımız ve
Genel Başkanımız olmak üzere sayın bakanlarımıza, Komisyon Başkanımıza, iktidar
ve muhalefetin değerli üyelerine, bürokratlarımıza, sevgili adalet
çağırıcılarına ve emeği geçen herkese yürekten teşekkür ediyorum. 
Saygıdeğer
milletvekilleri, bugün binlerce anne ve babanın kucaklaşmayı hasretle
beklediği, öte yandan cezaevlerinde “Ben annemi istiyorum.” diyen
çocuklarımızın sıcak yuvalarına bir an önce kavuşmasını sağlayacak önemli bir
yasayı hep beraber tartışacağız. Özellikle bu olayların yoğun olarak yaşandığı
bir bölgenin, aynı bölgenin milletvekili olarak şunu belirtmek isterim ki, hiç
kuşkusuz biz huzursuzlukları el birliğiyle bertaraf edecek çocukların taş atma sebeplerini
ortadan kaldırmak için sosyal, kültürel ve eğitimle ilgili gerekli
düzenlemeleri hayata geçirmekteyiz, ailelerin yaşam standartlarını
yükseltmekteyiz. Çocukların çocukluklarını doyasıya yaşayabilecekleri huzurlu
bir ortam sağlanmalıdır. Bunu sağlamak birey, aile ve devlet olarak hepimizin
görevidir. 
Çocuk Hakları
Evrensel Beyannamesi’nde belirtildiği gibi “Çocuklar özel olarak korunmalı,
yasa ve gerekli kurumların yardımıyla fiziksel, zihinsel, ahlaki, ruhsal ve
toplumsal olarak sağlıklı koşullar altında, özgür, onuru zedelenmeyecek şekilde
yetişmesi sağlanmalıdır.” denilmektedir. 
Kuşkusuz hiç
kimse evlatlarının taş atmasını ve daha sonra eziyete uğramasını asla istemez.
Tam aksine, çocuklarının topluma ve insanlığa faydalı bir birey olarak yetişmesini
ister. Bu sorunların giderilebilmesi için ailelere de çok büyük görev ve
sorumluluklar düşmektedir. Sorumluluk sahibi olarak bizlere, bölgedeki kamu
görevlilerine çok büyük görevler düşmektedir. Artık bölgede normalleşmenin
sağlanabilmesi, huzur içinde bir yaşamın sürdürülebilmesi, karşılıklı saygı ve
duygu bağlarının güçlendirilmesi gerekmektedir. Doğusuyla batısıyla gittiğimiz
her yerde “Bu kan dursun, artık cenazeler gelmesin.” diyen seslere kulak
vermeli, kardeşlik ortamımızı güçlendirmeliyiz. 
Ben de buradan
yüce Meclisin saygıdeğer üyelerine seslenmek istiyorum. Gelin, bu ateşi hep
beraber söndürelim çünkü bu akan kan kardeş kanıdır.
Bu mesele sadece AK PARTİ’nin ve Sayın Başbakanımızın
değil, bu mesele sorumluluk ve vicdan sahibi olan herkesin ortak meselesidir.
Siyasi kaygı ve çıkarlarımızı bir tarafa bırakarak halkımızın omuzlarımıza
yüklediği bu tarihî sorumluluğu yerine getirelim. Bu vesileyle bölgedeki sivil
toplum örgütlerinin insani ve yapıcı çabalarına herkesin kulak vermesinin ülkemize
çok şey kazandıracağına inanıyorum. Farklılıklarımızı tehdit olarak değil,
zenginlik olarak görelim. Bizi birleştiren binlerce ortak duygumuzun olduğunu
hiçbir zaman unutmayalım. Bakın, değerli milletvekilleri, daha dün, iki gün
önce Hakkâri’ye eli kınalı gelen Afyonlu Türk gelinimle Hakkârili Kürt yeğenimi
hangi siyasi düşünce ayırabilir? Artık bu gelin kızım benim bir parçam değil
midir? Gelin, artık bu ülkenin acılarını değil, güzelliklerini paylaşalım. 
Saygıdeğer
milletvekilleri, artık bu karanlık günleri geride bırakıyoruz. Yüksekova’da
yapılan havaalanının bölgeye sağlayacağı turizm potansiyelini konuşuyoruz.
Şemdinli’nin, Derecik’in, Çukurca’nın dünyaya
açılacak sınır kapılarını konuşuyoruz. Hakkâri’nin Berçelan
yaylalarından gidecek duble yollarını konuşuyoruz. Beş
yıldızlı oteller gibi lüks hastaneler yapıyoruz. Her gün ambulans
helikopterlerle hastaları taşıyoruz. Köylerinden göç etmek zorunda kalan ve
mağdur vatandaşlarımıza hızla köy tazminatlarını ödüyoruz. Bunları görmemek
vicdansızlık olur. Kuş, kuştur; suyu içer, göğe bakar. İnsanın da yapılanları
görmesi gerçekten de gerekiyor. 
(Mikrofon
otomatik cihaz tarafından kapatıldı)
BAŞKAN – Buyurun
Sayın Özbek.
ABDULMUTTALİP
ÖZBEK (Devamla) – Teşekkür ediyorum Değerli Başkanım.
AKİF AKKUŞ
(Mersin) – Siz bir gitseniz, onların hepsi gerçekleşecek. Yaktınız bölgeyi,
yaktınız.
ABDULMUTTALİP
ÖZBEK (Devamla) - Artık, ekonomisiyle, demokrasisiyle önü kesilemeyecek olan
bir ülke konumundayız. İnşallah, hep beraber ülkemizin geleceğini,
çocuklarımızın geleceğini hep beraber tesis edeceğiz. 
Sizleri ülkemin
milletvekilleri olarak, çok değerli milletvekilleri olarak Hakkâri’ye misafir
etmek istiyorum. Gelin, hep beraber, çocuğu şehit olan anneden çocuğu dağa
çıkan, dağda öldürülen anneye kadar, askerime kadar, polisime kadar herkese
gidip oturalım, konuşalım, duygu bağlarımızı güçlendirelim. Sizden ricam -bunu
içtenlikle söylüyorum- o ilin en çok acı çeken insanlarıyız ama bu acılarımızı
sizlerle de paylaşalım, aynı sofrada oturalım, aynı havayı soluyalım, aynı
güzellikleri beraber yaşayalım. İnanıyorum ki, biz bu duyguları beraber
yaşarsak birbirimizi daha çok iyi anlayacağız, o kanaatteyim.
Hepinizi
saygıyla, sevgiyle, hürmetle selamlıyorum. (AK PARTİ sıralarından alkışlar)
BAŞKAN – Teşekkür
ediyorum Sayın Özbek.
Gündeme
geçiyoruz. 
Başkanlığın Genel
Kurula sunuşları vardır.
Meclis
araştırması açılmasına ilişkin dört önerge vardır, ayrı ayrı
okutuyorum:
VI.- BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.- Tokat Milletvekili Reşat Doğru ve 19 milletvekilinin,
emeklilerin sorunlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/841)
Türkiye Büyük
Millet Meclisi Başkanlığına
Ülkemizdeki
emeklilerin içinde bulunduğu ekonomik ve sosyal sorunlarının her geçen gün
artması ve yaşam kalitelerinin düşmesinin nedenlerinin, araştırılması ve
sorunların giderilmesi için Anayasanın 98. İçtüzüğün 104 ve 105. maddeleri
gereğince Meclis araştırması yapılmasını arz ve teklif ederiz.
1) Reşat Doğru (Tokat)
2) Alim Işık (Kütahya)
3) Oktay Vural (İzmir)
4) Akif Akkuş (Mersin)
5) Recai Yıldırım (Adana)
6) Muharrem Varlı (Adana)
7) Ali Uzunırmak (Aydın)
8) Süleyman Nevzat Korkmaz (Isparta)
9) Sabahattin Çakmakoğlu (Kayseri)
10) Recep Taner (Aydın)
11) Kemalettin Nalcı (Tekirdağ)
12) Rıdvan Yalçın (Ordu)
13) Kürşat Atılgan (Adana)
14) Mehmet Şandır (Mersin)
15) Atila Kaya (İstanbul)
16) Erkan Akçay (Manisa)
17) Ahmet Bukan (Çankırı)
18) Osman Durmuş (Kırıkkale)
19) Yılmaz Tankut (Adana)
20) Mustafa Kemal Cengiz (Çanakkale)
Gerekçe: 
Yaşamlarının en
önemli en dinamik, verimli çağlarında devletimiz ve milletimiz için emeklerini
harcayan emeklilerimiz huzurlu, müreffeh bir yaşam içinde hayatlarını geçirmek
istiyorlar. Bu sosyal devlet olma ilkesinin gereği onların hakkıdır. Ancak
emeklilerimiz başkalarına muhtaç olmadan geçinmek için can çekişiyorlar.
Bugün içinde
bulunduğumuz süreçte emeklilerimiz, dul ve yetimlerimiz, sakat olarak
çalışanlar, yaşlı insanlarımız hak ettikleri değeri alamamaktadır.
Emeklilerimizin
sağlıktan barınmaya, sosyal koşullardan yasal hak ve güvencelere kadar tüm
sorunlarına köklü ve organize çözümler üretilmelidir. Hizmete ve ödenen prime
göre, eşit hizmete eşit aylık sistemine geçilmelidir. Emekliler arasındaki
farklılığı giderecek norm ve standartları sağlayacak eski emekliler açısından
var olan adaletsizliği ortadan kaldıracak intibak yasası çıkarılmalıdır.
Emeklilerimizin
%42'sinin aldıkları emekli maaşıyla bakmakla yükümlü oldukları en az bir
çocukları, %60'ının işsiz çocukları, %80'inin de emekli maaşından başka geliri
bulunmamakta, yaşları, çalışma koşulları nedeniyle emeklilerimizin %48'inin
kronik rahatsızlıkları bulunmaktadır. Verilere bakıldığında emeklilerin ne
kadar zor şartlarda hayatlarını idame ettirdikleri görülmektedir.
Hükümetin vermiş
olduğu zamlarla emeklilerimiz nasıl ihtiyaçlarını karşılayacaklar. Emeklimizin
%88 inin geliri, açlık sınırının altında, tüm emeklilere bakıldığında tamamına
yakınının yoksulluk sınırının altında olduğu görülmektedir. Bu veriler hükümet
tarafından mutlaka göz önüne alınmalıdır. Hükümetin emeklilerimize yapmış
olduğu 1 yıllık zam, faturalara gelen 6 aylık zammı bile karşılayamaz hale
gelmiş, yapılan zamlar emeklinin cebine girmeden hükümet tarafından geri
alınmıştır.
Emeklilerimizden
sağlık ocaklarında bile katkı payı alınmaktadır. Ayda birkaç defa doktora
gittiğini düşünürseniz o aldıkları 1,83'lük veya 2,5'luk zamlar alınan katkı
paylarını bile karşılamamaktadır. İntibak yasalarıyla ilgili sorunları acil
giderilmelidir.
Emeklilerin ve
yaşlıların toplumda hak ettikleri saygınlığı kavuşmaları hak ettikleri yaşam
standartları için problemlerin giderilmesi ve sorunların çözümü için araştırma
önergemiz hazırlanmıştır.
2.- Kütahya Milletvekili Alim Işık
ve 23 milletvekilinin, Kütahya’daki özelleştirmelerin ekonomik ve sosyal
etkilerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/842)
Türkiye Büyük
Millet Meclisi Başkanlığına
"Kütahya'da
yapılan ve yapılacak özelleştirmelerin ilin sosyo-ekonomik
yapısına olan etkilerinin ve yol açtığı sorunların araştırılarak alınacak
önlemlerin belirlenmesi" amacıyla Anayasamızın 98'inci, Türkiye Büyük
Millet Meclisi İç Tüzüğü'nün 104'üncü ve 105'inci maddeleri gereğince Meclis
Araştırması açılmasını arz ve teklif ederiz. 26/05/2010
1) Alim Işık (Kütahya)
2) Oktay Vural  (İzmir)
3) İsmet Büyükataman  (Bursa)
4) Osman Durmuş  (Kırıkkale)
5) Sabahattin Çakmakoğlu  (Kayseri)
6) Kamil Erdal Sipahi  (İzmir)
7) Cemaleddin Uslu  (Edirne)
8) Reşat Doğru  (Tokat)
9) Ertuğrul Kumcuoğlu  (Aydın)
10) Metin Ergun  (Muğla)
11) Yılmaz Tankut  (Adana)
12) Recep Taner  (Aydın)
13) D. Ali Torlak  (İstanbul)
14) Metin Çobanoğlu  (Kırşehir)
15) Yıldırım Tuğrul Türkeş  (Ankara)
16) Şenol Bal   (İzmir)
17) Atila Kaya  (İstanbul)
18) Hakan Coşkun  (Osmaniye)
19) Ahmet Bukan  (Çankırı)
20) Mehmet Akif Paksoy  (Kahramanmaraş)
21) Ahmet Orhan  (Manisa)
22) Kemalettin Nalcı  (Tekirdağ)
23) Akif Akkuş  (Mersin)
24) Abdülkadir Akcan  (Afyonkarahisar)
Gerekçe:
Cumhuriyet tarihi
boyunca önceki 57 hükûmet döneminde yapılmış çok
sayıdaki Kamu İktisadi Teşekkülü (KİT), AKP'nin tek başına iktidar olduğu son 8
yıllık dönemde, ülkemiz genelinde olduğu gibi Kütahya ilinde de özelleştirme
adı altında neredeyse yok pahasına denecek kadar düşük ücretlerle satılmıştır.
Bu satışların ardından, özelleştirilen tesislerde çalışan birçok insanımız
mağdur edilirken AKP'ye yakın yeni zenginler yaratılmış ve toplumdaki iş barışı
bozulmuştur.
AKP döneminde
yapılan özelleştirmeler nedeniyle çok sayıda insanımızın mağdur olduğu illerden
birisi de hiç şüphesiz ki Kütahya ilidir. AKP'nin iktidara gelir gelmez hemen
özelleştirme kapsamına alarak 2004 yılında sattığı Kütahya Şeker Fabrikası,
Azot Fabrikası (TÜGSAŞ), Kütahya Manyezit İşletmeleri (KÜMAŞ) ve Eti Gümüş
tesislerinde çalışan birçok insanımız ya emekliliğe zorlanarak emekli edilmiş
ya da 4/C kapsamında diğer kamu kurum veya kuruluşlarına gönderilmiştir. Kurum
ya da kuruluşlarında kalanlar ise çok düşük ücretlerle çalışmaya devam etmek
zorunda kalmışlardır. 
Kurulduklarından
itibaren yıllarca Kütahya ekonomisine ve istihdamına çok önemli katkıları olmuş
bu tesisler, Kütahya'daki 6 milletvekilinin tamamının AKP'ye ait olduğu bir
dönemde, özelleştirme adıyla rayiç değerlerinin çok altında kalan bedellerle
satılmışlardır. Anılan tesislerin satılmasıyla Kütahya ekonomisinde ve
istihdamında hızla gerileme başlamış, o tarihlerden bu yana bu ilde ikamet eden
100 bine yakın insanımız başka illere göç etmek zorunda kalmışlardır. Yapılan
özelleştirmeler sırasında ve sonrasında yaşanan birçok usulsüzlük ve yolsuzluk
iddiaları o günlerden bu günlere Kütahya gündemini meşgul etmeye devam
etmektedir.
Kasım-2009'da
özelleştirme süreci başlatılan ve devir teslim işlemlerinde son aşamaya gelinen
Osmangazi EDAŞ bünyesinde çalışan çok sayıda işçi ve memurun akıbetinin ne
olacağına ilişkin belirsizlikler sürmektedir. Anılan işletmeye bağlı İl
Müdürlüklerinde kamu görevlisi olarak görev yapan bazı yöneticilerin işletmeye
ilişkin devir teslim işlemleri tamamlanmadığı halde emekliliği gelmiş birçok
işçiyi emekli olmaya zorladıkları, henüz emeklilik süresini doldurmamış
çalışanlara ise çeşitli baskıların yapıldığı iddiaları İl Müdürlüklerinin
bulunduğu Kütahya ve diğer komşu illerde önemli rahatsızlıklara yol açmıştır.
Kütahya ilinin ve ülke ekonomisinin önemli kuruluşlarından olan Seyitömer ve Tunçbilek termik
santralleriyle birlikte bu santrallere kömür temin edilen Seyitömer
Linyit İşletmeleri (SLİ) ve Tavşanlı Garp Linyit İşletmeleri (GLİ) Müessese
Müdürlüklerinin de son dönemde özelleştirme kapsamına alınan ve özelleştirme
süreci başlatılan enerji tesisleri içerisinde yer alacağına ilişkin haberler ve
AKP'ye ait bazı yetkililerin de basına yansıyan demeçleri Kütahya kamuoyunda
endişeli bir bekleyişe ve yeni tartışmalara neden olmuştur. Anılan tesislerin de daha öncekilerde olduğu gibi, özelleştirme
adı altında iktidara yakın bir grup iş adamına rayiç bedelinin çok altında
bedellerle satılacağına ve 8 yıldır bu amaçla çalışan AKP yetkililerinin
bulunduğuna ilişkin iddialar, gerek bu işletmeler bünyesinde çalışan gerekse
Kütahya'da yaşayan birçok insanımızı tedirgin etmektedir. 
Yukarıda
belirtilen nedenlerle, Kütahya ilinde AKP iktidarı döneminde yapılmış ve son
dönemde yapılması planlanan özelleştirmelerin ilin sosyo-ekonomik
yapısına olan olumsuz etkilerinin araştırılarak alınması gereken tedbirlerin
belirlenmesi amacıyla bir Meclis araştırmasının açılmasında yarar
görülmektedir.
3.- Şırnak Milletvekili Hasip
Kaplan ve 19 milletvekilinin, yargıdaki bazı sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/843)
Türkiye Büyük
Millet Meclisi Başkanlığı'na
"Bağımsız
Yargı" sorunlarının araştırılması, bu konuda yürütülecek çalışmaların ve
alınması gereken tedbirlerin belirlenmesi amacıyla Anayasanın 98'nci, İçtüzüğün
104 ve 105'inci maddeleri uyarınca bir Meclis araştırması için gereğini arz ve
talep ederim. 02.06.2010
1) Hasip
Kaplan  (Şırnak)
2) Selahattin Demirtaş (Diyarbakır)
3) Gültan
Kışanak  (Diyarbakır)
4) Ayla Akat
Ata (Batman)
5) Bengi Yıldız  (Batman)
6) Akın Birdal
 (Diyarbakır)
7) Emine Ayna  (Mardin)
8) Fatma Kurtulan  (Van)
9) Hamit Geylani  (Hakkâri)
10) İbrahim Binici  (Şanlıurfa)
11) M. Nuri Yaman  (Muş)
12) Mehmet Nezir Karabaş  (Bitlis)
13) Mehmet Ufuk Uras  (İstanbul)
14) Osman Özçelik
 (Siirt)
15) Özdal
Üçer  (Van)
16) Pervin Buldan  (Iğdır)
17) Sebahat Tuncel  (İstanbul)
18) Sevahir
Bayındır  (Şırnak)
19) Sırrı Sakık (Muş)
20) Şerafettin Halis (Tunceli)
Gerekçe:
Bağımsız yargı
“adalet mülkün” temelidir, yurttaşın uğradığı haksızlıklar karşısında
sığınacağı tek limandır. Ulusal yargı ne kadar sağlıklı işlerse, AİHM’e ulusal üstü yargıya başvurularda o oranda
azalacaktır.
Adil bir
yargılanma için, hazırlık soruşturmasından, son soruşturma evresine kadar bir
bütündür. Bu işleyişin bir çarkında ki sakatlık usulde hatalar esası
etkilemektedir. Bu nedenle adli kolluktan, polis ve jandarma kolluğuna kadar;
adli personelden yargıç, savcı ve avukatlara kadar; bina, araç, gereç ve
kırtasiyeden teknolojiye kadar; eğitimden, staja, içtihatlardan evrensel hukuka
bir bütün olarak ele alınması ve sorunlarının irdelenmesi gerekmektedir.
Gizli dinlemeden,
Özel Ağır Ceza mahkemelerine, yargının siyasallaşmasına, bürokratlaşmasına,
uzun gözaltı ve tutukluluk sürelerine, cezaevlerinde hak ihlallerine,
rüşvetten, iş yoğunluğuna, müruru zamana uğrayan davalara; yargıç teminatından
bağımsız, tarafsız, hakkaniyete uygun makul sürede yargılamalara sorunların bir
bütün olarak ele alınması gerekmektedir.
İstinaf
mahkemelerinin kuruluşunun gecikmesinden, Yargıtay’ın yeni yapılanmasına,
Anayasa reformundan, HYSK'nin yapılanmasına,
baroların vesayetten arınmasına, icra dairelerinin keşmekeş ve rüşvet
iddialarından arınmasına, bilirkişilik konusunun ve Adli Tıp yapılanmasına,
tebligattan, kararlara, infazlara kadar devasa sorunların araştırılması
gerekmektedir.
72,5 milyon
nüfusun yükünü taşıyamayan yargı, sorunlar yumağı hâline gelirken, olağanüstü
yargıda, çete ve siyasi davalarda siyasi iktidarların tehdidi, ulusal üstü
yargı sorunları hükümetin temsili ve yargıç seçimlerine kadar, acil olarak
çözülmesi gereken sorunlar bulunmaktadır.
Çocukların
yargılanmasından, bilişim suçlarına, özel yetkili mahkemelere, yargı
birliğinden, yargıç teminatının her alanda sağlanmasına kadar, sorunların
tespiti ve çözümü için yeniden bir planlamaya gidilmesi zorunlu olmuştur.
Adalet
Bakanlığının vesayetinin sorgulanması, “kuruyla beraber yaşta yanar” yaygın
inanışının kırılması, Duverger'in deyimiyle “adaletin
olmadığı yerde herkes suçlu duruma düşebilir” anlayışının kamu vicdanında
tartışıldığı günlerden geçiyoruz.
Bu amaçla
bağımsız yargı sorunlarının sağlanması ve adil yargılanma koşullarının
sağlanması için;
Bir Meclis
araştırması açılması ve komisyon kurulması yararlı olacaktır.
4.- Şırnak Milletvekili Hasip
Kaplan ve 19 milletvekilinin, tüketici hakları alanında yaşanan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/844)
Türkiye Büyük
Millet Meclisi Başkanlığı’na
"Tüketici
Hakları" alanında yaşanan sorunlarının araştırılması, bu konuda
yürütülecek çalışmaların ve alınması gereken tedbirlerin belirlenmesi amacıyla
Anayasanın 98'nci, İçtüzüğün 104 ve 105'inci maddeleri uyarınca bir Meclis
araştırması için gereğini arz ve talep ederim. 02.06.2010
1) Hasip
Kaplan  (Şırnak)
2) Selahattin Demirtaş (Diyarbakır)
3) Gültan
Kışanak (Diyarbakır)
4) Ayla Akat
Ata  (Batman)
5) Bengi Yıldız (Batman)
6) Akın Birdal (Diyarbakır)
7) Emine Ayna (Mardin)
8) Fatma Kurtulan (Van)
9) Hamit Geylani (Hakkâri)
10) İbrahim Binici  (Şanlıurfa)
11) M. Nuri Yaman (Muş)
12) Mehmet Nezir Karabaş (Bitlis)
13) Mehmet Ufuk Uras (İstanbul)
14) Osman Özçelik (Siirt)
15) Özdal
Üçer (Van)
16) Pervin Buldan (Iğdır)
17) Sebahat Tuncel (İstanbul)
18) Sevahir
Bayındır (Şırnak)
19) Sırrı Sakık (Muş)
20) Şerafettin Halis (Tunceli)
Gerekçe:
Türkiye de
tüketici hakları konusunda yeterli sivil toplum örgütlenmeleri olmadığı gibi,
yasal düzenlemeler yetersiz kalmaktadır. Tüketici hareketlerinin zayıf kalması,
aralarında yeterli işbirliği ve ortaklığın olmaması sonucu tüketiciler ağır hak
ihlallerine uğramaktadır.
Ürün güvenliği
konusu sorunludur, ürünlerin piyasa gözetimine ilişkin yönetmelik ve
düzenlemeler yetersizdir. Güvenli olmayan ürünlere karşı önleyici tedbirlerin
alınması, piyasa gözetimi, riskli ürünlerin tespiti konuları hâlâ sorunludur.
Ticari reklam,
ilan ve promosyonlar, banka kredilerini özendirici
reklamlar, kampanyalar, yeterince denetlenememekte, müeyyideler caydırıcı
olamamaktadır. Aldatıcı, yanıltıcı, dolandırıcı reklam ve promosyonlar
konusunda denetim yetersizdir.
Tüketici
mevzuatı, mahkemeler, hakem kurulu kararları arasında bir uyum bulunmamaktadır.
Tüketici haklarının ihlali sonucu mal kaybı yanı sıra, sağlık sorunları gündeme
gelmekte yaşam hakkını ihlal eden ağır sonuçlar doğurmaktadır.
Bulaşıcı
hastalıkların önlenmesi, zararlı ürünlerin kullanım ve denetimi, halk sağlığı
önleyici tedbirler konusunda yeterli bir ilerleme sağlanamamıştır. Kan, kan
ürünleri, doku ve hücreler konularında AB müktesebatı uygulanmamakta, mevzuat
uyumu sağlanamamaktadır.
İthal sonucu yurt
dışından getirilen malların garanti, güvenlik ve kullanımı konusunda standart
koşulların oluşmaması sonucu tüketiciler zarar uğramaktadır.
Elektronik
eşyalar, cep telefonları bilgisayarlarda, kaçak, çakma mallar piyasayı sarmış
durumdadır. Toplumun güvenliğini, kişilik haklarını ihlal eden, dinleme
cihazları, jamer aletler kaldırımlarda, işporta tezgahlarında ekmek peynir gibi rahatlıkla satılmaktadır.
Gıda sektöründe
kullanım tarihlerine riayetsizlik, ürünlerin muhafaza ve dolaşımı, genetiği
bozulan meyve ve ürünler, ilaçlama ve zehirlenmeler ağır sonuçları her gün
basında yer almaktadır.
Sinema, müzik
endüstrisi korsan malların üretilmesi ve satılması ile bir yandan telif hakları
ihlal edilirken, diğer yandan ürünlerin kalitesiz olması sonucu tüketiciler
zarara uğramaktadır.
Tüketicinin ve
sağlığın korunması alanında ürün güvenliğinin sağlanması, tüketicilerin
uyarılması, hakları konusunda bilinçlendirilmesi, mevzuatın etkinleştirilmesi
gerekmektedir.
Bu amaçla bir
meclis araştırması açılarak tüketicilerin haklarının korunması için etkin
önlemlerin alınması için bir araştırma komisyonu kurulması gerekmektedir.
BAŞKAN –
Bilgilerinize sunulmuştur. 
Önergeler
gündemde yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Bir Meclis
soruşturması önergesi vardır. Önerge bastırılıp sayın üyelere bugün
dağıtılmıştır. 
Meclis
soruşturması önergesini okutuyorum: 
B) Meclis
Soruşturması Önergeleri
1.- İstanbul Milletvekili Mehmet Sevigen
ve 54 milletvekilinin, seviye belirleme sınavı uygulamasında görevini kötüye
kullanarak ve yetkisini suistimal ederek öğrenciler
ve ailelerin mağduriyetine ve kamunun zararına neden olduğu iddiasıyla Millî
Eğitim Eski Bakanı Hüseyin Çelik hakkında Meclis soruşturması açılmasına
ilişkin önergesi (9/3) 
Türkiye Büyük
Millet Meclisi Başkanlığına
Milli Eğitim
Bakanı Nimet Çubukçu, "Ortaöğretim Geçiş Sistemi ve Seviye Belirleme
Sınavı” hakkında 28 Haziran 2010 tarihinde yaptığı açıklama ile bir önceki
Milli Eğitim Bakanı Hüseyin Çelik tarafından başlatılan ve 3 yıldır uygulanan
"Seviye Belirleme Sınavı"nın (SBS) 6. ve 7. sınıflardan
kaldırıldığını duyurdu. Sayın Bakan Çubukçu, akademisyenler ve sivil toplum
örgütlerince yapılan bilimsel araştırmalar ve raporlar doğrultusunda; öğrenci,
veli, öğretmen, okul ve eğitim sistemi üzerinde SBS'nin
olumsuz etkileri olduğunu tespit ettiklerini yaptığı bu açıklama ile itiraf
etmiştir. Çubukçu açıklamada eski sistemin olumsuz özelliklerini tek tek sıralamış, uygulanan sistemin okul dışı kaynaklara
yönelimi artırdığına, okulun eğitim sistemindeki merkeziliğini kaybetmesine yol
açtığına ve çocukların sosyo-psikolojik gelişimlerini
olumsuz yönde etkilediğini ve kamuoyunda bu şekilde geniş bir uzlaşı
bulunduğuna da dikkat çekmiştir. Çubukçu, katıldığı tüm toplantılarda
eğitimcilerin, sivil toplum kuruluşlarının, medyanın, öğretmen, öğrenci ve
velilerin SBS'nin 11-14 yaş aralığındaki çocukları
olumsuz etkilediği konusunda fikir birliği içinde olduklarını gördüğünü
vurgulayarak, Bakanlığa ve kendisine konuyla ilgili sayısız mektup geldiğini
belirtmiştir. Sayın Bakan, bu hatalı sistemde ısrarcı olamayacaklarını yaptığı
basın toplantısında gerekçeleriyle anlatarak SBS'yi
kaldırdıklarını açıklamıştır.
Bir önceki Milli
Eğitim Bakanı Hüseyin Çelik tarafından üç yıl önce hiç kimseden görüş almadan, hiçbir
araştırma yapmadan uygulamaya konulan "Ortaöğretim Geçiş Sistemi ve Seviye
Belirleme Sınavı” şimdi yeni Bakan Nimet Çubukçu'nun
yanlış bir uygulama sözleriyle kaosa dönüşmüştür. Akademisyenler, sivil toplum
örgütleri ve hazırlanan raporlarla bu sistemle üç yıldır çocukların kobay
olarak kullanıldığı, kazananın sadece dershaneler olduğu vurgulanmaktadır.
Çelik tarafından büyük bir yenilik olarak sunulan sınav sistemi tüm
eleştirilere rağmen uygulanmış ve milyonlarca öğrenci, aile mağdur edilmiştir.
Çocuklar ders
çalışmak, kitap okumak yerine, test çözmeye yönlendirilmiş, resim, müzik, spor,
sanat adına ne varsa her şeyden uzaklaştırılmışlardır. Aileler, dershane
paralarını ödeyebilmek için, evlerini arabalarını satmış, ödeyemeyenlere haciz
gelmiş ve hapishaneler dershane parasını ödeyemeyen anne ve babalarla dolup
taşmıştır. Basına da yansıdığı gibi intihar vakaları bile yaşanmıştır. Yani,
yaşanan mağduriyetler sadece maddi yönüyle kalmamış, hem öğrenciler, hem
veliler psikolojik olarak yıpranmış, telafisi mümkün olmayan manevi mağduriyetler yaşamışlardır.
Bu işin sorumlusu
AKP Genel Başkan Yardımcısı dönemin Milli Eğitim Bakanı Hüseyin Çelik'tir.
Çocukların ve ailelerin sosyal yaşamını, aile hayatını öldürmenin hesabını
vermelidir. Onun dışında sistemi savunan, arkasında duran olmamış, "ben
yaptım oldu" anlayışıyla SBS'nin
kaldırılmayacağını, aksine daha da güçlendirileceğini, başarının bu sistemle
daha da artacağını savunmuştur. Ancak, sonuç tam bir hüsran olmuş, sıfır
alanların sayısı her geçen gün daha da artmıştır. Hüseyin Çelik'in "Türk
Eğitim Tarihi'nin en önemli reformlarından birisi" olarak nitelendirdiği
SBS sistemi, yine aynı iktidarın bir başka Bakanı Çubukçu tarafından tüm
yanlışlıkları belgeleriyle ispat edilerek kaldırılmıştır.
Eski Milli Eğitim Bakanı ve şu anki AKP Genel Başkan Yardımcısı,
Hüseyin Çelik'in Bakanlığı döneminde başlayan sınav sistemi neticesinde, kamu
yararı ilkesine aykırı olarak, üç yıl boyunca kamu kaynakları israf edilmiş,
Türk Ceza Kanunu'nun 257'nci maddesi uyarınca görevini kötüye kullanmış,
yetkisini suistimal etmiş, kişilerin
(anne-baba-öğrencilerin) mağduriyetine ve kamunun zararına sebep olmuştur. Yine, Milli Eğitim Temel Kanunu'nun, "Türk Milli Eğitiminin
Genel Amaçları" ilkesine aykırı davrandığı gerekçesiyle hakkında
Anayasa'nın 100'üncü, TBMM İçtüzüğü'nün 107'nci maddeleri gereğince Meclis
soruşturması açılmasını saygılarımızla arz ve teklif ederiz.
1) Mehmet Sevigen (İstanbul)
2) Hüsnü Çöllü (Antalya)
3) Tekin Bingöl (Ankara)
4) Ali Oksal (Mersin)
5) Atila Emek (Antalya)
6) Tacidar Seyhan (Adana)
7) Tayfur Süner (Antalya)
8) Şükrü Elekdağ (İstanbul)
9) Halil Ünlütepe (Afyonkarahisar)
10) Kemal Demirel (Bursa)
11) R. Kerim Özkan (Burdur)
12) Akif Ekici (Gaziantep)
13) Durdu Özbolat (Kahramanmaraş)
14) Ahmet Küçük (Çanakkale)
15) İsa Gök (Mersin)
16) Birgen Keleş (İstanbul)
17) Fevzi Topuz (Muğla)
18) Ali Rıza Öztürk (Mersin)
19) Rasim Çakır (Edirne)
20) Çetin Soysal (İstanbul)
21) Mustafa Özyürek (İstanbul)
22) Osman Kaptan (Antalya)
23) Tansel Barış (Kırklareli)
24) Ali İhsan Köktürk (Zonguldak)
25) M. Rıza Yalçınkaya (Bartın)
26) Sacid Yıldız (İstanbul)
27) Hüseyin Pazarcı (Balıkesir)
28) Derviş Günday (Çorum)
29) Selçuk Ayhan (İzmir)
30) Bülent Baratalı (İzmir)
31) Ali Rıza Ertemür (Denizli)
32) Ali Arslan (Muğla)
33) Hulusi Güvel (Adana)
34) M. Şevki Kulkuloğlu (Kayseri)
35) Ferit Mevlüt Aslanoğlu (Malatya)
36) Yaşar Tüzün (Bilecik)
37) Hikmet Erenkaya (Kocaeli)
38) Ahmet Ersin (İzmir)
39) Fatih Atay (Aydın)
40) Atilla Kart (Konya)
41) Enis Tütüncü (Tekirdağ)
42) Turgut Dibek (Kırklareli)
43) Abdullah Özer (Bursa)
44) Algan Hacaloğlu (İstanbul)
45) F. Nur Serter (İstanbul)
46) Bihlun Tamaylıgil (İstanbul)
47) Cevdet Selvi (Kocaeli)
48) İlhan Kesici (İstanbul)
49) Erol Tınastepe (Erzincan)
50) Mehmet Ali Susam (İzmir)
51) Ali Koçal (Zonguldak)
52) Hüseyin Ünsal (Amasya)
53) Abdulaziz Yazar (Hatay)
54) Ergün Aydoğan (Balıkesir)
55) Ahmet Tan (İstanbul)
BAŞKAN –
Bilgilerinize sunulmuştur. 
Anayasa’nın
100’üncü maddesindeki “Meclis, bu istemi en geç bir ay içinde görüşür ve … karara bağlar.” hükmü uyarınca
Meclis soruşturması önergesinin görüşülme gününe dair Danışma Kurulu önerisi
daha sonra Genel Kurulun onayına sunulacaktır. 
Türkiye Büyük
Millet Meclisi Başkanlığının bir tezkeresi vardır, okutup oylarınıza sunacağım.
Okutuyorum:
C) Tezkereler
1.- Çin Halk Cumhuriyeti’nde düzenlenecek olan 2010 Dünya
Kanser Liderleri Zirvesine davet edilen, TBMM kanser hastalığı konusunun
araştırılarak alınması gereken önlemlerin belirlenmesi amacıyla kurulan Meclis
Araştırması Komisyonu Başkanı Kemalettin Aydın’ın
davete icabet etmesine ilişkin Başkanlık tezkeresi (3/1258)
Türkiye Büyük
Millet Meclisi Genel Kuruluna
18-21 Ağustos
2010 tarihleri arasında Çin Halk Cumhuriyeti’nde düzenlenecek olan 2010 Dünya
Kanser Liderleri Zirvesi’ne, TBMM Kanser Hastalığı Konusunun Araştırılarak
Alınması Gereken Önlemlerin Belirlenmesi Amacıyla Kurulan Meclis Araştırması
Komisyonu Başkanı Sayın Kemalettin Aydın davet
edilmiştir. 
Davete icabet
edilmesi hususu Türkiye Büyük Millet Meclisi’nin Dış İlişkilerinin Düzenlenmesi
Hakkında 3620 sayılı Kanun’un 9. Maddesi uyarınca Genel Kurulun tasviplerine
sunulur. 
 Nevzat
Pakdil
 Türkiye
Büyük Millet Meclisi
 Başkanı
V.
BAŞKAN – Kabul
edenler…
MUHARREM VARLI
(Adana) – Karar yeter sayısı istiyorum.
BAŞKAN – Karar
yeter sayısını arayacağım. 
Kabul etmeyenler…
Karar yeter sayısı yoktur. 
Birleşime beş
dakika ara veriyorum. 
Kapanma Saati: 16.18

İKİNCİ OTURUM
Açılma
Saati: 16.24
BAŞKAN : Başkan Vekili Sadık YAKUT
KÂTİP
ÜYELER: Yusuf COŞKUN (Bingöl), Bayram ÖZÇELİK (Burdur) 
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin İkinci
Oturumunu açıyorum. 
Türkiye Büyük
Millet Meclisi Başkanlığı tezkeresinin oylamasında karar yeter sayısı
bulunamamıştı.
Şimdi, tezkereyi
tekrar oylarınıza sunacağım ve karar yeter sayısını arayacağım: Kabul edenler…
Kabul etmeyenler… Karar yeter sayısı vardır ve kabul edilmiştir.
Milliyetçi
Hareket Partisi Grubunun, İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Okutuyorum:
VII.- ÖNERİLER
A) Siyasi Parti
Grubu Önerileri
1.- (10/646) esas numaralı Meclis Araştırması Önergesi’nin
ön görüşmelerinin, Genel Kurulun 20/7/2010 Salı günkü
birleşiminde yapılmasına ilişkin MHP Grubu önerisi 
 Tarih:
20/07/2010
Türkiye Büyük
Millet Meclisi Başkanlığına
Danışma Kurulu; 20/07/2010 Salı günü (bugün) toplanamadığından Grubumuzun
aşağıdaki önerisinin, İçtüzüğün 19 uncu Maddesi gereğince Genel Kurulun onayına
sunulmasını arz ederim.
Saygılarımla.
 Oktay
Vural
 İzmir
 MHP
Grup Başkan Vekili
Öneri:
Türkiye Büyük
Millet Meclisinin Gündeminin, Genel Görüşme ve Meclis Araştırması Yapılmasına
Dair Öngörüşmeler Kısmında yer alan 10/646 esas
numaralı “Çay üreticilerinin sorunlarının araştırılarak alınması gereken
önlemlerin belirlenmesi amacıyla” Anayasanın 98. ve İçtüzüğün 104 ve 105.
Maddeleri Gereğince Meclis Araştırması önergelerinin görüşmelerinin Genel
Kurulun 20/07/2010 Salı günlü birleşiminde yapılması
önerilmiştir.
BAŞKAN –
Milliyetçi Hareket Partisi grup önerisi lehinde söz isteyen, Süleyman Lâtif Yunusoğlu, Trabzon Milletvekili.
Buyurun Sayın Yunusoğlu. (MHP sıralarından alkışlar)
SÜLEYMAN LÂTİF
YUNUSOĞLU (Trabzon) – Sayın Başkan, değerli milletvekilleri; Doğu Karadeniz’in
en önemli ürünlerinden birini teşkil eden çay ürününün üreticilerinin
problemlerinin araştırılması, çözüm yollarının bulunması amacıyla vermiş
olduğumuz Meclis araştırma komisyonu kurulması önergesi için Milliyetçi Hareket
Partisi Grubu adına söz almış bulunuyorum.
Konuşmama
başlamadan evvel, hain terör saldırıları neticesinde Çukurca’da şehit
verdiğimiz Mehmetçiklerimizin ailelerine başsağlığı diliyor, kendilerine Yüce
Allah’tan rahmetler temenni ediyorum. Yüce Türk milletinin de terörün
sonlandırılması için üzerine düşen görevi en iyi şekilde yapacağı inancıyla
yüce Meclisi saygıyla selamlıyorum.
Değerli
milletvekilleri, bugün, başta Rize olmak üzere Artvin, Trabzon, Giresun
illerimizde geçimlerini çay üretimine bağlamış bulunan üreticilerimiz yaş çay
kampanyasında ikinci sürgün dönemini yaşamaktadırlar. Önceki yıllarda çayın en
verimli dönemini teşkil eden ikinci sürgünde kazancını ve evlerine ekmek
götürmenin huzurunu yaşayan Doğu Karadenizli müstahsiller bugün büyük bir
sıkıntı içerisinde bulunmakta, ülkede yaşandığı söylenen bolluk ve refah
onların hanelerine uğramamaktadır. Asıl konunun, başta Türk çiftçisi olmak
üzere vatandaşlarımızın yaşadığı sıkıntılar olması gerekirken, bunun yerine
ülkenin gündemi suni başlıklar ile işgal edilmekte, gizli ajanda ve okyanus
ötesi projeler ile halkın yönlendirilmesi ve amaca hizmet edecek şekilde speküle edilmesi amaçlanmaktadır. 
Diğer yandan, 2010 çay sezonu çay üreticileri açısından son
yıllarda her dönem olduğu gibi yine sıkıntılarla başlamış, Milliyetçi Hareket
Partisi ve üretici birliklerince yapılan açıklamalar ve bunların dayanağı
hesaplamalara göre kilogram fiyatının en az 1,25 TL olması gereken yaş çaya
verilen fiyat üreticinin beklentisinin çok altında kalırken, başta gübre
fiyatları olmak üzere girdilerin aşırı zamlanması üreticileri maalesef zor
durumda bırakmıştır. Ayrıca, hava
şartlarından dolayı rekoltede düşme yaşanması,
toplanmanın çok zor geçmesi çay üreticilerini bu yıl da oldukça mağdur
etmiştir. Bütün bu sorunların üzerine bir de konulan dekar başına günlük 10
kilo kota veya kontenjan eziyetleri işin tuzu biberi olmaktadır. Doğu Karadeniz
yöremizin vazgeçilmez
ekmek teknesi olan çayda yaşanan tüm bu
sorunların AKP İktidarının en önemli gündem maddelerinin birini teşkil etmesi
gerekirken Sayın Tarım Bakanı, Türk çayını ve ÇAYKUR’u
ortadan kaldırmayı kendini şiar edinmiş bir zihniyetin çok önceden belirlediği
düşük ve üreticiyi mağdur eden bedeli açıklamak için Rize’ye gidebilmektedir. 
Diğer yandan
Avrupa Birliği ile müzakere yürüten bir ülkenin Tarım Bakanının bilmesi gereken
en önemli husus, küresel ekonominin beraberinde getirdiği şartlar sebebiyle
tarımın devlet desteği olmadan yaşayamayacağıdır. Her fırsatta Türk milletinin
yararına olmayan amaçları için AB mevzuatına sığınanlar, her ne hikmetse iş
Türk müstahsiline gelince bunun örneklerini görmezden gelmektedirler. 
Avrupa Birliği
sağladığı destekleriyle çiftçisini refah içerisinde yaşatıp stratejik tarımsal
ürünlerini emniyet altına alırken AKP İktidarı Türk tarımını yok etmek, her
şeyi ithal getirip yandaşlarına kâr sağlayıp ülkeyi de tamamen bağımlı kılmak
için ne gerekiyorsa yapmaktadır.Dün mısır, pirinç,
şeker şurubu ithalatıyla başlatılan oyun, Yunanistan’dan pamuk alımıyla devam
ettirilmiş, tütün piyasası tamamen yabancılara teslim edilmiş; bugün yurt
dışından et getirilirken yarın çay ithalatıyla işe devam edileceği de açık bir
şekilde ortaya konmuş bulunmaktadır.
Değerli
milletvekilleri, yaş çaya 2008 yılında 11,3 kuruş, 2009 yılında 11,5 kuruş ve
2010 yılında ise gene 11,5 kuruş olarak verilen ve hiçbir artışa gidilmeyen
destekleme priminin bütün bunların dışında açıklanması mümkün değildir. Bazı
kesimler için sonuna kadar seferber edilen kaynaklar, Doğu Karadeniz insanından
esirgenmekte, halkımız açlığa ve göçe mahkûm edilmektedir. Ayrıca, tüm
olumsuzluklara ve kısıtlamalara rağmen ÇAYKUR’un
müstahsiller açısından ne denli önemli olduğu bir kez daha ortaya çıkmıştır.
Fırsattan istifade eden özel sektör, üreticiden aldığı yaş çayın bedelini 50-60
kuruş düzeylerine düşürmüş, ödeme vadelerini ise neredeyse bir yıla çıkarmış
bulunmaktadır. Bu bağlamda yaş çay fiyatı içerisinde yer alan destekleme
priminin düşük kalmasındaki sakıncalar bir kez daha ortaya çıkmıştır. 
Bütün bunlardan,
üç acil konuda girişim yapılmasının önemi ortaya çıkmaktadır. Birincisi, yaş
çay destekleme primi artırılmalı ve yaş çay üretimini sağlıklı bir şekilde
teminat altına alacak olan, kilogramda asgari 40-45 kuruş düzeyine
çıkarılmalıdır. İkincisi, ihmal edilen ve verimleri düşen yaşlı çaylıkların
yenilenmesi projesine devlet tarafından acilen başlanmalıdır. Üçüncüsü, çay konusunda bugüne kadar ihmal edilen ARGE
faaliyetlerine hız verecek, sektörün sorunlarına akademik düzeyde çözüm
üretecek bir araştırma enstitüsü Rize Üniversitesi bünyesinde kurulmalı, başta
Rize Ticaret Borsası olmak üzere yetkisiz, konu ile ilgisi bulunmayan ve art
niyetli kuruluşların eline düşen kaynak ile imkânlar acilen kurtarılarak bu
enstitüye devredilmeli, çay üretimi ve çay üreticisi odaklı proje çalışmalarına
bir an evvel başlanmalıdır.
Değerli
milletvekilleri, 1 milyonu aşkın Türk insanının ekmek teknesi olan çay sektörü
acil çözüm beklemektedir. Bu bakımdan bu önergemizin dikkate alınmasını yüce
Meclisten istirham ediyorum.
Bu arada, çay
üreticisinin mağdur edilmesinde, çayın problemlerinin başında, ülkemizin
tükettiği çayın neredeyse yüzde 30’unun kaçak yollarla Türkiye’ye gelmesi ve
kaçak olarak tüketilmesi gelmektedir. 
27 Mart 2010
tarihinde Şanlıurfa’daydım. Urfa’yı gezerken çok enteresan bir durumla
karşılaştım. Kapalıçarşı’da bir esnafın dükkânı önünde bir çay çuvalı, üzerinde
de bir etiket vardı. Bu etiket dikkatimi çekti. Bu etikette aynen şu yazıyordu:
“Garantili kaçak çay.” O esnaf arkadaşa sordum: “Garantili kaçak çay ne demek?”
“Garantisi var, kesin kaçak, karışığı yok.” dedi. Maalesef, Güneydoğu halkımız
ÇAYKUR çayının lezzetini bilmiyor. O gün oradan çıktım ve bir lokantada yemek
yedikten sonra garson bir çay getirdi. Çayı içtikten sonra, ikinci çay için
“Bir daha çay arzu eder misiniz?” dediğinde “Bu ne çayı?” dedim. “Kaçak çay
efendim.”dedi. “Peki, Rize çayı yok mu?” dedim. “Hayır
efendim, burada kimse istemiyor.” “Patronuna söyle, bir demlik de Rize çayı demlesin.
Bir dahaki sefer Şanlıurfa’ya geldiğimde o çaydan isteyeceğim.” dedim. “Siz
yapın, bakalım vatandaşlar istiyor mu istemiyor mu?” Acilen devletin, kaçak
çayı önlemesinin tedbirlerini alması gerektiğine inanıyoruz. O bakımdan da
bizim araştırma komisyonumuz çok büyük ehemmiyet ifade etmektedir.
Çay fiyatları
konusundaki açıklamalar da dikkate alınması gerekiyor zannediyorum. Rize eski
Milletvekilimiz Sayın Ahmet Kabil, bu en son verilen fiyat üzerinde yapmış
olduğu açıklamada “Verilen fiyat göçü tetikler.” demektedir. Evet, çay
üreticisi alın terinin karşılığını alamayınca, memleketinden, topraklarından
büyük şehirlere göçü düşünmekte ve büyük şehirlerde sağlıksız bir hayat devam
ettirme peşine düşmektedir. Bu, mutlaka engellenmelidir. 
(Mikrofon otomatik
cihaz tarafından kapatıldı)
BAŞKAN – Sayın Yunusoğlu, lütfen tamamlayınız.
Buyurun.
SÜLEYMAN LÂTİF
YUNUSOĞLU (Devamla) - Yine Rize’den bir örnek daha vereceğim: Rize Saadet
Partisi İl Başkanı Sayın Cemil Çolak “Taban fiyatını anlamakta güçlük çekiyorum.”
demiştir. 
Bir tepki daha:
Yine Demokrat Parti Rize İl Başkanı Sayın Arif Kopuz, “Başbakan sözünü sekiz
yıl sonra hatırladı.” demiştir ve ardından yaptığı açıklamada “Rize Cumhuriyet
Meydanı’nda sekiz yıl evvel çayı 750 olarak belirleyen Başbakan, bunu sekiz yıl
sonra hatırladı, ancak sekiz yıl sonra çayın fiyatı 1 lira oldu.” demiştir. Nitekim, 14/6/2010 tarihinde ben basına yaptığım bir
açıklamada çayın fiyatının en az 1 lira 25 kuruş, artı, destekleme fiyatı
olması gerektiğini söylemiştim. Aynı, bu benim görüşüm, ziraat odalarının, çay
müstahsil derneklerinin de açıkladığı fiyatla uygunluk arz ediyordu.
Dolayısıyla çay üreticimizin üretiminde akıtmış olduğu alın terinin karşılığını
alabilmesi için, bu Meclis araştırma komisyonunun kurulması için, desteklerinizi
bekliyor ve saygılar sunuyorum. (MHP ve CHP sıralarından alkışlar)
BAŞKAN – Teşekkür
ediyorum Sayın Yunusoğlu.
Grup önerisi
aleyhinde söz isteyen Abdurrahman Arıcı, Antalya
Milletvekili…
ABDURRAHMAN ARICI
(Antalya) – Sayın Başkan, değerli milletvekilleri; Milliyetçi Hareket Partisi
Grubu tarafından verilen, çay üreticilerinin sorunlarının araştırılarak
alınması gereken önlemlerin belirlenmesi amacıyla verilen Meclis araştırma
önergesi aleyhine şahsım adına söz almış bulunmaktayım. Yüce Meclisi saygıyla
selamlıyorum.
Yine, Hakkâri
Çukurca’da şehit olan askerlerimize Allah’tan rahmet, ailelerine başsağlığı
diliyorum. Yine, Kuzey Kıbrıs Türk Cumhuriyeti’nin kuruluş yıl dönümünü de
kutluyorum. 
Meclis Genel
Kurulumuz yoğun gündemi nedeniyle bu hafta da çalışacaktır ve önümüzdeki
gündemimizdeki tasarıları görüşerek kanunlaştırmaya çalışacağız. Hep beraber
bunları sağlamaya, beraberce gündemimizdeki bütün kanun tasarılarını, tüm
grupların inşallah katkılarıyla, bu hafta da çalışarak hafta sonunda da tatile
gireceğiz.
Bu vesileyle,
Milliyetçi Hareket Partisi grup önerisinin aleyhinde olduğumu bildirir, yüce
Meclisi saygıyla selamlarım. (AK PARTİ sıralarından alkışlar)
BAŞKAN – Teşekkür
ediyorum Sayın Arıcı.
Grup önerisi
lehinde söz isteyen Akif Hamzaçebi, Trabzon
Milletvekili.
Buyurun Sayın Hamzaçebi. (CHP sıralarından alkışlar) 
MEHMET AKİF
HAMZAÇEBİ (Trabzon) – Sayın Başkan, sayın milletvekilleri; Milliyetçi Hareket
Partisi Grubunun vermiş olduğu çay sektörünün, çay üreticilerinin sorunlarının
araştırılmasına yönelik önergenin lehinde söz aldım.
Sayın Başkan,
değerli milletvekilleri; Doğu Karadeniz Bölgesi’nin iki temel tarımsal ürünü
vardır: Bunlardan birisi çaydır, diğeri fındıktır. Bugün, çayı, burada,
konuşuyoruz ama zaman izin verirse belki bir miktar da fındığa değinmek
isteyeceğim.
Biraz önce Sayın
Tarım Bakanını burada dinledik. Hemen her gün Mecliste yapılan konuşmalara veya
soru önergelerine verdiği cevapta tarım sektörüne AKP hükûmetlerinin
vermiş olduğu olağanüstü destekten söz ediyor. Doğrusu, tabii, tek yanlı bir
konuşma olunca Sayın Tarım Bakanının konuşması, oturduğumuz yerden onun
konuşmalarını düzeltme veya ona katkı verme imkânı bulunmuyor.
“Tarım sektörüne
verilen destekler.” deyince ben bütçe rakamlarını anlarım değerli arkadaşlar,
bütçe dışında herhangi bir sözü ben geçerli kabul etmem. 2010 yılı bütçesi,
yani Sayın Tarım Bakanının imzası bulunan 2010 yılı bütçesinde tarım sektörüne
verilen desteklerin toplamı, verilmesi öngörülen -verilip verilmeyeceğini de
bilmiyoruz- toplam 5,6 milyar TL’dir. Bu rakam 2007 yılı rakamına eşittir. 2007
yılı rakamı da 5,5 milyar TL’dir, hatta 5 milyar 555 milyon TL’dir, yani aynı
rakam. Bırakın oransal olarak artmayı bir kenara, 2007 yılı rakamını 2010
yılında Hükûmet ancak yakalayacak.
Şimdi, böyle bir tabloda,
çay olsun, fındık olsun, diğer tarımsal ürünler olsun, hayvancılık olsun, Hükûmetin “Ben tarıma iyi destek veriyorum. Tarımda, tarım
üretiminde rekorları zorluyoruz, rekorlar kırıyoruz.” açıklamalarının bir
geçerliliği olabilir mi? Olmaz. 
Çaya gelirsek:
Çay Doğu Karadeniz Bölgesi’nde toplam 209 bin üretici aileyi ilgilendirmektedir
ve Türkiye çay üretiminde dünya 5’incisidir, Avrupa’ya da en yakın çay
üreticisi olan ülke Türkiye’dir. Çok önemli avantajları vardır. 
1,1 milyon
tonluk, bir miktar bunun üzerinde seyreden bir yaş çay üretimi vardır
Türkiye'nin. Aşağı yukarı bunun yüzde 55-56’sını ÇAYKUR alır, yüzde 44-45’ini
de özel sektör satın alır. 210 bin ton civarında, bunu bir miktar aşan bir kuru
çay üretimi söz konusudur. Yine bunun yüzde 55-56’sını ÇAYKUR üretir, 44-45’ini
de özel sektör üretir. 90 bin hektar alanda Türkiye çay üretimi yapmaktadır,
bunun 77 bin hektarı kayıtlıdır, tahminen 13 bin hektarı da kayıt dışıdır. 
Çay fiyatına
gelirsek -temel belirleyici olan unsurlardan birisi odur- çay fiyatı 88,5
kuruştur kiloda, 11,5 kuruş da destekleme primi vardır, toplam 1 TL’dir fiyat,
aşağı yukarı 1 TL’dir, bir önceki yıl fiyatıyla ve destekleme primiyle
kıyaslarsak, yüzde 10 civarında bir artış söz konusudur. 
Şimdi, 204 bin
çay işletmecisi, çay üreticisi var dedik. Bunu Türkiye'de çay üretimi yapılan
alana oranladığımızda, bir işletmenin, bir üreticinin ortalama 4-4,5 dekarlık
bir çay üretim alanı olduğu ortaya çıkar. Ee, bu
miktardan yılda elde edilen çay miktarı 4,8 tondur. 4,8 ton çay elde edilir bu
kadar alandan. 
Şimdi, bunu
fiyatla çarparsak, aile başına bölersek, aşağı yukarı aile başına aylık 400 TL
gibi bir çay geliri düşer. Rakam budur. Bu rakam, Türk-İş’in, Türkiye
İstatistik Kurumunun yayınladığı rakamlarla kıyaslandığında neredeyse açlık
sınırına yakın bir rakamdır. 
Şimdi, bir yandan
Tarım Bakanı tarım sektöründe pembe tablolar çiziyor, öbür tarafta çay
üreticisi almış olduğu gelirle hayatını idame ettirmekte zorluk çekiyor. Girdi
fiyatlarındaki artışa baktığımızda, gübre fiyatındaki artışa baktığımızda, çay
fiyatında bu yıl meydana gelen yüzde 10’luk artışın bir anlam ifade etmediği
ortaya çıkacaktır. Gübre fiyatlarında son iki yıllık artışı lütfen Sayın Tarım
Bakanı dikkate alsın, bir değerlendirme yapsın. 
Yine, destekleme
priminde yaşanan bir sorun vardır. Destekleme priminde yaşanan sorun, çay
üreticisi bugüne kadar ne kadar çay üretmiş ve bunu satmış ise bu miktar
üzerinden destekleme primi alırken, şimdi yapılan bir uygulamayla 2 tonla
sınırlandırılmıştır. Evet, bazı özel sektör firmalarının kötü uygulamaları
nedeniyle belki buna gidilmek zorunda kalındığını Hükûmet
açıklayacaktır, ama bunun önlemi çay üreticisinin cezalandırılmasına neden
olmamalıdır. O nedenle, bu önlem gözden geçirilmelidir. 
Bir de Ulusal Çay
Konseyi vardır değerli arkadaşlar, çay sektörünün sorunlarına çözüm üretecek,
üreticinin sorunlarını Parlamentoya, Hükûmete
taşıyacak. Ulusal Çay Konseyinin Başkanlığını bir değerli AKP milletvekili
yürütmektedir. Ama öte taraftan, Ulusal Çay Konseyinin yapmış olduğu uygulamalara
baktığımızda, üreticinin aleyhine sonuç verecek, Türkiye’deki çay üretiminin
aleyhine sonuç verecek düzenlemelere imza attığını görüyoruz. 
Tarım Bakanlığı,
2008 yılında Siyah Çay Kodeksi Tebliği’ni yayınladı. Bu konuyu daha önce de
Parlamento kürsüsünden sizlerin, vatandaşlarımın dikkatine sundum, bir kez daha
sunmakta yarar görüyorum. Siyah Çay Kodeksi Tebliği’nde sektörün talebi Konsey
tarafından Bakanlığa iletilmemiştir, sahiplenilmemiştir, tam tersine bir tutum
sergilenmiştir. Sektör şunu istemiştir: Bir çay paketinin üzerinde, o paketin
içindeki çayın menşeinin ne olduğunu gösteren bir ibare, bir açıklama yer
alsın. Yani “Bu çayın yüzde 15’i ithaldir, yüzde 85’i Karadeniz çayıdır.” Gayet güzel, doğru bir öneri. Ama her ne olduysa, Resmî Gazete’ye
gidene kadar bu ibare oradan çıktı, bunun zorunlu olmasından vazgeçildi. Bunu
bu kürsüden sordum. Sayın Tarım Bakanına Plan ve Bütçe Komisyonunda sordum.
Soru önergeleri verdim. Ben bugüne kadar bunun cevabını alabilmiş değilim. 
Şimdi, Tarım
Bakanı hangi hakla acaba çıkıp da “Tarım sektöründe atılımlar yaptık.”
diyebilmektedir? 
Bu vesileyle,
Tarım Bakanına fındık konusunda şunları da sormak isterim, Parlamentonun
bilgisine, yüce Meclisin bilgisine sunmak isterim bu konuyu: 
Sayın Tarım
Bakanı fındık üreticisinin 2004 yılında meydana gelen don afetinden kaynaklanan
alacağını bugüne kadar ödememiştir, ödememekte ısrar etmektedir. 2004 yılındaki
don afetinden dolayı Karadenizli fındık üreticisinin Hükûmetten
169 milyon TL alacağı vardır. 169 milyon TL alacağı Hükûmet
ödemiyor. 
Şunu ifade
edeyim: Bunun adı gasptır değerli arkadaşlar. Bu sözüm çok ağır bir kelime. Hükûmet normal olarak vatandaşın alacağını gasbetmez. Buna bence Sayın Tarım Bakanının, Hükûmetin, ilgililerin itiraz etmesi gerekir ama maalesef
benim bu iddiam karşısında “Hayır, bu bir gasp değildir. Biz bunu ödeyeceğiz.
Bu bizim borcumuzdur.” diyebilecek bir Hükûmet
yetkilisi çıkmamaktadır. İşte kürsü burada; bekliyorum. 
Yine bugün
rakamları teyit ettim, 169 milyon TL’lik alacak 2004 yılından beri durmaktadır.
Sayın Tarım Bakanı 2009 yılı bütçesine bir hüküm koymuştu. “Bu yıl ne ödedik ödedik, kalanı bizi ilgilendirmez.” anlamında bir hüküm.
Yani bunun halk tabiriyle ifadesi üstüne yatmaktır. Yani “169 milyon TL’nin
üstüne yattım.” demek istiyor Hükûmet, 2009 yılı
Bütçe Kanunu’yla. 
Tabii ki,
denilecektir ki “Efendim, bütçe kanunları yıllıktır, o yılla ilgilidir.” Ben de
öyle anlıyorum, 2010 yılında bunun ödenmesi mümkün. Burada bu rakamın
ödeneceğini ifade ederlerse, sadece mutluluğumu ifade ederim, teşekkürlerimi
ifade ederim, fındık üreticisi adına. 
Değerli
milletvekilleri, fındık, Türkiye'nin dünyada söz sahibi olduğu bir tarımsal
üründür. Dünya üretiminin yaklaşık yüzde 75-80’i Türkiye’de gerçekleştirilir.
Yine, Türkiye, fındık üretiminin yüzde 75-80’ini ihraç eder. Bu ihracattan 2
milyar dolara kadar gelir elde ettiği yıllar vardır.
(Mikrofon
otomatik cihaz tarafından kapatıldı) 
BAŞKAN – Sayın Hamzaçebi, lütfen sözlerinizi tamamlayınız.
Buyurun.
MEHMET AKİF
HAMZAÇEBİ (Devamla) – Tamamlıyorum Sayın Başkan.
Bazı yıllarda bu
gelir 600 milyon dolara kadar düşmüştür. İçinde bulunduğumuz sezonda, bir
önceki sezonun ihracat gelirine bakarsak bunun yaklaşık 900 milyon dolar
düzeyinde olduğunu görürüz, yani 1,1 milyar dolarlık bir gelirden Türkiye
vazgeçmiş demektir, politikaları nedeniyle. 
2004 yılındaki
don afetinin Türkiye’ye öğrettiği bir gerçek vardır. O yıl don afeti nedeniyle
üretim düştü, üretim düşünce ekonominin temel kuralı devreye girdi, fiyatlar
yükseldi. Anlaşıldı ki Türkiye fındıkta belirleyicidir. Bunu anlamak için don
afetinin olmasına gerek yoktu ama anlamayanlar için belki bu önemliydi ama hâlâ
Türkiye bu konuda ağırlığını, gücünü kullanamamaktadır. Hükûmet,
geçen yıl ilan etmiş olduğu fındık stratejisinde “Hükûmet
piyasada görev almayacaktır.” demek suretiyle fındığı piyasanın şartlarına terk
etmiştir. Bu, doğru bir yaklaşım değildir. Hükûmet
mutlaka piyasalarda müdahil olma yönünde bir görev üstlenmelidir. 
Sözlerimi burada
bitirirken hepinize saygılar sunuyorum. (CHP ve MHP sıralarından alkışlar)
BAŞKAN – Teşekkür
ediyorum Sayın Hamzaçebi. 
Grup önerisinin
aleyhinde söz isteyen Bayram Ali Bayramoğlu, Rize
Milletvekili… (AK PARTİ sıralarından alkışlar)
BAYRAM ALİ
BAYRAMOĞLU (Rize) – Sayın Başkan, değerli milletvekilleri; Milliyetçi Hareket
Partisinin vermiş olduğu grup önerisinin aleyhine söz almış bulunuyorum.
Hepinizi saygılarımla selamlıyorum.
Ben de konuşmama
başlamadan önce, özellikle, Hakkâri’de şehit olan kardeşlerimize Allah’tan
rahmet diliyorum, ailelerine ve tüm ülkemize de başsağlığı diliyorum. 
Doğu Karadeniz
Bölgesi’nin hakikaten son derece önemli geçim kaynaklarından bir tanesi çay
ürünü. Az evvel, benden evvel konuşma yapan Sayın Grup Başkan Vekilinin de
söylediği gibi Doğu Karadeniz’in tarım açısından iki tane önemli ürünü var,
bunlardan bir tanesi fındık, bir tanesi çay. 
Yalnız bilgileri
tazelemek ve gerçek anlamda çay sektörünün nerede olduğunu bilmek açısından
bazı yanlış bilgileri düzelterek ilk önce sözlerime başlamakta fayda görüyorum.
Sizlerce de bilindiği gibi, Türkiye, 1984 senesine kadar çay sektörünü sadece
Tekel bünyesinde, yani ÇAYKUR bünyesinde hem üretim hem de imalat kısmını
yürütmüş, ilk defa 1984 senesinde, çay, özelleştirilmek suretiyle özel sektöre
açılmıştır. ÇAYKUR’un toplam günlük kapasitesi 6.500
ton yaş çay işleme kapasitesidir. Bunun yanında, o zamanki
gerekli düzenlemeler zamanında yapılmadığı için, özel sektör olarak Giresun,
Trabzon, Rize ve Artvin vilayetlerinde olmak üzere 360’a yakın irili ufaklı
özel sektör fabrikası, yaklaşık 10 bin ton kapasiteli özel sektör fabrikası
kurulmuş, maalesef bu fabrikaların şu anda yarısından çoğu çalışmıyor,
çalışanların da belirli bir kısmı yüzde 100 kapasiteleriyle çalışmıyor. 
Son beş yıllık
sürece baktığımız zaman “toplam yaş yaprak alımı” dediğimiz miktar yaklaşık 1,2
milyon ton civarında. Bu, 1 milyon 210 bin, 1 milyon 220 bin, 1 milyon 190 bin
tonlar civarında seyrediyor, geçtiğimiz yıl da 1 milyon 200 bin ton civarında
oldu. İlk söz alan MHP sözcüsü Süleyman Bey’in söylediği gibi bu sene rekoltede herhangi bir düşüklük söz konusu değil. Birinci
sürgünde şu anda toplanan, yani mayıs ve haziran ayında toplanan çay 396 bin
ton -ki birinci sürgün bu- yaklaşık 3,5 sürgün ürün alındığı için bu seneki
beklenen rekolte de yine 1,2 milyon ton civarında
gerçekleşmiş olacak. 
Aslında, burada,
öncelikle üzerinde durmamız gereken ana konulardan bir tanesi şu: “Çay sektörü
yaş yaprak olarak gerçekten çay çiftçisini geçindirebilecek bir ürün müdür
değil midir?” konusunu netleştirmemiz lazım. Benden önce de söylendi, toplam
210 bin aile çay sektörüyle ilgileniyor. Yaklaşık 1 milyon 200 bin tonluk rekolteyi 210 bine bölerseniz, yılda 5,6 ton çay verebilir
her aile. 5,6 ton çayın bugünkü fiyatları, desteklemeleriyle beraber 5.600
lira. İşte gübrelemelerini, vesairelerini
çıkartırsanız diyelim ki 4.800 lira olsa aylık girdisi 400 liraya tekabül
ediyor. Peki, bunun fiyatını mevcut hâliyle değil de 2 katına çıkarmış olsak, 1
lira değil de 2 lira yapmış olsak bir geçim kaynağı olabilir mi? Yine olamaz, o
zaman da 800 lira almış olur. İşte, çay sektörünün yalnız başına bir geçim
kaynağı olmadığını ve dolaylı olarak sektörden, özel sektör marifetiyle ve ÇAYKUR’da çalışan, emekli olan insanlar vasıtasıyla bir
gayrisafi millî hasıla oluşturduğunu öncelikle iyi
bilmemiz lazım.
İkinci nokta:
Bölgemizde yaşayan nüfusun, özellikle yaşlı nüfus vefat ettikten sonraki
tarımsal alanların sistematik olarak bölünmesinin getirdiği sonuç da maalesef
çaylık alanlarını heba etmiş durumda. 300 metrekare, 500 metrekare, 600 metrekare, 800 metrekare gibi
alanlar bölündükten sonra bir geçim kaynağı olmadığı için bakımsızlık ürünü
hâline gelebilmişlerdir. 
İşte, bu noktada
verilen önergenin içerisinde “çay üreticilerinin sorunlarının araştırılarak”
yerine “çay sektörünün sorunlarının araştırılması” gibi bir ifade kullanılmış
olsaydı bence çok daha doğru bir araştırma önergesi olabilirdi, çünkü çay
sektörünün problemi sadece üreticiden kaynaklanmıyor. ÇAYKUR’un
kendi bünyesinde problemi var, özel sektörün kendi bünyesinde problemi var. Bu
ve benzeri problemlerin çözümüne yönelik de yapılmış bir dizi çalışmalar var. 
Bakın, Sayın Akif
Hamzaçebi’nin az evvel söylediği Ulusal Çay Konseyi
Başkanı benim ve 2008 senesinde, özellikle Resmî Gazete’de, bütün konseyleri
bir araya getirmek suretiyle ve özellikle de konseyleri daha aktif hâle
getirebilmek için, Başbakanlıkla, Tarım Bakanlığında yaptığımız bir çalışmadan
sonra son derece önemli bir konsey konsepti ortaya
koyduk ve bu Konsey, diğer kurulmuş konseylere ve bizden sonra kurulan
konseylere de örnek teşkil etti. Yani, bir manada sadece konsey statüsünde
değil, aynı zamanda üst kurul statüsünde gibi çalışabilecek özelliklere haiz
hâle getirdik. 
Yine Sayın Hamzaçebi’nin söylemiş olduğu, şu andaki gıda kodeksi dâhil
olmak üzere her konuda, Ulusal Çay Konseyi, bu meseleleri anında Tarım
Bakanlığına ve ilgili birimlerin tamamına göndermiştir ve onlarla ilgili bütün
bilgileri ve dokümanları da her an size sunmaya hazırım. Ancak buradaki yanlış
anlaşılan nokta şudur: Bir paketin üzerine, hangi tesiste üretildiği ibaresini
yazmak çok kolay bir şey değildir çay sektöründe. Sektörü bilirseniz öyledir.
Çünkü neden? Bir firma paketlemecidir, on tane ayrı üreticiden mal alır. On
tane üreticinin hangisinin pakete koyulduğu meselesi bilinebilir özelliğe sahip
bir özellik değildir. Ya bunları tek tek harmanlama yapacaksınız, ki o zaman lezzet problemi yaşarsınız,
sürgünlerin lezzet farklılıklarından kaynaklanan problemler yaşarsınız… O
nedenle, paketleme ve kodeks konusuyla ilgili biz Ulusal Çay Konseyi olarak
ayrıca bir fikir geliştirerek bunu, zaten, ilgili birimlere de ulaştırdık.
Ancak bundan çok daha önemli bir konuyu hazır yeri gelmişken sizlerle paylaşmak
istiyorum. 
Geçtiğimiz
senenin başında olmak üzere, çay sektörüyle ilgili ne kadar sivil toplum
kuruluşu var ise, buna siyasi partiler de dâhil olmak üzere, Ulusal Çay Konseyi
ve Rize Ticaret Borsası, Trabzon Ticaret Borsası dâhil olmak üzere, yaklaşık
yüz seksen saatlik bir çay kanunu taslağı çalışması yaptık. Bunun içerisine
özel sektör problemleri, üretici problemleri, tekel olarak ÇAYKUR’un
problemleri, markalaşma problemleri, uluslararası arenadaki gelişmelerin
problemleri, hepsini masaya yatırdık ve bir kanun taslağını ortaya çıkardık. Bu
kanun taslağını, Türkiye genelinde toplam 800 tane kuruma görüş sunmaları üzere
gönderdik, buna siyasi partiler dâhil, yani Karadeniz Bölgesi’yle ilgili olan
vilayetlerdeki bütün partiler de dâhil, sivil toplumlar da dâhil. 800 tane
görüşe sunduğumuz kurumdan 112 tane görüş geldi bize, cevap. Bu gelen 112 tane
cevabın içerisinde ortak özellikleri ayırdık ve 65 tane kurumu, görüş veren
bütün kurumların hepsini tekrar topladık. Bu görüşlerinizi hangi gayeyle
veriyorsunuz, bunlardaki beklentileriniz nelerdir, çözüm önerileriniz nelerdir
konusuyla ilgili görüşlerini tek tek bütün herkese
sorduk. Onlardan gelen nihai görüşleri, tekrar, yine Ulusal Çay Konseyi, Rize
Ticaret Borsası ve Trabzon Ticaret Borsası olarak, en son nihai kanun taslağı
hâline getirmek suretiyle ilgili kurumların yine görüşüne açtık. Ancak, ilk
günden son güne kadar olayı hiçbir zaman siyasallaştırma düşüncesinde
olmadığımız için, bir sivil toplum çalışması olarak yürüttüğümüz için,
özellikle hem borsalar hem de Ulusal Çay Konseyi olarak gündeme getirdiğimiz
çalışmayı, hatta ki hatta, bu konuyla ilgili dünyadaki tecrübeli olan ülkeler
dediğimiz Sri Lanka, Hindistan, Kenya, Çin, Endonezya gibi ülkelerin bir
kısmını yerinde ziyaret etmek suretiyle ve partilerin il başkanları da dahil olmak üzere, yerinde ziyaret etmek suretiyle
değerlendirmelerini yaptık. Ama iş ne zaman ki siyasi cenaha çekilmeye
başlandı, bir sivil toplum çalışmasından öteye çıktı, biz de bu ana kadar
yapılmış olan çalışmayı, bir sivil toplum çalışmasından çıkartılmaması için
geçici bir süreyle geriye çektik. 
Ama, ben inanıyorum
ki, er veya geç, çay sektörünün -sadece üretici açısından değil- bu problemini
çözecek olan bu kanun, sadece çay sektörüne hizmet etmeyecek, fındığa da hizmet
edecek, kayısıya da hizmet edecek, pamuğa da, üzüme de, hepsine de hizmet
edecek ve siyasetin etkisinden tamamen tarımı çekebilecek bir mekanizmadır.
Eğer bu konuyla ilgili araştırma merakınız varsa, Rize Ticaret Borsasının
sitesine girebilirsiniz, yoksa taslağı benden istiyorsanız hepinize bunu mail
yoluyla da gönderebilirim. 
Şuna inanıyoruz
ki, bu çalışmanın sonucu Türkiye’nin tarımını kurtaracak önemli çalışmalardan
bir tanesidir. Velev ki bunun içerisinde kurulmasını hedef olarak göstermiş
olduğumuz…
(Mikrofon
otomatik cihaz tarafından kapatıldı)
BAŞKAN – Lütfen
sözlerinizi tamamlayınız.
BAYRAM ALİ
BAYRAMOĞLU (Devamla) – Tamamlıyorum Sayın Başkanım.
Bunun kurulmasında hedef olarak gündeme getirdiğimiz üst kurulda
da bir üst kurul karmaşası yaşanmaması için nihai hedef olarak üç, beş, on tane
üst kurul kurulmasındansa bir tane tarım ve gıda üst kurulu kurulmasını, onların
altında daire başkanlıkları statüsünde şu gün var olan tütün gibi, şeker gibi,
çay ve diğer tarımsal ürünleri de daire başkanlıkları statüsünde, bunun altında
derleyip toparlayacak bir mekanizmayı önerdik. Eğer istiyorsanız, bence, bu çalışmayı bir daha değerlendirin
arkadaşlar. Bunun üzerine bir daha konuşalım, bakalım bir araştırmaya ihtiyaç
var mı, yoksa bu kanun hakikaten problemlerimizi çözecek mi diyor ve bu nedenle
bu önergeye karşı olduğumu söylüyor, hepinize saygılar sunuyorum. (AK PARTİ
sıralarından alkışlar)
BAŞKAN – Teşekkür
ediyorum Sayın Bayramoğlu.
Sayın Yunusoğlu, söz talebiniz var, buyurun.
SÜLEYMAN LÂTİF
YUNUSOĞLU (Trabzon) – Yerimden konuyla ilgili kısa bir açıklama yapmak
istiyorum.
BAŞKAN – Ama İç
Tüzük’ün 19’uncu maddesine göre zaten on dakika konuştunuz Sayın Yunusoğlu.
SÜLEYMAN LÂTİF
YUNUSOĞLU (Trabzon) – Ama çok kısa bir açıklama yapacağım. 
BAŞKAN – Buyurun.
V.- AÇIKLAMALAR (Devam)
4.- Trabzon Milletvekili Süleyman Lâtif Yunusoğlu’nun,
Rize Milletvekili Bayram Ali Bayramoğlu’nun, konuşmasındaki,
çay üreticilerinin problemleri yerine, çay sektörünün problemlerinin
araştırılmasının daha doğru olacağı yönündeki ifadelerine ilişkin açıklaması
SÜLEYMAN LÂTİF
YUNUSOĞLU (Trabzon) – Sayın Başkan, Milliyetçi Hareket Partisi Grubu olarak çay
üreticilerinin problemlerinin araştırılması için verdiğimiz Meclis önergesi
üzerinde sayın konuşmacıların yaptıkları açıklamalar için kendilerine teşekkür
ediyorum. Ancak bu konuşmacılardan Sayın Ali Bayramoğlu,
konuşmasında “Çay üreticilerinin problemleri yerine, çay sektörünün
problemlerinin araştırılması konusunda bir Meclis araştırması gündeme
getirilseydi daha doğru olurdu.” diye söylemişti, bu doğrudur. Biz daha önceki
beyanlarımızda ve basın toplantılarımızda çay sektörünün problemlerini dile
getirmiştik ancak yapılan bütün çalışmalar çay müstahsili yerine, çay
üreticileri yerine daha çok çay sanayicilerinin problemlerini ele aldığı için
çay üreticilerinin problemleri hep göz ardı edilmektedir. Biz bu konuyla ilgili
çay üreticilerimizin de haklarını savunmak maksadıyla bu araştırma önergesini
verdik. Bu açıklamayı yapmakta lüzum hissettim.
Teşekkür
ediyorum.
BAŞKAN – Teşekkür
ediyorum Sayın Yunusoğlu.
Sayın Canikli, sizin de bir söz talebiniz var, buyurun.
5.- Giresun Milletvekili Nurettin Canikli’nin,
2010 bütçesinden tarıma ayrılan ödeneklere ilişkin açıklaması
NURETTİN CANİKLİ
(Giresun) – Teşekkür ederim Sayın Başkan.
Biraz önce 2010
bütçesinden tarıma yapılan destek rakamıyla ilgili bir bilgi verildi. Bu
bilginin eksik olduğunu öncelikle ifade etmek istiyorum. 2010 bütçesinden tarım
için ayrılan ödenek toplamı 8,4 milyar liradır. Bahsi geçen 5,6 milyar lira,
sadece Tarım Bakanlığı bütçesinden tarımı desteklemek amacıyla yapılması
planlanan harcamayı kapsamaktadır. 
Bunun dışında, bu
rakamın dışında, yine tarım ve tarım kesimine yönelik olarak ayrılan ödenekler
şu şekildedir: Tarımsal kredi faiz desteği 532 milyon lira. Yani, normal piyasa
faizi oranının altında tarım kesimine verilen kredi desteğinin sübvansiyonu
için aktarılan rakam 532 milyon lira, 5,6 milyar liranın dışında. Tarımsal
sübvansiyon amaçlı 1,369 milyar lira. Tarımsal ürünler ihracat desteği 302
milyon lira. Tarımsal KİT’lere sermaye desteği olarak 192 milyon lira. Tarımsal
amaçlı kooperatiflere kredi desteği 135 milyon lira. GAP eylem planı kırsal
kalkınma ve hayvancılık işletme desteği 108 milyon lira. Tütün alım desteği 35
milyon lira. Aciz vesikası karşılığı yapılan yardımlar 129 milyon lira. Tarım
kesimine 2010 bütçesinde ayrılan ödenek toplamı 8 milyar 428 milyon liradır. Bu
rakamın, 2002 bütçesinde ayrılan 1,8 milyar lirayla kıyaslandığında yaklaşık 6
kat artış olduğu anlamına gelir, yüzde 600’lük bir artış olduğu anlamına gelir.
Teşekkür ediyorum
Sayın Başkan.
BAŞKAN – Teşekkür
ediyorum.
MEHMET AKİF
HAMZAÇEBİ (Trabzon) – Sayın Başkan…
BAŞKAN – Buyurun
yerinizden Sayın Hamzaçebi.
6.- Trabzon Milletvekili Mehmet Akif Hamzaçebi’nin,
Giresun Milletvekili Nurettin Canikli’nin
açıklamalarının gerçekleri yansıtmadığına ilişkin açıklaması
MEHMET AKİF
HAMZAÇEBİ (Trabzon) – Teşekkür ederim Sayın Başkan.
Adalet ve
Kalkınma Partisi Sayın Grup Başkan Vekilinin yapmış olduğu açıklama gerçekleri
yansıtmamaktadır. Sayın Grup Başkan Vekili gayet iyi bilmektedir ki, elma ile
armutlar kıyaslanmaz. 2002 yılının 1,8 milyar TL’lik tarımsal teşvikini 2010
yılının 5,6 milyar TL’lik tarımsal teşvikiyle kıyaslarsınız.
NURETTİN CANİKLİ
(Giresun) – Hepsi dâhil. 
MEHMET AKİF
HAMZAÇEBİ (Trabzon) - Bakın, sözünü
ettiğiniz diğer uygulamaları, 2010 yılı için sözünü ettiğiniz diğer tarımsal
destekleri 2002 yılı için de ayrıca alıp toplarsanız o rakamları kıyaslarsınız.

NURETTİN CANİKLİ
(Giresun) – Yok denecek kadar az.
MEHMET AKİF
HAMZAÇEBİ (Trabzon) – Rakam yok denecek kadar az değil. Gerçek rakamları
söyleyin öyle konuşalım.
NURETTİN CANİKLİ
(Giresun) – Rakam 1,9.
MEHMET AKİF
HAMZAÇEBİ (Trabzon) – Rakam 1,868 milyar TL’dir 2002 yılı için, 2010 yılı için
5,6 milyar TL’dir, gayrisafi yurt içi hasıla oranları
da 0,53 ile 0,54’tür, aynıdır. 
NURETTİN CANİKLİ
(Giresun) – Aynı değil, 1,9’dan 8,4’e çıkmıştır. 
MEHMET AKİF
HAMZAÇEBİ (Trabzon) – Hayır, hayır. Siz, şimdi “2010 yılında ayrıca şunlar
vardır.” derseniz, “2002 yılında da ayrıca şunlar vardır.” demek gerekir. Sayın
Grup Başkan Vekili, bunları gayet iyi biliyorsunuz. 
Teşekkür ederim.
BAŞKAN – Teşekkür
ediyorum Sayın Hamzaçebi.
III.- Y O K L A M A
(MHP sıralarından
bir grup milletvekili ayağa kalktı) 
OKTAY VURAL
(İzmir) – Sayın Başkan, yoklama talep ediyoruz. 
BAŞKAN -
Milliyetçi Hareket Partisi grup önerisini oylarınıza sunacağım ancak bir
yoklama talebi var onu yerine getireceğim.
Sayın Vural,
Sayın Bal, Sayın Akcan, Sayın Akkuş, Sayın Çalış, Sayın Faruk Bal, Sayın
Yalçın, Sayın Yıldız, Sayın Enöz, Sayın Taner, Sayın Özensoy, Sayın Yunusoğlu, Sayın
Korkmaz, Sayın Ayhan, Sayın Tankut, Sayın Orhan,
Sayın Coşkun, Sayın Işık, Sayın Varlı ve Sayın Bölükbaşı. 
Yoklama için üç
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
VII.- ÖNERİLER (Devam)
A) Siyasi Parti Grubu
Önerileri (Devam)
1.- (10/646) esas numaralı Meclis Araştırması Önergesi’nin
ön görüşmelerinin, Genel Kurulun 20/7/2010 Salı günkü
birleşiminde yapılmasına ilişkin MHP Grubu önerisi (Devam)
BAŞKAN - Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Şimdi, İç
Tüzük’ün 37’nci maddesine göre verilmiş bir doğrudan gündeme alınma önergesi
vardır. Okutup işleme alacağım ve oylarınıza sunacağım. 
Okutuyorum: 
VI.- BAŞKANLIĞIN GENEL KURULA SUNUŞLARI (Devam)
D) Önergeler
1.- Denizli Milletvekili Hasan Erçelebi’nin,
(2/73) esas numaralı Kanun Teklifi’nin doğrudan gündeme alınmasına ilişkin
önergesi (4/228)
Türkiye Büyük
Millet Meclisi Başkanlığına
2/73 esas
numaralı Yükseköğretim Kanununda Değişiklik Yapılması Hakkında Kanun Teklifim
havale edildiği Millî Eğitim, Kültür, Gençlik ve Spor Komisyonunca 45 gün
içinde görüşülmediğinden İçtüzüğün 37. maddesine göre doğrudan Genel Kurul
gündemine alınması hususunda gereğini arz ederim. 12.10.2009
 Hasan
Erçelebi
 Denizli
BAŞKAN – Önerge
sahibi adına Hasan Erçelebi, Denizli Milletvekili.
Buyurun.
HASAN ERÇELEBİ
(Denizli) – Sayın Başkan, değerli milletvekilleri; yüce heyetinizi Demokratik
Sol Parti ve şahsım adına saygıyla selamlıyorum. 
Sözlerime
başlarken Hakkâri Çukurca’da şehit düşen 6 vatan evladına Allah’tan rahmet
diliyor, yüce milletimize başsağlığı diliyorum. 
28 Kasım 2007
tarihinde vermiş olduğumuz kanun teklifi şehitlerimizin çocukları, gazilerimiz
ve gazilerimizin çocuklarının üniversitelere sınavsız girmesiyle ilgiliydi. Bugün
yürürlükte olan uygulamaya göre beden eğitimi bölümlerine yüzde 10 millî
sporcular kontenjanı ayrılmaktadır. Biz de istiyoruz ki bu vatan uğruna şehit
olmuş askerlerimizin, polislerimizin çocuklarına, gazilerimize ve gazi
çocuklarına hiç olmazsa binde 1 kontenjan ayrılsın. Şehit ve gazilerimize
yönelik terörist mayınları ve terörist kurşunları adres sormuyor, şehitlik ve
gazilik sınavla olmuyor. 2010 yılı üniversite kontenjanlarının sayısı 708
bindi. Binde 1 kontenjan ayırsak 700 çocuğumuzu üniversiteye kazandırmış
oluruz. Biz bu 708 bin kontenjandan binde 1 kontenjan ayırsak, değerli
milletvekilleri, kıyamet kopar mı? Bin üniversite gencinden birisi şehidimizin
çocuğu olsa, gazimiz olsa, gazimizin çocuğu olsa ne olur Allah aşkına?
Sayın Başbakan
bugün grupta gerçekten çok duygusaldı. Televizyonda onu izlerken biz de çok
duygulandık. 
AKİF AKKUŞ
(Mersin) – Sanaldır!
HASAN ERÇELEBİ
(Devamla) - Bu duygusallık, bu göz yaşları acaba sizin
için de, şehitlerimiz için, gazilerimiz için, onların çocukları için de söz
konusu mu acaba?
AHMET YENİ (Samsun) – Evet.
HASAN ERÇELEBİ
(Devamla) – “Evet” sesleri duyuyorum, bu sevindirici.
Şimdi sizler,
sayın iktidar partisi milletvekilleri, şehitlerimizin ve gazilerimizin
çocukları için umarım gözleriniz yaşarıyor, duygu yüklüsünüz. 
Biraz sonra,
bugün, taş atan çocuklar için seve seve olumlu oy
vereceksiniz. Şehitlerimizin ve gazilerimizin çocuklarıyla ilgili benim kanun
teklifime biraz sonra acaba hangi oyu vereceksiniz, gerçekten merak ediyorum.
İşte o yüzden, bu kanun teklifim bu ülke için yararlı bir kanun teklifidir.
2007’den bu yana birkaç kez sizin oylarınızla reddedildi. Umuyorum bu sefer
kabul edeceksiniz ve yüce Meclisin Genel Kurulunda doğrudan görüşülme imkânı
sağlayacaksınız. Yani bu vereceğiniz oylarla kanunlaştırmış olmayacaksınız.
Değerli
milletvekilleri, şehit ve gazilerimizin çocuklarının üniversiteye sınavsız
girmeleriyle ilgili kanun teklifimi sizin vicdanlarınıza ve oylarınıza, sizi de
yüce milletimize ve Allah’a havale ediyorum, hepinize saygılar sunuyorum. (MHP
sıralarından alkışlar) 
BAŞKAN – Teşekkür
ediyorum. 
Bir milletvekili
adına söz isteyen Ayşe Jale Ağırbaş, İstanbul
Milletvekili. 
Buyurun Sayın Ağırbaş. (CHP sıralarından alkışlar)
AYŞE JALE AĞIRBAŞ
(İstanbul) – Sayın Başkan, değerli milletvekilleri; Demokratik Sol Parti
Denizli Milletvekili Sayın Erçelebi’nin Yükseköğretim
Kanunu’nda Değişiklik Yapılması Hakkında Kanun Teklifi’nin doğrudan Genel Kurul
gündemine alınmasına ilişkin söz almış bulunuyorum, konuşmama başlamadan önce
yüce heyeti saygıyla selamlıyorum. 
Değerli
milletvekilleri, Hakkâri’nin Çukurca ilçesinden gelen şehit haberleri hepimizin
yüreğine ateş düşürmüştür. Şehitlerimize Allah’tan rahmet, acılı ailelerine ve
Türk milletine sabır ve başsağlığı, gazilerimize de acil şifalar diliyorum. 
Ülkemizin insan
kaybına tahammülü kalmamıştır. Hükûmet acilen terörle
mücadele konusunda tedbirleri almalıdır, akan kan durmalıdır. Kürtler ve
Türkler et ile tırnak gibidirler, birbiriyle herhangi bir sorunları yoktur.
Birbiriyle derdi olanlar terör örgütünün finansman kaynağı olan uyuşturucu,
silah ve insan kaçakçılığının ortaya çıkardığı ranttan
pay alma kavgasında olanlardır. Hükûmet akan kanı
durduracak tedbirleri ivedilikle almalı, terörün destek kaynaklarını
kurutmalıdır. 
Değerli
milletvekilleri, bugün Kıbrıs Barış Harekâtı’nın 36’ncı yıl dönümü ile Barış ve
Özgürlük Bayramı’dır. Bülent Ecevit’in bütün dünyaya meydan okuyarak
gerçekleştirdiği Kıbrıs Barış Harekâtı’nın 36’ncı yıl dönümüdür. Barış
Harekâtı’nda şehit düşen Mehmetçiklerimize Allah’tan rahmet, gazilerimizi
şükranla anıyorum. Kıbrıs Türk halkının 20 Temmuz Barış ve Özgürlük Bayramı’nı
da kutluyorum. 
Demokratik Sol
Parti Denizli Milletvekili Sayın Erçelebi’nin kanun
teklifi şehit ve gazi çocuklarının ve gazilerin vakıf ile devlet üniversitelerine
sınavsız alınmasını öngörmektedir. Bazı kişiler tarafından üniversiteye
sınavsız giriş yadırgansa da, ben, bu kanun teklifinin sağladığı üstünlüğün
şehit ve gazi ailelerine sahip çıkılması adına bir gereklilik olduğuna
inanıyorum. 
Vatanın bekası
için şehit ya da gazi olanların ailelerine ve çocuklarına sahip çıkmak
hepimizin boynunun borcudur. Bugün ülkemizde vatandaşlarımız geleceğe güvenle
bakabiliyorsa bunun yegâne güvencesi her bir yurttaşımızın içinde bulunan
vatanı uğrunda hiçbir fedakârlıktan kaçmaması duygusu ve düşüncesidir. Bu ulvi
düşünce ve davranışa karşılık ne yaparsak bu fedakârlığın karşılığını
ödeyemeyiz. 
Ülkemizin içinde
bulunduğu koşullar maalesef ki yaşam koşullarını gün geçtikçe
ağırlaştırmaktadır. Yoksulluk sınırında, hatta açlık sınırında yaşayan
vatandaşlarımızın sayısı giderek artmaktadır. Vatandaşlarımız zaruri
ihtiyaçlarını borçlanarak karşılamaktadır. Açlık ve yoksulluk sınırında yaşam
mücadelesi veren toplum kesimlerinin başında şehit ve gazi aileleri
gelmektedir. Genç yaşta babasını kaybeden hayatın çetin ve ağır koşullarını
erken yaşında omuzlarında hisseden şehit çocuklarıyla, gazi olduğu için
çalışamayan, çalışacak iş bulamayan evlatlarımızın durumu herkesçe
bilinmektedir. Şehit ve gazi ailelerine bağlanan aylıklar onların hayatlarını
rahatlıkla idame ettirecek tutarda değildir. Şehit ve gazi ailelerini açlık
sınırında yaşamaya mahkûm eden aylık miktarları en kısa zamanda
iyileştirilmelidir. Ayrıca, şehit ve gazi çocuklarının eğitim ve
istihdamlarında gerekli kolaylaştırıcı mekanizmalar devreye sokulmalıdır. 
Bunları
gerçekleştirmek her birimizin üzerine düşen bir borçtur diye düşünüyorum. Kişi,
şehit ya da gazi olabileceği bilinciyle vatani görevini yaparken, vazifesini
icra ederken gözü arkada kalmamalıdır. “Bana bir şey olursa aileme, çocuklarıma
devletim sahip çıkacaktır” diye düşünmelidir. Biz, bu hususta üzerimize düşen
görevi yerine getirmeliyiz. 
Bu çerçevede
gazilere verilen haklar, özürlü statüsünden çıkartılarak onlara ayrı bir statü
verilmelidir. Terörle Mücadele Kanunu kapsamındaki malullük tespiti yetkisi
Sosyal Güvenlik Kurumundan alınarak Millî Savunma Bakanlığına verilmelidir.
Gazilik maaşları iyileştirilmelidir.
Devlet Övünç
Madalyası sahibi şehit aileleri ve gazilere madalya maaşı ve yeşil pasaport
hakkı verilmelidir. 
Doğrudan Genel
Kurul gündemine alınması talep edilen kanun teklifinde öngörüldüğü gibi
üniversitelerde şehit ve gazi çocuklarına kontenjan ayrılmalı, üniversitelere
sınavsız girebilmeleri sağlanmalıdır. 
Vatanı için
bedenlerini, canları gözlerini bile kırpmadan bir çırpıda feda eden
kahramanların geride bıraktığı gözü yaşlı yetimlerine...
(Mikrofon
otomatik cihaz tarafından kapatıldı)
BAŞKAN – Sayın Ağırbaş, lütfen tamamlayınız sözlerinizi.
Buyurun.
AYŞE JALE AĞIRBAŞ
(Devamla) – Teşekkür ediyorum Sayın Başkan.
...gazilere ve
gazi çocuklarına hiçbir zaman yalnız olmadıklarını göstermek şu anda
elimizdedir. Vatanımızın bölünmez bütünlüğü için canlarını feda eden aziz
şehitlerimizin bizlere emaneti olan çocuklarının ve kahraman gazilerimizin
çocuklarının üniversite eğitimlerine desteklerinizi esirgemeyeceğinize
inanıyorum. 
Teklifin, Genel
Kurul gündemine alınması, bir an önce yasalaşması temennisiyle yüce heyeti
saygıyla selamlıyorum. (Bağımsızlar ve MHP sıralarından alkışlar)
BAŞKAN – Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir.
Sayın
milletvekilleri, birleşime on dakika ara veriyorum.
Kapanma Saati: 17.24

ÜÇÜNCÜ OTURUM
Açılma
Saati: 17.38
BAŞKAN : Başkan Vekili Sadık YAKUT
KÂTİP
ÜYELER: Yusuf COŞKUN (Bingöl), Bayram ÖZÇELİK (Burdur) 
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Üçüncü
Oturumunu açıyorum. 
Alınan karar
gereğince sözlü soru önergeleri ile diğer denetim konularını görüşmüyor ve
gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz. 
1’inci sırada yer
alan, Türk Ticaret Kanunu Tasarısı ve Adalet Komisyonu Raporu'nun görüşmelerine
kaldığımız yerden devam edeceğiz. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER
A) Kanun Tasarı ve
Teklifleri
1.- Türk Ticaret Kanunu Tasarısı ve Adalet Komisyonu Raporu
(1/324) (S. Sayısı: 96)
BAŞKAN -
Komisyon? Yok. 
Ertelenmiştir. 
2’nci sırada yer
alan, Türk Borçlar Kanunu Tasarısı ve Adalet Komisyonu Raporu'nun görüşmelerine
kaldığımız yerden devam edeceğiz. 
2.- Türk Borçlar Kanunu Tasarısı ve Adalet Komisyonu Raporu
(1/499) (S. Sayısı: 321)
BAŞKAN -
Komisyon? Yok. 
Ertelenmiştir. 
3’üncü sırada yer alan, Gelir Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı; Harçlar
Kanununda ve Bazı Kanunlarda Değişiklik Yapılmasına Dair Kanun Tasarısı; Ordu
Milletvekili Rahmi Güner'in; 3717 Sayılı Adli
Personel ile Devlet Davalarını Takip Edenlere Yol Gideri ve Tazminat Verilmesi
ile 492 Sayılı Harçlar Kanununun Bir Maddesinin Yürürlükten Kaldırılması
Hakkında Kanun ve 657 Sayılı Kanunun 152 nci
Maddesinin "II-Tazminatlar" Kısmının (G) Bölümünde Değişiklik
Yapılmasına Dair Kanun Teklifi; Konya Milletvekili Kerim Özkul
ve 4 Milletvekilinin; Bazı Kanunlarda Değişiklik Yapılmasına Dair Kanun
Teklifi; Kahramanmaraş Milletvekili Veysi Kaynak'ın;
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu'nun görüşmelerine kaldığımız yerden devam edeceğiz. 
3.- Gelir Vergisi Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı; Harçlar Kanununda ve Bazı Kanunlarda Değişiklik Yapılmasına Dair
Kanun Tasarısı; Ordu Milletvekili Rahmi Güner'in,
3717 Sayılı Adli Personel ile Devlet Davalarını Takip Edenlere Yol Gideri ve
Tazminat Verilmesi ile 492 Sayılı Harçlar Kanununun Bir Maddesinin Yürürlükten
Kaldırılması Hakkında Kanun ve 657 Sayılı Kanunun 152 nci
Maddesinin "II-Tazminatlar" Kısmının (G) Bölümünde Değişiklik
Yapılmasına Dair Kanun Teklifi; Konya Milletvekili Kerim Özkul
ve 4 Milletvekilinin, Bazı Kanunlarda Değişiklik Yapılmasına Dair Kanun
Teklifi; Kahramanmaraş Milletvekili Veysi Kaynak'ın,
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/886, 1/838, 2/599, 2/712, 2/727) (S. Sayısı: 536)
BAŞKAN –
Komisyon? Yok.
Ertelenmiştir. 
4’üncü sırada yer
alan Terörle Mücadele Kanunu ile Bazı Kanunlarda Değişiklik Yapılmasına Dair
Kanun Tasarısı ile Samsun Milletvekili Osman Çakır’ın; Şırnak Milletvekili Sevahir Bayındır’ın; Hakkari
Milletvekili Hamit Geylani’nin; İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin; Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu’nun görüşmelerine
başlayacağız. 
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (x)
BAŞKAN – Komisyon
ve Hükûmet yerinde.
Komisyon raporu
526 sıra sayısı ile bastırılıp dağıtılmıştır.
OKTAY VURAL
(İzmir) – Sayın Başkanım…
BAŞKAN – Bir
saniye…
Sayın
milletvekilleri, alınan karar gereğince bu tasarı İç Tüzük’ün 91’inci maddesi
kapsamında görüşülecektir. Bu nedenle tasarının tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır. 
Buyurun Sayın
Vural, bir şey söyleyeceksiniz.
V.- AÇIKLAMALAR (Devam)
7.- İzmir Milletvekili Oktay Vural’ın, MHP Samsun
Milletvekili Osman Çakır’ın, askerî suçlarla ilgili kanun teklifinin “benzer
mahiyetli” diye komisyon tarafından 526 sıra sayılı Kanun Tasarısı’yla
birleştirilmesinin yanlış olduğuna ilişkin açıklaması
OKTAY VURAL
(İzmir) – Efendim, kanunun ismi biraz önce burada okundu. İç Tüzük’ümüze göre
biliyorsunuz komisyonlar benzer mahiyetteki teklifleri birleştirerek
görüşebiliyorlar. Bizim de Milliyetçi Hareket Partisi Samsun Milletvekili Sayın
Osman Çakır’ın bir önergesi var ama bu konuyla uzaktan yakından alakası yok.
Yani askerî suçlarla ilgili tutuklama sebepleriyle ilgili bir teklifi alıp
burada görüşüyor ve… Benzer mahiyete koymanın anlamı nedir Sayın Başkan? Yani
böyle bir benzerlik, illiyet bağı nasıl kurulmuş? Yani, şimdi, kamuoyunda
Terörle Mücadele Kanunu’nda, taş atan çocuklarla ilgili bir kanun, bizim
milletvekilimizin verdiği kanun teklifi askerî komutanlıkların gaspı, siyasal
ve askerî casusluk suçlarının tutuklama sebebi…
BAŞKAN – Sayın
Vural, isterseniz oturun, yerinizden buyurun.
OKTAY VURAL (İzmir)
– Evet, teşekkür ederim. 
Sayın Başkanım,
tabii, bugün burada bu raporu görüşüyoruz ve bizim Samsun Milletvekilimiz Osman
Çakır’ın teklifi de benzer mahiyetli diye birleştirilmiş. Bu birleştirme işlemi
son derece doğru olmamıştır, yanlıştır. Dolayısıyla, bugün böyle bir adla,
birleştirilerek görüşülen bir kanun teklifinin görüşülmesi söz konusu değildir.
Çünkü, Komisyon yanlış işlem yapmıştır. Osman Çakır’ın
verdiği teklif, tutuklama sebepleriyle ilgili askerî casusluk suçunun tutuklama
suçları içerisinde yer almasını amirken, bu, “taş atan çocuklar”! Yani bu,
milletvekilinin iradesini saptırmak demektir. Dolayısıyla, Komisyonun çekmesini
ve bu düzeltmeyi yapmasını istirham ediyorum. Bu konuda milletvekillerimizin
verdiği bir kanun teklifi söz konusu değildir. Sayın Komisyonun bu konuda
gerekli düzeltme işlemini yapmasını istirham ediyorum.
BAŞKAN - Teşekkür
ediyorum, Sayın Vural, sözleriniz, tutanaklara geçmiştir. İsterseniz şimdi
Sayın Komisyona söz verelim ve bir açıklama yapsın. Ama kararı komisyon aldı. 
Buyurun Sayın
Başkanım.
8.- Adalet Komisyonu Başkanı ve Ankara Milletvekili Ahmet İyimaya’nın, Samsun Milletvekili Osman Çakır’ın kanun
teklifinin 526 sıra sayılı Kanun Tasarısı’nın 5’inci maddesiyle ilgili olduğu
için birleştirildiğine ilişkin açıklaması
ADALET KOMİSYONU
BAŞKANI AHMET İYİMAYA (Ankara) – Değerli Başkanım, tasarının 5’inci maddesi ile
teklif sahibi Osman Çakır’ın istihdaf ettiği madde Türk Ceza Kanunu, muhakeme,
yani Ceza Muhakemeleri Usulü Kanunu’nun -şimdi Ceza Muhakemeleri Kanunu- 100’üncü
maddesine ilişkindir; irtibat değil, doğrudan ilgi vardır. 35’inci madde
anlamında Komisyonun tesis ettiği işlem, İç Tüzük hükümlerine uygundur. 
Teşekkür
ediyorum.
BAŞKAN – Teşekkür
ediyorum.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (Devam) 
BAŞKAN –
Tasarının tümü üzerinde Hükûmet adına Adalet Bakanı Sadullah Ergin söz istemişlerdir. 
Buyurun Sayın
Bakanım. (AK PARTİ sıralarından alkışlar) 
ADALET BAKANI SADULLAH ERGİN (Hatay) – Sayın Başkan, değerli
milletvekilleri; görüşülmekte olan yasaya ilişkin görüşlerimi sizlerle
paylaşmadan önce, bugün gerek Hakkâri Çukurca’da gerek Van’da meydana gelen
menfur saldırılar sonucu şehit olan güvenlik güçlerimize Allah’tan rahmet
diliyorum, yaralılarımıza acil şifalar diliyorum ve bu hain saldırıları
yapanların kesinlikle bu ihanetlerinin yanlarına kalmayacağını da ifade
ediyorum.

Sayın Başkan,
değerli milletvekilleri; görüşmekte olduğumuz 526 sıra sayılı Terörle Mücadele
Kanunu ile Bazı Kanunlarda Değişiklik Yapılmasına Dair Yasa Tasarısı hakkında Hükûmetimiz adına söz almış bulunuyorum. Bu vesileyle
hepinizi şahsım ve Hükûmetimiz adına saygıyla
selamlıyorum.
Bilindiği üzere,
hukuk, yaşayan, dinamik bir bilim dalıdır. Bu özelliğinin gereği olarak,
toplumun değişen ihtiyaçları karşısında sürekli kendini yenilemesi ve
ihtiyaçlara cevap verebilmesi önemlidir. Bunu başaran medeniyetler ve
devletler, yaşayan ve gelişen hukuk sistemleriyle var olmuş ve yaşadıkları çağa
model teşkil etmişlerdir. Hukuk sistemlerinin en önemli uğraş alanlarından
birini oluşturan suç, tarih boyunca tüm toplumlarda rastlanan sosyal bir
olgudur. Bu olgu sosyal yaşamın bir sonucu olduğundan, suçun algılanış biçimi,
hangi eylemlerin suç sayılması gerektiği, suç işleyen kişilere karşı nasıl bir
toplumsal savunma mekanizması geliştirileceği hususunda her toplum farklı
çözümler üretmeye çalışmıştır. Bu kapsamda, eski ceza adalet anlayışında
suçluyu cezalandırma ve toplumdan dışlama anlayışı hâkim iken modern ceza
adaletinde suçlunun ıslahı ve topluma yeniden kazandırılması anlayışı öne
çıkmaktadır. 
Toplumsal
koşulların bireylerin suç işlemesinde etkin rol oynadığı bilinen bir gerçektir,
bu durum çocuklar bakımından bariz bir şekilde öne çıkmaktadır. Hiç kuşku yok
ki çocuklar toplumların en kıymetli değeridir, bu değeri akıllı biçimde idare
ederek büyüten toplumlar o ölçüde geleceğe umutla, güvenle bakmakta,
bilinçsizce tüketen toplumlar ise ciddi tehditlerle yüz yüze kalabilmektedir.
Bu doğrultuda, suça sürüklenen çocukların toplumdan soyutlanmadan, aile yanında
ve sosyal çevresiyle uyumlu bir şekilde muhafazası, hayata katılımlarının
sağlanması, kendileri ve çevreleriyle uyumlu bireyler olarak yetişmelerine
katkıda bulunulması büyük önem taşımaktadır. 
Bu önemin bir
sonucu olarak, tarih boyunca, bedensel, zihinsel ve psikolojik özellikleriyle
yetişkinlerden farklı olan çocuklara ayrı yöntem ve uygulamalarla
yaklaşılmıştır. Bu uygulamalara ilişkin örneklere
baktığımızda, Babil Kralı Hammurabi’nin
çıkardığı Kanun’da çocukların uygun olmayan davranışlarının yetişkin
suçlulardan ayrı bir sorun olarak ele alındığı, Sümer ve Hunlara ait yazıtlarda
ise çocukların korunmasına ilişkin hükümlere yer verildiği, İbrani hukukuyla
eski İngiliz ve Osmanlı hukuklarında da çocukların yetişkinlerden ayrı
tutulduğu ve onlara farklı yaptırımların uygulandığı görülmektedir. Çocuğu
yetişkinden ayıran bu yaklaşımın günümüzde de ön plana çıktığı herkesin
malumudur. Öte yandan, ceza adalet sisteminde suçlunun ıslahı önem taşımaktadır.
Bu tutum, geleceğimizin teminatı olan çocuklarımızın toplum dışına itilmemesi
ve yasa dışı örgütlerin etkisi altında kalmaması için de önemlidir. 
Sayın Başkan,
değerli milletvekilleri; özgürlük-güvenlik dengesi ayarlanırken
vatandaşlarımızın hayatlarını sürdürmelerini zorlaştıracak düzenlemelerden
kaçınmanın önemli olduğu açıktır. Bu noktada, sizlere ünlü düşünür Benjamin
Franklin’in “Geçici güvenlik için özgürlüğünü feda edenler ne özgürlüğü ne de
güvenliği elde edebilirler.” sözünü hatırlatmak isterim. Öte yandan, suçluluk,
toplumsal bir sorundur ve çocuk suçluluğu da bu sorunun önemli bir parçasıdır.
Bahsetmiş olduğum özgürlük-güvenlik dengesinin, çocuk suçluluğu bakımından daha
özenle korunması gerekmektedir. Zira, çocuk suçluluğu,
çocuk koruma sisteminin bir parçası olarak değerlendirilmelidir. Bu sistem
içerisinde en önemli adım, çocuğu okulda tutmayı, okuldan ayrılma riski olan
çocuklara ve gençlere ulaşacak geniş ölçekli bir sisteme sahip olmayı,
uyuşturucuya ve suça eğilimi olan çocukları kucaklamayı, bu çocukların
gereksinimlerine etkili ve zamanında yanıt vermeyi amaçlayacak eğitim
sistemlerinin geliştirilmesi önemlidir. Şüphesiz, bu koruma sistemi içerisinde
ailenin her yönüyle desteklenmesi ve çocuklara aktif katılım fırsatını sağlayacak
güvenli ortamlar sunulması önemlidir. 
Öte yandan,
çocukların suç ve suçluluk karşısında maddi ceza hukuku, yargılama hukuku ve
infaz hukukunda özel kurallara tabi olmalarının gerektiği ilgili uluslararası
sözleşme ve belgelerde kabul gören bir durumdur. 
Ulusların ortak
aklı konumunda olan uluslararası kuruluşların düzenlemelerine baktığımızda,
çocuk suçluluğuna ayrı bir önem verildiğini görmekteyiz. 20
Kasım 1989 tarihinde Birleşmiş Milletler Genel Kurulunca kabul edilen ve
ülkemiz tarafından da 1995 yılında onaylanan Çocuk Hakları Sözleşmesi’nin
40’ıncı maddesinde, taraf devletlere, hakkında ceza yasasını ihlal ettiği
iddiası ileri sürülen, bununla itham edilen ya da ihlal ettiği kabul olunan
çocuklar bakımından, yalnızca bunlara uygulanabilir yasaların, usullerin ve
bunlarla ilgili makam ve kuruluşların oluşturulmasını teşvik etme görevi
yüklenmiştir. Buna ilave olarak, Avrupa Birliği müktesebatı arasında yer
alan Avrupa Konseyi tavsiye kararlarında da özellikle, çocuk adalet sisteminde
iyileştirici uygulamaların yerleştirilmesi gereği vurgulanmaktadır. Bu
bağlamda, 2003/20 sayılı tavsiye kararında, üye devletlerden, çocuklara karşı
uygulanan yaptırımlarda çok disiplinli bir yaklaşım tarzı benimsenerek
yaptırımların belirlenmesinde ve uygulanmasında toplumun, bireyin, ailenin ve
okulun aktif bir rol oynayacağı sistemlerin geliştirilmesi istenmiştir. 
Sayın Başkan,
değerli milletvekilleri; hukukun en üstün değeri olan eşitlik ve adalet ilkesi
de çocukların özel olarak korunmasını gerektirmektedir ancak bu koruma tamamen
cezasızlık veya sorumsuzluk şeklinde değil, çocuklara özgü ıslah edici,
koruyucu ve destekleyici tedbirleri kapsamaktadır. Bu yaklaşımın sonucu olarak,
1 Haziran 2005 tarihinde yürürlüğe giren yeni ceza mevzuatında korunma ihtiyacı
içinde olan çocuklar ve mağdur çocuklar ile suça sürüklenen çocuklar bakımından
özel kurallara yer verilmiştir ancak ceza mevzuatımızın yaklaşık beş yıllık
uygulamasının sonucunda bazı sorunlarla karşılaşılmıştır. Bu sorunlar yargının
hızlı işlemesini engellediği gibi, bazı hak ihlallerine de neden olmaktadır. 
Diğer yandan,
uygulamadan kaynaklanan sorunlar nedeniyle, Avrupa İnsan Hakları Mahkemesince
ülkemiz aleyhine sonuçlanmış ve sonuçlanma olasılığı olan davalar söz
konusudur. Yeni ceza mevzuatımızın beş yıllık uygulaması sonucunda ortaya çıkan
sorun ve eksikliklerin giderilmesi amacıyla Bakanlığımızca hazırlanan Terörle
Mücadele Kanunu ile Bazı Kanunlarda Değişiklik Yapılmasına Dair Kanun Tasarısı,
Türkiye Büyük Millet Meclisine sunulmuş ve komisyon çalışmalarından sonra şu
anda önümüze gelmiş durumdadır. 
Bugün görüşmekte
olduğumuz bu kanun tasarısı, kamuoyunda “Taş Atan Çocuklar Kanun Tasarısı”
ismiyle tanınmış olsa da geleceğimizin teminatı olan çocuklarımıza ilişkin
uluslararası hukukun kabul ettiği temel ilkeler doğrultusunda yeni düzenlemeler
getirmekle birlikte, içerdiği hükümler sadece bunlarla sınırlı değildir.
Çocuklara ilişkin hükümler yanında, uluslararası toplumun üyesi olmamızın bir
sonucu olarak infaz hâkimliğinin disiplin cezalarına ilişkin başvurularda
yapacağı incelemede uyacağı esaslara ilişkin hükümler ile göçmen ticaretiyle
ilgili düzenlemeleri de içermektedir bu tasarı. Bunlara ilave olarak bu
tasarıda, hükmün açıklanmasının geri bırakılması müessesesinde uygulamada
ortaya çıkan ve adil yargılanma hakkını zaafa uğratan sorunları giderici
hükümlere de yer verilmiştir.
Şimdi sizlere,
tasarıyla somut olarak yapılması öngörülen düzenlemeler hakkında kısaca bilgi
arz etmek istiyorum.
Değerli
milletvekilleri, Terörle Mücadele Kanunu’nda yer alan, çocuklara verilecek
cezalar ile yargılanacakları mahkemeler konusundaki bazı istisnalar kaldırılmak
suretiyle çocuklar lehine düzenlemeler getirilmektedir. 3713 sayılı Terörle
Mücadele Kanunu’nda 2006 yılında 5532 sayılı Yasa’yla yapılan değişikliklerle,
çocuklara verilecek cezalar ile yargılanacakları mahkemeler konusunda bazı
istisnalara yer verilmiştir. Tasarıyla, bu istisnaların kaldırılması
öngörülmektedir. Buna göre:
a) Çocukların
işlediği terör suçları nedeniyle ayrıca cezalarında yarı oranında artırım
yapılmaması, bu tasarıyla öngörülen düzenlemeler içerisinde.
b) Çocukların
tamamının çocuk mahkemelerinde yargılanmaları,
c) Çocukların
işlediği tüm suçlarda hükmün açıklanmasının geri bırakılması, seçenek
yaptırımlara çevirme ve erteleme kararı verilebilmesi sağlanması
öngörülmektedir. 
Terör suçu
işleyen çocukların koşullu salıverilme süreleri de 3/4’ten 2/3’e
indirilmektedir.
Çocuk Hakları
Sözleşmesi’nde ve diğer uluslararası mevzuatta çocuklar hakkında en son çare
olarak hapis cezası verilmesi, çocukların ceza infaz kurumlarından mümkün olan
en kısa sürede tahliye edilmesi ilkeleri benimsenmiş, ayrıca, çocukların
yararının her zaman üstün tutulması gerektiği kabul edilmiştir.
Ceza ve Güvenlik
Tedbirlerinin İnfazı Hakkında Yasa’nın 107’nci maddesinde yapılan düzenlemeyle
çocuklar bakımından 3/4 infaz süresinin uygulanmaması ve bu sürenin 2/3 olarak
uygulanması öngörülmektedir. 
2911 sayılı Toplantı ve Gösteri Yürüyüşleri Kanunu’nun 32 ve
33’üncü maddelerinde yer alan suçlar yeni Türk Ceza Yasası’yla uyumlu hâle
getirilmekte, ayrıca, cezalar ceza hukukunun temel ilkelerinden biri olan ve
Türk Ceza Yasası’nın “Adalet ve kanun önünde eşitlik ilkesi” kenar başlıklı
3’üncü maddesinde de hükme bağlanan, suç işleyen kişi hakkında işlenen fiilin
ağırlığıyla orantılı ceza ve güvenlik tedbirine hükmolunacağına ilişkin
düzenleme nedeniyle indirim yapılmaktadır. 
Sayın Başkan,
değerli milletvekilleri; bu değişiklikle, disiplin cezalarına karşı yapılan
şikâyet başvurusu üzerine infaz hâkiminin tutuklu veya hükümlünün savunmasını
aldıktan sonra karar vermesi öngörülmektedir. Bilindiği üzere, 4675 sayılı
İnfaz Hâkimliği Yasası’nın 6’ncı maddesinde şikâyet üzerine infaz hâkiminin
yapacağı işlemler ve verebileceği kararlar düzenlenmiştir. Buna göre, infaz
hâkimi duruşma yapmaksızın dosya üzerinde yaptığı incelemeden sonra karar
vermektedir. Hükümlüler hakkında verilen disiplin cezalarına karşı yapılan
şikâyet başvuruları da aynı usulle incelenmekte ve sonuçlandırılmaktadır. Bu
hüküm ve uygulamalar, savunma hakkını ihlal ettiği gerekçesiyle
eleştirilmiştir. Bu konuda Avrupa İnsan Hakları Mahkemesinin
20 Mayıs 2008 tarihinde ülkemiz aleyhine başvuruda bulunan Ali Gülmez’le ilgili olarak vermiş olduğu kararında disiplin
cezalarına karşı yapılan itirazlarda da demokratik bir toplumun temel
ilkelerinden biri olan ve sözleşmenin 6’ncı maddesiyle güvence altına alınan
adil yargılanma hakkının gereği olarak tutuklu ve hükümlülere savunma yapması
için imkân tanınmamasından dolayı ülkemiz hakkında ihlal kararı verilmiştir. Benzer
mahiyette Avrupa İnsan Hakları Mahkemesi önünde ülkemiz aleyhine 567 adet
başvuru dosyası beklemektedir. Tasarıyla Avrupa İnsan Hakları Mahkemesinin söz
konusu kararı ve aynı mahiyetteki başvurular ile Avrupa İnsan Hakları
Sözleşmesi’nin 6’ncı maddesinde düzenlenen adil yargılanma hakkının kapsam ve
mahiyeti dikkate alınarak disiplin cezalarına karşı yapılan şikâyet başvurusu
üzerine infaz hâkiminin tutuklu veya hükümlünün savunmasını aldıktan sonra
karar vermesi öngörülmektedir.
Getirilen bu
düzenlemenin temel amacı, vatandaşlarımızın karşılaştıkları sorunları ülkemizde
çözmek ve Avrupa İnsan Hakları Mahkemesinde bekleyen dosyaların
sonuçlandırılmasını da sağlamaktır. 
Sayın Başkan,
değerli milletvekilleri; getirilen bu tasarıyla yapılan bir diğer önemli
düzenleme ise Türk Ceza Yasamızın 79’uncu maddesinde düzenlenen göçmen
kaçakçılığı suçunun cezasının artırılmasıdır. Bilindiği üzere ülkemiz
tarafından da onaylanan Sınıraşan Örgütlü Suçlara
Karşı Birleşmiş Milletler Sözleşmesi ile ek protokol hükümleri gereğince mülga
765 sayılı Türk Ceza Kanunu’nun 2002 yılında 4771 sayılı Yasa ile göçmen
kaçakçılığı suçunu düzenleyen 201/a
maddesi eklenmiş idi. Yeni Türk Ceza Yasa’mızın 79’uncu maddesinde de göçmen
kaçakçılığı suç olarak düzenlenmiş olup, maddenin yaklaşık beş yıllık
uygulaması sonunda bazı sorunlarla karşılaşıldığı gözlemlenmiştir.
Göçmen
kaçakçılığı yasa dışı yollardan organize suç örgütleri tarafından
yapılmaktadır. Kaçak göçmenleri ülkelerine geri gönderme işlemlerinin
zorluğundan kaynaklanan önemli sorunlar yaşanmaktadır, hem devletimiz hem de
suçun mağdurları bakımından zorluklarla karşılaşılmaktadır. Bu kişilerin
pasaportları veya bir kimliklerinin bulunmaması nedeniyle hangi ülke vatandaşı
oldukları bilinememekte ve geçici olarak ülkemizde kalmaktadırlar. Bu durum,
ülkemiz açısından güvenlik sorunu oluşturabilmekte, ayrıca mağdurları
bakımından da belirsizlik içermektedir. 
Diğer yandan,
kaçak göçmenler ekonomik veya başka yönlerden sömürülmekte ve vergi vermeden
kayıt dışı çalıştırılmaktadır. Ülkemiz, hem hedef hem de transit ülke konumunda
olmasından dolayı da yasa dışı göç hareketlerinin sosyal, ekonomik ve politik
etkilerine maruz kalmakta ve uluslararası platformlardan yasa dışı göçle etkin
mücadele edilmediği yönünde eleştirilere muhatap olmaktadır.
Göçmen
kaçakçılığı suçunun ülkemiz içerisinde veya karasularımız kapsamında işlenmesi
durumunda, mahkemelerce suçun teşebbüs aşamasında kaldığı kabul edilmekte ve
ceza indirimi yapılmaktadır. Bu durumda, yakalanan şüpheliler çoğunlukla
tutuksuz yargılanmakta ve kısa süre içinde yeniden aynı suçu
işleyebilmektedirler. Bu durum, ülkemizi göçmen kaçakçılığıyla mücadele etmeyen
bir ülke konumuna sokmakta ve komşularımızla ilişkileri olumsuz yönde
etkilemektedir.
Avrupa Birliğinin
müzakere fasıllarından biri olan 24 numaralı “Adalet, Özgürlük ve Güvenlik”
faslının kapsamında yer alan yasa dış göç ve göçmen kaçakçılığıyla etkin bir
şekilde mücadele edilmesinin gereği de açıktır. Günümüzde ulaşılan insan
hakları bilinci de bunu gerektirmektedir. Bu sebeple, göçmen kaçakçılığı
suçuyla etkin mücadele etmek amacıyla Türk Ceza Yasamızın 79’uncu maddesinde de
değişiklik öngörülmektedir.
Tasarıyla yapılan
düzenlemelerden bir diğeri ise, hükmün açıklanmasının geri bırakılması kararı
verilebilmesi için sanığın kabul etmesi şartının getirilmesidir. Ceza
Muhakemesi Yasası’nın 231’inci maddesine göre, hâkim iki yıl ve daha aşağı bir
cezaya hükmettiği takdirde, bu ceza bakımından hükmün açıklanmasının geri
bırakılmasına karar verebilmektedir. Bu kararlar itiraza tabidir. İtiraz
mercisi, bu kararları incelerken davanın esasına girmemekte ve sanığın
gerçekten bu suçu işleyip işlemediğini değerlendirememekte, usul bakımından
inceleme yapmakla yetinmektedir. Bu incelemelerde sadece maddede belirtilen
şekil şartların var olup olmadığına bakılmakta ve genellikle itirazlar
reddedilmektedir. Bu durum, beraat edeceğini düşünen sanıkların etkin bir
şekilde yasa yoluna müracaat hakkını kullanmalarını engellemekte ve adil
yargılanma hakkının ihlali sonucunu doğurmaktadır. Bu sebeple, Ceza Muhakemesi
Kanunu’nun 231’inci maddesine eklenen hükümle sanığın, hükmün açıklanmasının
geri bırakılması kararı verilmesini kabul etmemesi durumunda bu müessese
hakkında uygulanamayacak ve sanığa kanun yoluna başvurma hakkı tanınmış
olacaktır. Tasarıyla, mahkemelerce daha önce verilen hükmün açıklanmasının geri
bırakılması kararlarına karşı da temyiz yasa yolunun açılması suretiyle adil
yargılanma hakkı ve hak arama özgürlüğü konusunda ileri bir adım atılmış
olacaktır.
Sayın
milletvekilleri, insanlığın yarınlarını belirleyecek ve geleceğimizin teminatı
olan çocuklarımız için ne yapsak azdır. Bu nedenle, tasarıyla çocuklar lehine
birçok düzenleme yapmak suretiyle onları yarınlara daha iyi hazırlama gayreti
içindeyiz. Yaptığımız bu düzenlemeler hem çocuklar hem de ülkemiz lehine bir
kazanım olacaktır. 
Öte yandan,
tasarının diğer hükümleriyle de savunma hakkı ve adil yargılanma hakkının
gereği olarak disiplin cezalarına karşı tutuklu ve hükümlülere savunma hakkı
tanınmakta ve hak arama özgürlüğünün sonucu olarak da hükmün açıklanmasının
geri bırakılması kararı verilebilmesi için sanığın bunu kabul etmesi şartı
getirilmektedir.
Sayın Başkan,
değerli milletvekilleri; burada özellikle ifade etmek isterim ki getirdiğimiz
düzenlemeyle taş atan çocukları kurtarma gibi geçici çözümler değil,
geleceğimiz olan çocuklarımızı iyileştirici tedbirlerle korumayı ve geleceğe
hazırlamayı hedeflemekteyiz. Genç kuşaklar için toplumdan soyutlanmayı
gerektirecek düzenlemeler, gerilimi artıracak ifadeler yerine çocukları topluma
kazandıracak adımların peşindeyiz. 
(Mikrofon
otomatik cihaz tarafından kapatıldı)
BAŞKAN – Lütfen
sözlerinizi tamamlayınız Sayın Bakan.
ADALET BAKANI
SADULLAH ERGİN (Devamla) – Teşekkür ediyorum Sayın Başkan. 
Çocuklarımıza,
evlatlarımıza şefkatle yaklaşmak, onlar için eğitici ve koruyucu tedbirler
almak, hatta bu uğurda gerekirse pozitif ayrımcılık yapmak geleceğe güvenle
bakan, sağlıklı bir nesil oluşturmak isteyen devletin görevidir. Bizler bu
sorumluluğumuzun gereği olarak tarihî bir adım atıyoruz. Çocuklarımızı kazanmak
ve birer evlat olarak yetişmeleri sürecine katkı sağlamak istiyoruz.
Çocuklarımızı öfkenin ağından kurtarıp umutların güzelliğine taşımak için
çabalıyoruz. İktidar ve muhalefet, hep birlikte bu adımları atmaktan yanayız,
birlikte bu adımları atalım ki tarih önünde sorumluluğunu yerine getiren,
çocuklarına sahip çıkan bir Meclis olarak hatırlanalım.
Bu açıklamalar
ışığında, görüşülecek olan bu yasanın ülkemize ve milletimize hayırlar
getirmesini diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN – Teşekkür
ediyorum.
Tasarının tümü
üzerinde Cumhuriyet Halk Partisi Grubu adına söz isteyen Ali Rıza Öztürk, Mersin Milletvekili. (CHP sıralarından alkışlar)
CHP GRUBU ADINA
ALİ RIZA ÖZTÜRK (Mersin) – Sayın Başkan, değerli milletvekilleri; kamuoyunda
“taş atan çocuklar” olarak bilinen Terörle Mücadele Kanunu ile Bazı Kanunlarda
Değişiklik Yapılmasına Dair Kanun Tasarısı ve tekliflerinin tümü üzerinde
Cumhuriyet Halk Partisi adına söz almış bulunuyorum. Hepinizi saygıyla selamlıyorum.
Değerli
milletvekilleri, konuşmama başlamadan önce Milliyet gazetesinden Sayın Mehveş Evin’in Doğu ve Güneydoğu Anadolu’da yaptığı bazı
tespitlerden okuyarak söze girmek istiyorum: “Peki, başınızın derde gireceği
hâlde neden taş atıyorsunuz? diye soruyorum.” diyor.
“Hep bir ağızdan heyecanla konuşuyorlar: ‘Yirmi dört yılla bile yargılanan
çocuklar var. Devlet taş atan çocuğa bunu yapıyor. Eğer bedeli buysa yaşamaya
hazırız’ diyor. ‘Derdimiz polisle. Gece baskın yapıp çocukları evlerinden alıyorlar.
Güvenliğimiz yok. Yaşlıya bile saygı duymuyorlar’ diyor.” Yine “Taş atmakla
nereye varacaksınız?” sorusuna bir çocuk “Vardığı yere kadar gideriz.” diyor ve
bu taş atma eyleminden dolayı da ailelerinin çoğu kez haberlerinin olmadığını
söylüyorlar. 
Değerli
milletvekilleri, 21 Haziranda Gümüşhane’nin Kelkit ilçesinde ölü olarak ele
geçirilen PKK mensubunun annesi, anne Gülistan Dağhan da “Asker annelerine
sesleniyorum. Onlar beni anlıyor, biliyorum. Onlar da seslensin. Yeter artık
bitsin. Bu çocukları ne zorluklarla büyüttük, okuttuk. Bu iş çözülsün. Gençler
ölmesin.” diyor. 
Yine, babası “Ben
oğluma kurşun sıkanı öldüremem.” diyen baba Mehmet Dağhan “Israrla barış
istiyoruz. Slogan atmak kolay, yaşamak zor. Başka
analar babalar bu acıyı yaşamasın. Tek istediğimiz budur. Silah hak arama aracı
olmaktan çıksın, sorun silahsız çözülsün.” diyor. 
Değerli arkadaşlarım, daha önce bu kürsüde yaptığım konuşmada
Batman’da bir toplantı ve gösteri yürüyüşüne katıldığı nedeniyle -polise taş
attı ya da atmadı- sırf toplantı ve gösteri yürüyüşüne katılmış olması
nedeniyle örgüt üyeliğinden ve diğer Toplantı ve Gösteri Yürüyüşleri Yasası’na
muhalefetten yaşından daha büyük, yedi yıl dokuz ay ceza alan Berivan’ın feryatlarını bu kürsüye taşımıştım ve ilk defa
bir milletvekili olarak ve Cumhuriyet Halk Partisi milletvekili olarak bu
konuya duyarlılık gösterilmesi gerektiğini ben düşünmüştüm ama bu getirilen, Hükûmetin getirdiği bu tasarı ne yazık ki Batman’da tutuklu
bulunan Berivan’ın derdine çözüm bulmuyor değerli
arkadaşlarım. Bunu, şimdi, birazdan hep beraber
konuşacağız.
Terörle Mücadele
Kanunu 2006 yılında değiştiriliyor ve Terörle Mücadele Kanunu’nun 5’inci
maddesine cezaların artırımı öngörülüyor ve bu çocuklar için de öngörülüyor ve
yine, çocukların özel yetkili ağır ceza mahkemelerinde yargılanması
öngörülüyor. Bu, 2006 yılında yapılıyor. 2006 yılında iktidarda kim vardı? AKP
vardı.
Şimdi de Sayın
Başbakan, 2006 yılında yaptıkları uygulamayı bugün kaldırırken sanki
lütfediyor. Uluslararası Çocuk Hakları Sözleşmesi ve uluslararası belgelere
aykırı bir şekilde çocukların zaten özel yetkili ağır ceza mahkemelerinde
yargılanması kabul edilmezken, düzeltme olayını, kendilerinin getirdiği bir
yanlışlığı bir lütufmuş gibi sunuyor değerli arkadaşlarım. 
Değerli
arkadaşlar, Başbakan her şeyden şikâyet ediyor, herkese kızıyor ve Başbakan
artık ağlamaya başlıyor. Dün bir kadın derneği temsilcisi “Başörtülü kadınların
sorunlarına gösterdiğiniz hassasiyeti neden Kürt kadınına, Kürt sorununa
göstermiyorsunuz?” deyince, bu soruya Sayın Başbakan çok kızıyor ve Sayın
Başbakan söylemlerinde, 12 Eylül Anayasası ilk defa değiştirilmiş gibi topluma
bir yanlış sunumda bulunuyor. 12 Eylül Anayasası bundan önce de 15 kez
değiştirilmiş ve 2001 yılında yapılan 4709 sayılı Yasa’yla başlangıç metni
dâhil tam 32 maddesi değiştirilmiştir. Yani değerli arkadaşlarım, 12 Eylül
Anayasası ilk defa değiştirilmiyor. Onun için, topluma böyle bayram ve düğün
eder gibi sunmak doğru değildir. 
Türkiye, OECD
ülkeleri arasında çocuk yoksulluğu en yüksek olan ülkedir. Bugün sadece taş
atan çocukların sorunu yoktur, aynı zamanda mendilci çocukların sorunu da
vardır. Sosyal adalet olmadan demokrasi olmaz, ama en kötü durumda olanlar…
Doğu, Güneydoğu bölgelerinden göçle büyük şehirlere gelmiş olan ilkokul
çağındaki mevsimlik işçi çocuklar sorunu can yakmaktadır. Hem çocuk işçiliği
bir insanlık suçudur. Diyarbakır, Batman, Adana, Adıyaman, Şanlıurfa,
Gaziantep’te mevsimlik tarım işçisi toplam çocuk sayısı 23.683’tür değerli
arkadaşlarım. 
Değerli
arkadaşlar, bu yasa tasarısının eksikliklerine geçmeden önce, bir kere, doğduğu
andan reşit olduğu ana kadar geçen süre, insan açısından çocuktur. Çocuk bir
yetişkin insan değildir ya da insanın küçük bir modeli değildir. Çocuğun
çevreyi ve toplumsal olayları algılaması ile büyüğün çevreyi ve toplumsal
olayları algılaması birbirinden farklıdır. O nedenle, hem uluslararası
belgelerde hem de Türk Ceza Kanunu’nda, ergin bile olsa on sekiz yaşını
doldurmayan kişi çocuk sayılmıştır değerli arkadaşlarım. Kanunların ne kadar
güzel ve ne kadar iyi olduğu değil, bunu uygulayanların ne kadar bilgili, ne
kadar basiretli olduğu daha önemlidir. 
Ülkemizin hukuk
politikalarına bakıldığında, hâkimlerin takdir yetkilerini çoğu kez bu tür
suçlarda ne yönde kullandığını hepimiz bilmekteyiz. Delilsiz suçlamalar, haksız
ve keyfî aramalar, yakalamalar, gözaltına almalar, delilsiz cezalandırmalar,
savcı iddianamelerine ters düşmesiyle pek karşılaşılmayan mahkeme kararları,
iddianamelerin çoğu kez Emniyet fezlekelerinden “kopyala yapıştır” yöntemiyle hazırlanması,
bugün ülkemizde kural hâline gelmiş olan kuralsızlıklardır. 
Bugün,
gösterilerde tesadüfen bulunan çocukların ve heyecanla taş atan bir çocuğun
yargılanması, yaşından katbekat fazla ceza alarak çocukluğunu hatta gençlik
yıllarını cezaevlerinde geçirmesi ne kadar doğrudur; bunu toplumun vicdanına
sunuyorum. Ne kadar tüyler ürpertici ve ilginç bir durumdur ki, biz, bugün,
burada geleceğimiz olan çocuklarımız için en güzel cezaları tartışmaktayız yani
cezanın en güzelini tartışmaktayız, tıpkı ölümlerin en güzelini tartıştığımız
gibi. Olacak şey değil arkadaşlar. Hâlbuki, aslolan şey çocuklara ceza vermemek değil midir? 
Filistinli bir
çocuk annesine “Anne, İsrail askerleri küçük çocukları küçük mermilerle mi
öldürüyor?” diye soruyor. İşte, bizim de bugün burada yaptığımız tam da budur,
küçük çocukların küçük suç ve cezalarla cezalandırılmalarını sağlamaya
çalışmak. 
Herkes biliyor
ki, bugün bu ülkede hukuk katlediliyor, hem de hukuk kurallarını uygulamakla
görevli olan insanların eliyle katlediliyor. Haksız ve delilsiz suçlamalar,
haksız ve keyfî aramalar, yakalamalar, gözaltına almalar ve yıllardır süren
tutuklamalar, Emniyet fezlekelerinin iddianamelere aynen yansıması, delilsiz
cezalar ve iddianameye uygun cezalar. Bu yöntemler, bugün ülkemizde sadece
çocuklar ve siyasi suçlular için değil herkese uygulanan bir kural hâline
gelmiştir. 
Adil yargılanma
hakkı ihlalinde Türkiye dünya 1’incisi, yine Avrupa İnsan Hakları
Mahkemesindeki dosyaların yüzde 10’undan fazlası Türkiye’ye ait. 2010 Ocak ayı
itibarıyla, Avrupa İnsan Hakları Mahkemesi toplam dosya sayısı 119.300; bu
dosyaların 13.100 tanesi Türkiye’nin. Avrupa İnsan Hakları Mahkemesinin baktığı
her 9 davadan 1’i Türkiye’ye ait. Avrupa İnsan Hakları
Mahkemesinin verdiği ihlal kararlarının yüzde 18’i Türkiye’ye ait. Türkiye,
hak ihlalinde Rusya, Ukrayna ve Romanya ile birlikte dünyanın en üst
ülkelerinde. Özgürlük ve güvenlik hakkı ihlalinde 436 dosya mevcut. 
Ülkenin hukuk
anlayışı değişmedikçe daha çok çocuğumuz, pek çok vatandaşımız mağdur olmaya devam
edecektir. 
Değerli
arkadaşlarım, hukukun temeli adalettir. Bir ülkede adalet, gücünü her şeyden
önce toplum vicdanından alır. Hukuk devletinde toplum vicdanını acıtan ve
adalete dayanmayan hukuk sisteminin varlığı kabul edilemez. Bu nedenle, yasal
düzenlemeler yapılırken hukukun temelini oluşturan, adalete güç veren toplumsal
vicdanın sızlatılmamasına özen gösterilmesi gerekir. 
Bu nedenle, kural
olarak “Suça sürüklenen çocuk” deyince sadece terör suçuna sürüklenen çocuk
değil, başka suçlara sürüklenen çocukların varlığını da unutmamak gerekir. 
Kamuoyunda “Taş
atan çocuklar” olarak anılan çocuklara, sırf toplantı ve gösteri yürüyüşlerine
katılmış olmalarından ötürü yaşlarından daha fazla ceza verilmesi, çocukluk ve
gençlik yıllarını cezaevinde geçirmesi toplum vicdanını kanatmakta, canını
acıtmakta ve bu durum hiçbir suretle de kabul edilemez bir durum olmaktadır.
Bu nedenle, terör
suçuna sürüklenen çocukların sorunlarının hak ve adalet duygularını
sızlatmayacak şekilde çözülmesi Cumhuriyet Halk Partisinin en temel dileğidir. 
Hukuk devletinde,
çocuk ya da büyük hiçbir kimsenin şiddete başvurmadığı takdirde sırf ve
toplantı ve gösteri yürüyüşüne katılmış olmasından dolayı yakalanması,
gözaltına alınması, tutuklanması ve cezalandırılması kabul edilemez bir
durumdur. Bunun içindir ki, ister çocuk olsun ister büyük olsun bir kimsenin
sırf toplantı ve gösteri yürüyüşüne katıldığından dolayı cezalandıran
hükümlerin kaldırılması gerektiğini düşünmekteyiz. 
Toplantı ve
gösteri yürüyüşlerinde taş atmayı güvenlik güçlerine karşı silahlı direnme
sayarak, taşla mukavemet eden çocukların bile son derece ağır cezalarla
cezalandırılmasına olanak tanıyan bir yasal mevzuatımızın bulunduğu açıktır.
Ancak, bu düzenlemeyi yaparken bir yandan çocuk ceza adalet sisteminin temel
amacına uygun olarak çocuğun durumunun iyileştirilmesi, çocuğa “orantılılık”
ilkesine uygun yaptırımların uygulanması hedeflerini gözetirken öbür yandan da
terörle mücadeleyi zafiyete uğratmamak gerekiyor. Demek ki Cumhuriyet Halk
Partisinin hassas olduğu konulardan birisi, bu tip düzenlemeleri yaparken
terörle mücadelenin zaafa uğratılmasını sağlayacak düzenlemelerden özenle
kaçınmaktır.
Değerli
arkadaşlarım, ister çocuk ister büyük her kim olursa olsun, biz suç işleyen
herkesin, hangi suçtan olursa olsun, özel, olağanüstü mahkemeler yerine “doğal
yargıçlık” ilkesine uygun bir şekilde, doğal mahkemelerde yargılanmasını
istiyoruz. O nedenle, devlet güvenlik mahkemelerinin yerine kurulmuş olan ve 12
Eylül hukukunu devam ettiren bugün özel yetkili ağır ceza mahkemelerinde sadece
çocukların değil büyüklerin de yargılanmaması gerektiğini düşünmekteyiz. 
Tasarıyı
değerlendirdiğimizde, Hükûmet, bu kanun tasarısını
kamuoyunda “taş atan çocuklar” olarak anılan terör sorununa sürüklenmiş
çocukların sorunlarına çözüm bulmak için getirdiğini iddia etmekteyse de bu
tasarı, toplumda oluşturulan beklentileri karşılamaktan çok uzaktır değerli
arkadaşlarım. Ülkedeki konjonktüre göre yasa yapılmaz.
Yasa, ülkedeki toplumsal ihtiyaca göre yapılır. Ancak, bu yasanın, bu terörle
mücadelede mağdur olan çocukların, gerçekten vicdanları kanatan şekilde ceza
almaları üzerine toplumda var olan tepkiyi ve duyarlılığı önlemek amacıyla ve
kısa da olsa, bir anlık da olsa örtmek amacıyla getirildiği çok açıktır. AKP Hükûmeti, her konuda olduğu gibi, bu konuda da “–mış” yaparak, sorunları çözüyormuş gibi gözükerek bu konuya
yaklaşmaktadır ve bu tutanaklar tarihsel tutanaklardır. Bugün, temel iddia,
yola çıkış iddiası olan, bu “taş atan çocuklar” olarak bilinen Terörle Mücadele
Kanunu mağduru çocukların sorunlarının hiçbir şekilde çözülmeyeceğini bu tasarı
çıktıktan sonra da göreceğiz değerli arkadaşlarım.
Değerli
arkadaşlar, amaç gerçekten bu sorunları çözmek olsaydı bu çocukların sorunlu
olduğu maddelerle ilgili düzenleme yapılırdı. Bu çocukların, başta Terörle
Mücadele Kanunu’nun 2’nci maddesiyle Türk Ceza Kanunu’nun 314’üncü maddesiyle
220/6’ncı maddesiyle 220/8’inci maddesiyle sorunları vardır. Yani bu çocukların
bu kadar ağır cezalara mahkûm olmalarının nedeni bu saydığım maddelerdir. Bu saydığım
maddelerde hiçbir değişiklik yapılmadan bu çocukların sorunlarının çözüleceğini
iddia etmek ve buna bizim inanmamızı beklemek son derece yanlıştır değerli
arkadaşlarım. 
Bugün, adı
üstünde, “Terörle Mücadele Kanunu mağduru çocuklar” deniliyor, o zaman bu
tasarının neresinde Terörle Mücadele Kanunu’nda düzenlenmiş, çocuklarla ilgili
düzenlenmiş cezalarda bir indirim söz konusudur, Terörle Mücadele Kanunu’nun
5’inci maddesinin dışında? Bu çocukların en ağır ceza almalarının nedeni,
Terörle Mücadele Kanunu’nun 2/2’nci maddesinin ve Türk Ceza Kanunu’nun 220/6,
7’nci yollaması ile Türk Ceza Kanunu’nun 314’üncü maddesinin dördüncü
bölümünden yani silahlı örgüt üyeliğinden aldıkları cezadır değerli
arkadaşlarım. Bu cezayı bu Yasa’da koruduğunuz müddetçe bu çocukların
sorunlarını çözmeniz mümkün değildir. O zaman, bu çocukların sorunlarını
çözüyormuş gibi göstermek doğru değildir. Belki kısa vadede bu tasarıyla, siz,
toplumda yükselen tepkileri dindirebilirsiniz. Amacımız, toplumda yükselen
tepkileri zahirî olarak dindirmek midir, yoksa gerçekten yürekleri kanatan bu
çocukların sorunlarını köklü olarak çözmek midir?
Değerli arkadaşlarım, Hükûmetin her
konuda yaptığı gibi bu konuda da gerçekten bu çocukların sorunlarının başlıca
nedenleri olan Terörle Mücadele Kanunu’nda, Türk Ceza Kanunu’ndaki ana
maddelerdeki cezalarla ilgili hiçbir düzenleme yapmaksızın, orada hiçbir
değişiklik getirmeksizin olayın kıyısından, çevresinden kıvranması aslında Hükûmetin bu çocukların sorunlarıyla ilgilenmek yerine,
asıl amacının başka olduğu konusunda bizi düşünceye itmektedir. 
Nitekim, değerli
arkadaşlarım, bu kanun tasarısı öncelikle Hükûmet
tasarısı olarak 2009’un Kasım ayı içerisinde geldi. O zamandan beri bekletildi,
buzdolabına konuldu. 2010 Mart ayı içerisinde görüşmeler yapıldı, 31 Mart günü
bu alt komisyonda görüşüldü. Açıkça yetersiz olan bu tasarının yetersiz
olduğunu kendileri de anlamış olacaklar ki, hemen AKP’li 2 vekil arkadaşımıza
hazırlattıkları teklif ile yeni bir düzenleme yoluna gidildi. Ne yazık ki, o
getirilen teklif de bu çocukların sorununu çözmeye yetecek değildir değerli
arkadaşlarım. 
Şimdi, önerilen
değişiklik de çocuklardan daha çok büyüklerin işine yaramaktadır. Bir kere
Terörle Mücadele Kanunu’nda, demin de söyledim, 5’inci maddede terör suçlarının
çocuklar açısından artırımının uygulanmayacağı öngörülmüştür. Bu, zaten olması
gereken bir düzenlemedir, uluslararası hukuk belgelerine uygundur. Öbür yandan,
özel yetkili mahkemelerde çocukların yargılanmaması… Vallahi teşekkür ediyoruz,
lütfettiniz, zaten özel yetkili mahkemeler “doğal yargıçlık” ilkesine aykırı
olan mahkemelerdir. 
Bir de yeni
getirilen teklifle, Toplantı ve Gösteri Yürüyüşleri Yasası’nın 32, 33 ve
34’üncü maddelerinde değişiklik getirildi. Şimdi, gerçekten bu getirilen
değişiklik ile çocukların sorunlarını çözüyor muyuz, çözmüyor muyuz; ben, bunu
hem yüce Meclisimizin hem de Türk milletinin takdirlerine sunuyorum. 
Bugün itibarıyla
cezaevlerinde yatan kişi sayısı 119.925, cezaevlerinde yatan çocuk sayısı
2.460. Bu 2.460 çocuktan adli suçlu çocuk sayısı 2.264, Terörle Mücadele Kanunu
ve 2911 sayılı Kanun’a dayalı suçlardan çocuk sayısı 196. Yani, bizim burada
tartıştığımız konu 196 çocuğu mu ilgilendiriyor? Hayır, onu da ilgilendirmiyor
değerli arkadaşlarım. Yani, bu yasa tasarısı çıktığı zaman bu 196 çocuğun
hapishanelerden çıkacağını falan sanmamak lazım. Burada 2911 sayılı Yasa’nın 32
ve 33’üncü maddelerinden tutuklu, hükümlü sayısı toplamı 168 kişi. Bu 168
kişinin sadece 11 tanesi çocuk, 157 tanesi büyük. Tekrar ediyorum: 11 tanesi çocuk
değerli arkadaşlarım ve 157 tanesi büyük. 11 çocuktan 8 tanesi tutuklu, 1
tanesi hüküm özlü, 2 tanesi hükümlüdür. Bunun da 1 tanesi çocuk, 11 tanesi
büyük olmak üzere 12 kişisi 32’nci maddeye muhalefetten; 10 tanesi çocuk, 146
tanesi büyük olmak üzere 156 tanesi de 2911 sayılı Toplantı ve Gösteri
Yürüyüşleri Yasası’nın 33’üncü maddesine muhalefetten tutuklu bulunmaktadırlar.

Değerli
arkadaşlarım, bu tasarının, bu
çocukların sorunlarını hiçbir tarzda çözmeyeceği ayan beyan ortadadır. Hâl
böyleyken Hükûmetin, çocukların bu sorununu
çözüyormuş gibi toplumda gerçekten büyük beklentiler oluşturması yanlıştır.
Esas olan konu, ürkerek, çekingen davranarak, korkarak olaya yaklaşmak
değildir. Eğer siyasi iktidarın bu konudaki iradesi gerçekten “taş atan
çocuklar” olarak bilinen bu çocukların cezaevlerinden kurtulmalarını sağlamaksa
bunların sorunlarını çözmekse o zaman yapması gereken şey daha cesaretli, daha
kararlı davranarak bu çocukların sorunlarına yol açan Terörle Mücadele
Kanunu’na ve Türk Ceza Kanunu’nun ilgili maddelerine neşter vurmaktır. Bunu
vurmadığınız müddetçe olayları çözemezsiniz.
Değerli
arkadaşlarım, eğer, siz, hâlâ daha, bugün getirdiğiniz bu tasarıda, sırf
toplantı ve gösteri yürüyüşlerine katılmış olmayı… 
(Mikrofon
otomatik cihaz tarafından kapatıldı)
BAŞKAN – Lütfen,
sözlerinizi tamamlar mısınız Sayın Öztürk. 
ALİ RIZA ÖZTÜRK
(Devamla) - … örgüt üyeliği olarak kabul ederseniz, bu
anlayışı devam ettirirseniz, sizin bunu çözme iradesinde olmadığınız anlaşılır
ve siz, bugün hâlâ daha bu tasarıda bu taşla silahı aynı araç kabul eden ve
polise taşla mukavemeti ateşli silahla direnme sayan bir hukuksal düzenlemeyi
mevzuatınızda ısrarla sürdürmeye çalışırsanız, bu konuda samimi değilsiniz
demektir.
Değerli
arkadaşlarım, gerçekten, bugün, Türkiye'nin demokratikleştirilmesine ve
özgürleştirilmesine ihtiyaç vardır ve bunun için hiç zaman uzatmaya gerek
yoktur, hukuk devleti
ilkesinin güçlendirilmesi için bu demokratikleşme, özgürleşme bir aciliyettir ve bu -gazetenin manşetinde söylenildiği gibi-
hemen şimdi yapılmalıdır, yarına bırakılmamalıdır. Eğer gerçekten
demokratikleşme Türkiye’nin önünü açacaksa, bunları yarına bırakamayız diye
düşünüyorum. Hükûmeti, çocukların sorunlarını
gerçekten çözecek bir şekilde düzenleme yapmaya davet ediyorum.
Bu vesileyle,
Cumhuriyet Halk Partisi olarak beni dinlediğiniz için hepinize saygılar
sunuyorum. (CHP ve BDP sıralarından alkışlar)
BAŞKAN – Teşekkür
ediyorum.
Tasarının tümü üzerinde Milliyetçi Hareket Partisi Grubu adına söz
isteyen Rıdvan Yalçın, Ordu Milletvekili.
Buyurun Sayın
Yalçın. (MHP sıralarından alkışlar)
MHP GRUBU ADINA
RIDVAN YALÇIN (Ordu) – Teşekkür ediyorum Sayın Başkan.
Sayın Başkan, çok
değerli milletvekili arkadaşlarım; 526 sıra sayılı Tasarı’nın geneli üzerinde
Milliyetçi Hareket Partisi Meclis Grubu adına söz almış bulunuyorum. Bu
vesileyle konuşmamın başında yüce Meclisin değerli üyelerini saygıyla
selamlıyorum.
Değerli
milletvekilleri, maalesef, yine bir güne büyük acılarla uyandık. Tabii, bu
kürsülerden defalarca sözün bittiği yerde olduğumuz ifade edildi ama, ne yazık ki burada kınamaktan başka da bir imkân
elimizde bulunmuyor, ama ateş düştüğü yeri yakıyor, maalesef 6 vatan evladı
daha kara toprağa düşmüş bulunuyor.
Değerli
milletvekilleri, şimdi hemen şunu ifade etmek istiyorum: Burada bugün Terörle
Mücadele Kanunu üzerinde konuşuyoruz, Ceza Kanunu üzerinde, Ceza Muhakemesi
Kanunu üzerinde. Şimdi acaba, Sayın Cumhurbaşkanının “Güzel
şeyler olacak” diyerek başlattığı, Sayın Başbakanın, o Habur
görüntülerinden sonra “Umut verici gelişmeler” diye tanımladığı bu yıkım
projesinde bugüne kadar 150’ye yakın şehidimiz varken ve maalesef bugün
ülkemizin sokakları tekrar teröristler tarafından kesilebiliyor, insan
kaçırılabiliyorken, terör eylemleri büyük şehirlerde bile hayatı tehdit eder
hâle gelmişken, acaba vatandaşımız, burada bizden, Terörle Mücadele Kanunu
görüşmesinde ne bekliyor, ne talep ediyor diye sorduğumuzda, değerli
arkadaşlar, benim aklıma şunlar geliyor: Mutlaka böyle bir atmosferde, bu
Kanun’da bir şey görüşülecekse, orada tekrar asayişi sağlayacak bir olağanüstü
hâl uygulamasının geri gelmesinin görüşülüyor olması gerektiğini düşündüğünü
zannediyorum milletimizin. En azından, burada bugün biz kapsamlı ve sonuç alıcı
bir sınır ötesi harekâtın, kara harekâtının tezkeresini görüşüyor olmalıydık;
en azından, terörle ilişkili suçlar bakımından idamın geri getiriliyor olmasını
görüşüyor olabilmeliydik fakat değerli milletvekilleri, ne yazık ki iktidar
grubunun dayatmasıyla -görüyorum ki ana muhalefet de bu konuda iktidarla yarış
içerisine girmiş- böyle bir günde, henüz 6 şehidimizin mübarek bedenleri
toprağa verilmeden, biz, burada bir teröre zafiyet yasasını, teröre taviz
yasasını, terör örgütünü zafer kazandığı edasına sokacak bir taviz yasasını
görüşüyoruz. Bütün samimiyetimle, bütün içtenliğimle söylüyorum,
İktidara, Sayın Bakana ve AKP Grubuna bütün içtenliğimle söylüyorum: Gelin,
böyle bir günde şehitlerimizin aziz hatıralarını ve acılı ailelerini
incitmeyelim, bu tasarıyı geri çekin. Var mısınız Sayın Bakanım? Biz, samimi
olarak bunu talep ediyoruz sizden.
ŞENOL BAL (İzmir)
– Öyle bir dertleri yok onların.
HÜSEYİN YILDIZ
(Antalya) – Yarın görüşelim.
RIDVAN YALÇIN
(Devamla) - Değerli milletvekilleri, bu konunun diğer teferruatlarına geçmeden
önce, biraz safahatıyla ilgili düşüncelerimi sizlerle paylaşmak istiyorum.
Aylar önce bu tasarı Komisyona geldi ve bir alt komisyon kurulmuştu o zaman.
İlk getirildiği hâlinde, bugün getirildiği gibi af önerisi değil, çocuklar için
ceza indirimleri öngörüyordu fakat tasarı içerisinde teröristbaşının
tekrar yargılanmasına da imkân sağlayabilecek bir madde bulunmaktaydı. Bu
konuda hem ana muhalefet partisi hem Milliyetçi Hareket Partisi yoğun muhalefet
ettikten sonra alt komisyonda bu madde tasarıdan çıkartıldı. Daha sonra artan
terör eylemleri sebebiyle de zannediyorum epey bir zaman beklemeye alındıktan
sonra bugün artık iflas etmiş, tükenmiş bir yıkım projesinin, açılım projesinin
varlığının ispatı olarak tekrar burada Genel Kurula dayatılmak isteniyor.
Şimdi, değerli
milletvekilleri, alt komisyonda, esas komisyonda Sayın Hakkı Köylü, Sayın Ahmet
İyimaya Bey’den özellikle bir şeyi rica ettim. Burada
bir terör meselesini konuşuyoruz. Bu konuyu konuşurken sosyologlarla
konuşmayacak mıyız? Psikologlarla, pedagoglarla, terör uzmanlarıyla, cezaevi
müdürleriyle konuşmayacak mıyız değerli milletvekilleri? Şimdi buradan bu
çocukları salıvereceğiz. Bununla beraber, biraz sonra arz edeceğim,
yetişkinleri salıvereceğiz. Peki, bu nasıl algılanacak, nasıl yansıyacak? Bu
toplum, bu millet, terör örgütü ya da içi yanan milletimizin fertleri bunu
nasıl karşılayacak, nasıl değerlendirecek, nasıl reaksiyon verecek? Acaba biz
bu çocuklara iyi bir şey mi yapıyoruz, yoksa iyi bir şey yapıyor zannederek
daha çok çocuğun terör örgütü tarafından istismarına imkân mı sağlıyoruz? Bunları
tartışabileceğimiz uzman insanlar getirin dedik ama maalesef kimi temsil ettiği
bilinmeyen, neyi temsil ettiği bilinmeyen birtakım propagandistler, bu Meclise,
komisyona ne şekilde geldiği, kimin referansıyla geldiği belli olmayan birtakım
propagandistler o komisyonlarda görüş ifade ettiler ama devletimizin bu
uzmanları maalesef komisyonlara davet edilmediler değerli milletvekilleri.
Şimdi,
arkadaşlar, bir üzüntümü yine sizlerle paylaşmak istiyorum. Sayın Ahmet İyimaya’nın -Burhan
Hoca burada mı bilmiyorum- hukukçu arkadaşların, Sayın Meclis Başkanlığımızın
da dikkatini çekmek istiyorum. Arkadaşlar, görüştüğümüz kanun tasarısı 10
madde, yürütme, yürürlükle beraber 12 madde ve biz bu kanun tasarısını burada
temel kanun olarak görüşüyoruz. Şimdi, arkadaşlar, bakın, İç
Tüzük, temel kanunla ilgili ne söylüyor: “Bir hukuk dalını sistematik olarak
bütünüyle veya kapsamlı olarak değiştirecek biçimde genel ilkeleri içermesi,
kişisel veya toplumsal yaşamın büyük bir bölümünü ilgilendirmesi, kendi
alanındaki özel kanunların dayandığı temel kavramları göstermesi, özel kanunlar
arasında uygulamada ahenk sağlaması, düzenlediği alan yönünden bütünlüğü ve
maddeler arasındaki bağlantıların korunması…” diye devam ediyor. Şimdi,
arkadaşlar, hiç mi içinizde vicdanı olan hukukçu yoktur? Şu kanunu, 10 maddelik
bir kanunu bu Genel Kurula temel kanun diye getirmek, millete de, millet
iradesine de, Türkiye Büyük Millet Meclisine de yapılacak saygısızlıkların en
büyüğüdür değerli arkadaşlar. Olur mu böyle bir şey?
Yani Türkiye Büyük Millet Meclisi, kendi Tüzük’üne, kendi iç hukukuna riayet
etmiyor, bu ölçüde kötüye kullanıyorsa nasıl milletimizden hukuka riayet
etmesini isteyecek, bekleyecek? Meclis Başkanlığının bu kötü istismar için
mutlaka bir önlem alması gerektiğini düşünüyorum değerli arkadaşlarım.
Şimdi, sayın milletvekilleri, tasarıya dönersek tekrar, hemen
ifade etmeliyim ki Milliyetçi Hareket Partisi, gençlik ve çocuk meselesini
siyasetinin merkezine koymuş bir siyasi harekettir; ülkemizin, milletimizin,
devletimizin sonsuza kadar var olma ülküsünün ancak sağlıklı nesiller
yetiştirmeyle mümkün olacağına inanan, hem parti programında hem seçim
beyannamelerinde çocuklar ve gençlerimizin korunması, onların suçtan ve kötü
alışkanlıklardan uzak tutulması için önlemler almış bir siyasi harekettir. 
Ancak, bu tasarı,
değerli arkadaşlar, her şeyden evvel Anayasa’ya aykırıdır, her şeyden evvel
çocukların lehine olmayan, belki çocuk istismarının en kötü yapıldığı
örneklerden bir tanesidir; çocukların arkasına saklanarak, çocukların arkasına
gizlenerek yetişkinlerin affına dönük bir yasal çalışmadır.
Şimdi, değerli
arkadaşlar, bir defa, temel eleştirilerimizden bir tanesi, bu memlekette
“çocuk” dendiğinde sadece terör örgütüyle ilişkili çocuklar mı mağdurdur,
mustariptir ya da kamuoyunun önceliği sadece bunlar mıdır? Sizin, Genel
Başkanımızın da önerdiği gibi, bir genel çocuk meselesini, genel çocuk
suçluluğu meselesini elinizin tersiyle itip sadece terör örgütüyle ilişkili
suçlar işleyen çocuklar için özel birtakım yasal çalışmalar yapmanız Anayasa’ya
da aykırıdır, kamu vicdanına da aykırıdır, ayrıca ayrımcı unsurlar
içermektedir. 
Şimdi, değerli
arkadaşlarım, değerli milletvekilleri; ben, açıkçası bu kanun çıktıktan sonra,
iktidar milletvekili olan arkadaşlarımızın, bölgelerine gittiklerinde, mesela
daha önce basına yansımıştı, baklava çalıp tutuklanan bir çocuğun ana babasını
gördüklerinde ona ne cevap vereceklerini merak ediyorum. Gasp yapmış, hırsızlık
yapmış, evrakta sahtecilik yapmış ya da başka suçlar işlemiş -her suç kötüdür,
her suç antipatiktir- bu suçları işleyen insanların
babaları, anaları size geldiğinde “Sayın milletvekilim, terör örgütüyle
ilişkili suç işleyen, devletin polisine, jandarmasına taş atan, yasa dışı
amblemler taşıyan çocuklar bu milletin çocuğu da, bu Meclisin önceliği de,
bizim çocuklarımız neden bu haklardan faydalanamıyor?” dediklerinde ne cevap
vereceksiniz? Samimiyetle soruyorum, çok merak ediyorum. 
Değerli
milletvekilleri, bu tasarı, biraz önce de ifade ettiğim gibi, çocukların
arkasına saklanarak, tipik bir çocuk istismarıyla yetişkinler için aslında
getirilmektedir. Şimdi neler getirmektedir yetişkinler için, kısaca bunları
sizlerle paylaşmak istiyorum. Bir defa, kanunsuz yürüyüşlere silahsız
katılanlar için bir yıl-üç yıl olan ceza altı ayla başlayan bir cezaya
indirilmektedir. Dağılma sırasında cebir, tehdit, şiddet, saldırı ve mukavemet
edenler bugünkü kanunda üç yıl-beş yıl ceza almaktayken, yeni kanunla, Türk
Ceza Kanunu 265’e atıf yapılarak, altı ayla başlayan cezalara
dönüştürülmektedir. Toplantı ve izinsiz gösteri yürüyüşüne 23’üncü maddenin (b)
bendinde sayılan silah ve araçları taşıyarak katılanlar… Değerli arkadaşlarım,
bu silahlar nedir, sizlere bunu da arz etmek isterim: Ateşli silahlar,
patlayıcı maddeler, her türlü kesici-delici aletler, demir sopa, demir ve
lastik çubuklar, boğma teli, zincir gibi yaralayıcı bereleyici birçok alet
edevat… Değerli arkadaşlarım, şimdi, bunlarla katılanlar, bunları taşıyanlar
iki yıl ile beş yıl arasında ceza almaktayken bugünkü kanunda, yeni kanunla
altı ayla başlayan cezalara indirilmektedir. Evet değerli arkadaşlar, bu
silahları taşıyarak bir eyleme katılanlar altı ayla başlayan cezalar
alacaklardır. 
Silahlı olarak
yürüyüşe katılıp kendiliğinden dağılmayıp zor kullanılması hâlinde üç yıl-altı
yıl olan ceza, dağılma sırasında, biraz önce saydığım silah ve araçlarla
direnenler, karşı koyanlar… Sayın milletvekilleri, biraz önce ifade ettiğim,
silahlarla polise mukavemet eden, karşı koyanlar için bugünkü kanunda yer alan
beş ve sekiz yıl arası ceza yeni düzenlemeyle altı ayla başlayan cezalara
dönüştürülmektedir. 
Şimdi, işte,
sayın milletvekilleri “Çocuklar için getiriyoruz.” diye ifade edilen,
gerekçesinde ve buradaki, Hükûmet adına yapılan
konuşmada hiçbir şekilde bu boyutu ifade edilmeyen tasarının arkasından çıkanlar
bunlar. 
Şimdi soruyorum
Sayın Bakana, Sayın İktidara: Kimlere çıkarıyorsunuz Sayın Bakan bu yasayı?
Çocuk istismarı yaparak kimleri cezaevinden çıkarmak istiyorsunuz? Kimler bu
yasadan faydalanacak? Kimler, soruşturulan ya da tutuklu, hükümlü olarak bu
yasadan faydalanacak, bunları ifade etmeniz lazım. Bu yasayı temel kanun olarak
görüştürme arzunuzun sebebi bu mudur? Bunları burada ifade etmemizin -maddeler
üzerinde konuşulmasın diye- gizlenmesini mi istiyorsunuz, doğrusu merak
ediyorum. 
Değerli
milletvekilleri, tasarının çocuklarla ilgili kısmına gelince… İzinsiz gösteri
yürüyüşüne katılan, buna bağlı örgüt üyeliği ve örgüt propagandası suçlarına
-hiç lafı ezmeye, büzmeye gerek yok- bir af getirilmektedir değerli
milletvekilleri. Terör suçlarında çocuklar bakımından getirilen artırım
indirilmektedir, birtakım yargılama usulleri düzenlemektedir. İnfaz usullerinde
çocukların lehine olabilecek bazı düzenlemeler bulunmaktadır. 
Şimdi, değerli
milletvekilleri, bütün suçlu çocuklar bakımından -biraz önce ifade ettim-
meseleyi ele almak yerine, sadece bir iki suç tipi ve suçlu tipi bakımından
ayrıcalıklar sağlamanın kamu vicdanını yaraladığını düşünüyorum. Özellikle,
terör suçları bakımından, ki terör suçları öldürme,
uyuşturucu madde, kaçırma, gasp gibi suçlar terör amacıyla işlendiğinde terör
suçu tanımına giriyor ve değerli arkadaşlar, yarı oranında artırılıyor. Şimdi,
bu tasarıyla, çocuklar bakımından bu artırımın kaldırıldığını görüyoruz. 
Sayın
milletvekilleri, bu açıkça Anayasa’ya aykırı bir husustur. Bir suç tipini yaşa
göre, cinsiyete göre değiştiremezsiniz. Yani, mesela, kadınlar da zayıflar, o
zaman kadınlar için de cinayet suçlarını yarı oranda mı uygulayalım? Böyle bir
sonuca bizi ulaştırır. Bu gibi indirimler, bu gibi avantajlar genel hükümlerde
yer almaktadır. Yaş küçüklüğü ya da diğer şahsa özel sebepler, bu uygulama
Anayasa’ya da bu sebeple aykırıdır. 
Şimdi, değerli
milletvekilleri, yine kendi içerisinde de tasarı hatalarla doludur. Mesela
çocuklar için getirilen düzenlemede yürüyüş esnasında propaganda yaparsanız suç
olmayacak ya da serbest kalacaksınız ama mesela evde propaganda yaparsanız
bundan ceza göreceksiniz. Bunun gibi teknik olarak da çok ciddi hataları
vardır. 
Şimdi, değerli milletvekilleri, işin özeti şudur: Bu tasarı
kanunlaşır ise ilk suç bakımından çocuklar için polis, jandarma taşlamak
serbest olacaktır; polis, jandarma sopalamak serbest olacaktır; yüzünü gizleyip
örgüt adına eylem yapmak serbest olacaktır, Sayın Başbakan Aydın’da “Açılımınız
sürdükçe analar ağlıyor.” afişiyle uğraşırken intikam afişleri asmak serbest
olacaktır, örgüt propagandası serbest olacaktır. 
Şimdi, değerli
milletvekilleri, yine bir maddede, Ceza Muhakemesi Kanunu 250 hususunda bir
değişiklik var özel yetkili ağır ceza mahkemeleri bakımından. Biz de gerçekten
çocukların hangi suçu işlerse işlemiş olsun, bu, terör suçu bile olsa özel
yetkili mahkemelerde yargılanmasına gönlümüz razı değil. Ancak,
sayın milletvekilleri, bu ülkeye gelip “Ben emirle geldim, örgüt üyesiyim ve
pişman değilim.” deyip törenlerle karşılanıp serbest kalanlar, örgüt üyeliğini
itiraf ettiği hâlde serbest kalanlar varken, mesela Haberal
Hoca gibi, ne buldunuz, silah mı buldunuz, cephane mi buldunuz da yıllardır bu
insanlar hâkim karşısına çıkamadan ya da neyle suçlandığını öğrenemeden
cezaevlerinde bir gizli tanık terörünün mağduru olarak bu kötü şartlarda
yaşamaya mahkûm oldular? Yani şunu anlatmaya çalışıyorum ki özel
yargılama usulleri yalnızca çocuklar bakımından değil, ülkemizde bu İktidar
uygulamalarıyla beraber yetişkinler için de çok ciddi bir tehdide dönüşmüştür. 
Şimdi, değerli
milletvekilleri, sürem azaldığı için bazı konuları ister istemez atlamak
zorunda kalıyorum. Çok önemli bir kararı sizlere okumak istiyorum. Şunu da
belirtmek gerekir: Bu konuda zaman zaman mahkemelerin
de ölçüsüz kararlar verdiğini kabul etmek gerekir fakat değerli
milletvekilleri, bir olayı, bir dosyayı, bir olayın işleniş biçimini görmeden,
olayı dramatize ederek, olaya duygusal bir boyut katarak, efendim “taş atan
mazlum çocuklar” gibi değerlendirmenin doğru olmadığı inancındayım.
Bakın, çok yeni
bir mahkeme kararında: “Ağabeylerimiz bizi öldürmekle tehdit edip
göstericilerin arasına katılmamızı istediler. Tanımadığım kişiler çuval
içerisinden çıkardıkları taşları bize dağıtıp polise atmamızı söylediler, ben
de korktuğum için böyle bir şey yaptım.”
Bir diğer sanık:
“Ağabeylerimiz bizi eyleme katılmaya zorladılar, elimize çuvalla taş verdiler,
zorla polisi taşlattılar.”
Bir diğer sanık,
değerli milletvekilleri: “Yüzü maskeli bir grup tarafından tehdit edilerek
olaylara katılmaya zorlandık. Terör örgütüyle bir ilgim yoktur.”
Şimdi, değerli
arkadaşlarım, burada öyle anlatılıyor ki, sanki bu eylemlere katılan her çocuk…
Hatta “Türk hâkimleri o kadar cani ki, tesadüfen o sokaktan geçen her çocuğu
alıp, on beş yirmi yıl cezalara mahkûm ediyor.” diye takdim ediliyor.
İşte bu
anlattığım, sizlere okuduğum kararda sayın milletvekilleri, çocuklara
mahkemenin verdiği ceza birer yıl, polise mukavemet cezasıdır. Örgüt
üyeliğinden ve propaganda suçlarından beraat ettirmiştir mahkeme. Bunun gibi
mahkeme kararları da vardır. 
Bunun hukuki
dayanağı da vardır değerli milletvekilleri. Türk Ceza Kanunu 28’inci maddede,
aynen okuyorum: “Karşı koyamayacağı veya kurtulamayacağı cebir, şiddet veya
muhakkak ve ağır bir korkutma veya tehdit sonucu suç işleyen kimseye ceza
verilmez.”
Şimdi, arkadaşlar
-tabii, zamanım daraldığı için toparlamakta zorlanıyorum- bakın, Türk hukukunda
on iki yaşını ikmal etmemiş bir insan adam bile öldürse cezalandırılamaz. On iki - on beş yaş arasındaki bir insan, uzman hekim tarafından
“İşlediği suçun farik ve mümeyyizidir,
bilincindedir.” raporu almadan cezalandırılamaz ve bu durumdaki kişilere
ağırlaştırılmış müebbet hâlde on iki-on beş yıl, müebbet hâlde dokuz-on bir
yıl, diğer hallerde cezasının yüzde 50’si indirilerek verilir ve her halükârda
yedi yıldan fazla ceza verilemez. 
Şimdi, değerli
milletvekilleri, Türkiye’deki problem aslında bir mevzuat eksikliği değil.
Çocuklar bakımından da mevzuatımızda yeterli hükümler vardır fakat Türkiye’de
kurum eksikliği vardır ve siyasi irade eksikliği vardır. Siz biraz önceki
okuduğum örnek kararda, bu çocukların eline taş veren canileri yakalayamaz,
adaletin önüne çıkaramazsanız, çıkarmazsanız, bu çocukların istismarına göz
yumarsanız değerli arkadaşlarım, burada yapıldığı gibi pansuman tedbirlerle,
efendim, örgüte yeni bir zafer kazandık şarkısı söyleme imkânı verirsiniz. Bu
yapılan iş doğru değildir, hayırlı değildir sayın milletvekilleri. 
Onun için,
değerli arkadaşlarım, özellikle, şunu ifade etmek istiyorum: Yaşına rağmen
kendisini bir örgüt içerisinde, örgüt hiyerarşisi içerisinde konumlandırıp…
(Mikrofon
otomatik cihaz tarafından kapatıldı) 
BAŞKAN – Lütfen
sözlerinizi tamamlayınız Sayın Yalçın. 
RIDVAN YALÇIN
(Devamla) - …suç işlemekte sebat eden herkes mutlaka müstahakını
görmelidir. Ama biraz önce ifade ettiğim çerçevede, istismar edilen çocuklar
bakımından yasal imkânlar vardır, bu çocuklara suç işlettiren canileri bulmak
da siyasi iktidarın görevidir. Bütün bunlar yapılmadan değerli arkadaşlarım,
yapılacak bu tasarıdan sonra karşımıza çıkması muhtemel riskleri de sizlerle
paylaşmak istiyorum: Yetişkinler de çocuklar gibi cezaevinden çıkarılacaktır. Korkarız ki Habur’dan girenler gibi
meydan meydan gezdirilip birer küçük kahraman olarak
topluma gösterilecektir, örgüt bunu bir zafer olarak takdim edecektir ve en
kötüsü, terörle bazı hedeflere ulaşılabildiğinin çok acı bir örneği olacaktır
ve değerli milletvekilleri, lütfen, bu sözüme dikkat buyurun, Türkiye’de
yıllarca töre cinayetleri yaşı küçük çocuklara işlettirildi sırf ceza
indirimleri var diye. Bugün bu kanuna oy vererek çıkaracağınız
çocukların bundan sonra başına geleceği her eylemden ve bu çocukların canını
yakacağı her insandan sizler sorumlu olacaksınız. İnşallah genç yaşlarda, küçük
yaşlarda… 
(Mikrofon
otomatik cihaz tarafından kapatıldı)
BAŞKAN – Buyurun.

RIDVAN YALÇIN
(Devamla) – Bitiriyorum, selamlıyorum Sayın Başkanım. 
…bu vatanın dört
bir yanından gelerek “Hey on beşli on beşli” şarkılarına mazhar olmuş yaşı
küçük çocukların ülkeyi vatan müdafaasında kurtardığı ruh tekrar dirilir, gelir
diyor bu düşüncelerle yüce heyetinizi saygıyla selamlıyorum. (MHP ve CHP
sıralarından alkışlar) 
BAŞKAN – Teşekkür
ediyorum Sayın Yalçın.
Sayın Yalçın,
konuşmanız sırasındaki, bu tasarının temel kanun olarak görüşülmesi konusunda
Başkanlığın müdahale etmesiyle ilgili görüşünüze karşı şu açıklamayı yapmak
durumundayım:
İç Tüzük’ün
91’inci maddesini okumaya başladınız ama sonunu getirmediniz: “…Hükûmetin, esas komisyonun veya grupların teklifi, Danışma
Kurulunun oybirliği ile önerisi üzerine Genel Kurulca karar verilebilir.”
diyor.
RIDVAN YALÇIN
(Ordu) – Efendim, ben okudum.
BAŞKAN -
Malumunuz olduğu gibi, 19’uncu maddede, eğer gruplar anlaşamazlarsa...
RIDVAN YALÇIN
(Ordu) – Telkinde bulunursunuz. İç Tüzük’ü korumak, uygulamak sizin
mükellefiyetiniz, aynı zamanda İç
Tüzük’e aykırı bir işlem...
BAŞKAN – Bir
müsaade eder misiniz Sayın Yalçın.
“...öneri olarak getirilebilir”den bahsedilmekte. Dolayısıyla Başkanlığın
yapacağı herhangi bir şey söz konusu değil. Zaten daha önce, Genel Kurulca
karar verilmiştir.
RIDVAN YALÇIN
(Ordu) – Bir yanlışlık yapılıyor. Bunun yanlış bir uygulama olduğunu ifade
edin.
BAŞKAN – Teşekkür
ediyorum.
Birleşime beş
dakika ara veriyorum.
Kapanma Saati: 18.51
DÖRDÜNCÜ OTURUM
Açılma Saati: 18.58
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Yusuf COŞKUN
(Bingöl) 
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Dördüncü
Oturumunu açıyorum. 
526 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon ve Hükûmet yerinde.
Şimdi söz sırası,
tasarının tümü üzerinde söz isteyen Barış ve Demokrasi Partisi Grubu adına
Hamit Geylani, Hakkâri Milletvekili.
BDP GRUBU ADINA
HAMİT GEYLANİ (Hakkâri) – Sayın Başkan, değerli milletvekilleri; görüşülmekte
olan yasa tasarının tümü üzerine Barış ve Demokrasi Partisi Grubu adına söz
aldım. Genel Kurulu saygıyla selamlıyorum.
Değerli
milletvekilleri, Türkiye, Birleşmiş Milletler Çocuk Haklarına Dair Sözleşme’yi
onaylayarak 1995 yılında yürürlüğe koymuş ve 2005 yılında da Çocuk Koruma
Yasası’nı çıkarmıştır. Hem sözleşme hem de yasa, işledikleri suç ne olursa
olsun on sekiz yaş altındaki tüm bireyleri çocuk olarak kabul eder, ayrıca
çocukların tüm haklarını sağlar, destekler ve korur. Oysaki Terörle Mücadele
Yasası, çocuklar hakkında benimsenmiş uluslararası sözleşme ve ilgili
protokollere oldukça aykırıdır. Ayrıca Çocuk Koruma Yasası’na ve Anayasa’da
düzenlenen hukuk devleti ve eşitlik gibi ilkelere de aykırılık oluşturmakta,
eşitler arasında eşitsizlik yaratmaktadır. Bu sorun, Terörle Mücadele
Yasası’nın kabul edildiği 1991’den beri vardır. Ne var ki 2006 yılında yine AKP
Hükûmeti döneminde yapılan değişiklikle derin bir
hukuksuzluk daha yaratılmıştır. 
Terörle mücadele
mağduru çocuklar, bu suçlara ek olarak, yetişkinler için geliştirilmiş olan
özel soruşturma, yargılama, cezalandırma ve infaz rejimi mağdurlarıdır da aynı
zamanda çünkü hem genel olarak hem de özel olarak aynı süreçte iki kez hakları
ihlal edilerek cezalandırılmaktadırlar. 
Değerli
arkadaşlar, tasarıda Terörle Mücadele Yasası’nın 5, 9 ve 13’üncü maddelerinde
değişikliğe gidilmektedir. Kuşkusuz bu değişiklikleri önemsiyoruz ancak ne
yazık ki şu anda binlercesi hakkında soruşturma açılan, yüzlercesi tutuklanan
ve onlarca yıl hapis cezası istemiyle yargılanan çocukların mağduriyetlerini
karşılamaktan oldukça uzaktır. Kalıcı ve köklü bir çözüm içermiyor, ayrıca
çocuk ceza-adalet sistemi ve evrensel hukuk normlarıyla da uyuşmuyor. 
Tasarıda yer alan
bu üç maddenin yanı sıra, Terörle Mücadele Yasası’nın 2 ve 7, TCK’nın 220’nci maddelerinde de değişiklik yapılmadan çocuk
haklarından söz etmek olanaklı değildir. Çünkü Terörle Mücadele Yasası’nın
2’nci maddesi ve TCK’nın 314’üncü maddesi
yollamasıyla, aynı yasanın 220/6 maddesi gereğince örgüt üyesi olmasalar bile
örgüt adına suç işleyenler örgüt üyesi gibi cezalandırılmaktadırlar. 
Yine tasarıda yer
almayan, Terörle Mücadele Yasası’nın 7/2 bendi kapsamında, bir gösteride
yüzlerinin kısmen veya tamamen kapatılması, örgüt propagandası suçu olarak bir
yıldan beş yıla kadar hapis cezasıyla cezalandırılmaktadır.
Değerli
milletvekilleri, sonradan tasarıya yamalanan 2911 sayılı Yasa’nın üç madde
değişikliği de ne yazık ki tasarıyı istenildiği gibi hukukileştiremiyor ve
yaşanan sorunlara yanıt olma noktasında oldukça eksik kalıyor. Düzenleme ile
2911 sayılı Yasa’ya eklenen 34/a maddesi de pozitif hukuk mantığına aykırı,
hadisenin üstünü kapatmayı amaçlayan bir düzenlemedir. Sadece bir gösteriye
katıldığı gerekçesiyle beş ayrı suçtan yargılanıp ceza alan bu çocuklar, yine
terörist muamelesi görecek ve bu suçlardan dolayı yargılanıp onlarca yıl hapis
cezaları alacaklardır. 
Toplantı ve
Gösteri Yürüyüşleri Yasası’nda değişmeyen ama mutlaka değişmesi gereken 23/b ve
28/4 maddeleri taş atmayı silahlı eylem saymaktadır. Bu hükümler de çocukların
ağır ve orantısız cezalar almasının diğer bir nedenidir. Daha yeni -bakınız,
daha yeni- bu tasarı komisyondan geçtikten sonra Urfa’da M. B. adındaki bir
çocuk sadece bir eyleme katıldığı gerekçesiyle beş ayrı suçtan yargılanıp tam
on bir yıl hapis cezasına çarptırılmıştır. Ayrıca her gün de benzer tekrarlarla
karşı karşıyayız.
Değerli
arkadaşlar, en önemlisi de bu durum TCK’nın 44’üncü
maddesinde düzenlenen fikrî içtima hükümlerine de aykırı düşmektedir çünkü
fikrî içtimada fail, işlemiş olduğu tek bir fiille birden fazla suç tipini
ihlal ediyorsa, bunlardan en ağır cezayı gerektiren suçtan dolayı
cezalandırılır. Bunu destekleyen TCK’nın 43’üncü
maddesi de şöyle: “Sadece kasten öldürme, kasten yaralama, işkence, yağma
suçları fikrî içtima dışında bırakılmıştır, diğerleri bu kapsam içinde. Buna
rağmen TCK 220’nci maddesi ile fikrî içtima ilkeleri ortadan kaldırılmıştır.
Suçta ve cezada kanunilik ilkesi yok sayılmakta, suç ve ceza adaletiyle orantılılık
ilkesine de aykırılık oluşturulmaktadır.
Değerli
arkadaşlar, çözüm olarak önerilen düzenleme başlı başına yeni potansiyel
sorunlara da açıktır çünkü yasa tasarısı, çocuk adalet sistemi açısından kendi
içerisinde saklı iki önemli tehlikeyi de barındırmaktadır. Birincisi, hürriyeti
bağlayıcı cezaların çocuklara özgü güvenlik tedbirleri olarak infaz edilmesine
ilişkin düzenlemedir. Çünkü uygulamada çocukların cezaları, ailelerinden
alınarak ve onları da cezalandırarak yani aileleri de cezalandırarak yatılı
bölge okulları veya Çocuk Esirgeme Kurumuna ait yurtlarda infaz edilecektir.
Böylece çocuklara özgü bu güvenlik tedbirleriyle yine çocukların özgürlükleri
kısıtlanmakta, kendilerini suçlu, ailelerinden, çocuk çevresinden ve toplumdan
yalıtılmış, itilmiş bir psikoloji içinde bulacakları tehlike kaçınılmaz
olacaktır.
İkinci tehlike
ise TCK’ya rağmen, şimdiye kadar olmayan hukuk
sistemine “çocuk mükerrirliği” kavramını monte etme
şaşkınlığıdır. TCK 58/5 maddeye bir bakınız, varsa yanınızda Yasa bakınız:
“Fiili işlediği sırada onsekiz yaşını doldurmamış
olan kişilerin işlediği suçlar dolayısıyla tekerrür hükümleri uygulanmaz.”
denilmektedir. Onun için tasarı, Ceza Yasası’nın bu genel hükmüne dolayısıyla
Anayasa’ya, çocuk haklarına ve uluslararası temel sözleşmelere de aykırı
düşmektedir. 
Ayrıca, on-on iki
yaşındaki bir çocukta “mükerrirlik” kavramı ve
sonuçlarını algılayabilecek muhakeme ve temyiz kudretinin olamayacağı da hukuki
bir saptamadır. Bu nedenle anılan tasarının yasalaşmasıyla cezaevleri yine
terörist muamelesi gören çocuklarla dolup taşacaktır. Zaten ceza yargılama
yöntemi yasasının tutuklamaya ilişkin 100’üncü maddesi bu işlemi doğal ve
günlük alışkanlığa çevirmiştir. Oysaki Çocuk Hakları Sözleşmesi’nin 37’nci
maddesinin (b) fıkrasına göre çocukların tutuklanması en son başvurulacak ve en
kısa süreyle tutulacak geçici bir önlemdir denilmektedir. 
Arkadaşlar,
çelişkiler bitmiyor, bir paradoks da Çocuk Koruma Yasası’nın 19, 21 ve 23’üncü
maddelerinde görülmektedir. Söz konusu Yasa’nın bu maddelerinde cezaların
ertelenmesi ve hükmün açıklanmasının geriye bırakılması bakımından sınır üç yıl
olarak kabul edilmiştir. Oysaki çocuk adalet sistemi gereğince bu sınırın en az
beş yıla çıkarılması gerektiğini düşünüyoruz ve savunuyoruz. 
Değerli
milletvekilleri, tüm bu acemi şaşkınlıklar karmaşasında Hükûmet
önerdiği düzenlemelere dahi sahip çıkma basiret ve iradesini göstermemiştir.
Anımsayacaksınız, önceki konuşan arkadaşlar da değişik bir biçimiyle
değindiler: Tasarının ilk hâlinde yargılamanın yenilenmesine ilişkin Ceza
Muhakemeleri Kanunu’nun 311/2’nci maddesi… Evet, evet, CHP ve MHP’nin
kendilerince Abdullah Öcalan’a yeniden yargılama yolunun açılabileceği
varsayımı ve kuşkusu üzerine yapılan itirazla taslaktan çıkarılmıştır.
Bakınız, hukuki
düzenlemeler, kuşkular ve acabalar üzerine kurulamaz. Her hukuki düzenleme,
genellik ve eşitlik ilkesi gereğince herkesi kapsar. Özel, şahsi istisnalar,
hukukun doğasına aykırıdır. Bu endişe, korku ve çifte standartların çağdaş
hukuk normlarında yeri yoktur ve olamaz. 
Ayrıca, her
hukuki düzenlemede lehe olan hükümler herkes için makabline şamildir, yani
geriye yürür. Kaldı ki böylesi pozitif bir gelişmeden başka yurttaşların da
yararlanması söz konusudur ancak bu subjektivizmden
ötürü Avrupa İnsan Hakları Mahkemesinin vermiş olduğu kesin kararlara rağmen,
aralarında Hulki Güneş davasının da bulunduğu tam iki yüz sekiz davada
yargılamanın yenilenmesi hakkı engellenmiştir.
Bakınız, bireye
özgü hukuk yaratma, onun evrensel hukuktan kaynaklı haklarını bloke etme, o
hakları yok sayarak ve dolayısıyla başka yurttaşların hukukunu da engellemek,
ilkel kabile hukuklarında bile rastlanamaz. Çağcıl hukukun temel ilkesi ve
mantığı bir bütündür. Bütünselliğin şahsi parçalara bölünmesi yasalitenin bölücülüğüdür, evrensel hukuk normlarını ayaklar
altına alma yaklaşımıdır.
Değerli
arkadaşlar, biz, Terörle Mücadele Yasası’nın bir bütün olarak ortadan
kaldırılması gerektiğini her defasında düşünüyoruz ve savunuyoruz, savunmaya da
devam edeceğiz. Zira, tüm yaşananların arka planına
baktığımızda, ne yazık ki çocukları ana rahminde terörist gören bir anlayış
vardır. “Bu da büyüyünce dağa gidecek.” kuşkulu ve korkulu yaklaşımıdır ve Kürt
sorununu terör sorunu olarak gören görme körlüğü, yirmi altı yıllık bir yıkım
ve kıyımdır. Çocukların yaşadığı sorunlar ise aslında büyüklerin yaşadığı
sorunların kendilerine yansımış hâlidir. Ayrıca, demokrasi ve toplumsal barış
çözümsüzlüğünün en önemli bir parçasıdır. Hiç sordunuz mu kendinize, bu
çocuklar neden taş atıyor? Neden demokratik eylemlere katılıp tepkilerini
ortaya koyma gereğini duyuyorlar? Onları taş atma noktasına taşıyan nedenler
nelerdir? Çocukları mahkûm ve mağdur etme yerine nedenleri mahkûm etmek
gerekmez mi değerli arkadaşlar? Asıl sorgulanması gereken asırlık çözüm
bekleyen sorunlardır. Bunlarla yüzleşmek ve geçmişi iyi okumaktan başka bir
seçeneğimiz yoktur, çünkü yaşananlar birer sonuçtur. 
Çocuklara taş
attıran sonuçların sosyal, siyasal, ekonomik ve psikolojik nedenlerine özce bir
bakalım. Bu çocuklar, 4 bin civarında boşaltılan, yakılan, yıkılan ve talan
edilen köylerden kopan çocuklardır. 4 milyon civarında göçe zorlanan,
gittikleri yerde hiçbir şekilde güvende olmayan, her tür yaşamdan alıkonulmuş
ailelerin çocukları bunlar ve bunlar, babası, kardeşi, en yakını öldürülmüş
veya faili meçhule gitmiş, işkence görerek sakat kalmış ya da zindanda yatan,
bir dramın içinde büyümüş, gülüşleri yere düşen çocuklar bunlar. Bu çocuklar,
her sabah “Türk'üm, doğruyum. Varlığım Türk varlığına armağan olsun. Ne mutlu
Türk'üm diyene.” ayrıştırıcı, benzer ezberler dayatılmış, ana dili yasaklanmış,
zorla başka aidiyetler kalıbına sokulmuş, öz benliği hiçleştirilmiş ve her
yanıyla ret ve inkâr edilmiş, aç ve çıplak çocuklar. 
Değerli
arkadaşlar, kuşkusuz, bütün dünya çocukları gibi Filistinli çocuklar da çok değerlidir.
Evet, çok değerlidir çünkü yaşadıkları ve yaşananlara karşı meşru duruş ve
tepkileri onları daha da değerli kılmaktadır. Peki, benzer kaderi paylaşan Kürt
çocukları yaşadıklarıyla ve meşruiyetlikleriyle daha mı az değerlidirler?
Başbakan Gazze’nin, Kudüs’ün kaderini Ankara’yla eşitleyerek
çizerken Hakkâri’yle kaderdaş kentlerimizin kaderine
neden çizikler atıyor peki? Sorarım. Neden “Çocuk da olsa kadın da olsa gereği
yapılacaktır.” diyor? İşte onun için şimdiye kadar gereği hep düşünüldü ve ayağa
kalkıldı, gereği düşünüldü ve kimi öldürüldü, kiminin kolu, bacağı koptu,
gerisi ise zindanlara atıldı ve arkasından da “Sevmeyen terk etsin.” denildi.
Bu cesaretin bir sonucu olarak da -altını çizerek vurguluyorum, bu cesaretin
bir sonucu olarak da- biz dağdan ülkeye barış yollarının açılması gayreti
içindeyken ve bu gayreti yaparken çok bedeller ödememize rağmen, Genelkurmay
Başkanı neden savaşa giden dağ yollarını gösteriyor? Tüm bunlar kimin hakkı ve
kimin haddine? 
Değerli
arkadaşlar, çocuklara ve büyüklere dair yaşamın her alanındaki hak ihlalleri ve
hukuksuzluklar son
yirmi altı yılla birlikte asrın serüvenidir. Bu da sadece öfkeyi ve
ayrıştırmayı çoğaltır, kayıpları artırır. Hiçbir ayrım yapılmaksızın her kayıp
bu ülkenin kaybıdır, her damla kan canımızdan sızan derin bir acıdır. Bunu tüm
samimiyetimizle söylüyoruz. Ne var ki acılar, ne günlük ne yıllık ve de
ne bir iki iktidar dönemlik değildir. Yaşanan acılar son yirmi altı yılın
cumhurbaşkanları, başbakanları, genelkurmay başkanları, siyasi partileri,
dönemin hükûmetleri ve bağlı tüm kuruluşları kapsayan
bir ezber çözümsüzlük, ısrar ve inadın bakiyesidir. 72 milyon insanımızın
çağrısı “Gelin, bu inattan vazgeçin.” diyor. 
Değerli
arkadaşlar, can pazarı üzerine yapılan oy hesapları kimseyi insanlık, barış ve
demokrasi iklimine taşımaz, hele hele cennet kapısını
hiç açmaz. 
Arkadaşlar, bütün
oylar sizin olsun, bütün oylar sizin olsun. Yeter ki yirmi altı yıldır yüzlerce
hudut birlikleri, benzerleriyle denediğiniz yöntemler sonucu daha da derinleşen
çözümsüz, ezber klişelerden vazgeçiniz. Vazgeçiniz. Toplumsal barışın inşası
iradesini gösteriniz.
(Mikrofon
otomatik cihaz tarafından kapatıldı)
BAŞKAN –
Sözlerinizi tamamlayınız lütfen.
HAMİT GEYLANİ
(Devamla) – Teşekkür ederim Sayın Başkan.
Evet arkadaşlar,
toplumsal barışın iradesini ve cesaretini gösteriniz. Evet, o zaman bütün oylar
sizin olsun. 
Değerli
arkadaşlar, bu havarımızı toplumsal barışa olan
susamışlığımızın bir ifadesi olarak kabul edin.
Evet, sözlerime
son verirken eksikliklerine rağmen tasarıyı desteklediğimizi, ancak verilecek
değişiklik önergeleriyle bu tasarının sorunları kökten çözüme kavuşturacak bir
hâle gelmesini umuyor, Genel Kurulu bir kez daha saygıyla selamlıyorum. (BDP
sıralarından alkışlar) 
BAŞKAN – Teşekkür
ediyorum.
Tasarının tümü
üzerinde AK PARTİ Grubu adına söz isteyen Hakkı Köylü, Kastamonu Milletvekili. 
Buyurun. (AK
PARTİ sıralarından alkışlar) 
AK PARTİ GRUBU
ADINA HAKKI KÖYLÜ (Kastamonu) – Sayın Başkan, değerli milletvekilleri; 526 sıra
sayılı Tasarı ve Teklif’in üzerinde AK PARTİ Grubu adına söz almış bulunuyorum.
Yüce heyeti saygıyla selamlıyorum.
Konuşmacılar,
genellikle tasarının sadece bir bölümü üzerinde görüş serdettiler. Çocuklarla
ilgili kısmı çok önem arz ediyor gerçekten. Ben de o kısımdan bahsedeceğim ancak
oraya geçmeden önce tasarıda başka neler var, birer ikişer cümleyle kısaca izah
etmek istiyorum.
Bu tasarıda İnfaz
Hakimliği Kanunu’nda bir değişiklik var. Bu
değişikliğe göre cezaevlerinde disiplin cezası almış olan kişilerin infaz
hâkimliğine yapmış olduğu itiraz sonrasında, bu itirazın üzerine hâkimin ilgili
kişinin savunmasını alması gerektiği yönünde -bu savunma yazılı da olabilir ama
bizzat şifahi savunma da yapabilir- buna imkân tanıyan bir düzenleme var.
İkinci olarak
ülkemizi çok yakından ilgilendiren ve başımızı ağrıtan göçmen kaçakçılığı
suçlarıyla ilgili bir düzenleme var. Bu düzenlemeyle göçmen kaçakçılığı suçları
teşebbüs derecesinde kalmış olsa bile tamamlanmış gibi cezalandırılacaktır. Zira, bunun gerekçesi, bu kaçakçılık suçlarından -daha
önceki bildiğimiz gümrük kaçakçılığı suçlarında da buna benzer bir hüküm vardı-
bu suçlardan dolayı faillerin yakalanması çoğu zaman imkânsız hâle geliyor. Suç
tamamlandığı andan itibaren herkes zaten Türkiye’yi terk etmiştir,
tamamlanmadığı takdirde Türkiye sınırları içerisinde veya karasuları içerinde
yakalandığı zaman da teşebbüs sayılıyor, cezası da az olduğundan istenilen
sonuç alınamıyor. Hem bunu tamamlanmış gibi kabul ettik hem de cezalar
yükseltildi. Yükseltilme gerekçesi de kamyonlarla, 50 kişilik
motora 100 kişi doldurmak suretiyle deniz motorlarıyla insan onuruna
yakışmayacak tarzda, hayvanlar gibi bu insanların nakledilmesi söz konusu idi.
İşte, bundan dolayı, bu şekilde insan onuruna ve haysiyetine yakışmayan bir
fiil işlendiği takdirde cezada artış var, ayrıca bu nakil sırasında eğer bu
kişilerin hayatı tehlikeye girmişse yine cezada önemli bir artış var.
Bunun dışında,
itiraz edilmeyen, genellikle kabul gören çocuk mahkemelerinin bütün çocukları
yargılamasına ilişkin bir değişiklik var. Terör suçları, özellikle Ceza
Muhakemesi Kanunu’nun 250’nci maddesinde yazılı suçlardan dolayı yargılanan
çocuklar, özel yetkili ağır ceza mahkemelerinde yargılanıyordu. Bu düzenlemeyle
artık, çocuklar, hangi suçu işlemiş olurlarsa olsunlar, özel yetkili ağır ceza
mahkemesinde değil, tek hâkimli çocuk mahkemelerinde veya ağır ceza
mahkemesinde yargılanacak. 
Bunun dışında,
çocuklar hakkında verilen, özellikle terör suçundan dolayı verilen cezalarda
diğer suçlular gibi kanundan ileri gelen bir hükümle “Bu suçlardan dolayı
verilen cezalar seçenek yaptırımlara çevrilemez ve ertelenemez.” hükmü vardı.
Çocuklar için bu hükmü kaldırdık ve bu imkân kendilerine tanındı. 
Evet, kısaca,
bahsedilmeyen hükümler bunlar. Gelelim çocuklara.
Şu anda
bildiğimiz gibi, çocuklar, gerçekten gündemimizi meşgul etmektedir. Ülkemizin
özellikle bir bölümünde toplantı ve gösteri yürüyüşlerine katılan çocuklar, bu
gösteri yürüyüşleri sırasında işlemiş oldukları fiillerden dolayı çeşitli
cezalara maruz kalmaktadırlar. Nedir bu cezalar? Önce kısaca onu izah edeyim
size. Bir çocuk düşünün veya birkaç çocuk, birisi bunları teşvik etti, iteledi.
Her ne olursa olsun, cebir ve şiddet kullanarak çocukları
buraya birisi yönlendirdiyse -arkada-şımızın
bahsettiği gibi- bunun zaten cezası yok ama birisi teşvik eder, ikna eder veya
para verirse veya başka şekilde bu çocukları bu toplantı ve gösteri
yürüyüşlerine dâhil ederse bu yürüyüşe katılmaktan ve yürüyüş sırasında görevli
memurlara mukavemet etmekten… Nedir bu mukavemet? Taş atmak veya sopayla
karşı gelmek. Silahlı kısmını saymıyorum, silahı ayrı tutuyorum, en basitinden
başlıyorum işe. Taş atmak suretiyle karşı geldilerse buradan aldıkları ceza,
büyüklerin asgari aldığı ceza on üç buçuk yıldır, çocukların aldıkları ceza
dokuz yıl ve altı yıl dokuz ay. Yani on beş-on sekiz yaş arasındaki çocuklar
dokuz yıl, on iki-on beş yaş arasındaki çocuklar da altı yıl dokuz ay ceza
almaktadırlar. Basitçe söylediğimiz takdirde, bir gösteri yürüyüşüne katıldı,
bu gösteri yürüyüşü örgüt propagandasına dönüştürüldü ve burada birkaç tane taş
attı. İşin temeli bu. 
Şimdi, bu ceza
gerçekten doğru mudur, adil midir, değil midir? Önce bunu tartışalım. Çocuğun
ne maksatla, nasıl yaptığından ziyade bu cezanın adil olup olmadığını
tartışırsak bu cezanın adil olduğunu kimse söyleyemez. 
Biz ne yaptık?
Yapılan şudur: Bu çocuklar hakkında, büyükler de dâhil olmak üzere… Bazı
arkadaşlarımız “Büyüklere daha çok imkân tanıyor bu tasarı.” dedi. O da 2911
sayılı Kanun, olağanüstü şartlarda çıkarılmış olan despot bir yasa. Bu Yasa’ya
göre, demin bahsettiğim şekilde, herhangi birisi izinsiz bir gösteri yürüyüşüne
katıldı, polis “Dağılın.” dedi, dağılmadı, başka bir şey yapmadı. Polis
dağıtmaya başladığı andan itibaren ceza hükümleri devreye giriyor ama taşla,
sopayla -bakın silah demiyorum, silah daha sonra, diğer silahlar- eğer polise
karşı geldilerse buradan alınacak ceza beş yıldır, çocuk için de büyük için de.
İşte bu ceza, bundan dolayı ağırdır ve bu hareketten dolayı, toplantı ve
gösteri yürüyüşlerinin cezasının bu kadar çok olmasından dolayı birçok kişiye
de ceza verilmemektedir. Zira, hâkimler, bu kadar bir
olayın cezasının bu kadar ağır olmaması gerektiğini düşünerek çoğu zaman beraat
ettirme yolunu aramışlardır. Bunu örgütler için söylemiyorum. Eğer örgüt adına
yapıldıysa dedim zaten, on üç buçuk yıla çıkıyor. Hiçbir örgütle ilgisi yok.
Tekel işçilerini ele alalım. Onlar da polise karşı geldiler, direndiler.
Tazyikli suyla, hatta gazla polis bunları engellemeye çalıştı. Onların da
alacağı ceza beş yıldır. Eğer “doğru” diyorsanız ve “uygundur” diyorsanız
söyleyecek sözüm yok ama bu ceza da haksızdır ve ağırdır. Birkaç gün önce bir
yerde minibüsçüler bir direnişe geçtiler. Onlar da aynı şeyi yapabilirler ve
onlar da buradan beş yıl ceza alabilirler. Bu doğru değildir.
Şimdi, biz ne yaptık?
Buradaki cezayı aşağı düşürdük. Doğrudur, alt sınırı altı aya indirdik, üst
sınırı üç yıl ama memura karşı gelmekten dolayı zaten bizim Ceza Kanunu’muzda bir hüküm var, 265’inci madde. Orada, bu
şekilde karşı gelindiyse -bu tarif ettiğim şekilde- memura, bir yıldan başlayan
cezası vardır. Yani silahlı karşı geldiyse alt sınırı bir yıldır bunun, üst
sınırı altı yıla kadar çıkabilir. Buradan ceza verilecektir karşı gelenlere. 
Ayrıca,
propaganda yapmaktan ceza verilecektir. Ayrıca, örgüt üyesi olmaktan gene ceza
verilecektir -büyükler için söylüyorum bunu- ve büyüklerin şu anda, bu indirime
rağmen alacağı ceza on bir yıldır. Yani on üç buçuk yıl ceza on bir yıla
indirilmiştir ve kurtulmaya yönelik herhangi bir düzenleme olarak kimse bunu
görmemesi lazım.
Şimdi, değerli
arkadaşlar…
ŞENOL BAL (İzmir)
- Anlatmakta bile zorlanıyorsun. 
AKİF AKKUŞ
(Mersin) – İnanmadan anlatıyorsun, inanmadan!
HAKKI KÖYLÜ
(Devamla) – Öyle mi? Peki, peki...
AKİF AKKUŞ
(Mersin) – Öyle konuşuyorsun.
BAŞKAN – Sayın
milletvekili, lütfen…
HAKKI KÖYLÜ
(Devamla) – Size istediğiniz zaman dışarıda da anlatırım. Neyse…
BAŞKAN - Sayın
Köylü, Genel Kurula hitap edin lütfen.
HAKKI KÖYLÜ
(Devamla) – Ben Genel Kurula hitap ediyorum.
Değerli
arkadaşlar, çocukları kurtarmaya yönelik birtakım davranışlar dedik, birtakım
düzenlemeler dedik. Büyüklerle ilgili kısmını size kısaca izah ettim. Elbette
ki bundan çocuklar da istifade edecek Toplantı ve Gösteri Yürüyüşleri
Kanunu’nda eğer bir değişiklik yapıyorsak. Zaten birinci hedefimiz çocuklardı
ama çocuklarla ilgili düzenlemeyi yaparken ister istemez büyükler de istifade
etmiştir, bir miktar edecektir ve doğrudur, etmesi de doğrudur. 
Çocukları
cezaevine atarsak, şu andaki gibi altı yıl veya dokuz yıl cezayı verirsek ne
olur? Bazı arkadaşlarımız dediler ki: “Siz çocukları serbest bırakırsanız, bu
çocuklar yarın kahraman gibi gezer, örgüt de bundan zafer kazanmış gibi bir
davranış içerisine girer ve örgütü güçlendirirsiniz.” Ben bunun tamamen
karşısındayım, tam tersini iddia ediyorum. Neden tersini iddia ediyorum? Hangi
suçtan olursa olsun cezaevine girip çıkan adamın çoğuna baktığınız zaman önce
ayakkabısının topuğuna basarak başlar bu işe. Daha sonra yan yürümeye başlar.
Daha sonra yan bakmaya başlar. Derken cezaevinden bir kabadayı çıkmıştır. 
Çocuk ne yapar?
ŞENOL BAL (İzmir)
– Hiç kimseyi atmayın o zaman cezaevine.
HAKKI KÖYLÜ
(Devamla) - Şimdi, bakın, ben size gerçekleri söylüyorum, bilmeyenlerin de bunu
öğrenmesinde fayda vardır. 
Çocuk veya büyük
hiç fark etmez, cezaevine girdiği zaman böyle bir suçtan dolayı, bir örgüt
üyesi olarak kabul edildikten dolayı cezaevine girerse şu olur: Örgüt üyeleri
hemen çocuğa yapışırlar. Çocuğun peşinden ayrılmazlar ve bunu bırakmazlar.
Söyledikleri şey şudur: “Seni artık bu devlet yakaladı. Sen polisle karşı karşıya
geldin. Bundan sonra senin peşini bırakmazlar. Her hâlde ve her şartta seni
örgüt üyesi kabul ederler. Sen ne kadar uzaklaşırsan uzaklaş, seni örgüt üyesi
olarak kabul edip senin defterini dürerler….
HÜSEYİN YILDIZ
(Antalya) – Sayın Vekilim, nereden biliyorsun?
HAKKI KÖYLÜ
(Devamla) - Sana bundan sonra hayat hakkı tanımazlar.” Çocuk ne kadar karşı
çıkarsa çıksın, gel…
HÜSEYİN YILDIZ
(Antalya) – Sana mı uyguladılar?
HAKKI KÖYLÜ
(Devamla) - Ben yıllarca savcılık yaptım, biliyorum.
HÜSEYİN YILDIZ
(Antalya) – Yok böyle bir şey!
HAKKI KÖYLÜ
(Devamla) - Savcılık yaptım biliyorum ben. 
HÜSEYİN YILDIZ
(Antalya) – Sizin gibi savcılar yüzünden oluyor zaten.
HAKKI KÖYLÜ
(Devamla) - Sen işine bak.
OKTAY VURAL
(İzmir) – Böyle bir şey olur mu ya! Yani devlet diye bir şey yok mu? Yapar,
eder… Kaç tane çocuk bu?
HAKKI KÖYLÜ
(Devamla) - Sen işine bak. 
BAŞKAN – Sayın
Milletvekili, lütfen…
HAKKI KÖYLÜ
(Devamla) – Değerli arkadaşlar, bu, büyük için de geçerlidir, çocuk için de
geçerlidir. 
Daha sonrasını
anlatayım. Çocuğun ailesi elbette ki çocuğunun örgüte karışmasını istemez,
engel olmak ister, çocuk da karışmaz istemez. Belki suçu işledi, belki
işlemedi; bir süre sonra cezaevinden çıkar ve uzaklaşır. Örgütle ilgisini
keser. Daha sonra, terör örgütü bir yerde bir suç işler. Herhangi bir örgüt
üyesi yakalanır. Ya yakalananlardan birisi ya da dışarıdaki başka örgüt üyeleri
bu çocuğun daha önce almış olduğu kimlik bilgilerini, ailesini, etrafını,
adreslerini, hepsini bildiğinden dolayı “Bu suçun içinde kimler de var?”
deyince ilk önce bu çocuğun ismini söyler, yetişkin de olabilir bu, onun ismini
söyler. Ondan sonra tabii ki polis, gider “Sen bu suça karışmışsın, gel bakalım
buraya.” der ve çocuk, artık “Ben karışmadım.” diye derdini anlatamaz.
HÜSEYİN YILDIZ
(Antalya) – Polislerimizi suçlamayalım. 
AKİF AKKUŞ
(Mersin) – Peki, polis ne yapsın?
HAKKI KÖYLÜ
(Devamla) – Ve sonunda şuraya gelir iş: “Aynı kişiler gene tekrar çocuğun
peşine düşer, “Biz sana daha önce söylemiştik, biz sana daha önce demiştik,
seni devlet bir defa yakaladı mı bir daha seni bırakmaz, sen artık bu devletin
mimlediği birisisin, sen bize gelmek zorundasın.” diye…
OKTAY VURAL
(İzmir) – Böyle bir şey olur mu ya! Devlet basıyor, çekiyor, götürüyor. Şu
anlayışa bak ya!
Sayın Bakan,
böyle bir açıklama olur mu? Devlet alır, yapar, suçlu sensin… 
ADALET BAKANI
SADULLAH ERGİN (Hatay) – Konuşma özgürlüğü var, çıkar konuşursunuz.
HAKKI KÖYLÜ
(Devamla) - …çocuğa tekrar müracaat ederler ve işte o garip çocuk veya işte o
bildiğimiz herhangi bir insan, yaşlı da olabilir bu, örgütten kaçan kişi bu
takdirde der ki: “Demek ki bu iş böyleymiş, ben gitmesem de devlet beni bir
defa…”
OKTAY VURAL
(İzmir) – Grup adına konuşuyor bir de ya!
BAŞKAN – Lütfen
Sayın Milletvekili…
HAKKI KÖYLÜ
(Devamla) – “…yakaladı mı ben örgütten kurtulamıyorum, o hâlde örgüte döneyim.”
İşte, çocukları cezaevinde tutmanın, örgütle karşı karşıya getirmenin sonucu
budur. 
HÜSEYİN YILDIZ
(Antalya) – Ne söylediğini bilmiyorsun ya! Bilmediğin şeyleri konuşma!
HAKKI KÖYLÜ
(Devamla) – Çocuğu cezaevinde tutarsanız örgüte daha kolay karışır. Bu sadece
çocuk için değil, çocuğun ailesine de giderler, onlara gerekirse maaş da
bağladıklarını söylerler ve o çocukların ailesini de ikna etmeye çalışırlar. 
OKTAY VURAL
(İzmir) – Demek devlet yapıyor bunları! Polisler mi yapıyor bunları?
HAKKI KÖYLÜ
(Devamla) - Başta razı olmasalar dahi sonunda eğer dönüp dolaşıp bu çocuk
tekrar cezaevine düşerse o zaman ailesi de buna inanır. 
AKİF AKKUŞ
(Mersin) – Çözüm söyle, çözüm!
HÜSEYİN YILDIZ
(Antalya) – Yani sizin İktidarınızda polislere bunları mı yaptırıyorsunuz?
Sayın Vekilim, olmuyor ya! Bir de “Savcılık yaptım.” diyorsunuz. 
BAŞKAN – Sayın
Yıldız, lütfen…
Sayın Köylü,
buyurun. 
BEKİR BOZDAĞ
(Yozgat) – Ya, sonuçlarını söylüyor adam.
OKTAY VURAL
(İzmir) – Ne sonuçlarını söylüyor? “Devlet suça teşvik ediyor.” diyor ya! “Suç
işletiyor.” diyor ya!
HÜSEYİN YILDIZ
(Antalya) – O zaman İçişleri Bakanına soralım, böyle mi yapıyor polisleri?
BAŞKAN – Sayın
Milletvekili, lütfen…
HAKKI KÖYLÜ
(Devamla) – Sizin konuştuklarınızı fazla ciddiye almıyorum, kusura bakmayın.
HÜSEYİN YILDIZ
(Antalya) – Sen kendin ciddi değilsin. Sen ciddiyetten de uzaksın, olmasan
bunları söylemezsin. 
HAKKI KÖYLÜ
(Devamla) – Şimdi, başka bir şey daha söyleyeceğim. 
Değerli
arkadaşlar, şu andaki düzenlememiz -demin Ali Rıza Bey de söyledi- yetersizdir,
açık konuşuyorum ben, yetersizdir. Esasında, Terörle Mücadele Kanunu’nda yapmış
olduğumuz değişiklikler bizim istediğimiz tarzda bir değişiklik değildi. 
OKTAY VURAL
(İzmir) – Yapın, elinizi tutan mı var!
HAKKI KÖYLÜ (Devamla)
– Hiçbir yerde, Terörle Mücadele Kanunu’nda yazılı olduğu hâlde -ki, bu
kanunlardaki suçların cezaları yüksektir, terör suçu olduğu için zaten yüksek
ceza konulmuştur- ayrıca başka bir maddeyle burada yazıldığı için “Yarı oranda
daha, bir defa daha artırılır.” diye bir hüküm yok hiçbir yerde. Biz bunu
aslında kaldırmak düşüncesiyle Terörle Mücadele Kanunu’ndaki cezaları
yükselttik, yani terör suçlarının cezalarını yükselttik ama 5’inci maddedeki
artırmayı ortadan kaldıramadığımız için anormal bir ceza sistemi çıktı ortaya
ve fahiş bir ceza çıktı. O yüzden, bu cezaların gerçekten indirilmesi doğrudur.

Şimdi gelelim
çocuklarla ilgili yaptığımız kısma. Şu andaki elimizdeki Adalet Komisyonundan
geçen tasarıya baktığımız takdirde, çocuklara verilecek ceza gene üç yıl ile
dört yıl arasındadır ve bu cezalar seçenek yaptırıma çevrilebilecek bir ceza
değildir görünüşte. Ali Rıza Bey demin söyledi “Bu yeterli değildir.” diye.
Evet, bizim için de yeterli değildir. Şu anda arkadaşlarımız bir çalışma
yapmışlardır, bir önerge hazırlamışlardır. Bu çocukların, yani toplantı ve
gösteri yürüyüşü yapmak suretiyle 2911 sayılı Gösteri Yürüyüşleri Kanunu’na
muhalefet ve örgüt adına propaganda yapmak suçları işlediği kabul edilen bu
çocukların otomatik olarak aynı zamanda da örgüt üyesi gibi cezalandırılmasının
önüne geçecek bir düzenleme vardır, şu anda hazırdır. Asıl olması gereken de
doğrusu da odur. Biz bunu Komisyonda yapamadık ama şu anda arkadaşlarımız öyle
bir önerge hazırladılar. Bu önerge hazırlandıktan sonra, 34/a maddesinde
yapılan bir değişiklik vardı, artık o değişikliğe de ihtiyaç kalmayacaktır. Bu
yeni önerge işi daha düze çıkaracaktır. 
AKİF AKKUŞ
(Mersin) – Hapishaneler yetersiz, herkesi affedin, herkesi!
HAKKI KÖYLÜ
(Devamla) - Şimdi bu yalnız bütün çocukların terör örgütü üyesi olamayacağını,
terör örgütü üyesi gibi hiçbir zaman ceza alamayacağını öngören bir düzenleme
değildir. Bir çocuk terör örgütü üyesi elbette ki olabilir, terör örgütü adına
gider bir yeri bombalayabilir, bir insan öldürebilir, bir sabotaj yapabilir.
Bunlar ayrıktır, bu maddenin kapsamına girmemektedir. Buradaki incelik şudur:
Bir toplantı ve gösteri yürüyüşü düzenleniyor; nereden geldiği, nereden gittiği
belli olmayan bir yürüyüş. Çocuklar bunun içine karambolden
gidiyor…
ŞENOL BOL (İzmir)
– Ne karambolü ya? 
HAKKI KÖYLÜ
(Devamla) - …ama sonunda öyle bir şey çıkıyor ki ortaya…
RIDVAN YALÇIN
(Ordu) – Bu kadar basit mi Hakkı Bey ya? Bu kadar basit mi Allah’ını seversen
ya? 
HAKKI KÖYLÜ (Devamla) - …bu çocukların tamamen iradesinin
dışında. Taş atmıştır tamam, yürüyüşe katılmıştır, başka belki bir yerde
birinin camlarını da kırmıştır, o da ayrı bir suçtur. 
RIDVAN YALÇIN
(Ordu) – Hâkim arkadaşlara da saygısızlık ediyorsun Hakkı Ağabey. Yapma
Allah’ını seversen!
HAKKI KÖYLÜ
(Devamla) – Camları kırmak ayrı bir suçtur, o da bunun içinde değildir. 
RIDVAN YALÇIN
(Ordu) – Yapma, hâkim arkadaşlara saygısızlık ediyorsun.
HAKKI KÖYLÜ
(Devamla) – Bunun dışında işte bu iki suçtan dolayı otomatik olarak bu
çocukları örgüt üyesi gibi cezalandırılması hukuk mantığına uymamaktadır. İşte
bundan dolayı…
RIDVAN YALÇIN
(Ordu) – Ya, bu kadar psikopat mı Türk hâkimleri? Yapma Allah’ını seversen!
HAKKI KÖYLÜ
(Devamla) – Hâkim psikopat değil. Düzenlemeyi değiştiriyoruz. 
RIDVAN YALÇIN
(Ordu) – Yahu, sokaktan geçenlere ceza mı veriyor? Yapma Allah’ını seversen ya!
HAKKI KÖYLÜ
(Devamla) - Benim söylediklerimi iyi dinlersen anlarsın. Biz bunu
değiştiriyoruz, o şekilde olmaması gerektiğini öne sürüyoruz. 
RIDVAN YALÇIN
(Ordu) – Beraat edenler de var. 
OKTAY VURAL
(İzmir) – Biraz önce söyledin…
HAKKI KÖYLÜ
(Devamla) – Değerli arkadaşlar, yani burada söylemek istediğim: Sadece bu iki
suçtan dolayı -sadece örgüt propagandası yapmak ve gösteri yürüyüşüne
katılmaktan dolayı- çocukların otomatik olarak örgüt üyesi olarak cezalandırılmasını
doğru bulmuyoruz ve bu düzenleme de bunu getirmektedir. 
Bir şey daha
söyleyeyim: Geçtiğimiz günlerde İstanbul’da düzenlenen kırk ülkenin katılmış
olduğu, kırk ülkenin profesörlerinin, cezacılarının katılmış olduğu
Uluslararası Ceza Kongresi’nde ortaya çıkan görüşlerde genel olarak çocukların
terör örgütleriyle ilişkilendirilmemesi yönünde bir çalışma var. 
ŞENOL BAL (İzmir)
– Dünyada örneği yok. 
HAKKI KÖYLÜ
(Devamla) – İkinci olarak da çocukların on dört yaşından önce ceza
sorumluluğunun kaldırılmasına yönelik bir çalışma var dünyada. Şu anda biz de
henüz o yönde bir girişim yok. 
ŞENOL BAL (İzmir)
– Dünyada kaç ülkede teröre karışan çocuk var? 
HAKKI KÖYLÜ
(Devamla) – Ayrıca bir şey daha var: On sekiz-yirmi bir yaş arasındaki
gençlerle ilgili de özel düzenlemeler yapılıyor. 
OKTAY VURAL
(İzmir) – Ha, oraya da geleceğiz, tamam.
HAKKI KÖYLÜ
(Devamla) – Şu anda bizim konumuz değil bu, biz böyle bir şey düzenlemedik ama
bizi de bu konuda eleştirdiler. 
OKTAY VURAL
(İzmir) – Onu da düşünüyorsunuz. Önergeyle mi getireceksiniz on sekiz-yirmi bir
yaşı? 
HAKKI KÖYLÜ
(Devamla) – On sekiz-yirmi bir yaş arasındakilerin cezaevinde bulunduğu
koşullarla ilgili bir düzenleme bu yoksa “On sekiz- yirmi bir yaş arası ceza
almasın, cezaevinden çıksın.” şeklinde bir şey değil. 
Bu düzenlemeler
var. Yani ister istemez dünyayı da bir tarafından takip etmek zorundayız ama
şunu kabul edebiliriz: Terör örgütüne bu çocukları kaptırmamak için ne
gerekiyorsa yapacağız. Bu, terörle bir mücadele usulüdür, terörle bir mücadele
şeklidir. 
ŞENOL BAL (İzmir)
– Terörü bitirin, terörü!
OKTAY VURAL
(İzmir) – Terör örgütüyle mücadele edin siz. Çocukları terör örgütüne teslim
ediyorsunuz.
S. NEVZAT KORKMAZ
(Isparta) – Bu güne kadar sekiz yıldır ne yaptınız, bir anlatın bakalım.
HAKKI KÖYLÜ
(Devamla) – Terör örgütü ne kadar çok çocuğu yanına çekerse o kadar çok adam
kazanır. Bizim derdimiz çocukları terör örgütüne teslim etmemektir. 
(Mikrofon
otomatik cihaz tarafından kapatıldı)
BAŞKAN – Lütfen sözlerinizi tamamlar mısınız.
HAKKI KÖYLÜ (Devamla)
– Hepinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür
ediyorum.
RIDVAN YALÇIN
(Ordu) – Başkanım, yerimden kısa bir söz talebim var.
BAŞKAN – Ne diye
söz talebiniz var?
RIDVAN YALÇIN
(Ordu) – Sayın konuşmacı konuşmasında sözlerimi benim kastetmediğim anlamda
ifade etti.
BAŞKAN – Ne
söyledi, Sayın Yalçın, ne söyleyerek sözlerinizi yanlış aksettirdi?
RIDVAN YALÇIN
(Ordu) – Efendim, şunu ifade etti: Benim getirdiğim eleştirilere, efendim,
devletin çocukları hapse attığında bu çocukların örgüt üyesi…
BAŞKAN – Buyurun,
yerinizden bir dakika.
V.- AÇIKLAMALAR (Devam)
9.- Ordu Milletvekili Rıdvan Yalçın’ın, Kastamonu
Milletvekili Hakkı Köylü’nün, konuşmasındaki bazı
sözlerini kastetmediği anlamda ifade ettiğine ilişkin açıklaması
RIDVAN YALÇIN
(Ordu) – Çok teşekkür ediyorum Sayın Başkan.
Şimdi, değerli
arkadaşlar, bir şeyi özellikle ifade etmek istiyorum. Bir suçun önemi zamana
göre azalabilir, artabilir, bir eylemi suç olmaktan çıkarabilirsiniz ama çıkıp
da bu kürsüde savcılık yapmış bir insanın “Efendim, bu çocukları hapse atarsak
bunları örgüt kapıyor, daha büyük suçlu oluyorlar.” gibi bir acziyeti devlet adına ifade etmeye hakkının olmaması
gerekir. Aynı mantıkla yaklaşırsak o zaman hırsızları tutuklamayalım, gaspçı
olurlar; efendim, sarkıntılık edenleri tutuklamayalım, tecavüzcü olurlar! Böyle
bir mantık olabilir mi, böyle bir şey ifade edilebilir mi? Siz devlet olarak
neredesiniz, bu infaz kurumları sizin kontrolünüzde değil mi yani? Tutuklanan
herkesin daha büyük suçlu olarak karşımıza çıkacağını ifade etmek, ceza
mantığında, ceza teorisinde böyle bir şey yok. Bir suç, anlamı değişir, cezası
değişir, suç olmaktan çıkabilir ama böyle bir mantık bir hukukçu tarafından
ifade edilemez diye düşünüyorum.
Söz verdiğiniz
için teşekkür ediyorum.
BAŞKAN – Teşekkür
ediyorum Sayın Yalçın.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (Devam) 
BAŞKAN – Komisyon
adına Adalet Komisyonu Başkanı Ahmet İyimaya söz
istemişlerdir. 
Buyurun. (AK
PARTİ sıralarından alkışlar)
ADALET KOMİSYONU
BAŞKANI AHMET İYİMAYA (Ankara) - Sayın Başkanım, yüksek Genel Kurulun değerli
üyeleri; sözlerimin başında hepinizi saygıyla selamlıyorum.
Yüce Meclis şu
anda, bir büyük sorunla bir büyük değerin çatışmasından kaynaklanan problemlere
ilişkin yasal bir çözüm arayışı içerisinde. Büyük sorun ortak gerçeğimiz, ortak
acımız, varlığımıza ve güvenliğimize, bütünlüğümüze yönelik bir saldırı. Büyük
değer insan varlığının devamının bir şartı, demokrasi ve barış amacının tam da
odak noktası, çocuklarımız.
Değerli
arkadaşlar, evlatlarımız sadece bir insan değil, hukuk öznesidir. İnsanlık
tarihinin bidayetinden şu ana kadar, çocuğun tabi olduğu hukukla büyüğün tabi
olduğu hukuk tamamen farklı olmuştur. Dinlerde bu durum vardır, klasik hukuk
metinlerinde bu durum vardır ve nihayet, şu andaki dünya pozitif hukukunda da
evrensel anlamda bu fark vardır. 
Çocuk ceza
hukuku, bizim yürürlükteki mevzu ceza hukukumuzda gerçekten evrensel
standartlara uygun şekilde tanzim edilmiştir ancak mücadele ettiğiniz terör,
yürürlükteki ceza hukukunun başlangıçta tanıdığı veya karşılaştığı bir sorun
değil. Terörle mücadelede hukuk bir araç, gerekli fakat
yetersiz bir araç. 
RIDVAN YALÇIN
(Ordu) – Taziyede bulunun, yanlış anlaşılır Amasya’da. 
ADALET KOMİSYONU
BAŞKANI AHMET İYİMAYA (Devamla) - Şu soru sorulmalı: Terör ortak sorunumuz
olduğuna göre teröre sürüklenen çocukların hukuki rejimi, bağlı bulunduğu ceza,
yargılanacak yargı ve infaz kuralları aynen büyüklerinki gibi mi olsun? Bu soru
sorulmuştur. 2006 yılında Türkiye, suça sürüklenen çocuklara, büyük olan
teröristlerin fiillerinin, büyük olan teröristlerin tabi olduğu yargılama
rejiminin hükümleri uygulansın denmiştir ve Türkiye şu anda bir değerli
partimizin savunduğu tezi pratik olarak kurallaştırmış ve uygulamıştır. Fakat, değerli arkadaşlar, yaşadığımız tecrübemizden elbette
ki dersler çıkarabiliriz. Bundan öte, Türkiye 1994 yılında Birleşmiş Milletler
Çocuk Hakları Sözleşmesi’ni yüce Mecliste oy birliğiyle kabul etmiştir ve Çocuk
Hakları Sözleşmesi bir çocuk ceza hukuku sözleşmesidir. Türk Ceza Kanunu’ndaki
hükümlere, terör mevzuatındaki hükümlere rağmen, bu hükümler ola ola Türk hâkiminin bu hükümleri yok sayarak doğrudan
uygulama mükellefiyeti vardır Anayasa’mızın 90’ıncı maddesine göre. Yüksek
Kurulun dikkatlerine bu sözleşmedeki çocuk cezalandırma prensiplerini arz etmek
ve paylaşmak istiyorum. 
Der ki bu
sözleşme: “1) Çocuk suçlarında hapis son çaredir,
olmazsa olmaz çaredir. Ondan önce, eğitici, ıslah edici, geleceğin ortak
varlığı teminatı olan çocuğu kaybetmeyecek, kazandıracak yöntemler
geliştiriniz.” Birinci ilke budur.
“2) Son çare
olmasına rağmen en kısa ceza olmalıdır ve büyüklerin tabi olduğu cezalar
olmamalıdır.” diyor.
“3) Çocuk
büyüklerin tabi olduğu yargılama rejimine, büyüklerin yargılandığı mahkemelere,
büyüklerin infaz edildiği tutukevlerine konamaz.” 
Avrupa İnsan
Hakları Mahkemesinin kararı öyledir, Birleşmiş Milletler Çocuk Hakları
Sözleşmesi öyledir ve nihayet -temenni ediyorum ki Adalet Bakanlığı not alır
bunu, telafi eder- bu sözleşmeye göre çocukla ilgili ceza yaptırımının
niteliği, türü ne olursa olsun, onun mutlaka zorunlu olarak, resen temyize tabi
kılınması lazım. Çocuk Güney Afrikalı olabilir, çocuk benim evladım olabilir,
çocuk düşmanımın çocuğu olabilir ama çocuk insanlığın ortak değeridir ve hukuk,
onu gerçekten ıslah edici sistem içerisinde çözüm ürettiği zaman hukuktur, ceza
hukuku da o anlamda insanidir. (AK PARTİ sıralarından alkışlar)
RIDVAN YALÇIN
(Ordu) – Ağabey, diğer suçlu çocuklar önemli değil mi?
ADALET KOMİSYONU
BAŞKANI AHMET İYİMAYA (Devamla) - Şu anda yapılan nedir? Suça sürüklenen
çocuklarda sürükleyen mutlaka ağır şekilde cezalandırılacaktır. Ceza Kanunu’nun
37’nci madde, sanıyorum diğer maddeler 68’dir, belki şey ediyorum...
Yine, burada
yaptığımız ne?
RIDVAN YALÇIN
(Ordu) – Ağabey, sadece bu çocuklar mı var içeride? Sadece bu çocuklar mı var
Sayın İyimaya?
ADALET KOMİSYONU
BAŞKANI AHMET İYİMAYA (Devamla) - Değerli arkadaşlar, yüksek Genel Kurula
sesleniyorum. Sevgili Rıdvan Yalçın’ın sorusuna özel sohbetimde cevap veririm.
Şimdi, yaptığımız
ne? 
OKTAY VURAL
(İzmir) – Taş attığı zaman mı çocuk oluyor? Başka çocuk yok mu?
AKİF AKKUŞ
(Mersin) – O taşlardan birisi kafanıza değse ne yaparsınız Sayın İyimaya?
ADALET KOMİSYONU
BAŞKANI AHMET İYİMAYA (Devamla) - Yaptığımız ne?
Bir: Diyoruz ki
çocuk suça sürüklenmiş ve suç işlenmişse büyüklere uygulanan ağırlaştırılmış
rejim değil diğer çocuklar olsaydı böyle bir cürüm olmasaydı, böyle nitelikli
terör cürümü, ne uygulanacaksa odur; bir, yani maddi ceza hukukuna müdahale
var.
İki: Özel yetkili
ağır ceza yargısında yargılanmasın.
Üçüncüsü: İnfaza
da yine Avrupa İnsan Hakları Mahkemesinin bize tertip ettiği mahkûmiyet ve
ihlal kararlarını bertaraf edecek bir yapı.
Arkadaşlar,
aslında sorunu felsefe, mantık ve backgraund olan
temelinde tartıştığımız zaman farklı tartışmıyoruz. 
ŞENOL BAL (İzmir)
– Her konuyu öyle tartış o zaman!
ADALET KOMİSYONU
BAŞKANI AHMET İYİMAYA (Devamla) - Hiç kimsenin çocuğun ortak değer olacağı, hiç
kimsenin terörün ortak acımız olacağı noktasında farklı bir düşüncede olacağını
düşünmüyorum. 
Yüce
Parlamentonun hayırlı şey yaptığını düşünüyorum.
Yüce Parlamentoyu
gönülden saygıyla selamlıyorum. (AK PARTİ sıralarından alkışlar)
BAŞKAN – Teşekkür
ediyorum Sayın İyimaya. 
AKİF AKKUŞ
(Mersin) – Sizi dinlemeye bile gelmiyor partilileriniz, dikkat et!
BAŞKAN – Tasarı
üzerinde şahsı adına söz isteyen Mevlüt Akgün,
Karaman Milletvekili.
Buyurun Sayın
Akgün. (AK PARTİ sıralarından alkışlar)
MEVLÜT AKGÜN
(Karaman) – Sayın Başkan, değerli milletvekilleri; Terörle Mücadele Kanunu ile
Bazı Kanunlarda Değişiklik Yapılmasına Dair Kanun Tasarısı üzerinde şahsım
adına söz almış bulunmaktayım. Bu vesileyle yüce heyetinizi saygıyla
selamlıyorum.
Konuşmamın hemen
başında Hakkâri’nin Çukurca ilçesinde terör örgütü PKK’nın saldırı sonucu şehit
olan askerlerimize Allah’tan rahmet, kederli ailelerine ve Türk milletine
başsağlığı diliyorum. Ayrıca yaralı askerlerimize acil şifalar diliyorum.
Bugün Mecliste bu
yasanın görüşülmesi nedeniyle hain ve bölücü örgüt PKK’nın saldırı yapabileceği
endişesindeydim. Nitekim de öyle oldu çünkü PKK devletimizin ve milletimizin
ortak düşmanıdır. Aynı zamanda Kürt kökenli vatandaşlarımızın da düşmanıdır.
Kürt-Türk, kadın-çocuk demeden öldürmeye devam etmektedir. Amaçlarından bir
tanesi de demokratik gelişmelerin önüne geçmektir. PKK’nın demokrasi, barış,
hak, hukuk ve adalet talepleriyle ilgisi yoktur ve hiç olmamıştır. 
Ülkemiz ne zaman
ekonomik ve sosyal bakımdan gelişmesini hızlandırsa, hangi zaman demokratik
standartlarını yükseltmek için çaba gösterse PKK devreye girmekte ve
Türkiye’nin önünü kesmeye çalışmaktadır. Ancak çabaları nafiledir, sonuçsuz
kalacaktır. Bizler bu milletin çocukları olarak bin yıldır bu topraklarda
kardeşçe yaşadık, sevinçleri ve acıları paylaşan ortak bir tarihimiz var, et
ile tırnak gibi iç içe geçen aile ve toplumsal dokuya sahibiz. Türkülerimiz,
şarkılarımız, oyunlarımız, masallarımız, velhasıl kültürümüz aynı iklimden
beslenmektedir. Dolayısıyla bundan sonraki bin yıllarda da Türkiye Cumhuriyeti
vatandaşları olarak, güçlü, mutlu, huzurlu, tam demokratik bir ülkenin
vatandaşları olarak birlikte yaşamaya devam edeceğiz. 2023 yılında inşallah
dünyanın en güçlü 10 ülkesinden 1’i olma hedefini birlikte yakalayacağız.
Sayın Başkan,
değerli milletvekilleri; bu kanun tasarısı, kamuoyunda “taş atan çocuklar
kanunu” diye adlandırılan ve uzunca bir süredir gündemi meşgul eden önemli bir
tasarıdır. Ancak, tasarı sadece -az önceki konuşmacılar da ifade ettiler- suça
itilen çocuklar lehine düzenlemeler içermemektedir; aynı zamanda 2911 sayılı
Toplantı ve Gösteri Yürüyüşleri Kanunu’nda düzenleme yapmaktadır. Kanunun
“Direnme” başlıklı 32’nci ve 33’üncü maddeleri yeniden ele alınmaktadır. Ayrıca
çeşitli uluslararası örgütlerde eleştiri konusu olan ve insan haklarını ihlal
eden bazı konular yeniden düzenlenmektedir. 
4675 sayılı İnfaz
Hâkimliği Kanunu’nun 6’ncı maddesi yeniden ele alınmakta, disiplin cezalarına
itiraz hâlinde hükümlü ve tutuklulara savunma hakkı getirilmektedir. Yine, Türk
Ceza Kanunu’nun insan kaçakçılığını düzenleyen 79’uncu maddesi yeniden
düzenlenmekte, teşebbüs aşamasında kalan suçların cezalandırılması imkânı
getirilmektedir. Ayrıca suç mağdurlarının hayati tehlikeye maruz kalması veya
onur kırıcı bir muameleye bırakılmaları hâlinde cezanın artırılacağı kabul
edilmektedir. 
Tasarıyla Ceza
Muhakemesi Kanunu’nun 231’inci maddesine yeni bir cümle eklenerek sanığın kabul
etmemesi hâlinde hükmün açıklanmasının geri bırakılmasına karar verilemeyeceği
kabul edilmektedir. Bu düzenleme, beraat etme ihtimali olan sanığa, bu ihtimali
değerlendirmek ve deyim yerindeyse temize çıkmak için önemli bir hak
getirmektedir. Geçici 2’nci maddede hükmün açıklanmasının geri bırakılmasına
karar verilen kişilere, kanunun yürürlük tarihinden itibaren on beş gün içinde
mahkemeye başvurmaları hâlinde, yeniden hüküm kurulmasının yolu açılmaktadır.
Değerli
arkadaşlarım, hiç şüphe yok ki tasarının en önemli düzenlemeleri suça itilen
çocuklarla ilgili maddelerdir. Maalesef ülkemizde terör örgütü ve yandaşları
tarafından sokaklara ve gösterilere itilen binlerce çocuk bulunmaktadır. Bu
çocuklar terör örgütü mensubu gibi değerlendirilmekte ve Terörle Mücadele
Kanunu gereğince özel yetkili savcılarca soruşturulmakta ve özel yetkili ağır ceza
mahkemelerinde yargılanmaktadır. Yani çocuklara değil, yetişkinlere ilişkin
hükümlere tabi tutulmaktadır. Bu çocuklar için Terörle Mücadele Kanunu’nda
öngörülen cezalar neredeyse on yılları bulmaktadır. 
Yaşından büyük
cezalar alan çocuklar terör örgütün PKK’nın kucağına itilmekte, deyim
yerindeyse yeni teröristler yetişmektedir. Terörün kıskacında 4 bine yakın
çocuk bulunduğu ifade edilmektedir. Bu durum kamu vicdanını yaralamaktadır.
Hâlbuki cezalandırma sistemi çocuk ceza hukukunda en elverişsiz araçtır. Ceza
çocuklara suça iten sebepleri ortadan kaldırmamaktadır, aksine çocuklar
mahiyetini bile tam kavramadıkları suçlardan dolayı ceza almakta, hem kendi
geleceklerini hem de toplumun geleceğini karartmaktadırlar. Hâlbuki amaç,
çocuğu topluma yeniden kazandırmak, ailesine ve okuluna kavuşturmak suretiyle
onların ülkesine faydalı bir fert olarak yetişmelerini sağlamak olmalıdır. 
Türkiye’nin taraf
olduğu 1989 tarihli Çocuk Hakları Sözleşmesi ve yine 5395 sayılı Çocuk Koruma
Kanunu ve temel hukuk metinleri dikkate alındığı takdirde, suça itilen
çocuklarla ilgili uluslararası bazı normların varlığı kabul edilmektedir. Buna
göre -az önce konuşmacılar da ifade ettiler- çocuklar yalnız çocuk
mahkemelerinde yargılanmalı, yargılama usulleri çocukların psikolojik ve ruhi
yapılarına göre düzenlenmeli, çocuklar için hapis veya para cezası en son çare
olarak düşünülmelidir. 
RIDVAN YALÇIN
(Ordu) – 2 bin çocuk niye yok içinde ?
MEVLÜT AKGÜN
(Devamla) – Çocukları topluma kazandıracak tedbirlere öncelik verilmelidir.
Bütün uygulamalarda çocuğun üstün yararı gözetilmelidir. 
İşte, bu evrensel
hukuk kuralları ve Anayasa’mızın adil yargılanma hakkını düzenleyen 37’nci
maddesi dikkate alındığında, 3713 sayılı Terörle Mücadele Kanunu’nun yeniden
düzenlenmesi ve çocuklar lehine hükümler getirilmesinin zarureti ortaya
çıkmıştır.
Görüşmekte
olduğumuz tasarıyla çocukların çocuk mahkemelerinde yargılanmasının önü
açılmaktadır, ayrıca cezalarda çocuklar lehine indirim yapılmaktadır. Toplantı
ve gösteri yürüyüşüne katılan, bu katılmaya bağlı olarak örgüt üyeliğinden ve
propaganda suçlarından yargılanan çocuklara ceza yerine, çocuklara özgü
güvenlik tedbiri uygulaması kabul edilmektedir. Aslında suç cezasız kalmamakta
ve ceza tümüyle ortadan kaldırılmamaktadır. Kanunun genel amacı, suça itilen
çocuklara bir defalığına güvenlik tedbiri uygulamak suretiyle çocukları terör
örgütünün kucağına itmek değil, ailelerinin ve toplumun şefkatine
kavuşturmaktır. Bu çocuklarımızın PKK tarafından istismarını önlemek amacıyla
ailelerinin de çocuklarına ve geleceklerine sahip çıkmalarını beklemek bizim
hakkımızdır diye düşünüyorum.
Sayın Başkan,
değerli milletvekilleri; AK PARTİ Türkiye'nin tam demokratik bir ülke olmasını
hedeflemiştir. Bir yandan millî bir politika olan terörle mücadele kararlılıkla
sürdürülmektedir. Bu mücadele için bütün cumhuriyet hükûmetleri
gibi AK PARTİ Hükûmeti de tüm imkânları
kullanmaktadır, bu konuda siyasi bir irade ortaya koymaktadır. Diğer yandan,
herkesin üzerinde ittifak ettiği gibi terörle mücadele sadece silahla ve askerî
yöntemlerle sonuç alınabilecek bir mücadele şekli değildir; askerî tedbirlerin
yanında ekonomik, sosyal, psikolojik, diplomatik ve diğer tedbirlerin alınması
ve hayata geçirilmesi gerekmektedir. Bu amaçla, Türkiye'nin demokratik zeminini
güçlendirmeyi amaçlayan ve muhatabının millet olduğu demokratik açılım
çalışmaları sürmektedir. İşte bu tasarı da açılım sürecinin bir parçasıdır.
Devletin eksik
demokrasi uygulamaları sonucu bozulan toplumsal barış ortamının yeniden
sağlanması temel hedeftir. Vatandaşı devletine küstüren bütün kötü uygulamalar
ortadan kaldırılmalıdır. Devlet gücüyle vatandaşına işkence yapan yapı yok
edilmelidir. Bu nedenle, devlet içinde oluşmuş çetelerle sonuna kadar mücadele
etmeye devam edeceğiz. Yıllarca sandıktan çıkan millî iradeyi kendisine düşman
sayan yapıyı süratle değiştiriyoruz.
Diğer yandan,
terörün istismar ettiği illerimizde, başta KÖYDES ve BELDES projeleri olmak
üzere, toplu konut uygulamaları, inşa edilen hastaneler, okullar, duble yollar, havaalanları, GAP, DAP projeleri gibi
cumhuriyet tarihimizin en önemli yatırımlarını hayata geçiriyoruz. Bu
yatırımlar bölgenin çehresini değiştirecek yatırımlardır.
Değerli
arkadaşlarım, kanunun hayırlı olmasını dilerken bir kez daha vatanımızın ve
milletimizin bölünmez bütünlüğü için şehadet
mertebesine eren tüm şehitlerimize Allah’tan rahmet diliyorum, gazilerimize
sıhhat ve sabır diliyorum. Onların inandığı ve yücelttiği milletimizin ortak
değerlerine sahip çıkmak hepimizin görevidir diye düşünüyor, yüce heyeti
saygıyla selamlıyorum. (AK PARTİ sıralarından alkışlar) 
BAŞKAN – Teşekkür
ediyorum.
Sayın
milletvekilleri, birleşime saat 21.00’e kadar ara veriyorum.
Kapanma Saati: 20.01

BEŞİNCİ OTURUM
Açılma Saati: 21.02
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Yusuf COŞKUN
(Bingöl)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Beşinci
Oturumunu açıyorum. 
526 sıra sayılı
Kanun Tasarısı’nın görüşmelerine devam edeceğiz. 
Komisyon ve Hükûmet yerinde. 
Şimdi tasarının
tümü üzerinde şahsı adına söz isteyen Rahmi Güner,
Ordu Milletvekili. 
Buyurun Sayın Güner. 
RAHMİ GÜNER
(Ordu) – Sayın Başkan, sayın milletvekilleri; 526 sıra sayılı Terörle Mücadele
Kanunu ile Bazı Kanunlarda Değişiklik Yapılmasına Dair Kanun Tasarısı’yla
ilgili şahsım adına söz almış bulunuyorum. Hepinizi saygıyla selamlarım. 
Değerli
arkadaşlarım, bu kanun, daha değişik tabiriyle, taş atan çocuklarla ilgili bir
kanun şeklinde tanımlanmış ve basında da söylemlerde de hep bu şekilde
anılmaktadır. 
Değerli
arkadaşlarım, on sekiz yaşından küçük çocukların yargılanması ve onlar hakkında
verilecek cezaların indirilmesi şeklinde bir kanun tasarısını görüşürken bugün,
Türkiye Cumhuriyeti’nin üniter yapısını, Türkiye
Cumhuriyeti’nin Misakımillî hudutlarını, Türkiye Cumhuriyeti’nin rejimini
korumak için daha yirmi-yirmi bir yaşlarında gencecik çocuklarımız şehit
edilmektedir, öldürülmektedir. Bugün Türkiye'nin her tarafına, Türkiye’de
yetmiş milyon kişinin ailesine ateş düşmüş durumdadır. Öyle bir duruma düştük
ki, her gün bu çocuklarımız şehit edilmektedir. Ama biz, Türkiye’de sanki bu
olayları normal karşılarmışız gibi bu olayların neden meydana geldiğini
araştırma durumunda değiliz değerli arkadaşlarım. 
Terör, en basit
anlamıyla, Türk Dil Kurumu sözlüğünde “Yıldırma, cana kıyma ve malı yakıp
yıkma, korkutma, tedhiş.” şeklinde tanımlanmaktadır. Kabul etmek gerekir ki, bu
tanım, genel çerçeveyi çizmekle birlikte eksik bir tanımdır. Fransız Petit Robert Sözlüğü’nde “Bir toplumda bir grubun halkın
direnişini kırmak için yarattığı ortak korku.” olarak tanımlanır. Oxford
İngilizce Sözlük’te “Genellikle siyasal nedenlerle
halkın gözünü korkutmak ve halkı yıldırmak için dehşet ögesini
kullanmak.” olarak tanımlanır. Bir dönem ülkemizde bu durum “anarşi” sözcüğüyle
tanımlanmaya çalışılmıştır. Oysa “anarşi” sözcüğü Oxford İngilizce Sözlük’te “Otorite yoksunluğundan veya otoritenin ve diğer
yönetim mekanizmalarının tanınmamasından doğan düzensizlik durumu.” olarak
tanımlanmıştır.
Değerli arkadaşlarım,
2002 yılında AKP iktidara gelmeden terör sıfırdı. Şimdi, dikkat edin, her gün
çocuklarımız öldürülmekte, her gün şehit vermekteyiz. Neden bu duruma geldik?
Değerli
arkadaşlarım, bu, iktidarda bulunan AKP’nin basiretsiz politikaları sonucu
meydana gelmiştir.
Değerli
arkadaşlarım, İçişleri Bakanı 12 Temmuz günü bir gazeteye verdiği demeçte,
başlattıkları açılım süreciyle ilgili olarak “Habur,
bir yol kazasıdır.” şeklinde tanımlamıştır. 
Değerli
arkadaşlarım, biz bu kürsüde anlattık. “Yanlış yapıyorsunuz.” dedik. “Siz,
teröristlerle görüşmek suretiyle bu çözümü getirmek istiyorsunuz, sorunu çözme
durumunu getiriyorsunuz. Bu, olmaz.” dedik. Bu kürsüden tekrar tekrar söyledik ama maalesef İçişleri Bakanı bunu nazara
almadı. Özel savcılar, özel hâkimler, müsteşar yardımcıları, hepsi Habur’a koştular. 
Değerli
arkadaşlarım, bu, Türkiye’de bir hukuk zafiyetiydi. Bu, Türkiye’de terörün
üzerine gitmede bir onlara avans verme şeklindeydi. Şimdi bunun yanlış olduğunu
Sayın İçişleri Bakanı söylüyor. 
Değerli arkadaşlarım,
işte “Terör, işin en acı boyutu ama şimdi iyi bir yerdeyiz.” diyor Sayın Bakan.
Şu manada: “Halk, şu anda teröre bir anlam veremiyor.” gibi ifadeler
kullanıyor. 
Değerli
arkadaşlarım, Sayın Bakan da mı anlam verememe sorunu yaşıyor? Bunu çok merak ediyorum.
Türkiye Cumhuriyeti devletinin İçişleri Bakanı teröre bir anlam veremiyormuş.
Bırakın o makamı Sayın Bakan. Bırakın o makamı, anlam verebilecek bir anlayış
götürsün bu işi. AKP İktidarının bu olayın Türkiye’yi nasıl kamplaştırdığını
görmediğini Sayın Bakanın bu açıklamaları net bir şekilde ortaya koyuyor
değerli arkadaşlarım.
Bugün yine
basında Sayın Adalet Bakanı diyor ki: Bu, Habur’a
gelen kişiler geri dönmüşler de, “ya, dönmeselerdi iyiydi.” şeklinde demeci
var; bilmiyorum, basında benim okuduğum kadarıyla böyle.
Değerli
arkadaşlarım, bu şekilde uygulamalarla terör önlenmez, terörün sonu gelmez.
İşte biz bu durumu devamlı uyardık, devamlı söyledik.
Şimdi, bir devletin en büyük geleceği, bir devletin ileride
yönetim kadrolarında yer alacak olan, o devleti yönetecek olan kişiler bugünün
çocuklarıdır değerli arkadaşlarım ve biz bu çocukları tam yetiştirmezsek, bu
çocukları eğitmezsek, bu çocuklara Türkiye Cumhuriyeti’nin kuruluş felsefesini,
Türkiye Cumhuriyeti’nin ilkelerini, Misakımillî hududunu, “Türk milleti”
kavramını eğer veremezsek, değerli arkadaşlarım, hiçbir zaman o iktidar ve o
yöneticiler görevini yapmış sayılmazlar. İşte, bugün, görüşmekte olduğumuz bir kanun var, taş atan çocuklar
ve bu kanun teklifi önce bir Hükûmet tasarısı
şeklindeyken, daha sonra milletvekillerinin teklifi şeklinde komisyona geldi.
Değerli
arkadaşlarım, bu teklif geldiği zaman, son maddesinde bu teklifin çok enteresan
bir durum vardı. Abdullah Öcalan’ın yargılanmasına yol açacak bir madde vardı.
Bu maddeye karşı çıktık ve Sayın Bakan bu maddeyi alt komisyona giderken geri
çekti. Fakat alt komisyonda hiç beklemediğimiz bir şey oldu. Toplantı ve
Gösteri Yürüyüşleri Kanun teklifi geldi alt komisyonda. Bu da bizi gerçekten
şaşırtacak bir durumdu. 
Değerli
arkadaşlarım, işte Türkiye’deki terör, 30-40 bin kişinin ölümüne sebebiyet
veren kişiyle iletişim kurmak, Kandil’le iletişim kurmak şeklinde çözülmez,
teröristlerle görüşerek çözülmez. Bunun ekonomik boyutu vardır, sosyal boyutu
vardır, soruşturma boyutu vardır. Bunları çok iyi değerlendirmekte yarar
görüyorum.
Şimdi, değerli
arkadaşlarım, burada bazı cezalarda indirim var, bazı cezalarda yargılanma
şeklinin değiştirilmesi var. Türkiye’de 1970’li yıllardan beri gelen bir
mahkeme kurulma durumu ortadaydı. Önce devlet güvenlik mahkemesi şeklinde
geldi. Buna, iyi hatırlıyorum, 70’li yıllarda en fazla karşı çıkanlardan
birisiyim. Fakat 1980 yılından sonra devlet güvenlik mahkemeleri gündeme geldi.
Her nasılsa, dikkat ederseniz, bugün özel yetkili mahkemeler var. Bu özel
yetkili mahkemelerde de, dikkat ederseniz, nasıl yargılama yapıldığı,
Türkiye’de nasıl hukukta sorunların ortaya çıktığı meydandadır. Örnek olarak
Silivri’yi gösteriyorum. Silivri’deki mahkemeler, Erzurum’daki mahkemeler,
değerli arkadaşlarım, bunlar hukuk yorumları değildir. Dikkat ederseniz, bu taş
atan çocuklar, gösteri yürüyüşüne katılan çocuklar da özel yetkili mahkemelerde
yargılanıyor. Peki, değerli arkadaşlarım, özel yetkili mahkemelerde
yargılanacak bu çocuklar hakkında, 15/7/2005 tarihinde
Çocukları Koruma Kanunu yürürlüğe girdi, peki o zaman neden dikkate alınmadı? 
Değerli
arkadaşlarım, yine 3713 sayılı Terörle Mücadele Kanunu’nda çocuklara verilecek
cezalar ile yargılanacakları mahkeme konusunda bazı istisnalara yer
verilmiştir. Tasarıyla, Terörle Mücadele Kanunu’nda yer alan bu istisnaların
kaldırılması öngörülmektedir. Peki, bu kanun çıkarken neden onu gündeme
getirmediniz ve bu kanunu çıkarttınız? Şimdi bu kanunu gündeme getiriyorsunuz.
Değerli
arkadaşlarım, bir kanunu çıkarırken çok etraflı bir şekilde çıkarmakta yarar
var ama daha sonra o noksanlığı gidermek için büyük bir sıkıntı çekilmektedir.
(Mikrofon
otomatik cihaz tarafından kapatıldı)
BAŞKAN - Sayın Güner, lütfen sözlerinizi tamamlayınız.
Buyurun. 
RAHMİ GÜNER
(Devamla) – Değerli arkadaşlarım, bu kanun, elbette, çocuklarımızın
yargılanmalarının çocuk mahkemelerinde olması, cezai indirimlerin belki
bunların lehine olması… Bütün amaç, bu çocukların bu terör olaylarından,
terörden geri çekilmesidir. Fakat bu örnekler verilirken AKP sözcüsü bir konuya
değiniyor değerli arkadaşlarım, diyor ki: Gösteri Yürüyüşleri Kanunu’nda Tekel
işçilerini örnek gösteriyor. Değerli arkadaşlarım, Tekel işçileri, alın
terinin, emeğinin, geleceğinin mücadelesini veriyordu. Hangisinde silah vardı,
hangisinde sopa vardı, hangisi direnme şeyine girdi? Değerli arkadaşlarım, bunu
örnek vermeyin lütfen. Oradaki kişiler kışın soğuğunda sulara atıldılar,
işkence gördüler. Bunu örnek göstermeyin değerli arkadaşlarım. 
Bu kanun belki
çıkar ama bu kanunun esas amacı küçük çocuklar değil büyükleri de kapsayacak
şekildedir.
(Mikrofon
otomatik cihaz tarafından kapatıldı)
RAHMİ GÜNER
(Devamla) – Biz bu yönden, bu kanunun bazı gerekçeler gösterilmek suretiyle
uygulanmasını yerinde bulmuyoruz ama objektif bir kural olarak gelmeli ve gerçekten
bu çocukların, bu terör olaylarına, bu gösteri yürüyüşlerine katılıyorlarsa
neden katıldıklarını soruşturmayla ortaya çıkarmak lazım. Neden on üç, on dört,
on beş, on altı yaşında çocuklar ellerinde molotofkokteyli, ellerinde havai
fişeklerle ortalığı tahrip ediyorlar? Bunun merkezi kim, odağı kim, onun
üzerinde durulması lazım. Burada o şekilde bir kanun teklifi gelmeli ve bunun
önleyici tedbirleri alınmalı. Fiil işlendikten sonra, çocuklar bu suçu
işledikten sonra onlara nasıl bir uygulama olacağı ayrı bir konu olmalıdır.
(Mikrofon
otomatik cihaz tarafından kapatıldı)
RAHMİ GÜNER
(Devamla) – Ben tüm yüce Meclisi saygıyla selamlıyorum. 
Teşekkür ederim.
(CHP sıralarından alkışlar)
BAŞKAN – Teşekkür
ediyorum Sayın Güner.
Sayın
milletvekilleri, İç Tüzük’ün 72’nci maddesine göre tümü üzerindeki görüşmelere
devam olunmasına dair bir önerge vardır; okutup oylarınıza sunacağım:
TBMM Başkanlığına
526 Sıra Sayılı
Kanun Tasarısının tümünün görüşmelerine İçtüzük 72’ye göre devam etmesini arz
ederiz.






Oktay Vural


Hasan Çalış


Akif Akkuş







İzmir


Karaman


Mersin







Mustafa Enöz


Recep Taner










Manisa


Aydın






Gerekçe: 
Milletvekillerinin
bu tasarı hakkında daha fazla bilgilenmelerini sağlamak için önerilmiştir.
OKTAY VURAL
(İzmir) – Karar yeter sayısı istiyorum.
BAŞKAN –
Oylarınıza sunacağım, aynı zamanda karar yeter sayısını arayacağım: Kabul
edenler… Kabul etmeyenler… Sayın milletvekilleri, karar yeter sayısı yoktur.
Birleşime beş
dakika ara veriyorum.
Kapanma Saati: 21.16
ALTINCI OTURUM
Açılma Saati: 21.24
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Yusuf COŞKUN
(Bingöl)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Altıncı
Oturumunu açıyorum. 
Tasarının tümü
üzerindeki görüşmelere devam olunmasına dair İç Tüzük’ün 72’nci maddesine göre
verilen önergenin oylamasında karar yeter sayısı bulunamamıştı.
Şimdi önergeyi
tekrar oylarınıza sunacağım ve karar yeter sayısı arayacağım: Kabul edenler…
Kabul etmeyenler… Sayın milletvekilleri, karar yeter sayısı vardır ve önerge
kabul edilmemiştir. 
526 sıra sayılı
Kanun Tasarısı’nın görüşmelerine devam edeceğiz.
Komisyon ve Hükûmet yerinde.
Şimdi yirmi
dakika süreyle tasarının tümü üzerinde soru-cevap işlemi yapılacaktır. On
dakika soru sorma, on dakika cevap verme süresidir.
Sayın Yıldız,
Sayın Taner, Sayın Çalış, Sayın Akkuş, Sayın Bal, Sayın Kaplan, Sayın Geylani, Sayın Karabaş, Sayın Sakık,
Sayın Yaman, Sayın İçli, Sayın Uzunırmak, Sayın Genç,
Sayın Tankut, Sayın Dibek, Sayın Işık ve Sayın Paksoy sisteme girmişlerdir. Birer dakika süre veriyoruz.
Sayın Yıldız,
buyurun.
HÜSEYİN YILDIZ
(Antalya) – Teşekkür ediyorum Sayın Başkan.
Sayın Bakan, Hükûmet olarak taş attırılan çocuklarla ilgili cezaların
artırılması ya da azaltılması dışında hangi müşahhas tedbirler alınmıştır?
Aldığınız tedbirlerden hangi sonuçlar alınmıştır? Taş attırılan çocuk sayısı
azalmış mıdır, artmış mıdır?
7 şehidimizin
olduğu bir günde bu kanun tasarısını getirmenizi etik olarak buluyor musunuz? 
Bu kanundan
hükümlü, tutuklu, hakkında kovuşturma yapılan kaç yetişkin yararlanacaktır? KCK
kovuşturmasındaki tutuklular da yararlanacak mıdır? Yararlanacaklar arasında
belediye başkanları da var mıdır?
Teşekkür
ediyorum.
BAŞKAN – Teşekkür
ediyorum.
Sayın Taner…
RECEP TANER
(Aydın) – Sayın Bakan, 7 vatan evladının şehit düştüğü bir günde, milletin
infial hâlinde üzüntüsünün öfkeye dönüştüğü bir anda terörle mücadelede
alınması gereken tedbirlerin görüşülmesi gerekirken, terör örgütünü,
yandaşlarını sevindirecek bir düzenlemeyi yapmayı içinize sindiriyor musunuz?
İki: Bu
düzenlemeyle 1’inci ve 2’nci maddelerde getirilen değişikliklerde çocuklar
yoktur. Bu maddeler direkt olarak açılımın neticelerinden terörle mücadelede
zafiyet yaratacak ve terör suçu işleyenlere getirilen bir indirim değil midir?
Üç: Terör olaylarına
karışan çocukların ceza almasından rahatsız olan Hükûmet,
acaba aç kaldığı için ekmek çalan çocukları veya on üç-on dört yaşlarında zorla
evlendirilen kızların durumunu içine sindiriyor mu ve bu konuda bir düzenleme
yapmayı düşünüyor mu?
Teşekkür ederim.
BAŞKAN – Teşekkür
ediyorum.
Sayın Çalış…
HASAN ÇALIŞ
(Karaman) – Sayın Bakan, açılımınızın bir parçası olup af kanunu nitelikleri
taşıyan görüşmekte olduğumuz bu tasarı yasalaşınca bugün tutuklu ya da hükümlü
olan kaç çocuk salıverilecektir? Kaç çocuğun cezalarında indirim olacaktır?
Bugüne kadar çocukları sokak olaylarında azmettirmekten kaç kişi mahkûm
edilmiştir? Bunların cezalarında ne gibi değişiklikler olacaktır.
Teşekkür
ediyorum.
BAŞKAN – Teşekkür
ediyorum.
Sayın Akkuş…
AKİF AKKUŞ
(Mersin) – Sayın Başkan, Sayın Bakan, terör son zamanlarda oldukça tırmandı.
Gerek askerimize gerekse polisimize saldırı arttı ve Güneydoğu’nun birçok
ilçesinde çarşı-pazara terörist “hâkim oldum” havasında. Vatandaşın canı ve
malı bir avuç çapulcunun insafına girmiş durumda. İstediğinde kepenkleri
kapattırıyor, istediğinde yola mayın döşüyor, istediğinde de vatandaşları
sokağa döküyor. Bunun açılım garabetiyle alakasını araştırdınız mı? OHAL
uygulaması için herhangi bir girişim yapacak mısınız? Olayları nasıl önlemeyi
düşünüyorsunuz?
İki: Çocukları
korumak için teklif edilen bu yasayla çocukları salıverme yerine çocuk
cezaevlerini rehabilitasyon merkezi hâline getirmek
gerekmez mi? Bu konuda bir çalışma yaptınız mı? Yasanın başarılı olacağı
konusunda bilimsel kriterlere başvurdunuz mu?
Teşekkür ederim. 
BAŞKAN – Teşekkür
ediyorum. 
Sayın Bal…
ŞENOL BAL (İzmir)
– Teşekkür ediyorum Sayın Başkan. 
Sayın Bakan, bu tasarıda 2911 sayılı Gösteri ve Yürüyüşler
Kanunu’nun 32’nci ve 33’üncü maddelerinde cezanın alt sınırı altı aya
indirilmek suretiyle Türk Ceza Kanunu’nun hapis cezasının para cezasına
çevrilmesine ilişkin 52’nci maddesi ve CMUK’un “hükmün açıklanmasının geri
bırakılması” olan 231/5 maddesi gibi cezayı etkisizleştirecek, çocukların
arkasına saklanarak büyüklere yasal imkân sağlıyorsunuz. Zaten kamu düzeni ve güvenliğini sağlayamadığınız ortada iken bu
değişiklikler kamu düzeni aleyhine sonuçlar doğuracak nitelikte değil midir?
Yine, çocukların
özel yetkili ağır ceza mahkemelerinde yargılanmaları 29/06/2006
yılında kabul edilmişken sizin tarafınızdan, ne değişmiştir de bugüne kadar, ne
önlemler aldınız da bugün bu değişiklik sürecine girmiş bulunuyorsunuz?
Teşekkür
ediyorum. 
BAŞKAN – Teşekkür
ediyorum. 
Sayın Kaplan…
HASİP KAPLAN
(Şırnak) – Teşekkür ederim Sayın Başkan. 
Sayın Bakan,
Çocuk Hakları Sözleşmesi’ne konulan çekinceleri kaldırmayı düşünüyor musunuz? Chomsky, Zizek, Prof. Edward Said Filistin’de taş atan çocukların durumuna dikkat
çekmişti ve Türkiye’de de bu konuda bir çalışma oldu. Bu dünya deneyimi örneklerinden
yararlanmayı ve yargı alanındaki bu oransız cezalar konusunda Anayasa 90’ıncı
maddenin işletilmesi için Adalet Bakanlığı bir eğitim özel çalışması düşünüyor
mu? 
Teşekkür ederim. 
BAŞKAN – Teşekkür
ediyorum. 
Sayın Geylani…
HAMİT GEYLANİ
(Hakkâri) – Sayın Bakan, sağlıklı yaşam hakkı büyük-küçük herkes için en kutsal
bir haktır. Diyarbakır D Tipi Cezaevinde hükümlü Erdoğan Dinçer’in
acil olarak kulak ameliyatı olması gerekiyor. Ancak Diyarbakır devlet
hastanelerinde bu ameliyatın olamayacağı belirtilmiştir. Kendisi de özel
hastanelerde bu ameliyatın olabileceğini beyan etti ve bunu kendisine
bildirmişler. Masraflarını da kendisinin karşılayacağını, talep ve raporlarını
ben bizzat size sundum. Bu konuda girişiminiz oldu mu? Olmadıysa olacak mı? 
Teşekkür ederim. 
BAŞKAN – Teşekkür
ediyorum. 
Sayın Karabaş…
MEHMET NEZİR
KARABAŞ (Bitlis) – Teşekkür ederim Başkan. 
Sayın Bakanım,
yapılan düzenlemeyle çocukların çocuk mahkemesinde yargılanması, ceza
artırımının çocuklara uygulanmaması, bir defa olan cezanın ertelenmesi olumlu.
Ancak mevcut uygulamayla çocuklar yine 2911 sayılı Kanun ile örgüt üyeliğinden,
örgüt propagandasından ceza alacaklar. Şimdi, tüm bu cezalara rağmen, çocuklar
sokaklara çıkıp taş attı. Şu anda cezaevleri ilk etapta boşaltılsa bile en geç
bir yıl sonra tekrar yüzlerce çocuk cezaevinde, yine binlercesi yargılanmayacak
mıdır? 
Teşekkür ederim. 
BAŞKAN – Teşekkür
ediyorum. 
Sayın Sakık…
SIRRI SAKIK (Muş)
– Sayın Başkan, teşekkür ediyorum. 
Cezaevlerinde
uzun süredir sağlık sorunları yaşayan birçok tutukluyla ilgili bazı
girişimlerimiz oldu. Bunlardan Taylan Çintay -mesane
kanseri- Abdulsamet Çelik, Nurettin Soylu, Ahmet Öztürk…
Bu, birkaç isim. Mesela Taylan Çintay’ın sağlık
dosyası kayıp. Taylan Çintay bir hastaneye
götürülürken bir doktor “Ben bu vatan hainini tedavi
etmem.” diye geri gönderiyor.
Şimdi, bir
taraftan bu kadar ağır şekilde hasta olanların tedavisi yapılmazken ama
apoletlilerin nasıl patır patır sağlık nedeniyle
hastanelere yatırıldığını ve tahliye edildiğini biliyoruz. Bu konuda ne
düşünüyorsunuz?
İkinci bir sorum
da, Muş ve Bitlis tarafında Adli Tıp Kurumu olmadığı için sürekli mağdur
insanlar 450 kilometre
yol gitmektedirler ve her gidiş de büyük mağduriyet olmakta. Hemen yanı
başımızda…
(Mikrofon
otomatik cihaz tarafından kapatıldı)
BAŞKAN – Teşekkür
ediyorum.
Sayın Yaman…
M. NURİ YAMAN
(Muş) – Teşekkür ederim Sayın Başkanım.
Sayın Bakanım,
çok sayıdaki hükümlünün kendi ailelerinden oldukça uzaktaki (F) tipi
cezaevlerinde cezalarını çektikleri bilinmektedir ve çok sayıda da bu kişilerin
sizlere yaptıkları başvurulardan on tanesini -yaklaşık olarak- ben size arz
etmeme rağmen bugüne kadar olumlu veya olumsuz bir yanıt almadım. Bu konuda bir
yanıt vermeyi düşünüyor musunuz? 
İkincisi, Van (F)
Tipi Cezaevinde bulunan Ahmet Öztürk beyin tümörü
teşhisiyle önce Diyarbakır’a gönderildi. Diyarbakır’da bu ameliyatın mümkün
olmayacağı bildirilerek tekrar geriye Van’a iade edildi. Şimdi yazışmalarla
bunun daha büyük bir merkezde, Ankara’da tedavi edilmesi gibi bir bilgiye
ulaşıldı ancak ölümcül bu hastayla ilgili kısa sürede karar almayı ve bunun
tedavisini yapmayı düşünüyor musunuz?
Teşekkür ederim.
BAŞKAN – Teşekkür
ediyorum.
Sayın İçli…
H. TAYFUN İÇLİ
(Eskişehir) – Teşekkür ediyorum Sayın Başkanım.
Geçici 1’inci
maddeyle, kesinleşmiş disiplin cezalarına ilişkin olarak yeniden yargı yolu
açılıyor. Bu yol örtülü bir af getirmekte midir? Birçoğu infaz edilmiş olan
disiplin cezaları için böyle bir yol hukuki olarak hükümlüler için tazminat
hakkına yol açacak mıdır? 
Bir de Sayın
Bakanım, sağlanan bu hak ile AİHM önünde bu konuda terör örgütü lideri ve
yöneticileriyle ilgili kaç adet başvuru vardır? 
BAŞKAN – Teşekkür
ediyorum.
Sayın Uzunırmak…
ALİ UZUNIRMAK
(Aydın) – Teşekkür ediyorum Sayın Başkan.
Sayın Bakanım, bu
yasa ile kapsanan çocuklarda acaba hangi coğrafi bölgelerde, hangi sayıda ve
Türkiye sathına yaygınlık olarak adlandırıldığında ne oranda bu suçları
kapsayacak çocuklar cezaevindedir?
Teşekkür
ediyorum.
BAŞKAN – Teşekkür
ediyorum.
Sayın Bakan,
buyurun.
ADALET BAKANI
SADULLAH ERGİN (Hatay) – Teşekkür ediyorum Sayın Başkanım.
Sayın Başkanım,
değerli milletvekili arkadaşlarım; ilk olarak Sayın Yıldız’ın sorusuyla
başlamak istiyorum.
“Taş atan
çocuklarla hangi tedbirler alınmıştır? 7 şehidimizin olduğu bir günde böyle bir
tasarının görüşülmesini içinize sindirebiliyor musunuz?” şeklinde bir sorusu
var Sayın Yıldız’ın. Sayın Taner de benzer mahiyette bir soru yönelttiler.
Değerli
arkadaşlar, hatırlarsanız, bu tasarı 2009 yılının sonlarında Türkiye Büyük
Millet Meclisine gönderildiğinde, komisyonda gündem yapılması aşamasında benzer
saldırılar gündeme geldi. Reşadiye saldırısı komisyon görüşmesi gününe denk
geldi. Daha sonraki komisyon görüşmelerine ilişkin takvime
bakarsanız, bu takvime denk gelen saldırıları da görmek mümkün. Bugün
Genel Kurulda görüşülecek olan bu tasarının görüşüleceği günde tekrar bir
saldırıyla beraber ortaya çıkan tabloyu… Kendi algımı paylaşıyorum; doğrudur,
yanlıştır, buna katılmayabilirsiniz ama bu tasarının Parlamentoda gündeme
gelmesini, yasalaşmasını ben inanıyorum ki terör örgütü arzu etmiyor çünkü
terör örgütü, gene inanıyorum ki, bu pozisyondan istifade etmek ve bu konuyu
istismar etmek için bütün imkânları sonuna kadar kullanıyor. 
Bizim burada
yapmaya çalıştığımız şey şu: Şu saate kadar konuşuldu; on iki ile on sekiz yaş
arasındaki çocuklarla ilgili bir düzenleme yapmaya çalışıyoruz. Bu çocukların konumunu elimizin tersiyle iterek bu çocukları çok
kolay kaybetmek mümkün. Bunları çok kolay biz suç örgütlerinin, terör
örgütlerinin kucağına itebiliriz ve uzunca bir ömür var geride; bu ömür boyunca
bu çocuklar bu ülkeye, bu millete düşmanlık faaliyetiyle hayatlarının kalan
kısmını geçirebilirler. Oysa burada yapılmaya çalışılan şey… Bugün, AK PARTİ
Grubunda görev yapan milletvekili arkadaşlarımız, Adalet Komisyonunda çalışan
arkadaşlarımız bu ülkenin, bu milletin düşmanları değiller. Yapmaya
çalıştığımız şey: Bu çocukların istismar malzemesi olmaktan çıkartılması ve
bundan sonraki ömürlerini bu ülkenin güçleriyle, bu ülkenin değerleriyle
çarpışan birer nefer olarak değil, bu ülkeye hizmet eden birer vatandaş olarak
geçirmeleri, bu ülkenin nimetlerinden, imkânlarından istifade etmelerini
sağlayacak bir imkân açabilir miyiz? Bu uğurda 5 tane, 10 tane, 20 tane
çocuğumuzu kurtarabilir isek, bu bile çok önemli bir kazanımdır diye
düşünüyorum. 
S. NEVZAT KORKMAZ
(Isparta) – Sekiz yılda ne yaptınız Sayın Bakanım? 
ADALET BAKANI
SADULLAH ERGİN (Hatay) – Dolayısıyla, bugün, şehitlerimizin olduğu bir günde bu
tasarının görüşülüyor olmasının bizim açımızdan bir çelişki oluşturmadığını,
çünkü bu tasarının bugün görüşülmesini örgütün de istemediğini düşünüyorum. 
AKİF AKKUŞ
(Mersin) – Onlara kim haber verdi Sayın Bakan?
ADALET BAKANI
SADULLAH ERGİN (Hatay) - Bu ülkede, biz, insanımıza en geniş anlamda hakları,
insanca yaşayabileceği zemini hazırlamakla mükellefiz ama buna rağmen “Ben, her
şeye rağmen terörle iştigal edeceğim, terörle uğraşacağım.” diyenlerle de en
amansız bir biçimde mücadelemize de sonuna kadar devam edeceğiz. 
Geçmiş hükûmetlerin dönemlerinde de yapıldığı gibi, 2002’den bu
yana AK PARTİ hükûmetleri döneminde de terörle
mücadele konusunda güvenlik güçlerimizin hiçbir talebi karşılıksız kalmamıştır,
bütün talepleri karşılanmaktadır, karşılanmıştır. Bundan sonra da gelecek
talepler karşılanacaktır. Terör konusunu AK PARTİ’nin,
MHP’nin, CHP’nin, BDP’nin, falanca partilerin ayrı ayrı meseleleri olarak görmek son derece yanlış, bu
Türkiye’nin meselesi. Bundan sonra gelen sorular içerisinde… Bir kısım
arkadaşlarımız “Bu açılım garabetinden dolayı bu şehit sayılarının artmasına
bir irtibat kuruyor musunuz?” gibi sorular da yönelttiler. 
Değerli
arkadaşlar, bu ülkede “açılım” adı altında yapılan konuşmalar son bir yıldır…
Ama terörün mazisine baktığınızda, 80 sonrasındaki terörü kastediyorum, 80
öncesi anarşi olaylarını bir tarafa bırakıyorum 
AKİF AKKUŞ
(Mersin) – Üç ayda arttığı için söylüyoruz Sayın Bakan.
ADALET BAKANI
SADULLAH ERGİN (Hatay) - ...ama otuz yıldır bu ülkede bu illetle mücadele
ediliyor. Dolayısıyla getirip bu terörle iştigali, terör faaliyetlerinin cereyan
etmesini “açılım” söylemleriyle bağdaştırmak Türkiye gerçekleriyle örtüşmez,
insafla, vicdanla bağdaşmaz diye düşünüyorum. “Açılım” diye ortaya konulan şey,
terörün istismar ettiği konuları istismar malzemesi olmaktan çıkartma
girişimidir, bu ülke insanının buluşması gereken hakları bu insanlara getirme
girişimidir. Bunun ötesinde bir anlamı yoktur diye düşünüyorum.
Bunun dışında,
değerli milletvekili arkadaşlarım...
AKİF AKKUŞ
(Mersin) – Habur’dan gelenler geri gidiyor.
ADALET BAKANI
SADULLAH ERGİN (Hatay) - Soru sordunuz, cevabını vermeye çalışıyorum
arkadaşlar.
OKTAY VURAL
(İzmir) – Fazla açılmayın Sayın Bakan, fazla açılmayın! Aman ha! O kadar
açılmayın, analar ağlıyor.
ADALET BAKANI
SADULLAH ERGİN (Hatay) - Gene Sayın Taner’in sorusunun ikinci kısmında “Bu
tasarının 1’inci ve 2’nci maddesiyle getirilen 2911 sayılı Toplantı ve Gösteri
Yürüyüşleri Kanunu’nun 32 ve 33’üncü maddelerinde yapılan düzenleme çocuklarla
nasıl ilişkilendiriliyor?” diye bir soru soruldu ve bu maddelerdeki ceza
limitlerinin indirilmesinin sebebini de sordu.
Değerli
arkadaşlar, 2911 sayılı Yasa’nın 32 ve 33’üncü maddelerinde yapılan
indirimlerden herkes istifade edecektir; sadece taş atan çocuklar değil, başka
şekilde eylemlere karışmış çocuklar ve büyükler de. Niçin? Bu 2911 sayılı
Yasa’nın 32 ve 33’üncü maddeleri, değerli arkadaşlar, 1983 yılında, 12 Eylülün
en ağır şartlarının icra edildiği dönemde yapılmış bir yasa bu Yasa ve o
dönemde topluma çekidüzen vermek temel düşüncesiyle kabul edilmiş,
yasalaştırılmış bir kanun. Bazı maddelerinde, Şubat 2008 tarihinde kabul edilen
yeni Ceza Yasamızda, uyum yasasında değişiklik içerisinde sadece ağır para
cezaları adapte edildi ama yeni TCK’ya uyum yasası
içerisinde, yüz elli dört yasada yapılan değişiklik sırasında bu 32 ve 33’üncü
maddelerdeki hürriyeti bağlayıcı cezalar bu uyum kapsamı içerisine maalesef o
dönemde alınamadı. Dolayısıyla, şimdi yapılan düzenleme, aslında yeni ceza
mevzuatımızın genel perspektifiyle uyum içerisine getirilmesi çalışılmasıdır,
onun ötesinde bir anlamı yoktur. Bu düzenlemeden çocuklar da istifade
edecektir. 
Sayın Çalış “Kaç
çocuk salıverilecektir? Çocukları sokak olaylarına sevk eden kişilerle ilgili
ne yapılmıştır?” diye bir soru sordular.
Değerli
arkadaşlar, şu anda cezaevlerimizde 2.460 civarında çocuğumuz var. Bunlardan 196’sı terör suçlarından dolayı cezaevinde. Yalnız
bu rakama bakarsak bu rakam bizi yanıltır. Bu suçlardan dolayı cezaevinde olan
çocuk sayısı 196 olabilir ama haklarında soruşturma yürütülen, şu anda
yargılanması devam eden çok sayıda dosya var, çocuk var. O açıdan, buradaki
rakamlar yasanın amacıyla bizi belli bir noktada buluşturmayabilir. 
HÜSEYİN YILDIZ
(Antalya) – Sayın Bakanım, ne kadar çocuğa kovuşturma yapılıyor? 
OKTAY VURAL
(İzmir) – Kaçı taş atan bunun?
ADALET BAKANI
SADULLAH ERGİN (Hatay) – Bununla ilgili, devam eden soruşturmalara ilişkin bir
istatistik elimizde yok çünkü bizim istatistiklerimiz, değerli arkadaşlar, yıl
bittikten sonra, dosya kapandıktan sonra İstatistik Yasası gereğince istatistik
verilerine giriyor. O açıdan sağlıklı bir bilgiyi şu anda vermem mümkün değil.
Ancak bu sayıyı başsavcılıklardan tek tek yazışma
yaparak toparlamak mümkün.
Değerli
arkadaşlar, “Terör arttı -Sayın Akkuş’un sorusuna geliyorum- vatandaşın canı,
malı tehdit altında. Bunu açılım garabetiyle nasıl bağdaştıracaksınız?”
Buna bir miktar
cevap vermeye çalıştım. 
“Çocuk
cezaevlerinin rehabilitasyonu noktasında herhangi bir
düşünceniz ve çalışmanız var mı?”
Evet, Sayın
Akkuş, tam da bu konuyla ilgili olarak Türkiye’de çocuk ceza infaz sistemini
modern hâle getirme noktasında yeni bir proje başlattık. Bununla ilgili olarak
inşallah Parlamento açılmadan önce, ekim ayında, bu projemizi kamuoyuyla da
paylaşacağız. Bununla ilgili yeni projelerimizin ihalesini de bu yıl içerisinde
başlatıyoruz. Burada çocuklarımızı önemli ölçüde eğitecek, ıslah edecek
kurumlar kuruluyor, cezaevlerinden ıslahevlerine, eğitim evlerine doğru bir
dönüşüm çalışması son derece seri bir şekilde yapılıyor.
BAŞKAN – Sayın
Bakan, süreniz tamamlanmıştır.
Sözlerinizi
tamamlayınız lütfen.
ADALET BAKANI
SADULLAH ERGİN (Hatay) – Geriye kalan diğer cevaplayamadığım sorulara da yazılı
olarak cevap vereceğim. 
Teşekkür ediyorum
Sayın Başkanım.
BAŞKAN – Teşekkür
ediyorum.
Tasarının tümü
üzerindeki görüşmeler tamamlanmıştır. Maddelerine geçilmesini oylarınıza
sunacağım; ancak açık oylama talebi var, onu yerine getireceğim.
Sayın Vural?
Burada.
Sayın Korkmaz?
Burada.
Sayın Şenol Bal?
Burada.
Sayın Akkuş?
Burada.
Sayın Taner?
Burada.
Sayın İnan?
Burada.
Sayın Yıldız?
Burada.
Sayın Çobanoğlu?
Burada.
Sayın Tankut? Burada.
Sayın Ertuğrul?
Burada.
Sayın Kumcuoğlu? Burada.
Sayın Sipahi?
Burada.
Sayın Işık?
Burada.
Sayın Cengiz?
Burada.
Sayın Akcan?
Burada.
Sayın Uzunırmak? Burada.
Sayın Yalçın?
Burada.
Sayın Varlı?
Burada.
Sayın Özensoy? Burada.
Sayın Günal? Burada.
Açık oylamanın
şekli hakkında Genel Kurulun kararını alacağım. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir. 
Oylama için üç
dakika süre veriyorum.
(Elektronik
cihazla oylama yapıldı) 
BAŞKAN – Sayın
milletvekilleri, 526 sıra sayılı Kanun Tasarısı’nın maddelerine geçilmesine
dair açık oylama sonucu: 
“Oy Sayısı : 226
Kabul : 206
Ret :  20 (x)

 Kâtip
Üye Kâtip
Üye
 Yusuf
Coşkun Bayram
Özçelik
 Bingöl  Burdur”
Şimdi, birinci
bölümün görüşmelerine başlıyoruz.
Birinci bölüm 1
ila 7’nci maddeleri kapsamaktadır.
Birinci bölüm
üzerinde Cumhuriyet Halk Partisi Grubu adına söz isteyen Turgut Dibek,
Kırklareli Milletvekili… (CHP sıralarından alkışlar)
CHP GRUBU ADINA
TURGUT DİBEK (Kırklareli) – Sayın Başkan, değerli arkadaşlarım; görüştüğümüz
526 sıra sayılı kanunun birinci bölümü üzerinde Cumhuriyet Halk Partisi adına
söz aldım. Öncelikle Meclisi saygılarımla selamlıyorum.
Değerli
arkadaşlar, konuşmama başlamadan önce… Bugün 7 askerimizi şehit verdik. Yani
buradan bu taziye mesajları artık gerçekten bir şekilde sona ermek zorunda
diyoruz ama maalesef ısrarla, sürekli bu mesajları buradan vermek zorunda
kalıyoruz. Tabii, ölen askerlerimiz, yakınları, onları sevenler, Türk milleti
gerçekten çok büyük acılar yaşıyorlar. Allah onlara rahmet eylesin, yakınlarına
da ben sabırlar diliyorum, Türk milletine de sabırlar diliyorum.
Değerli
arkadaşlar, ben, birinci bölümle ilgili olarak daha farklı bir değerlendirme
yapacağım, daha doğrusu kanunla ilgili olarak daha farklı bir değerlendirme
yapacağım. Başka bir çerçeveden bu kanunu sizlerle değerlendirmek istiyorum,
daha doğrusu düşüncelerimi sizlerle paylaşmak istiyorum. Belki arkadaşlarımızın
düşünmediği, görmediği bir süreci burada sizlerle paylaşmak istiyorum. Belki
konuşmamın sonunda sizlerin de kafasında, düşüncelerinde “Acaba, evet, değerli
milletvekili arkadaşımız bunları anlattı, gerçekten bu süreç böyle mi yaşandı,
gelişti?” diye bir soru işareti olursa mutlu olacağım.
Değerli
arkadaşlar, bu kanun, bu hâliyle zaten Bakanlar Kurulundan çıkmadı. Bu kanunun
bir gelişi var. Yani, Ekim ayında, bakıyoruz -ben kanunun sıra sayısına
bakıyorum- 12 Ekimde kanun Bakanlar Kurulunda görüşülmüş. Gerçi o gün bu
kanunun biz Bakanlar Kurulunda görüşüldüğünü, değerli arkadaşlar, öğrenemedik,
bilemedik. Bu kanun daha sonra, çok uzun bir süre sonra, bir ay sonra Hükûmet tarafından Meclis Başkanlığına sunuldu ve o süreç
içerisinde de Türkiye’de çok değişik, çok farklı gelişmeler oldu. Bunları
sizlerle biraz paylaşmak istiyorum, sonra bu süreçle ilgili de bazı soruları
burada, sizlere, kamuoyunun huzurunda sormak istiyorum.
Değerli
arkadaşlar, bu kanun, çok net bir şekilde, iktidar tarafından, bu açılım
sürecinin bir mahsulü, ürünü olarak düşünüldü. Yani, adı bir türlü net olarak
konulmadı, çok fazla değişik isimlerle aslında adlandırılmıştı o süreç,
içeriğini bir türlü de öğrenemedik ama o sürecin bir projesi olarak aslında bu
kanun Eylül ve Ekim ayları içerisinde -2009 yılında- düşünülmüş diye
değerlendiriyorum ben. Bunu nereden çıkarıyorum? Bakın, biraz bunu irdeleyelim.
Değerli
arkadaşlar, geçtiğimiz yıl mayıs ayıyla beraber Sayın Cumhurbaşkanının bir
açıklaması oldu. Sayın Cumhurbaşkanı, Türkiye’de bu sorunla ilgili, Kürt
sorunuyla ilgili çok ciddi, önemli gelişmelerin olacağını söylemişti,
biliyorsunuz. Derken, daha sonra, her nedense, belki Hükûmet
Sayın Cumhurbaşkanının ön plana çıkmasından rahatsız mı oldu, onu da
bilemiyorum ama Sayın Başbakan birdenbire bir bakanı, İçişleri Bakanını koordinatör
bakan olarak atadı ve Ağustos ayından itibaren Türkiye'de biz bambaşka bir
sürece girdik. Sayın Bakan da az önce bir yıllık bir süreden bahsediyor. 
Değerli
arkadaşlar, Eylül ayının içerisinde bu görüşmeler yapıldı, Ekim ayının
başlarında terör örgütünün elebaşısı ve İmralı’da
yatan Abdullah Öcalan, birtakım açıklamaları avukatları vasıtasıyla kamuoyuna
yapmaya başladı. Bunu da takip etmişsinizdir. 9 Ekimde avukatları Abdullah
Öcalan’ın açıklamasını kamuoyuna şöyle duyurdu: “İşte, bu açılım sürecine katkı
vermek istiyoruz. Kandil’den ve Avrupa’dan, işte, Kuzey Irak’tan birtakım
elçiler Türkiye'ye gelecek. Bu konuda talimat verdi.” Avukatlar böyle
açıklamalar yaptılar. Bunu, 9 Ekimde… Bakarsanız sürece, bunları bulmak çok
kolay, yani takvimler… İnternet’te de zaten bunlar yer alıyor, göreceksiniz. 
Arkadaşlar, üç
gün sonra, bu kanun, tabii, bu hâliyle değil, “taş atan çocuklar” diye
kamuoyuna sunuldu, ama o zaman da içinde sadece iki maddesi vardı çocuklarla
ilgili olarak, diğer maddeleri bambaşka maddelerdi. İçlerinde, o gün
tartıştığımız konuda, terör örgütünün başı olan Abdullah Öcalan dâhil olmak
üzere 211 tane teröristin yeniden yargılanmasıyla ilgili olarak, Avrupa İnsan
Hakları Mahkemesinin vermiş olduğu kararlar gereği yeniden yargılamasının yolunu
açan değişiklikler de bu paketin içerisinde, o gün görüşülen tasarının
içerisinde vardı. 
12 Ekimde Bakanlar Kurulunda bu tasarı görüşülmüş değerli
arkadaşlar, ama ne hikmettir ki Sayın Cemil Çiçek, Bakanlar Kurulu Sözcüsü, Hükûmetin Sözcüsü -biliyorsunuz kurul toplanıyor, kararlar
alıyor, daha sonra Sayın Çiçek onları açıklıyor- “Biz bu kanunu görüştük, kabul
ettik ve bunu Meclise sevk etmeye karar verdik.” diye hiçbir açıklamada
bulunmadı arkadaşlar. 12 Ekimden
bahsediyorum. Böyle bir açıklaması yok. Bir gizleme oldu. Şimdi, niye
gizlediler bilmiyorum, onu sonunda sorarız, niye gizlendi?
Burada, tabii,
merak edilen konu bana göre şu olmalı: Bu kanun Bakanlar Kurulunda görüşülürken
neler konuşuldu? Yani, Bakanlar Kurulu üyeleri -Sayın Adalet Bakanı da burada
olmak üzere, çünkü kanunun hazırlanmasında ev sahibi kendisi- neyi konuştular?
9 Ekimde Abdullah Öcalan’ın avukatları vasıtasıyla vermiş olduğu mesajlar o
kurulda konuşuldu mu? Abdullah Öcalan ve diğerlerinin yeniden yargılanması ile
onların önlerinin açılması için bu tasarıda birtakım hükümlerin yer alması
gerektiği konuşuldu mu? Onları kendileri biliyorlar, biz bilmiyoruz. 
Devam edelim
arkadaşlar. Daha sonra ne oldu? Bakanlar Kurulunda konuşulduktan sonra bu konu,
biliyorsunuz, bir hafta sonra Habur’dan, Kuzey Irak’dan, Mahmur Kampı’ndan ve Kandil’den -içinde çocuklar
da vardı, 4 çocuk, kadınlar vardı, ama teröristler de vardı- gelenler giriş
yaptılar, bir hafta sonra. 9 Ekim açıklama, 12 Ekim Bakanlar Kurulunda görüşme,
19 Ekim kamptan insanlar geldiler. Tabii, Habur Sınır
Kapısı’nda yaşanan o yüz karası tablo birtakım değişiklerin olmasına neden oldu
diye düşünüyorum ve konuşulanlar değiştirilerek belki daha sonra Meclise, Kasım
ayının 10’unda bu tasarı Bakanlar Kurulu tarafından gönderildi. O arada, belki
ilk görüşmede bazı konuşulanlar daha sonra değiştirildi. Çünkü biz, komisyonda
konuşurken ısrarla “Bundan terörist başı faydalanacak, yeniden yargılanmayla
ilgili olan sürecin içerisine girecek.” dedik. Sayın Bakan “Hayır, olmaz.”
dedi, ama gelirken, tasarının içerisine bunu koyarken birtakım maddelerle bunu
engellediklerini söylemişti. 
Değerli
arkadaşlar, daha sonra ne oldu? Komisyona geldi. Daha doğrusu Meclis Başkanı
tarafından Komisyona gönderildi ama bu arada, anlaşılan o ki, herhâlde sözler
yerine gelmedi, konuşulanların bir kısmı bu tasarı içerisinde yerini bulmadı ve
farklı bir tablo yaşadık. 
Değerli
arkadaşlar, az önce Sayın Bakan bir şey söyledi, burada sorulara yanıt verirken
dedi ki: “Tam bu konu komisyonda görüşülecekti, Tokat Reşadiye’de -sanıyorum 7
Aralık idi- 7 Aralıkta 7 tane askerimiz silahsız bir şekilde çarşı izninden
dönerken saldırıya uğradılar ve şehit oldular.” Ya sanki “Bu tasarı görüşülecek
de o nedenle bu saldırı oldu.” Ardından, yine “Komisyonda görüşülme aşamasında
da saldırılar oldu.” dedi. 
Değerli
arkadaşlar, acaba şöyle olmuş olabilir mi, bir de bunu düşünmek lazım: “Verilen
sözler yerine getirilmediği için o askerler, o sözlerin karşılığında acaba
hayatlarını kaybetmiş olabilirler mi?” diye de düşünmemiz gerekir. Bunu da
buradan ben soruyorum. Bunu da arkadaşlarımızın düşünmesi gerekir. 
Değerli
arkadaşlar, tabii süreç daha sonra çok farklı olarak işledi. Çünkü o Habur Kapısı’nda yaşanan olay gerçekten Türkiye’de çok
büyük bir infial, çok büyük bir tepki toplamıştı. Ama bu tasarı, Hükûmetin ilk aklında görüşürken, konuşurken çok farklı
gerekçelerle değerlendiriliyor değerli arkadaşlar; şu anda karşımıza farklı
geldi. Hem daha sonra, işte bizim itirazlarımızla, o yeniden yargılanma, “iadei muhakeme” dediğimiz konular çıkarıldı ama içine bazı
milletvekili arkadaşlarımızın teklifleriyle, Toplantı ve Gösteri Kanunu’ndaki
değişiklikler sokuldu ve bugün, işte güzel sözcüklerle kamuoyuna sunuluyor. 
Ama değerli
arkadaşlar, bakın, çocuklarımız bu yasada… Ben basını takip ediyorum.
(Mikrofon
otomatik cihaz tarafından kapatıldı)
BAŞKAN – Buyurun
Sayın Dibek.
TURGUT DİBEK
(Devamla) – Medyayı takip ediyorum, haberlerde ilk sırada. İşte, taş atan
çocuklar. Çocuklarla ilgili efendim kanun görüşülecek. İlginin ne kadar
olduğunu işte, bilmiyorum, kameralar gösterirse bakarlar. Fakat,
çocuklarla ilgili olarak bu yasa tasarısında da çok ciddi sıkıntılarımız var. 
Tabii,
çocuklarımızı korumamız gerekiyor. Rakamlar verildi değerli arkadaşlarım. Ama o
kadar çok çocuğumuz mağdur durumda ki, bazı suçlar için bir düzenleme
getiriyoruz ama onun dışındaki suçlar için çocuklarımızın mağduriyeti devam
ediyor Türkiye’de. 
Değerli
arkadaşlar, ben geçtiğimiz günlerde bir önerge vermiştim -Aslında konuya biraz
daha belki önergelerde söz alırsam devam edeceğim- Türkiye’de yaşayan
çocukların kaçı sokakta yaşıyor, kaçı çalıştırılıyor, kaçı dilendiriliyor diye.
Sayın Millî Eğitim Bakanı bana yanıt göndermiş. -Basında da yer aldı bunlar-
Diyor ki: “4.600 civarı çocuk sokakta yaşıyor, daha doğrusu çalıştırılıyor, 112
çocuk sokakta dilendiriliyor.” Yani rakamlar 100 kişi değerli arkadaşlar, 112
çocuk da sokakta sahipsiz bir şekilde dolaşıyor.
(Mikrofon
otomatik cihaz tarafından kapatıldı) 
BAŞKAN – Sayın
Dibek, teşekkür ediyorum.
TURGUT DİBEK
(Devamla) – Değerli arkadaşlar, süre de yetmedi ama Sayın Başkanım, evet,
cümlemi tamamlıyorum.
Şunu anlatmak
istiyorum: Verilen rakamlar, koskoca 75 milyonluk Türkiye’de “100 çocuk sokakta
dileniyor.” diye geldi değerli arkadaşlar, “108 çocuk sokakta yaşıyor, evi
yok.” diye geldi, “4 bin çocuk da sokakta çalıştırılıyor.” diye geldi.
Türkiye’den bahsediyorum. Çocuklara sahip çıkalım da Hükûmet
bu konuda ne kadar samimi, ne kadar gerçekçi? Bunları da sizlerin takdirine
sunmak istiyorum.
Sayın Bakanın da,
Sayın Başkanın da hoşgörüsüne teşekkür ediyor, saygılar sunuyorum. (CHP
sıralarından alkışlar) 
BAŞKAN – Teşekkür
ediyorum Sayın Dibek.
Bölüm üzerinde Milliyetçi Hareket Partisi Grubu adına söz isteyen
İzmir Milletvekili Şenol Bal.
Buyurun. (MHP
sıralarından alkışlar) 
MİLLİYETÇİ
HAREKET PARTİSİ GRUBU ADINA ŞENOL BAL (İzmir) – Sayın Başkan, değerli
milletvekilleri; 526 sıra sayılı Kanun Tasarısı’nın birinci bölümü hakkında
Milliyetçi Hareket Partisi Grubu adına söz almış bulunmaktayım. Yüce Meclisi
saygıyla selamlıyorum.
Sayın
milletvekilleri, Çukurca’da bugün vermiş olduğumuz 7 şehidimize Allah’tan
rahmet, kederli ailelerine başsağlığı, dün de yine mayın tuzağına düşen 12
vatan evladına Allah’tan acil şifalar diliyorum.
Sayın
milletvekilleri, özellikle son yıllarda bölücü terör örgütü ve yandaşlarının
eylemlerinde sahaya sürdükleri çocuk sayısı giderek artıyor. Bu eylemlerde
altı-sekiz yaş grubu arası çocukların bile kullanılması gerçekten inanılmaz bir
vahşet ve insanlık dışı ilkel bir anlayış. Çocukların ellerine taş, patlayıcı
madde vererek sözde sonuç almaya yönelik, bu çocukları şiddet ortamına
sürükleyenlerden mutlaka hesap sorulmalıdır. Bu çocukları sokağa itenler
aileyse ailesine, bölücü etnik terör mensubu ve yandaşları ise onlara bunun
faturası ödetilmelidir. Eylemlerde kullanılan çocuk yapısı, kontrol edilemeyen
bir hâl almıştır değerli milletvekilleri. Aynı anda çeşitli bölgelerde çocuklar
fütursuzca alana çıkıp, barikatlar kurup, ateş yakıp, taş atıyorlar. Bu, çocuk
işi midir? Bu çocukların bu şekilde şiddet ve çatışma ortamının içinde
kullanılması, panzerlerin önüne atılması, çocuk haklarına ve temelde insan
haklarına aykırı değil midir? Son gösterilerde yakalanan çocuklar, ellerine
taşların kimin tarafından verildiğini itiraf etti. 
Sayın
milletvekilleri, ilk önce çocukların neden sokak eylemlerinde kullanıldığını
değerlendirmezsek alınan kararlar, hafifletici cezayı içeren yasalar meseleyi
çözmez, hatta daha da çözülmez bir hâle getirir. Çocuklar neden sokak
eylemlerinde kullanılıyor? 
Birincisi: Bölücü
terör örgütü ve onun siyasi uzantısı, devlete meydan okuma eylemlerini
gerçekleştirdiği sokaklarda değişik yaş grubunu oluşturan çocuklara bir nevi
kendi ilkel anlayışlarına uygun eğitim ve staj yaptırarak, terör örgütüne
katılımın temelini hazırlıyor ve tabanını canlı tutuyor. 
İkincisi: Bölücü
terör, kamu vicdanında duyguların sömürülmesinde çocukları biçilmiş kaftan
olarak görüyor.
Üçüncüsü: Ceza
kanunlarımızın çocuklar için büyüklere göre hafifletici maddeler içermesi
nedeniyle, hedefe gidilen yolda çocuklar istismar edilerek etnik bölücülüğün
reklamı yapılıyor. 
Bir kısım
yazardan stratejistlere kadar birçok sanatçısının
içinde yer aldığı “Adalet Çağrıcıları” isimli bir platformun ve birçok STK’nın hiç durmadan bu çocukların cezalandırılmalarına ve
yargılanmalarına karşı düzenledikleri toplantılar, acaba kimin işine yarıyor?
Bu STK’lar, bölücü terör örgütünün yandaşlarıyla kol
kola girerek basın toplantıları düzenliyor, güya bu çocukların haklarını
savunuyor. Bir defa da bu STK ve yazarların, bu çocukları alana sürenleri
kınayan, bu çocuklara taş ve molotof attırılmaması
için toplantılar düzenlediğini ne gördüm ne de işittim. Bu çocukların
kullanılmasını, istismar edilmesini neden kınamıyorlar, neden acaba etnik
bölücülüğe dolaylı veya dolaysız destek veriyorlar? Gazete köşelerinde ahkâm
kesenler, bu STK ve platformlardaki büyük insan hakları savunucuları ve oy
avcılığı yapan siyasiler bu çocukların yok edildiğini, geleceklerinin
karartıldığını görmüyorlar mı? 
Sayın
milletvekilleri, son yıllarda, silahlı bölücü terör eylemlerine paralel olarak
sokakları ve caddeleri
de eylem alanı olarak seçmiş ve “sivil itaatsizlik” adını verdiği
ayaklanma ve taşkınlıklarla kalkışma provaları yapılmaktadır ve bu gösterilerde
çocuklar ve gençler de kullanılmaktadır.
Anayasa’mızı ve kanunlarımızı
bir kenara koyalım çünkü uygulanmıyor ülkemizde, Birleşmiş Milletler 2625
sayılı Devletler Hukuku Bildirisi’nde rejimi demokrasi olan bir ülkenin toprak
bütünlüğü ve siyasi birliğini bozmak için bırakın terörist şiddete başvurmak
herhangi bir eylem, örneğin sivil itaatsizlik bile yasaktır. Halkın tümünü
temsil eden bir hükûmete sahip olan bir ülkenin
toprak bütünlüğü ve siyasi birliğini tahrip edici hiçbir eylem yapılamaz. 
Soruyorum değerli
milletvekilleri: Devletimiz nerededir? Bu yöremizde bu olaylar olurken
koordinatör İçişleri Bakanı nasıl o koltukta oturabiliyor? Gelişmeler olağan
gelişmeler midir? Neden bu olayları önleyemediği ortadayken Sayın Bakan istifa
etmiyor, Türk devletine tehdit üstüne tehdit yağdırılıyor. İçişleri Bakanının taviz
verilemeyeceğini söylediği temel değerlerimiz ayaklar altında. Ne diyordu Sayın
Bakan o ilk açılımın ilk günlerinde? “Hiç kimse resmî dilin Türkçe olduğunu,
bayrağımızın ay yıldızlı bayrak olduğunu, millî marşımızın İstiklal Marşı
olduğunu tartışmıyor.” diyordu. Öyle mi Sayın Bakan? O gösteri ve yürüyüşlerde
veya toplantılarda nerede bayrağımız, nerede İstiklal Marşı’mız,
nerede Türkçemiz? Bölücü terör o yöre vatandaşlarımızı sindirirken,
baskılarken, cam çerçeve indirirken, kepenkler zorla kapattırılırken, insanlar
korkudan yürüyüşlere zorlanırken, çocuklar alana sürüklenirken, İmralı
canisinin posterleri taşınıp bölücü sloganlar atılırken, paçavralar bayrak diye
taşınırken devlet olarak bu eylemleri önleyemezseniz, o yörede yaşayan
vatandaşlarımıza devletin varlığını ve şefkatli gücünü hissettiremezseniz niçin
varsınız? Acaba, çarpık demokrasi anlayışınız yüzünden mi bunlar yaşanıyor? 
Bu yasa
tasarısını ve teklifini getirirken sadece o bölgeden alacağınız oy hesabına mı
kilitlendiniz? 
Bu çocukların durumunu
değerlendirirken sorunun sadece hukuki olmadığını görmüyor musunuz? Konunun
adli, siyasi ve sosyal yönlerini enine boyuna değerlendirdiniz mi? 
Bu yasanın
geçmesiyle sokaklara dökülecek çocuk sayısında ve yaş ortalamasında artış
olursa bunun hesabını nasıl vereceksiniz? Bu yasa tasarısı bu şekilde Meclisten
çıkmamalıdır değerli milletvekilleri. 
Özellikle son bir
yıldır, yıkım projesi olan açılımla etnik terör ve bölücü terör daha da
palazlanmış ve daha da azmıştır, üstelik meşru hâle gelmek üzeredir. 
Valilerin
münferit tedbirleri, emniyet mensuplarının top, şeker dağıtması, çocuklarla
arada bir sarmaş dolaş oyun oynaması dışında ne yaptınız? 
Bu konuda neyi
önlediniz de, ne tedbir aldınız da şimdi yasal değişiklik yapıyorsunuz? Bölücü
terör ve ona çanak tutan STK’ların istekleri ve dış
baskıların neticesinde yasal değişiklik yapılmasına mı karar verdiniz? 
Samimi olarak
söyleyin: Siz, bu yasa değişikliğini kaldırılan el sayısının çokluğuna göre
geçirdikten sonra bu sorunun çözüleceğine ve biteceğine inanıyor musunuz? 
Bu problemlerin
giderek artacağı ortada değil mi sayın milletvekilleri? Bu çocukları suça
yöneltenlere verilecek cezalar artırılmadıkça, bu provokatif
gösteriler önlenmedikçe sorun çözümsüzdür ve giderek artacaktır çünkü istenilen
budur. 
Bir yandan
milletimize terörle mücadele kararlılığında olduğunun imajını vermeye
çalışacaksanız, kapı kapı dolaşıp sözde çare
arayacaksınız, bir yandan da “Açılıma devam.” diyerek etnik bölücülere selam
çakacaksınız. Lütfen bu takiyeden vazgeçin. 
Bu kanun
tasarısının 1 ve 2’nci maddeleri 2911 sayılı Toplantı ve Gösteri Yürüyüşleri
Kanunu’nda değişikliği öngörüyor. Bu değişiklikler çocuklardan daha çok yasa
dışı gösteri yapan ve silah ve benzeri araçları üzerinde taşıyanlara af
niteliğindedir. Kimi kandırıyorsunuz! Çocukların arkasına saklanarak
yetişkinlerin faydalanacağı hükümleri getirerek sözde terörle mücadele
edeceksiniz, öyle mi? 
Terör bitmeden,
ülke yangın yerindeyken bu konuda alınacak hafifletici müeyyidelerin yanında
olmayacağımızı ilan ediyoruz. 
Yaptığınız her
uygulama ve verdiğiniz her taviz yenisini ortaya çıkarıyor çünkü konu insan
haklarıyla ve demokrasiyle ilgili değil. Başka suçsuz, günahsız insanların
yaşama hakkını, özgür olma hakkını, serbestçe mahallesinde, caddesinde gezip
dolaşmasını, dükkânını bismillahla gönül rahatlığıyla
açmasını engelleyen bu provokatif olaylar ve
şantajlar yüzünden o yöre insanının hakları gasp edilmiyor mu? O yöre insanımız
terör örgütüne mahkûm edilmiyor mu? O yörede çalışan kamu görevlilerinin yaşama
ve özgürce görevlerini yapabilme hakkı gasp edilmiyor mu? Okuluna gitmek
isteyen, hayallerini gerçekleştirmek isteyen, mahallesinde özgürce top oynamak
isteyen, çocukluğunu yaşamak isteyen çoğunluk diğer çocukların hakları gasp
edilmiyor mu? Buna kimin hakkı var değerli milletvekilleri? 
Neden devlet
vardır? 
(Mikrofon
otomatik cihaz tarafından kapatıldı) 
BAŞKAN – Lütfen
sözlerinizi tamamlayınız.
ŞENOL BAL
(Devamla) – Teşekkür ediyorum.
Kamu düzeni ve
güvenliğini sağlamak için devleti idare etmesi gereken Hükûmet
neredesin? Bizim güzel bir Türk atasözümüz vardır değerli milletvekilleri: “Ya
devlet başa ya kuzgun leşe.” 
Sayın
milletvekilleri, bugüne kadar terör örgütünce bu çocukların suça itilmesine
karşın hiçbir önlem almayan, azmettirenleri yakalayıp cezalandırmayan,
çocukların cezalarını örgütün etki alanı dışında tam bir eğitim kompleksi hâline dönüştürerek infaz kurumlarında rehabilite ederek infaz etmeyen, çocukları ucuz bir
propaganda konusu olarak düşünen bir iktidarla karşı karşıyayız. Bu yüzden,
kararlılıkla, topyekûn terörle mücadeleyi başlatın. Türk milletine bu açılım
garabetinden vazgeçtiğinizi açıklayın ve özür dileyin. Bu arada, çocuk
suçluluğu meselelerini teröristlere yandaş olmayan, taraf olmayan uzmanlarla
değerlendirin ve gerekli kurumları oluşturun, biz de o zaman yanınızda olalım.
Hepinizi
saygılarımla selamlıyorum. (MHP ve CHP sıralarından alkışlar)
BAŞKAN – Teşekkür
ediyorum.
Barış ve
Demokrasi Partisi Grubu adına bölüm üzerinde söz isteyen Sırrı Sakık, Muş Milletvekili. (BDP sıralarından alkışlar)
BDP GRUBU ADINA
SIRRI SAKIK (Muş) – Sayın Başkan, değerli arkadaşlar; ben de Barış ve Demokrasi
Partisi adına buradayım. Bu vesileyle hepinizi saygıyla selamlıyorum. 
Aslında, bu
konuda söylenmedik söz kalmadı ama sorun yerli yerinde duruyor. Bugün burada
görüşülmekte olunan bu yasa, aslında uluslararası arenada hiçbir yerde, bu
Terörle Mücadele Yasası, çocuklarla ilgili uygulanmıyor, sadece bu ülkede
uygulanıyor. Şimdi bunu bir lütuf olarak sunuyoruz topluma. Oysaki sorunun
çözümü için burada Barış ve Demokrasi Partisinin bütün yöneticileri, bütün
milletvekilleri kamuoyuyla sürekli paylaşıyorlar. Sorunun çözümü için gerçekten
bir halkı terörist ilan eden, terörize eden bu
Terörle Mücadele Yasası’nın kökten değişmesi gerekir. Bir halkı yok sayan, Anayasa’da
ve yasalarda yok sayan bu yasaların ve bu antidemokratik yasaların ortadan
kaldırılması gerekir. Şimdi, biz, burada geçici olarak belki bir iyileşme
sürecini bu akşam birlikte yaşayacağız ama sorun yerli yerinde kaldığı müddetçe
yine bu tür sorunlarla karşı karşıya kalacağız. Neden çocuklar bu noktada, bu
çocuklar niye bu noktaya geldi; hiçbirimiz bir gün araştırmadık ve bununla
ilgili topluma bir şey sunmadık. Yani bu çocuklar acı dolu
yıllar yaşadılar, aileleri yaşadı, hepsinin ailesinden ya toprakta olan var ya
dağda olan var veyahut da cezaevinde olanlar var ve siz gidip, o çocukların, o
ailelerin evini barkını 1993 yılında devletin güvenlik güçleri gidip yerle bir
etti ve onların büyük bir kısmını alıp alanlara, sokaklara, varoşlara ve
çocukların diline, kimliğine, kültürüne gem vurdunuz. Şair Murathan Mungan diyor ki: “Biz öksüz savaş çocukları
gibiyiz/Enkazlar arasında yakınlarını arayan öksüz savaş çocukları gibiyiz.”
İşte Kürt çocukları öksüz ve yoksul savaş çocuklarıdır. Onlar enkazlar arasında
kaybolan dilini, kültürünü, kimliğini arıyor, haksızlığa karşı başkaldırıyor.
Bu ülkede adaletin olmadığını o çocuklara uygulanan politikalarla bir kez daha
biz görüyoruz. 
Şimdi başta da belirttim, Terörle Mücadele Yasası çocuğundan
kadınına, yaşlısına, herkesi terörist ilan eden bir yasa ve Kürt sorununun
çözümüyle ilgili kim ki düşüncesini ifade ediyorsa, ister Türkiye demokrasi
güçlerinden ister Kürtlerden, herkes bu yasadan mahkûm oluyor ve bugün
Parlamentoda bulunan Barış ve Demokrasi Partisinin 20 milletvekili iki bin yıl
cezayla cezalandırılmak isteniyor. İşte eğer siz
sorunu çözmek istiyorsanız buradan başlamanız gerekir. Buradan başlayabilirsek
biz sorunları çözebiliriz. Ama ne yazık ki sorunun çözümüyle ilgili gerçekten
topluma sunduğumuz bir şey yok. Çünkü Kürt sorunu acımasız siyasetin
kurbanıdır, siyasetin rantı olmuştur. Burada birçok
partinin temsilcilerini görüyoruz, Kürt sorunundan nemalanmaya çalışıyorlar,
şiddetten pay almaya çalışıyorlar. Şimdi Kürt sorunu bu ülkede acımasız bir
şekilde siyasetin kurbanı olmuştur. Çünkü herkesin vicdanında Kürtlere
haksızlık edildiğini ikili, üçlü sohbetlerde biliyoruz ama sorun oylara
dönüştüğünde herkes çıkıp Kürtlerden nemalanarak iktidarlar yaratmaya
çalışıyor. Onun için, Başbakanın zaman zaman çıkıp
bizim şiddetten nemalandığımızı söylemesini gerçekten izah etmekte
zorlanıyoruz. Biz bu işin mağdurlarıyız. Mağdurlar kandan ve şiddetten
nemalanmazlar. Sayın Başbakan biliyor ki, bu mücadelede hepimiz, yanı başımızda
onlarca arkadaşımızı kaybettik ama bu özgürlük mücadelesinde yolumuza devam
ettik. 
Bugün Sayın
Başbakan grup konuşmasında yine 12 Eylül’le ilgili sözleri gündeme getirirken
gözleri yaşardı. Sayın Başbakanı ve grubunu bilmem, ama ben -birçok
arkadaşımızı tanıyorum Parlamentoda- 12 Eylül gecesi saat 04.00-05.00’te
yatağımdan kaldırılarak gözaltına alınanlardan biriyim. Sizin ne kadar 12 Eylül
mağduru olduğunuzu bilmiyoruz. Eğer siz 12 Eylül mağduru ve 12 Eylül’den hesap
soracaksanız, 12 Eylül yasası, 12 Eylül Anayasası o ihtilalci
generallerin ruhuyla doludur. O 12 Eylül Anayasası’nın başlangıç maddesi
retçidir, tekçidir, Türkçüdür, inkârcıdır. Yüreğiniz yetiyorsa, sorunu çözmek
istiyorsanız oradan başlamalıydınız. Ama buna yüreğiniz yetmiyor. Bunu çözmek
istemiyorsunuz. Siz 12 Eylül Anayasası’nın ömrünü uzatmak için Anayasa’yı
yamalayarak bir müddet daha Anayasa’dan nemalanmaya çalışıyorsunuz ve size
söyledik sevgili arkadaşlarım, eğer gerçekten 12 Eylül Anayasası’na
karşıysanız, hodri meydan! 12 Eylül Anayasası’na hep birlikte karşı koyalım. Ama
12 Eylül Anayasası’nın yanında 12 Eylül yasaları vardır. Bunlar Siyasi Partiler
Yasası’dır, bunlar Seçim Kanunu’dur, bunlar sizin çıkardığınız terörle mücadele
yasalarıdır, bunlar hazinedir. Bunları değiştirin, ama hayır, siz oradan
nemalanmaya çalışıyorsunuz. Siz niye Siyasi Partiler Yasası ve Seçim Kanunu’nu
değiştirmiyorsunuz? Çünkü diktatörlüğü bırakmak istemiyor Genel Başkanınız. Siz
12 Eylül yasalarının getirdiği yüzde 10’luk barajı niye kaldırmıyorsunuz? Çünkü
buraya Türkiye demokrasi güçleri ve Kürtler güçlü bir şekilde gelmesinler… Bir
taraftan açılımdan bahsediyorsunuz, “Demokratik zeminlerin önünü açalım.”
diyorsunuz, bir taraftan demokratik zeminin önünü tıkamaya çalışıyorsunuz,
dağdakileri öldürmeye, ovada siyaset yapanları da cezaevine doğru… E, peki, biz
nasıl çözeceğiz? Nasıl bu sorunlarımızı birlikte masaya yatıracağız? Çıkıp
burada sürekli morg rakamcılığı yapıyoruz. Şuradan şu kadar, buradan bu kadar
öldü! Ölenlerin hepsinin acısını yüreğimizde hissediyoruz. Artık siyaset
dünyasına morg rakamcılığı yakışmıyor. Çıkıp sorunun özüyle ilgili oturup
konuşmalıyız. Nerede yanlış yaptık, nerede eksik yaptık, nasıl çözebiliriz onu
masaya yatırmalıyız. 
Sayın Başbakan
bizimle görüşmediğini, geçen dönem yine 29 Mayıs 2009’da da Demokratik Toplum
Partisiyle görüşmemenin nedenini şöyle… Efendim, o tarihte Çukurca’da 8 askerin
mayına basarak yaşamını yitirdiğini söylemişti ve Demokratik Toplum Partisiyle,
yöneticileriyle görüşmedi ve arkasından Van askerî savcının iddiası, bazı
generallerin o mayını nasıl döşediğini hepimiz birlikte biliyoruz. Şimdi
Başbakan çıkıp buna ne diyecek? Şimdi de Başbakan değişik kesimlerle görüşüyor,
bizimle görüşmüyor. Yine diyor ki… Sayın Başkanımızın sunduğu bir CD’de, evet
CD’de, insanlığa karşı suç işlenmiştir. Ölen gerillaların cesetleri paramparça
edilmiştir. Buraya getirmedim, Türkiye’yi germek istemiyoruz. İnsanlığa karşı
suç işlenmiştir ve o bedenler paramparça edilmiştir. Bu, ne İslam hukukunda var
ne evrensel hukukta var ne de kendi hukukumuzda var. Şimdi Sayın Başbakana biz
bunu aktarmayıp da kime aktaracağız? Siz Başbakansınız, insanlığa karşı suç
işleniyorsa bunu size aktaracağız çünkü siz 2007 seçimleri sonrası çıktınız,
dediniz ki: “Ben yüzde 47’nin değil, bütün Türkiye’nin Başbakanıyım.” Ama o gün
yaptığınız konuşmada bizim Başbakanımız olmadığını kendiniz itiraf ettiniz.
Peki, bu mantıkla bu sorun nasıl çözülebilir?
Şimdi dönüp bize
“avukat” diyorsunuz. Evet, biz insanlığın avukatıyız, halkımızın avukatıyız.
İnsanlığa karşı suç işleniyorsa bunun avukatlığını yapmak bizim boynumuzun
borcudur. Biz, halkımızla böyle bir sözleşmemiz var, onun için buradayız; Sayın
Başbakan da bunu iyi bilmelidir. 
Şimdi, 12 Eylülü…
Gerçekten, 12 Eylül’den hesap sorulacaksa bir bütünüyle sorulmalıdır ama bizim
görebildiğimiz kadarıyla, 12 Eylül’le bir hesaplaşma değil… Evet, “Millî Birlik
Projesi” dedikleri projenin Kürtlere karşı bir millî proje oluşturduğunu,
yeniden bir savaş cephesinin açıldığının bir göstergesidir. Onun için, eğer
Sayın Başbakan bu savaş cephesiyle ilgili bizimle konuşmadığını söylüyorsa
doğrudur, konuşmamalıdır, zaten kapılarımız kapalıdır.
(Mikrofon
otomatik cihaz tarafından kapatıldı)
BAŞKAN – Lütfen
sözlerinizi tamamlayınız.
SIRRI SAKIK
(Devamla) – Savaşla ilgili bizim bir tek görüşmemiz Sayın Başbakanla olmaz. Biz
oturur, yasalar ve Anayasa düzeyinde Kürt kimliğinin kabulünü, bu ülkede akan
kanı durdurtmak isteriz. Onunla ilgili otururuz, konuşuruz. Biz savaşın paslı
dilini oturup konuşmayız ve Sayın Başbakan yeni bir ordu oluşturacağını…
Kimileri diyor ki, işte, efendim, geçmişte bıyıkları sarkık olanlar olmayacak.
Kimileri diyor ki, badem ve fındık bıyıklılar…
Sevgili
arkadaşlar, biz biliriz; ister bıyıklar sarkık olsun ister badem ister fındıklı
olsun ister de bıyıksızlar olsun, sorun Kürtler olunca ulusal ittifakın
olduğunu hep biliyoruz, hayat bunu hepimize gösterdi ama bu ittifaklarla da
sorunun çözülmediğini biliyoruz. O vesileyle, çözümsüzlükte dayatmanın
Türkiye’ye hiçbir yararı yoktur. Denenmemiş yol, yöntemleri hep birlikte
değerlendirmeliyiz. Kürt sorununu bir rant sorunu
olmaktan çıkarmalıyız, siyasetin acımasız şekilde ranta dönüştürdüğü sorun
olmaktan çıkarmalıyız. 
(Mikrofon
otomatik cihaz tarafından kapatıldı)
SIRRI SAKIK
(Devamla) - Parlamentonun da görevi budur.
Teşekkür
ediyorum. (BDP sıralarından alkışlar)
BAŞKAN – Teşekkür
ediyorum.
Birinci bölüm
üzerinde AK PARTİ Grubu adına söz isteyen Mehmet Emin Ekmen, Batman
Milletvekili… (AK PARTİ sıralarından alkışlar)
AK PARTİ GRUBU
ADINA MEHMET EMİN EKMEN (Batman) – Sayın Başkan, değerli milletvekilleri; 526
sıra sayılı tasarının birinci bölümü üzerine AK PARTİ Grubu adına söz almış
bulunmaktayım. Hepinize saygıyla selamlarım.
Bugün, doğrusu burada söze başlarken birçok arkadaşımızın yaptığı
gibi şehit askerlerimize ve son bir buçuk aydır artan terör ve şiddet
dalgasıyla hayatını kaybeden bütün vatandaşlarımıza rahmet dileyerek başlamak
istiyorum ve kamuoyu, özellikle son bir yılda başlayan bir demokratikleşme
hamlesi, insan hakları ve hukuk eksenli çalışmalarla birlikte artan şiddet
dalgasının, artan terör olaylarının ve bu artan olaylarla birlikte güvenlik
eksenli kaygıların öne çıkması hukukun, barışın ve demokarisinin
dilinin de gölgelenmesi ve bu sonucun da kime nasıl fayda veya zarar
sağladığını da yerinde bir şekilde takdir ettiğini düşünmekteyim. 
Arkadaşlar, bugün
bu memleketin çocuklarına dair bir konuyu konuşuyoruz burada ve ben birçok
konuşmacımızın konuya değişik boyutlarıyla bakıyor olmasını görmeme rağmen, bu
sorunun Türkiye’nin son otuz yılından bağımsız bir şekilde, âdeta lokal bir vakaymış gibi değerlendirilmeye çalışıldığını da
üzülerek görüyorum. Arkadaşlar, aslında kökleri yüz yılı
bulan ve Türkiye’deki farklı inançları, kültürleri ve etnik kökenleri inkâr
temelinde kurulu tek tip vatandaş anlayışının ürünü olan bugünkü bu sorun, maalesef,
geldiğimiz noktada hepimizin, hep birlikte, bugüne kadar denenmiş bütün
mücadelelerin tecrübelerinden de faydalanarak nasıl çözüm üreteceğimizi
tartışmamız gerekirken bu ülkenin emekli kuvvet komutanları, bu ülkenin
görevdeki Genelkurmay Başkanı “Biz bu örgütle otuz yıldır mücadele ediyoruz, 6
kere bu örgütü silahlı olarak yendik ama bunun farklı sebepleri vardır ve
iktidarlar hukuki, siyasi, ekonomik ve sosyal tedbirleri almalıdır.” derken biz
yine bugün bu kürsüde OHAL’in geri getirilmesini,
idamların geri getirilmesini ve buna benzer denenmiş ama sonuç alınmamış bütün
yöntemleri tekrar tartışıyorsak burada yanlış giden bir şey olduğunu kabul
etmemiz gerekiyor. 
Arkadaşlar, bu
çocukların sorununa çözüm getiren bu yasa teklifi, insani, hukuki ve siyasi
açıdan doğru bir tekliftir. İsterseniz vicdanlarımıza seslenip insani boyutuyla
bu konuyu değerlendirelim, isterseniz olaylara ve kişilere bakmadan, salt
evrensel hukuk sistemi, salt ulusal hukuk sistemimiz ile konuya bakalım,
isterseniz de siyasi açıdan konuyu değerlendirelim, bu konunun çözümüne yönelik
gelen bu yasanın doğru olduğu kanaatindeyim. 
Her şeyden önce
şunu kabul etmemiz gerekiyor ki: 2006 yılından sonra çocukların bu olaylarda
kullanılıyor olmasını görüyoruz ve bunun bilinçli bir taktik, bilinçli bir
yönelim olduğunu da tespit etmemiz gerekiyor. 2006 yılında,
tıpkı bugün olduğu gibi, güvenlik kaygılarının ciddi şekilde öne çıktığı bir
dönemde TMK ve TCK’da ve ilgili yasalarda yapılan
değişikliklerden sonra arttırılan cezalar birileri açısından kullanılabilir bir
alan oluşturdu ve bu çocuklar 2006 yılından sonra bu olaylarda artan bir
yoğunlukla kullanılmaya başlandılar ve 2006 yılından önce -Batman Emniyet
Müdürlüğünün resmî rakamlarıyla söylüyorum- Batman’da bir yıl boyunca olaylara
katılan çocuk sayısı 18 iken 2007 yılında bu sayı 36, 2008 yılında 74, 2009’da
180 ve 2010 yılında 500’e yaklaşan bir rakama ulaşmıştır. O zaman burada
durup şunu düşünmeliyiz.
RIDVAN YALÇIN
(Ordu) – Mehmet, kim yaptı? 2006’da kim vardı?
MEHMET EMİN EKMEN
(Devamla) - Rıdvan Bey de burada ifade
etti, kimler yapıyorsa devletin emniyet ve hukuk sistemi buna ilişkin
çalışmasını yürütüyor. Her gün onlarca insan emniyete çıkartılıyor, adliyeye
çıkartılıyor ve bu yargılamaların da kimi zaman siyasi yönlerle yapıldığı eleştirileri
de gündeme getiriliyor. 
RIDVAN YALÇIN
(Ordu) – 2006’da bu yasayı kim yaptı? Siz yaptınız.
OKTAY VURAL
(İzmir) – Kendisi yaptı.
S. NEVZAT KORKMAZ
(Isparta) – Siz yaptınız.
MEHMET EMİN EKMEN
(Devamla) – Şimdi, eğer ağırlaştırılan cezalar bir çözüm olmuş olsaydı, bizim
2006’da 18 olan çocuk katılımcı sayısını 2007’de sıfıra indirmemiz gerekirdi.
RIDVAN YALÇIN
(Ordu) – Mehmet Bey, 2006’da bu yasayı kim yaptı, lütfen söyler misiniz?
BENGİ YILDIZ
(Batman) – “O yasayı kim yaptı?” diyor Emin.
MEHMET EMİN EKMEN
(Devamla) - Ama maalesef her yıl bu rakam katlanarak arttı çünkü ortaya
mağduriyetler çıktı. Bugün hepimiz Diyarbakır Askerî Cezaevinin PKK’nın
büyümesinde nasıl bir ivme kattığını kabul ediyorsak bugün yargılanan 4 bine
yakın bu çocuğumuza yönelik olarak yapamayacağımız, yapmayacağımız bir
düzenlemenin de bu olaya, bu boyuta yeni bir ivme kazandıracağını kabul etmemiz
gerekiyor.
Bakın arkadaşlar,
çocuklardan bahsediyoruz ve bu on altı, en yedi yaşındaki çocuklar İstanbul’da
Taksim Meydanı’nda veya Ankara’da Kızılay Meydanı’nda eylem yapmaya
gitmiyorlar, bunlar günlük doğal yaşamlarını devam ettirdikleri mahalle
aralarında ve sokaklarında örgütlenen eylemlerin içerisinde bir şekilde
kendilerini buluyorlar. Bunların arasında bilinçli olarak katılan yok mudur?
Vardır. Ama bilinçli olarak katılan çocuklarımızın ailelerinin hangi acıları
yaşadığını, hangi süreçlerden geldiklerini, birinci derece yakınlarını nasıl
kaybettiklerini ve hangi acılı ortamlarda büyüdüklerini de göz önüne
aldığımızda aslında onların katılımını da bir şekilde yorumlayabiliriz. 
Ama bugün
çocuklarımızın birçoğunun ifadesinde kendilerini bir şekilde olayların içinde
buldukları açık bir şekilde gözüküyor. Bakın, Batmanlı bir kızcağız Berivan ile bu süreç bir noktada sembolleşti. Aynı şekilde
de Heybun adındaki bir kızcağızın dışarıda
kendileriyle ilgilenen büyüklerine gönderdikleri mektuplarda şöyle bir cümle
geçiyor: “Ben böyle bir yeri hiç hayal etmemiştim. Çocukluğumu dört duvar
arasında nasıl geçireceğim?” Yani siz bu çocukta bir terörist tipolojisi
görüyor musunuz arkadaşlar? 
Bizim hukuk
sistemimiz açısından da bu değişiklik doğrudur. Bakın, bugün dağda bu gece bir
terörist yakalansa, Terörle Mücadele Kanunu’na göre, Türk Ceza Kanunu’na göre
buna vereceğimiz ceza yedi buçuk yıl ama bu çocuk bilinçli veya bilinçsiz
şehirde bir eylemin içinde kendini buluyor, aldığı ceza on üç buçuk yıl. 
Yine bir örgüt mensubu herhangi bir operasyon olmaksızın kendi
iradesiyle gelip “Ben güvenlik güçlerine teslim oluyorum.” derse 221’inci
maddeye göre hiçbir ceza almıyor ama bu çocuklar ağlıyorlar, sızlıyorlar,
pişmanlık içerisinde bulunuyorlar ve ne yaptıklarının farkında olmayan bir
tablo çiziyorlar ama “Sen bir kere bu hatayı işledin, sana on üç buçuk yıl ceza
vereceğiz.” diyor bizim sistemimiz. Bu ceza…
HÜSEYİN YILDIZ
(Antalya) – İktidara söyleyin de değiştirsinler!
MEHMET EMİN EKMEN
(Devamla) – Şu anda değiştiriyoruz gördüğünüz gibi.
HÜSEYİN YILDIZ
(Antalya) – Sekiz senedir neredeydiniz? 
MEHMET EMİN EKMEN
(Devamla) – Bu, ceza adaleti açısından da doğru değildir ve bu ceza
adaletsizliğine sebebiyet Yargıtay Ceza Genel Kurulunun bir kararıdır. 
HÜSEYİN YILDIZ
(Antalya) – Bu kadar şehit verilmesini mi bekliyordunuz ya da bu kadar çok
çocuğun tutuklanmasını mı bekliyordunuz? 
MEHMET EMİN EKMEN
(Devamla) – Yargıtay Ceza Genel Kurulu vermiş olduğu kararla bu çocukların aynı
anda dört ayrı fiilden cezalandırılmalarının önünü açmıştır. 
HÜSEYİN YILDIZ
(Antalya) - Aklınız başınıza yeni mi geldi? Birileri akıl mı verdi? Talimat mı
aldınız? 
MEHMET EMİN EKMEN
(Devamla) – Arkadaşlar, biz bu çocuklarımızı kazanmak zorundayız.
HÜSEYİN YILDIZ
(Antalya) – 2002’yle karşılaştırsanız ya! 
MEHMET EMİN EKMEN
(Devamla) – Bu çocuklarımızı önce kendilerine, sonra ailelerine, sonra
çevrelerine, toplumlarına, milletine ve vatanına, devletine saygılı, siyasi
düşüncelerini hukuk ve demokrasi zemininde yol arayan çocuklar olarak
değerlendirmek zorundayız ve bakın, “Bu çocuklara yönelik olarak hiçbir şey
yapılmıyor.” deniliyor. Hâlbuki Batman Valiliğinin bu sürecin başından beri
yürüttüğü bir çalışma var…
HÜSEYİN YILDIZ
(Antalya) – Ciklet dağıtıyorsunuz.
MEHMET EMİN EKMEN
(Devamla) - …ve bu çocuklarımıza yönelik olarak Vali Yardımcısı başkanlığında
sosyal hizmetler uzmanı, psikolog ve pedagoglardan oluşan 10 kişilik bir heyet
çocukları tek tek evinde ziyaret ediyor ve bu
çocuklara -aileleriyle görüşüyor- sosyal imkânlar, demokratik imkânlar
hazırlanıyor…
HÜSEYİN YILDIZ
(Antalya) – O imkânlar neler, söyler misin?
MEHMET EMİN EKMEN
(Devamla) – …ve bunların neticesinde, bugün, basketbol turnuvasından futbol
turnuvasına, iş edindirmeden model uçak kurslarına, İzcilik Federasyonunun
çalışmalarından bilgisayar kurslarına kadar SODES ve SYDV aracılığıyla birçok
katkı sunuluyor ve bakın, size bir çarpıcı rakam daha vermek istiyorum.
BENGİ YILDIZ
(Batman) – Ailelere iş bulun, aş bulun.
MEHMET EMİN EKMEN
(Devamla) – Yargılanan 4 bine yakın çocuktan bahsediyoruz ama bu 4 bine yakın
çocuk arasında ikinci kez bu olaylara katılan çocuk sayısı 10’dan daha
aşağıdadır. 
HÜSEYİN YILDIZ
(Antalya) – Bu işi çözmek istemiyorsunuz o zaman. Baştan bu çocuklar için önlem
alsanız ya!
MEHMET EMİN EKMEN
(Devamla) – Gerek bölge baroları gerekse de arkadaşlarımız, yapmış oldukları
çalışmalarda on vaka bile tespit edememiş durumdadırlar. 
Arkadaşlar,
birileri “Bu sorunun çözmenin yolu, bu insanlara dillerini unutturmamızdır.”
dedi. Bu memlekette insanlar -trajiktir ama- sadece “Kürt’üm.” dedikleri için
dokuz yıl ceza aldılar. Eğer yüksek verilen cezalar bir çözüm olmuş olsa idi…
Bugüne kadar bu yönde hukuk içinde, hukuk dışında her türlü yöntem denenmiştir
ve hiçbir şekilde bir sonuç alınmamıştır. 
RECEP TANER
(Aydın) – Sayın Mehmet Emin, 2002 yılını değerlendir bir.
MEHMET EMİN EKMEN
(Devamla) – Biz, on beş yıl ceza yiyen bir çocuğu, tutuklandığı zaman,
cezaevine girip çıktıktan sonra, bu memlekette hukuk sınırları içerisinde,
demokrasi sınırları içerisinde nasıl tutacağız Allah aşkına? Bu konuda fikri
olan var mı? 
YILMAZ TANKUT
(Adana) – Kaldırın cezaların hepsini, kaldırın!
MEHMET EMİN EKMEN
(Devamla) – On beş yıl ceza yiyen bir çocuk, bu çocuk bu devlette, bu hukukta,
bu sistem içerisinde nasıl bir adalet anlayışına…
(Mikrofon
otomatik cihaz tarafından kapatıldı) 
FARUK BAL (Konya)
– Bataklığı kurutacaksın, bataklığı, suça itenleri…
BAŞKAN – Lütfen
sözlerinizi tamamlayınız.
HÜSEYİN YILDIZ
(Antalya) - Siz iktidara geldiğinizde o çocuklar on yaşındaydı, on! Önlemini
alsaydınız…
MEHMET EMİN EKMEN
(Devamla) – Biz iktidara geldiğimizde on yaşındaydı o çocuklar ama bunun kökeni
ta İttihat Terakkiye dayanıyor, ta tek tipçi, ırkçı Jön Türk anlayışına
dayanıyor ve sizin iktidarınız döneminde de bu konuda neler yapıldığını herkes
çok güzel bir şekilde yerinde biliyor. 
OKTAY VURAL
(İzmir) – Senin cumhuriyetle hesaplaşman mı var? Açıkça söylesene!
MEHMET EMİN EKMEN
(Devamla) - Bir de arkadaşlar, bir şeye daha değinmek istiyorum: İnsanların
vicdanına seslenirseniz, insanların adalet duygusuna seslenirseniz her zaman
cevap alırsınız. “Çocuklar İçin Adalet Çağrıcıları” diye bir örgüt, dindarıyla Marksistiyle, inançlısıyla inançsızıyla, Türk’üyle
Kürt’üyle, doğulusuyla batılısıyla bir hareket başlattı ve âdeta iğneyle kuyu
kazarak insanların vicdanına seslendi ve bu Hükûmet
bu sesi duydu, bu sorunu fark etti. 
AYLA AKAT ATA
(Batman) – Bütün bunların sebebi sizsiniz, sizin yasalarınız bunlar!
MEHMET EMİN EKMEN
(Devamla) - Bugün de Genel Kurulun, Türkiye Büyük Millet Meclisinin duymasını
bekliyor.
OKTAY VURAL
(İzmir)- Yakında kurşun atanları da affettirirsiniz. Taş atanlardan sonra
kurşun atanlar…
MEHMET EMİN EKMEN
(Devamla) - Ben bu arkadaşlarımıza da bu vesileyle teşekkür ediyorum.
Genel Kurulu
saygıyla selamlıyorum. (AK PARTİ sıralarından alkışlar)
OKTAY VURAL
(İzmir) – Cumhuriyeti içine sindiremedin galiba.
YILMAZ TANKUT
(Adana) – Türklüğü inkâr eden siyaseti alkışlayın!
BAŞKAN – Teşekkür
ediyorum.
Bölüm üzerinde
şahsı adına söz isteyen Öznur Çalık, Malatya
Milletvekili. (AK PARTİ sıralarından alkışlar)
ÖZNUR ÇALIK
(Malatya) – Sayın Başkan, değerli milletvekilleri; Terörle Mücadele Kanunu ile
Bazı Kanunlarda Değişiklik Yapılmasına Dair Kanun Tasarısı’nın birinci bölümü
hakkında şahsım adına söz almış bulunuyorum. Yüce heyetinizi saygıyla
selamlıyorum.
Değerli
arkadaşlarım, ülkemizde onlarca yıldır süregelen terör sorunu yüzlerce aileyi
derinden yaralamış, ülkemizin geleceği olarak gördüğümüz evlatlarımız,
fidanlarımız bu yolda canlarından olmuşlardır. Terör örgütü yanlısı çeşitli
gösterilerde kandırılarak güvenlik güçlerimize taş atmak suretiyle devletle
karşı karşıya getirilen çocuklarımızı da yakından ilgilendiren bu teklifin kanunlaşması
son derece önemlidir ve elzemdir. 
Söz konusu kanun
teklifiyle getirilen yasal düzenlemeler bugüne kadar yürürlükte olan bazı
yanlış uygulamaların önüne geçecek ve terör tanımına hiç uymayan, ancak bu
kapsamda ceza alan çocuklarımıza sahip çıkma ve ülkemize bir değer olarak
kazandırma olanağı sağlayacaktır. 
Değerli
milletvekilleri, başta Sayın Başbakanımız ve Hükûmetimiz
olarak cesur adımlar atarak, cesaretle, kararlılıkla, iyi niyetle elimizi,
gönlümüzü bu taşın altına koyduk ve Millî Birlik ve Kardeşlik Projesi’ni
başlattık. Yıllardır süregelen uygulamalar bize çocuklarımızı sert bir şekilde
cezalandırmakla sorunlara çözüm getirilmediğini, bunun aksine onların
geleceklerini sildiğini açıkça göstermiştir. Bu nedenle yapılacak değişiklikler
ile çocuklarımızı geleceğin suçluları olarak görüp o şekilde sert muamele
yapmak yerine onlara el uzatıp bu sorunların içinden şefkatle kurtarmayı
amaçlıyoruz. 
Çocukların kendi
iradeleri dışında içine sürüklendikleri olaylardan dolayı ağır cezalara
çarptırılıp cezaevlerine sokulmaları onların gelişimlerine katkı sağlamadığı
gibi, kendilerini bu ülkenin geleceğinin parçası olarak görmemelerine de neden
olmaktadır. Bu çerçevede, Birleşmiş Milletler Çocuk Hakları Sözleşmesi’nde ve
diğer uluslararası mevzuatta çocuklarımız hakkında hapis cezası verilmesi en
son çare olarak öngörülmekte ve çocuklarımızın ceza infaz kurumlarından mümkün
olan en kısa sürede tahliye edilmesi ilkeleri açıkça belirtilmektedir.
Birleşmiş Milletlerin yayınladığı bir rapora göre dünya milletleri silahlanmaya
ayırdığı bütçelerinden sadece yüzde 10’unu ayırsalar, bu kaynak ile dünyada
sokakta yaşayan ve çalışan çocuk kalmayacak, açlık ve fakirlik-zenginlik
uçurumu ortadan kalkacaktır. 
Çocuklarımız
bizim geleceğimiz, yarınlarımız, umutlarımızdır. Onlara sahip çıkmak
geleceğimize sahip çıkmaktır. Eğer “Devlet anadır, babadır, Allah’ın
yeryüzündeki gölgesidir.” anlayışının temsilcisi olan bir milletin torunları
kendi devletine, kendi devletinin askerine, polisine taş atıyorsa burada durmak
lazım. Bu değişimin nedenlerini sosyal psikologların, siyaset bilimcilerin iyi
bir şekilde tahlil etmesi gerekiyor. Herkesin soğukkanlılığını yitirmeden, topu
taca atmadan, bu çocukları öteki görmeden ve ötekileştirmeden konuyu müzakere
etmesi gerekiyor.
Unutulmamalıdır
ki hayat boşluk kabul etmiyor. Sizin dolduramadığınız her boşluk birileri için
doldurulması gereken potansiyeldir.
Çocuklarımızın ve
gençlerimizin terör batağından kurtarılmaları ve yaşam kalitelerinin
artırılması uğrunda sürdürdüğümüz mücadeleye durmadan devam edeceğiz çünkü
çocuklarımız bu ülkenin geleceği ve aydınlık gelecekler istiyorsak eğer,
geçmişin karanlık izlerini hep birlikte temizlemeliyiz.
Evet, çocukları
aileleri anlamıyorsa, yaşadıkları toplum anlamıyorsa, ana dediği, baba dediği
devlet anlayamıyorsa, anlamak için çaba sarf etmiyorsa emin olun ki onları
anlayacak birileri çıkacaktır ve işte o zaman artık, iş işten geçmiş olacaktır.
Bu çocuklar bizim
çocuklarımız, bu çocuklar bizim yavrularımız ve bu çocuklar bizim yarınlarımız.
Unutmayalım ki çocukların kahkahalarıyla çınlamayan bir gök kubbede huzur bize
haramdır.
Bu vesileyle
kanunun hayırlı olmasını temenni ediyor, sözlerime son verirken yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN – Teşekkür
ediyorum.
Bölüm üzerinde şahsı adına söz isteyen Faruk Bal Konya
Milletvekili. (MHP sıralarından alkışlar) 
FARUK BAL (Konya)
– Sayın Başkan, değerli milletvekilleri; görüşülmekte olan kanun hakkında
şahsım adına söz almış bulunuyorum. Yüce heyeti saygıyla selamlıyorum.
Değerli
arkadaşlarım, çocuklar bir milletin en değerli varlıklarıdır, çocuklar
geleceğimizi emanet edeceğimiz en mukaddes değerlerdir. Onun içindir ki
Kurtuluş Savaşı’nın arkasından millî hâkimiyetimizi tesis ettiğimizde, yüce
Atatürk geleceğimizi çocuklarımıza armağan etmek üzere, bunu Millî Egemenlik ve
Çocuk Bayramı olarak kutlamıştır. 
Değerli
arkadaşlarım, vaziyet böyleyken bugün ülkemizin pek çok yöresinde, uluslararası
destek gören bölücü PKK terör örgütünün kalkan malzemesi olarak kullandığı,
eylem içerisinde terörist yetiştirme aracı olarak değerlendirdiği ve
çocuklarımızla ilgili olmak üzere ayaklanma provalarını başlattığı bir süreci
yaşamaktayız. Bu hepimizin yarasıdır, bu milletimizin geleceğiyle ilgili ciddi
bir durumdur. 
AKP, anlaşılmaz,
acemi ve aceleci politikalarla ülkenin bu en ciddi sorununu da karıştırmak,
birbirleriyle iç içe geçirmek suretiyle karmaşık bir hâle sürüklemiştir.
Terörist ayrı bir mücadele edilmesi gereken unsurdur, terörizm ayrı bir
mücadele edilmesi gereken unsurdur, Güneydoğu Bölgemizdeki ekonomik, sosyal ve sosyopsikolojik meselelerin çözülmesi ayrı bir konudur. Bu
üç ayrı konu üç ayrı zeminde değerlendirilerek, devletimizin ve milletimizin
tüm imkân ve kabiliyetleri bu uluslararası destek gören bölücü terör örgütünün
ortadan kaldırılması için seferber edilmesi gerekirken, AKP, bunu birbiriyle
karıştırmak suretiyle “Kürt Açılımı” adı altında, “Analar ağlamasın.”
söylemiyle PKK terör örgütüne bir açılımda bulunmuştur. 
İşte, bu
meseleleri birbirleriyle karıştırmak suretiyle anaları ağlatan PKK terör
örgütüne karşı, Güneydoğu’da yaşayan bütün Kürt insanlarımızı sanki PKK terör
örgütünün altyapısını teşkil ediyormuş gibi bir aidiyet ve bir kimlik çerçevesi
içerisinde terörizmi tanımlaması Türkiye'nin başına gelebilecek en büyük
felaketti. Bu en büyük felaket, Güneydoğu Bölgemizde yaşayan insanlarımızın sosyopsikolojik kırılma noktasına gelmiştir. 
Bu, bir fay
hattıdır. Bu fay hattında bin yıllık kardeşlik hukukunu yaratmış olan bu millet
ve bu milletin bir parçası olan Kürt kardeşlerimiz geçmişinin kim olduğunu,
komşusunun kim olduğunu araştırmaya başlamıştır. Batı Anadolu’da, Orta
Anadolu’da, Kuzey Anadolu’da bulunan insanlarımız komşusunun, bakkalının,
berberinin kim olduğunu araştırmaya başlamıştır. Bu kimlik arayışı, ileride
çatışmaya, soruşturmaya ve kargaşaya neden olacaktır ve Türkiye'nin başına
21’nci Yüzyılda gelebilecek en büyük felaket gelecektir. 
Değerli
arkadaşlarım, işte bu felaketin ortadan kaldırılabilmesi için farklılıklardan
değil müştereklerden hareket etmek gerekmektedir. AKP farklılıkları ön plana
çıkararak… Sayın Başbakan milleti 36 dilime ayırmıştır, bu dilimlerden bir
tanesini eline almak suretiyle onlarla ilgili yaptığı söylemler bin yıllık
kardeşlik hukukunu bozmuş ve ülkenin geleceği açısından kederde, tasada,
sevinçte ortak bir düşünceyi oluşturabilme noktasındaki birlikteliğimize en
büyük darbeyi vurmuştur. 
Vurulan bu
darbeye bir başkasını ilave edebilmek için gelecek nesillerimizi emanet
edeceğimiz çocuklarla ilgili bir ayrıştırma süreci daha başlatılmıştır. 
Milliyetçi
Hareket Partisinin Sayın Genel Başkanı, millî hakimiyetimizin
bayram olarak ilan edildiği ve çocuklara armağan edildiği Cumhuriyet Bayramı’mızın 90’ıncı yıl dönümünde bütün çocukları
kapsayan bir af önerisinde bulunmuştu. Ancak AKP, mozaikçi anlayışıyla, bölücü
anlayışıyla, milleti parçalayıcı anlayışıyla …
(Mikrofon
otomatik cihaz tarafından kapatıldı)
BAŞKAN – Lütfen
sözlerinizi tamamlayınız Sayın Bal. 
FARUK BAL
(Devamla) - … PKK terör örgütünün birer kalkan olarak kullandığı, ayaklanma
provasında öncü kuvvet olarak kullandığı ve eylem içerisinde terörist
yetiştirme aracı olarak kullandığı çocuklarımızı bahane ederek, 160 tane çocuk
için “açılım” adı altında ifade edilen hıyanet projesinin adımı olarak bunu
yüce Meclisin huzuruna getirmiştir.
Değerli
arkadaşlarım, yapılan iş yanlış bir iştir, etnik bölücülüğü kaşıyan bir iştir.
Milletin birlikte, bir arada yaşama ülküsünü ve kederde, tasada ve sevinçte
bunu paylaşabileceği yarınlara etnik bir kimlik yaratma işidir. Bu iş
yanlıştır. Bu yanlıştan dönülmenin tam zamanıdır. 
Bunu Avrupa
Konseyinin tavsiye kararıyla ilişkilendiren Sayın Bakana sormak isterim: Avrupa
Konseyi tavsiye kararında, çocuklara verilecek müeyyidenin;
1) Toplum,
2) Birey,
3) Aile,
4) Okulun, aktif
bir katılımını öngörmektedir.
(Mikrofon
otomatik cihaz tarafından kapatıldı)
BAŞKAN – Sayın
Bal, lütfen tamamlayınız sözlerinizi.
FARUK BAL
(Devamla) – Siz burada PKK terör örgütünün katılımından başka toplumun hangi
aktif katılımını, ailenin hangi aktif katılımını, okulun hangi aktif katılımını
sağladınız? 
Şimdiye kadar, bu
çocukları eline taş vererek “ağabey” dediği kişilerin polisin önüne sürmesi
karşısında, o taş verenlere hangi cezayı getirdiniz? O taş atan çocukları
yakaladınız da çocuğun eline taş verenleri nereye koydunuz? Onları niçin
yakalayamıyorsunuz? Onların niçin peşine düşemiyorsunuz? Dolayısıyla sizin
amacınız, üzüm yemek değil “açılım” adı altında bağcıyı dövmek. 
Ama biliniz ki,
bu bağcı dediğiniz kavramın içerisinde milletin bütünlüğü bulunmaktadır. Bu bütünlük
bir gemidir. Bu geminin içerisinde siz de varsınız diyor, yüce heyeti saygıyla
selamlıyorum. (MHP sıralarından alkışlar)
BAŞKAN – Teşekkür
ediyorum.
Bölüm üzerinde on
beş dakika süreyle soru-cevap işlemi yapılacaktır.
Sayın Aslanoğlu, Sayın Taner, Sayın Tankut,
Sayın Işık, Sayın Özdemir, Sayın Öztürk, Sayın Varlı,
Sayın İçli, Sayın Çalış, Sayın Akkuş, Sayın Yaman, Sayın Kaplan, Sayın Genç söz
talep etmişlerdir; birer dakika süre verilecektir. 
Sekiz dakika soru
sorma süresidir. 
Sayın Aslanoğlu, buyurun.
FERİT MEVLÜT
ASLANOĞLU (Malatya) – Sayın Bakan, ülkemizde yaşayan her çocuk bizim
çocuğumuzdur. Ülkemizde işlenen namus cinayetlerinde, kapkaçlarda ve diğer
suçlarda aileleri veya başkaları tarafından suça itilen çocuklarımız bizim
çocuklarımız değil mi? Bu çocuklarımızı da bu yasa kapsamına neden dâhil
etmiyorsunuz, onlar bizim çocuklarımız değil mi? Bu yasada bunları bu kapsam
altına almamakla anayasal bir suç işlemiyor musunuz? Bu, Anayasa’ya aykırı
değil mi?
Ayrıca, bu
çocuklarımızı cezaevlerinde ıslah edebiliyor musunuz? Cezaevlerinden çıkan
çocuklarımızın toplum yaşamına ayak uyduracağını zannediyor musunuz?
Teşekkür ederim.
BAŞKAN – Teşekkür
ediyorum.
Sayın Taner…
RECEP TANER
(Aydın) – Sayın Bakan, bu düzenlemeye konu olan çocuk kavramındaki on iki-on
sekiz yaş arası çocukların ceza almalarında gerçek yaşları tespit edilmekte
midir yoksa gerçek yaşı çok fazla olmasına rağmen nüfusta geç yazılmadan dolayı
yaşları küçük gözüken kişileri de kapsamakta mıdır? 
İki: Sayın Çicek, terörle mücadelenin en etkin birimi ve onlarca şehit
vermiş olan özel harekâtçıların bıyıklarına takmıştı ve onları önce
etkisizleştirdiniz, şimdi de yeni özel ordu ile değiştirmeye çalışıyorsunuz.
Bakanlık olarak siz de referandumdaki hukuk düzenlemeleriyle badem bıyıklı hâkim
ve savcılar için mi gündeme getirdiniz?
Üç: Biraz önce,
terörün açılım gündeme gelmeden de olduğundan bahsettiniz. Haklısınız ama son
üç ayda 60 şehit verilmesi açılımdan sonra terörün yüz bulduğuna ve arttığına
işaret değil midir?
Teşekkür ederim.
BAŞKAN – Teşekkür
ediyorum.
Sayın Tankut…
YILMAZ TANKUT
(Adana) – Teşekkür ediyorum.
Sayın Bakan, bu
tasarıyla polise ve devletin resmî yer ve araçlarına taş atan ve suç işleyen
çocuklara kısmi af getirmeyle eş anlamlı birtakım düzenlemeler yapılmaktadır.
Bu durumda, PKK ve bölücü hainlerin acımasızca kullandığı ve öne sürdüğü bu
çocuklar için getirilen bu düzenlemeyle terör örgütünün ekmeğine yağ sürülmüş
olunmayacak mı? “Nasıl olsa fazla ceza almayacaklar.” anlayışı çerçevesinde
bölücü örgütün pençesine düşen ve tehdidi altında bulunan aileler, bu durumda
PKK’nın elinden çocuklarını nasıl kurtaracaktır? 
Diğer yönden, bu
çocukları öne süren ve kontrol etmeyen anne ve babalar için bu tasarı
çerçevesinde herhangi bir yaptırım var mıdır? Bu durumda, bu tasarıyla terörle
mücadele mi yapılmış olacaktır yoksa bölücü eylemlere mükâfat mı verilmiş
olacaktır?
Teşekkür
ediyorum.
BAŞKAN – Teşekkür
ediyorum.
Sayın Işık… Yok.
Sayın Özdemir…
HASAN ÖZDEMİR
(Gaziantep) – Teşekkür ediyorum Sayın Başkan.
Sayın Bakana
soruyorum: Kamuoyunda “taş atan çocuklar” diye masum hâle getirilen bu yasa ve
bu çocuklar, PKK terör örgütü tarafından bilinçli olarak kullanılmaktadırlar.
Bu yasada çocuklara cezalar az verilirse bu çocukların kullanılamayacağını
sanıyorsanız yanılıyorsunuz. Cezalar ne kadar azalırsa azalsın, uzun müddet
terörle mücadele eden bir insan olarak söylüyorum, terör örgütü mensupları bu
çocuklarımızı yine kullanacaklardır. Bunlarla oyalanmaya gerek yoktur, acil ve
önemli tedbirler alınmalıdır.
Teşekkür
ediyorum.
BAŞKAN – Teşekkür
ediyorum. 
Sayın Öztürk…
ALİ RIZA ÖZTÜRK
(Mersin) – Sayın Başkan, aracılığınızla Sayın Bakana sormak istiyorum: Mevcut
yasal düzenlemede “toplantı ve gösteri yürüyüşlerine bağlı örgüt üyeliğinden”
ibaresi sıkça yer almaktadır. Getirilen bu tasarıda da hâlâ “toplantı ve
gösteri yürüyüşüne katılmak suretiyle örgüt üyeliği” diye uydurma bir suç
kavramı devam ettirilmeye çalışılmaktadır. Öncelikle, bu mantığın ve bu kanun
hükmünün ivedilikle değiştirilmesi gerektiğini düşünüyor musunuz? Eğer
düşünüyorsanız bunu niye değişiklik olarak getirmediniz?
BAŞKAN – Teşekkür
ediyorum.
Sayın Varlı…
MUHARREM VARLI
(Adana) – Teşekkür ederim Sayın Başkan.
Bu yasayla,
“açılım” deyip bir türlü adını koyamadığınız garabete devam ettiğiniz mi
belirtmek istiyorsunuz? Habur rezaletini yaşatan
açılım anlayışınız ne kadar başarılı oldu ki bu yasayla başarı elde etmeyi
düşünüyorsunuz? Çocukları sokaklara dökmekten alıkoyabilecek misiniz? Bu
yasayla daha fazla katılım imkânı sağlamıyor musunuz?
Teşekkür ederim.
BAŞKAN – Teşekkür
ediyorum. 
Sayın İçli…
H. TAYFUN İÇLİ
(Eskişehir) – Teşekkür ediyorum Sayın Başkanım.
Hep bu kanun
tasarısı taş atan çocuklarla ilgili diye konuşuluyor ama tasarının içine
baktığınız zaman çok farklı düzenlemeler de var. Daha önce bir soru sormuştum.
Bu tasarının geçici 1’inci maddesiyle birtakım düzenlemeler yapılıyor. Bu
düzenlemeyle, kesinleşen hatta infaz edilen disiplin cezalarına karşı yeni bir
yargı yolu açılıyor. Bunda meramınız ne? Neden böyle bir yola gidiyorsunuz?
BAŞKAN – Teşekkür
ediyorum.
Sayın Çalış…
HASAN ÇALIŞ
(Karaman) – Teşekkürler Sayın Başkan.
Sayın Bakan,
görüşmekte olduğumuz tasarının kamuoyuna “taş atan çocuklar” olarak takdim
edilmesi, herhâlde topluma Sayın Başbakanın hazmettirme projesinin kılıfı
olmalı. Maalesef, bugün çocukların eline taş veren terör örgütü yarın da silah
verecektir. Hükûmetinizin bu gidişatı tersine
çevirerek çocukları topluma kazandırmak için ne gibi projeleri vardır? Yine, Hükûmetinizin bu çocukların arkasına saklanan gerçek
suçluları ortaya çıkaracak ne gibi çalışmaları vardır?
Teşekkür
ediyorum.
BAŞKAN - Teşekkür
ediyorum. 
Sayın Akkuş…
AKİF AKKUŞ
(Mersin) – Teşekkür ediyorum.
Çocuk, sadece taş
atanlar değil; adi suçlardan tutuklanan ve yargılanan çocuklar da
bulunmaktadır. Bu yasa içerisine adi suçlardan tutuklananlar da dâhil edilemez
mi? Taş atan çocukların arkasında terör örgütlerinin bulunmasının bunda
herhangi bir etkisi var mı? Toplumda genel kanaat olan ve vatandaş tarafından
yaygın olarak konuşulan AKP’nin terör örgütleriyle gizli pazarlıklarının bir sonucu
mudur?
İki: Aydın’da
yasal bir hakkını kullanarak parti binasına güncel olayları yansıtan pankart
asan MHP’ye ait pankartı indiren polislere emir verdiği ve olaylara sebep
olduğu anlaşılan Valinin, görevi olmayan bu emri vermesinde teröre sebep olmak
ve terörden nemalanmak gibi bir isteği bulunabilir mi? Bu konuyu araştırmayı
düşünür müsünüz?
Teşekkür ederim.
BAŞKAN – Teşekkür
ediyorum. 
Sayın Bakan,
buyurun.
DEVLET BAKANI
HAYATİ YAZICI (İstanbul) – Çok teşekkür ediyorum.
Sayın Başkan, değerli arkadaşlar; tabii, aslında önemli bir yasayı
görüşüyoruz ama yasa üzerindeki görüşmelerden, tartışmalardan anladığım o ki,
daha çok, yasanın getirdiğinin, topluma kazandıracaklarının ötesinde, açılım
olarak nitelediğimiz ya da daha doğru bir isimle “kardeşlik ve millî birlik,
bütünlük projesi” olarak ifade etmeye çalıştığımız, Türkiye'nin topyekûn
terörden kurtulması veya en azından terörün minimize edilmesi noktası üzerinde
tartışma yoğunlaştırılıyor.
S. NEVZAT KORKMAZ
(Isparta) – Bu irtibatı biz kurmuyoruz Sayın Bakan, bu irtibatı Hükûmetiniz kuruyor.
DEVLET BAKANI
HAYATİ YAZICI (İstanbul) – Müsaade ederseniz sorularınıza da cevap vereceğim.
Dolayısıyla bütün
bu değerlendirmeler yapılırken “Oy hesabına mı bağlıyorsunuz?” şeklinde
nitelemeler yapıldı. Önce bunları cevaplayarak sorulara geçeceğim. 
Biz, Türkiye’ye
yedi buçuk yıldır her alanda hizmet üretiyoruz, ekonomik, sosyal sorunlar
bağlamında ama daha çok da demokratikleşme noktasında Türkiye’yi bir yerden
aldık ve bugünkü düzeye getirdik. Kopenhag Kriterleri’ni Türkiye’ye
kazandırdık, onun da ötesine geçtik. İşte, yeni bir anayasa paketiyle,
inşallah, 12 Eylülde milletin huzuruna gidiyoruz. O anayasa paketiyle
getirdiğimiz açılımı kavramakta zorluk çeken arkadaşlarımız, elbette ki “Bu
düzenlemeyle oy hesabı mı yapıyorsunuz?” diyeceklerdir. 
Biz, icraatımızın
hiçbir aşamasında, bu ülkeye kazandırmayı amaçladığımız faaliyetlerimizin
hiçbir evresinde oy kaygısı içerisinde olmadık, oy hesabı yapmadık. Çünkü doğru
yaparsanız, hizmet üretirseniz, milletin sorunlarını çözerseniz, inanıyoruz ki
biz, demokratik ülkelerde ve Türk toplumunda millet bunu takdir edecek. Bu
inancımız var. Dolayısıyla bu düzenlemeyle de doğru bir iş yapıyoruz. Doğru iş
yaptığınız zaman millet de bunu doğru takdir edecek. Yani doğru iş yapıldığını,
milletin yanlış takdir edeceğini düşünmek, bize göre evhamdır, vehimdir. Bu
değerlendirmeye bu açıdan katılmıyoruz.
Efendim, şu,
sunumlarda da ifade edildi: “Bir halkı yok sayan, terörize
eden yasa kaldırılmalı.” Kim bir halkı yok sayıyor bu ülkede? Böyle bir anlayış
var mı bu ülkeyi yönetenlerde? Gerek Hükûmet
kadrosunda gerek yasama organında gerek yürütme erkinde böyle bir şey yok ve
hiçbir arkadaşım, bu çatı altında, milletten aldığı oyla buraya gelmiş olmasına
rağmen böyle bir değerlendirme yapma lüksüne ya da hakkına sahip değildir diye
düşünüyorum. Bu ülkede hiçbir Hükûmet üyesinin,
hiçbir parlamenterin, sorumluluk taşıyan hiçbir parlamenterin bir halkı yok
sayma şeklinde bir inancı, bir eylemi olamaz. 
HASAN ÇALIŞ
(Karaman) – Sayın Bakan, grubunuzun konuşmacısının konuşmasına bir bakın. 
DEVLET BAKANI
HAYATİ YAZICI (İstanbul) - Kalkıp da Türkiye Cumhuriyeti Başbakanını, hiç
yakışmayan “Diktatör” sözcüğünü kullanarak nitelemek en azından nezaketsizlik
bana göre. 
AKİF AKKUŞ
(Mersin) – “Ananı da al git!” demedi mi?
DEVLET BAKANI
HAYATİ YAZICI (İstanbul) - Herkes bu kürsüde konuşurken konuştuğunu ölçmeli,
biçmeli, kendisine yakışan sözcükleri kullanmalıdır diye düşünüyorum.
Dolayısıyla, cevap verirken bu noktalara da temas etmeyi bir zaruret olarak görmüş
bulunduğumu ifade etmek isterim.
Yine burada bir
sözcü kişisel olarak konuşurken “Kürt açılımı” diye niteledi. Bizim Kürt
açılımı diye bir projemiz yok. (CHP ve MHP sıralarından gürültüler) Biz…
S. NEVZAT KORKMAZ
(Isparta) – Sayın Başbakanın kamuoyuna açıklaması bu. 
DEVLET BAKANI
HAYATİ YAZICI (İstanbul) - Dinleyin… 
S. NEVZAT KORKMAZ
(Isparta) – Sayın Bakan, Sayın Başbakanın kamuoyuna ilk açıklaması bu oldu.
(CHP ve MHP sıralarından gürültüler)
DEVLET BAKANI
HAYATİ YAZICI (İstanbul) - Dinleyin… 
S. NEVZAT KORKMAZ
(Isparta) – Sayın Bakan, geri adım atmayın, sonuna kadar savunun.
DEVLET BAKANI
HAYATİ YAZICI (İstanbul) - Bir dakika… Sizin…
S. NEVZAT KORKMAZ
(Isparta) – Hadi canım! Elli kere değiştirdiniz ismini. 
BAŞKAN – Lütfen
sayın milletvekilleri.
DEVLET BAKANI
HAYATİ YAZICI (İstanbul) – Sizin istediğiniz gibi konuşmak zorunda değiliz. Siz
belki bir yerde…
S. NEVZAT KORKMAZ
(Isparta) – Sayın Başbakanın sözü bu.
OKTAY VURAL
(İzmir) – Zenginleşme projesi…
BAŞKAN – Sayın
milletvekilleri, müsaade edin lütfen.
DEVLET BAKANI
HAYATİ YAZICI (İstanbul) - …şartlanmış olabilirsiniz ama kafanızın zembereğini
biraz daha çevirirseniz onu atlayacaksınız, doğruyu bulacaksınız, ona takılıp
kalmayacaksınız.
MUHARREM VARLI
(Adana) – Başbakanı yalancı mı çıkarıyorsun Sayın Bakan?
DEVLET BAKANI
HAYATİ YAZICI (İstanbul) – Şimdi, lütfen beni dinlerseniz cevap vereceğim. 
HASAN ÇALIŞ
(Karaman) – Sorulara cevap verirseniz dinleyeceğiz.
DEVLET BAKANI
HAYATİ YAZICI (İstanbul) - Hepsi bunun içerisinde. Hepsi içerisinde. Ben monoloğa girmem, konuşma tarzım bu.
RECEP TANER
(Aydın) – Sorulara cevap ver, sorulara! Bilmiyorsan “Bilmiyorum.” diye cevap
ver. 
S. NEVZAT KORKMAZ
(Isparta) – Sorulara cevap vermiyorsunuz Sayın Bakan. 
BAŞKAN – Sayın
milletvekilleri, lütfen…
DEVLET BAKANI HAYATİ
YAZICI (İstanbul) – Şimdi, yine, burada bir sözcü, genel başkanlarının
çocuklarla ilgili af önerisinde bulunduğunu ifade ettiler. Milletvekillerinin
teklifleri varsa, böyle bir düşünceniz varsa bir teklifinizi verin görelim,
nasıl bir af getireceksiniz, nasıl bir af düşünüyorsunuz onu görelim.
Şimdi, sorulara
gelince…
OKTAY VURAL
(İzmir) – “Var mı?” diye soruyoruz. Var mı, yok mu? 
DEVLET BAKANI
HAYATİ YAZICI (İstanbul) – Siz hazırlayın, o zaman biz de görüşümüzü ifade
ederiz. 
OKTAY VURAL
(İzmir) – Bakın, tek soruya “Evet.”, “Hayır.”, otuz soruya değil. 
MUHARREM VARLI
(Adana) – Önce, verdiğimiz kanun tekliflerini değerlendirin!
DEVLET BAKANI
HAYATİ YAZICI (İstanbul) – Siz hazırlayın.
BAŞKAN – Sayın
Bakan, lütfen sorulara cevap verin.
DEVLET BAKANI
HAYATİ YAZICI (İstanbul) – Şimdi, Sayın Aslanoğlu
sorusunda diyor ki: “Namus cinayetlerindeki çocuklar bizim çocuklarımız değil
mi, onlarla ilgili niye bir düzenleme yapmıyorsunuz?”
ALİ RIZA ÖZTÜRK
(Mersin) – Birinci soruya daha yeni cevap veriyorsunuz Sayın Bakan.
AHMET YENİ
(Samsun) – Devam, devam Sayın Bakanım, dinliyoruz.
DEVLET BAKANI
HAYATİ YAZICI (İstanbul) – Vallahi, konuşursanız ona da cevap veremeyeceğim
yani müsaade edin cevap vereyim.
BAŞKAN – Sayın
Bakan, lütfen sorulara cevap verin. 
Sayın milletvekilleri,
lütfen…
ALİ RIZA ÖZTÜRK
(Mersin) – Daha yeni birinci soruya geldiniz, zaman bitiyor. 
DEVLET BAKANI
HAYATİ YAZICI (İstanbul) – Ben, sanırım, dinlerseniz faydalı şeyler söylüyorum.
Yani dinlerseniz, dinleyen için faydalı şeyler söylüyorum ama dinlemiyorsanız
sizin sorununuz. 
OKTAY VURAL
(İzmir) – Faydasız bir konuşma.
ALİ RIZA ÖZTÜRK
(Mersin) – Dinledik de, sabahtan beri söylemediniz ki. Sabahtan beri sizin
palavralarınızı dinlemek zorunda mıyız ya!
DEVLET BAKANI
HAYATİ YAZICI (İstanbul) – Şimdi, Sayın Aslanoğlu
diyor ki: “Namus cinayetlerindeki çocuklar bizim çocuklarımız değil mi?” 
Sayın Aslanoğlu, beni bağışlayın, bu yasanın pek anlaşılmadığını
anlıyorum bu sizin sorunuzdan.
FERİT MEVLÜT
ASLANOĞLU (Malatya) – Ben gayet iyi biliyorum Sayın Bakan.
DEVLET BAKANI
HAYATİ YAZICI (İstanbul) – Bu yasa Terörle Mücadele Kanunu kapsamında
cezalandırılması öngörülen çocukların durumunu iyileştirmek için getirilen bir
düzenleme.
FERİT MEVLÜT
ASLANOĞLU (Malatya) – Öyle bir kanun yapılamaz mı Sayın Bakan? Diğer çocuklar
ne olacak? Onlar bizim çocuklarımız değil mi Sayın Bakan?
DEVLET BAKANI
HAYATİ YAZICI (İstanbul) – Dolayısıyla, namus cinayetlerindeki suç işleyen
çocukların durumuyla aynı duruma geliyor Terörle Mücadele Kanunu kapsamında
cezalandırılmak istenen, yasa bunu getiriyor. 
Efendim, Sayın
Taner diyor ki: “Gerçek yaşları tespit ediliyor mu?” Bu, yargılama süreciyle
alakalı bir şey, bunun tespitini yargı yapar, hâkim yapar, savcı talep eder,
taraflar talep eder, dolayısıyla mahkemenin işi ve diyorsunuz ki…
MUHARREM VARLI
(Adana) – Talimat verirsiniz.
DEVLET BAKANI
HAYATİ YAZICI (İstanbul) – Nasıl efendim? 
MUHARREM VARLI
(Adana) – Habur’daki gibi belki talimat verirsiniz!
BAŞKAN – Sayın
Bakan, cevap süresi tamamlanmıştır. Lütfen sözlerinizi tamamlayınız. 
DEVLET BAKANI
HAYATİ YAZICI (İstanbul) – Sayın Tankut diyor ki: “Bu
kısmi af getiriyor. Terör örgütünü daha azgınlaştırmaz mı?” Burada kısmi af
yok, cezada bir iyileştirme var. Cezada iyileştirme kısmi af değildir.
OKTAY VURAL
(İzmir) – Yaptırımsız bırakıyorsunuz. 
DEVLET BAKANI
HAYATİ YAZICI (İstanbul) – Suç işleyen
çocukların cezalandırılmalarında kısmi iyileştirme var. Dolayısıyla af olarak
nitelenemez. 
S. NEVZAT KORKMAZ
(Isparta) – Şu anda mahkûm olan 300 çocuk bundan istifade edecek. Kısmi af
değil de nedir?
DEVLET BAKANI
HAYATİ YAZICI (İstanbul) – Sayın Özdemir diyor ki: “Taş atan çocuklar PKK
örgütü tarafından bilinçli olarak kullanılıyor.” Bu bir görüş. 
AKİF AKKUŞ
(Mersin) – Sizce öyle değil mi?
HASAN ÇALIŞ
(Karaman) – Ne demek yani?
METİN ÇOBANOĞLU
(Kırşehir) - Sizce öyle değil mi? 
DEVLET BAKANI
HAYATİ YAZICI (İstanbul) – Görüş diyorum. 
METİN ÇOBANOĞLU
(Kırşehir) - Hayır, sizce öyle değil mi?
DEVLET BAKANI
HAYATİ YAZICI (İstanbul) – Yahu görüş diyorum. Ne olacağı bu.
Soru değil, görüşünüzü ifade etmişsiniz, onu söylüyorum. 
BAŞKAN – Sayın
Bakan, süre tamamlanmıştır. Sözlerinizi tamamlayınız lütfen. 
S. NEVZAT KORKMAZ
(Isparta) – İhtiyacınız yok yani! Muhalefetin görüşüne ihtiyacınız yok yani,
öyle mi? 
DEVLET BAKANI
HAYATİ YAZICI (İstanbul) – Ben sorulara cevap veriyorum. 
BEKİR BOZDAĞ
(Yozgat) – Soruya cevap veriyor, görüşlere cevap vermiyor. 
DEVLET BAKANI
HAYATİ YAZICI (İstanbul) – “Bu soru değil, bir görüştür” diyorum, Türkçe
konuşuyorum. Yani bu soru değil, bir görüş.
KÜRŞAT ATILGAN
(Adana) – Pek anlaşılmıyor! 
AHMET YENİ
(Samsun) – Sayın Bakanım, Türkçe anlamıyorlar! 
BAŞKAN – Sayın
Bakan… 
HASAN ÖZDEMİR
(Gaziantep) – Sayın Bakan, ben diyorum ki, eğer taş atan çocuklara hiç ceza
vermezseniz bundan sonrakileri nasıl önleyeceksiniz?
(Mikrofon
otomatik cihaz tarafından kapatıldı)
DEVLET BAKANI
HAYATİ YAZICI (İstanbul) – Bakın değerli arkadaşlarım, şimdi polemik
yapmayalım. Değerli arkadaşlar, soru-cevap kısmında sorulara cevap veriyorum. 
BAŞKAN – Sayın
Bakan, süre tamamlanmıştır, teşekkür ediyorum.
S. NEVZAT KORKMAZ
(Isparta) – Sadece siyaset yapıyorsunuz!
BEYTULLAH ASİL
(Eskişehir) – On dakika konuşup hiçbir şey demeyen bakan! 
BAŞKAN – Sayın
milletvekilleri, birinci bölüm üzerindeki görüşmeler tamamlanmıştır. 
Şimdi, birinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
OKTAY VURAL
(İzmir) – Sayın Başkan, yerimden kısa bir söz talebim var efendim. 
BAŞKAN - Buyurun
Sayın Vural. 
V.- AÇIKLAMALAR (Devam)
10.- İzmir Milletvekili Oktay Vural’ın, Adalet Bakanı Sadullah Ergin’in, “terör örgütünün bu yasayı istemediği”
yönündeki ifadelerine ve açık oylamada İstanbul Milletvekili Mehmet Müezzinoğlu’nun 2 defa oy kullandığına ilişkin açıklaması
OKTAY VURAL
(İzmir) – Teşekkür ederim Sayın Başkan. 
Adalet Bakanı yok
da, o, konuşmasında sorulara cevap verirken terör örgütünün bu yasayı
istemediğini ifade etmişti. Oysa İmralı canisi bu taş atan çocuklarla ilgili
düzenlemenin çıkması gerektiğini, Anayasa değişikliğine “evet” demek için bu
yasanın çıkması gerektiğini kendi ifadeleriyle avukatlarına bildirmişti. Bütün
bunlar gazeteler tarafından yazıldı. (AK PARTİ sıralarından gürültüler) Evet, teröristbaşının istek ve arzularından biri buydu. 
AHMET YENİ
(Samsun) – Size mi bildirdi? 
S. NEVZAT KORKMAZ
(Isparta) – Niye rahatsız oluyorsunuz?
OKTAY VURAL
(İzmir) – Bir de ikinci bir konu var Sayın Başkan: Açık oylama yapıldı, burada
pusulayla Sayın Mehmet Müezzinoğlu’nun kabul oyu var
ama kendisinin elektronik oylamada da kabulü var. Bu bakımdan, tutanaklarda,
Sayın Müezzinoğlu’nun oyununun 2 defa sayılmaması
konusunda dikkat etmenizi istirham ediyorum. 
Teşekkür ederim. 
BAŞKAN - Teşekkür
ediyorum. 
Tutanaklara
geçmiştir, dikkate alınacaktır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (Devam) 
BAŞKAN - 1’inci
madde üzerinde sekiz adet önerge vardır, ancak dördü işleme konacaktır. 
Geliş sıralarına
göre okutup, aykırılıklarına göre işleme alıyorum: 
Türkiye Büyük
Millet Meclisi Başkanlığına
1/775 esas
numaralı kanun tasarısının 1’inci maddesiyle değiştirilen 2911 sayılı kanunun
32’nci maddesinin birinci fıkrasında geçen “üç” kelimesinin “beş” olarak
değiştirilmesini arz ve teklif ederim. 
 Ahmet
Aydın
 Adıyaman
Türkiye Büyük
Millet Meclisi Başkanlığına
Görüşülmekte olan
Terörle Mücadele Kanunu ile Bazı Kanunlarda Değişiklik yapılmasına ilişkin
kanun tasarısının, birinci maddesinin son fıkrasının metinden çıkarılmasını,
birinci fıkranın ikinci satırında yer alan “altı aydan üç yıla” ibaresinin “bir
yıldan üç yıla” şeklinde değiştirilmesini arz ve teklif ederiz. 






Rıdvan Yalçın


Oktay Vural







Ordu


İzmir







Hasan Çalış


Nevzat Korkmaz







Karaman


Isparta







Mehmet Ekici


Ali Uzunırmak







Yozgat


Aydın



Türkiye Büyük Millet Meclisi Başkanlığına
Görüşülmekte olan 526 Sıra Sayılı “Terörle Mücadele Kanunu
İle Bazı Kanunlarda Değişiklik Yapılmasına Dair Kanun Tasarısı’nın 1. Maddesi
ile düzenlenen 2911 Sayılı Yasanın 32 Maddesi’nin 1. Fıkrasının birinci
cümlesinde yer alan “altı aydan üç yıla”, ibaresinin “altı aydan iki yıla”
şeklinde değiştirilmesini ve son cümlenin ise madde metninden çıkartılmasını
arz ve teklif ederiz. 






Bengi Yıldız


M. Nezir
  Karabaş







Batman


Bitlis







Hamit Geylani


Hasip Kaplan







Hakkâri


Şırnak







Sırrı Sakık


Nuri Yaman







Muş


Muş







Osman Özçelik










Siirt






Türkiye Büyük
Millet Meclisi Başkanlığına
Görüşülmekte olan
526 sıra sayılı Terörle Mücadele Kanunu ile Bazı Kanunlarda Değişiklik
yapılmasına dair kanun tasarısının 1. maddesinin aşağıdaki şekilde
değiştirilmesini arz ve teklif ederiz.






Ali İhsan
  Köktürk


Halil Ünlütepe


Hüsnü Çöllü







Zonguldak


Afyonkarahisar


Antalya







Turgut Dibek


Rahmi Güner










Kırklareli


Ordu






Madde 1: “6/10/1983 tarihli ve 2911 sayılı toplantı ve gösteri
yürüyüşleri kanununun 32. maddesi başlığıyla birlikte aşağıdaki şekilde
değiştirilmiştir. 
“Direnme
Madde 32 - Kanunu
aykırı toplantı veya gösteri yürüyüşlerine katılanlar, ihtara ve zor kullanmaya
rağmen dağılmamakta ısrar ederlerse, altı aydan üç yıla kadar hapis cezasıyla
cezalandırılır. Bu suçu, toplantı veya gösteri yürüyüşünü tertipleyenlerin
işlemesi halinde bu fıkra hükmüne göre verilecek ceza yarı oranda arttırılarak
hükmolunur.
İhtara ve zor
kullanmaya rağmen, kolluk görevlilerine karşı cebir ve tehdit kullanılarak direnilmesi hâlinde 1. fıkranın birinci cümlesine göre
verilecek ceza yarı oranında artırılır.
23. maddede
yazılı hallerden biri gerçekleşmeden veya 24. madde hükmü yerilen getirilmeden
yetki sınırı aşılarak, toplantı veya gösteri yürüyüşlerinin dağıtılması
hâlinde, yukarıdaki fıkralarda yazılı fiilleri işleyenlere verilecek cezalar,
dörtte bire kadar indirilerek uygulanabileceği gibi, ceza vermekten de
vazgeçilebilir.”
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet?
DEVLET BAKANI
HAYATİ YAZICI (İstanbul) – Katılmıyoruz Sayın Başkan.
BAŞKAN – Önerge
üzerinde söz isteyen Ali İhsan Köktürk, Zonguldak Milletvekili, buyurun. (AK
PARTİ sıralarından alkışlar)
ALİ İHSAN KÖKTÜRK
(Zonguldak) – Sayın Başkan, değerli milletvekilleri; görüşülmekte olan 526 sıra
sayılı Terörle Mücadele Kanunu ile Bazı Kanunlarda Değişiklik Yapılmasına Dair
Kanun Tasarısı’nın 1’inci maddesine yönelik önerge üzerinde söz almış
bulunuyorum. Yüce Meclisi saygıyla selamlıyorum ve öncelikle bugün gerçekleşen
hain terör saldırıları sonucunda yaşamını yitiren şehitlerimize yönelik
ulusumuzun duyduğu büyük acıyı yürekten paylaşıyorum; şehitlerimize Tanrı’dan
rahmet, ailelerine ve tüm ulusumuza başsağlığı diliyorum. 
Değerli
milletvekilleri, toplumun değişik kesimlerince farklı anlamlar yüklenen, terör
suçuna sürüklenmiş çocukları cezaevinden çıkartarak topluma yeniden
kazandırmayı amaç edindiği belirtilen bir yasa tasarısını görüşüyoruz. Tabii ki
ülkemizin hangi coğrafyasında doğarsa doğsun, ülkemizin hangi coğrafyasında
yaşarsa yaşasın bütün çocuklar bizim çocuklarımız ve bu çocuklar ülkemizin
geleceği, ülkemizin güvencesi. Aynı zamanda, işlediği suçun ayırdında olmayan, teröre itilen bu çocukların topluma
yeniden kazandırılması, demokratik ve sosyal devlet kavramının ve daha üst bir
kavram olan hukuk devletinin de temel bir görevi ancak değerli milletvekilleri,
söz konusu tasarı her ne kadar “taş atan çocuklar yasa tasarısı” olarak ifade
edilse de, Cumhuriyet Halk Partisi ve Milliyetçi Hareket Partisi sözcülerinin
de benden önce ifade ettiği gibi, tasarının genel mahiyetine bakıldığında
çocuklardan daha çok büyükleri, geneli ilgilendiren bir tasarı olduğu ve bu
mahiyeti arz ettiği açıkça görülmektedir. Nitekim tasarının 1’inci ve
2’nci maddesinde yer alan 2911 sayılı Terörle Mücadele Kanunu’nun 32’nci ve
33’üncü maddelerini değiştiren düzenlemelerin içeriği de çocuklardan daha çok
erişkinleri ilgilendirmektedir çünkü bu iki madde kapsamında hâlen cezaevinde
tutuklu ve hükümlü bulunan çocuk sayısı toplam 11’dir. Buna karşılık, hâlen
muhtelif suçlardan cezaevinde 2.500 civarında çocuk tutuklu ve hükümlü
bulunmaktadır. Dolayısıyla bu sayılar mukayese edildiğinde, çocukların büyük
bir bölümünün bu tasarının getirdiği düzenlemelerden yararlanamadığı, bu
tasarının bu çocukların sorununu çözmediği açık bir şekilde ortaya çıkmaktadır.

Dolayısıyla
değerli milletvekilleri, bu tasarının çocukların topluma kazandırılması savının
arkasına saklanarak Türkiye Büyük Millet Meclisine getirilmesi ve bu savın
arkasında tartışılması, doğru, samimi, gerçekçi bir yaklaşım değildir, şık bir
yaklaşım da değildir.
Değerli
milletvekilleri, önergemizin konusu olan 1’inci madde, Toplantı ve Gösteri
Yürüyüşleri Yasası’nın 32’nci maddesinde ihtar ve zor kullanmaya rağmen
dağılmamakta ısrar edilme hâlini düzenlemekte ve kolluk görevlilerine karşı
cebir ve tehdit kullanarak direnilmesi hâlini ayrı
bir suç olarak öngörerek ayrıca Türk Ceza Kanunu’nun 265’inci maddesindeki
cezaya da hükmedileceğini belirtmektedir. Ancak bu durum, hukukun temel
prensipleriyle bağdaşmadığı gibi Türk Ceza Kanunu’nun 44’üncü maddesinde açıkça
düzenlenen, aynı eylemden dolayı birden fazla cezaya hükmedileceği ve suç
ihlallerinde ihlal edilen fiilin en ağır olanına göre ceza tayin edileceği
ilkesiyle de açıkça çelişmektedir. Bu nedenle, hukukun temel prensiplerine
aykırı olarak kolluk görevlilerine karşı cebir ve tehdit kullanılarak direnilmesi hâlinde ayrı bir suçtan dolayı hüküm kurmak
yerine ceza oranının yarı oranında artırılarak hüküm kurulması tarafımızca
önerilmektedir. 
Değerli
milletvekilleri, ayrıca, söz konusu tasarı çocukların sorununu çözmediği gibi
bu tasarıya her gün can almaya devam eden bölücü terörün hızını kesecek bir
anlam yüklenmesi de gerçekçi bir yaklaşım olarak kabul edilemez. Çünkü Sayın Başbakanın da ifade ettiği gibi, şayet bölücü terör
örgütü taşeron bir örgütse, bölücü terör örgütünün arkasındaki haricî ve
küresel güç odakları açıkça ortaya konulmadan, bu küresel güç odakları açıkça
ortaya konulmadan, bu küresel güç odaklarının ve taşeron bölücü örgütün
ülkemize yönelik hedefleri açık ve net olarak belirtilmeden, bu amaç ve
hedefleri ortadan kaldıracak ilgili coğrafyadaki geniş halk kitlelerini samimi
olarak kucaklayacak, terörü enterne edecek ekonomik, sosyal ve askerî tedbirler
birlikte…
(Mikrofon
otomatik cihaz tarafından kapatıldı)
BAŞKAN – Lütfen
sözlerinizi tamamlayınız. 
ALİ İHSAN KÖKTÜRK
(Devamla) - …bir devlet politikası olarak uygulamaya konulmadan bu tasarı
teröre itilen çocukları terörden alıkoymayacağı gibi, tekerrürden
koruyamayacağı gibi, terörün ortadan kaldırılmasında ve bölgedeki toplumsal
barışın kurulmasında katkı sağlayamaz.
Değerli
milletvekilleri, sonuç olarak, biz Cumhuriyet Halk Partisi olarak ülkemizdeki
tüm çocukların topluma kazandırılmasının ve işlenen fiillerle orantılı olmayan
cezaların hukuk devleti ilkesine uygun olarak yeniden yapılandırılmasının
yanındayız ve hukuk devleti idealine yürekten inanıyoruz. Ancak, siyasi
hesaplarla ve pazarlıklarla hazırlanan bu tasarı ve kararsız, istikrarsız,
samimi olmayan AKP politikalarıyla mevcut sorunların çözüleceğine de
inanmıyoruz. 
Bu duygu ve
düşüncelerle önerimizin kabulünü diliyor, yüce Meclisi saygıyla selamlıyorum.
(CHP sıralarından alkışlar)
BAŞKAN – Teşekkür
ediyorum.
OKTAY VURAL
(İzmir) – Karar yeter sayısı...
BAŞKAN - Önergeyi
oylarınıza sunacağım, karar yeter sayısı arayacağım.
Kabul edenler...
Kabul etmeyenler... Karar yeter sayısı yoktur. 
Birleşime beş
dakika ara veriyorum.
Kapanma Saati: 23.21
YEDİNCİ OTURUM
Açılma Saati: 23.33
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Yusuf COŞKUN (Bingöl)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Yedinci
Oturumunu açıyorum. 
Zonguldak
Milletvekili Ali İhsan Köktürk ve arkadaşlarının önergesinin oylamasında karar
yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım: Kabul edenler…
Kabul etmeyenler… Sayın milletvekilleri, karar yeter sayısı vardır, önerge
kabul edilmemiştir. 
526 sıra sayılı
Tasarı’nın görüşmelerine devam ediyoruz. 
Komisyon ve Hükûmet yerinde. 
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan 526 Sıra Sayılı “Terörle Mücadele Kanunu İle
Bazı Kanunlarda Değişiklik Yapılmasına Dair Kanun Tasarısı’nın 1. Maddesi ile
düzenlenen 2911 Sayılı Yasanın 32 Maddesi’nin 1. Fıkrasının birinci cümlesinde
yer alan “altı aydan üç yıla”, ibaresinin “altı aydan iki yıla” şeklinde
değiştirilmesini ve son cümlenin ise madde metninden çıkartılmasını arz ve
teklif ederiz. 
 Hamit
Geylani (Hakkâri) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge üzerinde söz isteyen Pervin Buldan, Iğdır
Milletvekili. (BDP sıralarından alkışlar)
PERVİN BULDAN
(Iğdır) – Sayın Başkan, değerli milletvekilleri; konuşmama başlarken hepinizi saygıyla
selamlarım. 
Görüşmekte
olduğumuz kanun tasarısı evrensel hukukun hiçe sayılarak yaratılan bir insanlık
trajedisine, TMK mağduru edilen çocuklarımızın durumuna yönelik hazırlanmış
olan bir kanun tasarısı. Tabii ki bu noktada tasarıyı hazırlayanların bakış
açıları ve bu sorunu nasıl algıladıkları oldukça önem arz etmektedir. Zira, değişiklikler yapılırken hareket edilen referans
noktaları ve mevcut durum karşısında sergilenen ideolojik tutum bu soruna çözüm
getirmekten ziyade sorunun hasıraltı edilmesine hizmet etmektedir. Bu noktada, öncelikle, “çocuk” denilince ne anlaşılması gerektiğini
net olarak ortaya koymak gerektiğini düşünüyorum çünkü tasarıya baktığımız
zaman, hazırlanan değişikliklerin, Yasa’nın mağduru durumunda olan çocukların
çocuk olarak değil de yetişkin birer örgüt üyesi olarak kabul edilerek
düzenlendiğini görmekteyiz ve daha başlangıç itibarıyla yanlış bir algıdan
hareket edilmesinin doğru sonuçlar doğurmayacağı kanaatini taşıyorum.
Sayın Başkan,
değerli milletvekilleri; Birleşmiş Milletler Çocuk Haklarına Dair Sözleşme’ye
göre on sekiz yaşını doldurmamış her birey çocuktur ve çocuklar ile ilgili
olarak ceza, adalet sistemi düzenlenirken çocuğun üstün yararının korunması
temel ilke olarak kabul edilmektedir. Neden? Çünkü çocuklarımız sadece bizim
canımızdan birer parça değil, aynı zamanda çocuklarımız, doğdukları bu ülkenin
gelecekleridir. Bilinir ki çocukların güvenli, huzurlu ve adil bir ortamda
yaşamasını sağlama sorumluluğu bir yana dursun, eğer hukuk kuralları ile çocuk
haklarını güvence altına almazsanız, eğer çocuklar için yararlı temel ilke
olarak kabul etmezseniz ve eğer çocuklar üzerinde yakıcı oyunlar oynarsanız
sadece çocukların değil, ülkemizin de geleceğini karartırsınız.
Sayın Başkan,
değerli milletvekilleri; içine doğdukları bu şiddet ortamının sorumluları
olmadıkları gibi, bu şiddetin bütün sorunlarının en ağır etkilerine maruz kalan
TMK mağduru çocuklar için Hükûmet yetkililerinin
gerçek bir düzenleme yoluna gitmemesi, bu şiddet sarmalının daha da
kökleşmesine ortam hazırlayacaktır.
Sayın Başkan,
değerli milletvekilleri; bu ülkenin yakın tarihine düşen gerçekliklerin en
yakıcı olanlarındandır Kürt çocuklarının maruz kaldığı şiddet. Devlet
güçlerinin bu durumun kaynağı hâline gelmiş olması ise durumun daha vahim olan
boyutunu oluşturmaktadır. Otuz yıldır yaşanan savaş ortamında güvenlik güçleri
tarafından binlerce Kürt çocuğu yaralandı. Sadece 1991 yılından bu yana 435
çocuk, asker ve polis saldırısı sonucu öldürüldü. Üstelik bu çocuklar arasında
nasıl bir vahşetin içine doğduğunu anlamadan yitip giden bebekler de
bulunmaktadır. Köyünden, evinden, ailesinden, dilinden mahrum bırakılan,
gerçekleştirilen infazlara tanıklık ederek büyüyen, göç ettirildikleri
varoşlarda büyük bir yoksulluk ortamında, her çocuğun sahip olması gereken
temel yaşam ihtiyaçlarından mahrum bırakılan çocuklarımız şu anda büyük bir
hızla cezaevlerine kapatılmaktadırlar. Bugün itibarıyla büyük çoğunluğu tutuklu
olmak üzere otuz dört ilde 4 bin çocuk hukuk dışı bir şekilde birer yetişkin
varsayılarak TMK kapsamında birçok suçlama ile yargılanmaktadırlar. Üstelik bu
çocukların şu anda içinde bulundukları durum oldukça kaygı vericidir. TMK
kapsamında tutuklanan çocuklar gözaltı sürecinde küfür, hakaret, dayak,
kelepçelerin sıkılması, uykusuz bırakılma, yemek ve tuvalet gereksinimlerinin
ve yakınları ile görüşmelerinin engellenmesi, cinsel taciz, ağza toprak
basılması gibi kötü muamele ve işkenceye sıklıkla maruz bırakıldıklarını
görüştükleri uzman kişilere bildirmişlerdir. Bizzat Diyarbakır Valiliği İnsan Hakları
Kurulu raporunda da yer aldığı üzere TMK mağduru çocuklar yeterli beslenemiyor,
pis ortamlarda yaşıyor, çamaşırlarını ve bulaşıklarını sağlıksız yerlerde
kendisi yıkamak zorunda kalıyor ve yeterli düzeyde sağlık hizmeti alamıyor. 
Sayın Başkan,
değerli milletvekilleri; Hükûmet, çocukları, yasal
faaliyetlerde gidilen düzenlemeler ile açık hedef hâline getirmiştir. 
(Mikrofon
otomatik cihaz tarafından kapatıldı)
BAŞKAN – Buyurun.
PERVİN BULDAN
(Devamla) – Polis Selahiyetleri Kanunu ve Terörle
Mücadele Yasası’nda yapılan düzenlemeler ile kolluk kuvvetlerine hedef
gözeterek ateş etme yetkisi tanımıştır. Bunun sonucunda ise çocuklar panzerler
ile ezilmiş, kurşunlanarak veya gaz bombaları ile öldürülmüştür. 
Otuz yıldır süren
savaş ortamında hiçbir dönemde AKP Hükûmetinin
döneminde olduğu kadar çocuk mahkeme önüne çıkarılmamış ve tutuklanmamıştır.
AKP Hükûmetinin 2006 yılında TMK’da
yaptığı değişiklik sonucu on beş yaşından büyük çocuklar özel yetkili ağır ceza
mahkemelerinde yargılanmaya başlanmışlardır ve bu mahkemelerde, yakalandığı
sırada çocuğun terli olması, kalbinin hızlı çarpması ya da ellerinde taş izi
olması gibi ipe sapa gelmeyen bulgulara dayanarak çocuklara yüzlerce yıl ceza
kesilmektedir. 
Bu vesileyle,
çıkan yasa tasarını doğru ve yerinde bulmuyor, Genel Kurulu saygıyla
selamlıyorum. (BDP sıralarından alkışlar)
BAŞKAN – Teşekkür
ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan
Terörle Mücadele Kanunu ile Bazı Kanunlarda Değişiklik yapılmasına ilişkin
kanun tasarısının, birinci maddesinin son fıkrasının metinden çıkarılmasını,
birinci fıkranın ikinci satırında yer alan “altı aydan üç yıla” ibaresinin “bir
yıldan üç yıla” şeklinde değiştirilmesini arz ve teklif ederiz. 
 Rıdvan
Yalçın (Ordu) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkanım.
BAŞKAN – Önerge
üzerinde söz isteyen Ali Uzunırmak, Aydın
Milletvekili. (MHP sıralarından alkışlar)
ALİ UZUNIRMAK
(Aydın) – Sayın Başkan, sizi ve yüce Parlamentoyu saygıyla selamlıyorum.
Kamuoyunda “taş
atan çocuklar yasası” olarak adlandırılan tasarı üzerinde 1’inci maddede
verdiğimiz önergeyle ilişkili söz aldım.
Değerli
milletvekilleri, terörle mücadelenin en önemli safhalarından birisi kullanılan
dil, jargondur. Dolayısıyla bu yasanın her şeyden önce kamuoyuna “taş atan
çocuklar” değil, aslında “taş attırılan çocuklar” olarak yansıması gerekirdi.
Bu ifade bile psikolojik olarak terörle mücadelenin ne anlama gelmesi
gerektiğini… Bizleri hislendirmesi gerekir. Tabii ki AKP Hükûmetinin
bunları başarması mümkün değil çünkü AKP Hükûmeti
terörle mücadelede birçok hatalar ve yanlışlar yapıyor. 
Değerli
milletvekilleri, AKP Hükûmeti, eğer terörün kaynağını
bir kimlik problemi olarak görüyorsa, eğer terörün kaynağını Türkiye
Cumhuriyeti’nin problemli vatandaşları olarak görmüyorsa terörü çözemez, eğer
kaynağı bir kimlik üzerine inşa ettiyse o terörün çözülmesi mümkün değildir ve
bugün Türkiye’deki gidiş de budur. 
Değerli
arkadaşlar, ülke parlamentoları yasalarını çıkartırken en öncelikli olarak,
felsefi olarak ülkenin vatandaşlık kültür, bilinç ve şuurunu yükselten yasalar
çıkartır. İster ekonomik ister sosyal ister başka alanlarda, haklar alanlarında
çıkan bütün yasalar felsefi olarak, vatandaşlık bilinç ve şuurunu, kültürünü
genişleten ve yükselten yasalar olması gerekir ama Türkiye’de terörün insan
kaynakları konusunda maalesef yanlış teşhisler konulmuştur. İnsan
kaynaklarında, bir terör örgütünü ele aldığımızda, kategorize ettiğimizde terör
sempatizanları vardır örgütün, elemanları vardır, yöneticileri
vardır, kadroları vardır. İşte, eğer bütün bunları doğru analiz edip daha sempatizan seviyesindeyken siz tedbirler alıp, insan
kaynaklarını kesemiyorsanız, insan kaynaklarının geliştiği, büyüdüğü ortamda
terör büyüyüp, gelişecektir. 
Değerli milletvekilleri,
bugün partilerin grup toplantıları yapıldı. Dolayısıyla buradan bir şeyi
sizlerle paylaşmak istiyorum. Türkiye’de maalesef siyaset, insanları, her
şeyden önce birey olmanın, kendisi olmanın, özgür ve dürüst kendini ifade
edebilmesi gerektiğine inanmalı. Özgür ifade edebilmek rejimin tanıdığı bir
haktır ve o rejimin inisiyatifindedir ama kendisi
olmak için dürüst ifade etmek bireyin kendi iradesiyle olandır ve bugün bazı
siyasetçiler kendilerini dürüst ifade etmemektedirler. 
Bir gün ay,
terziye gitmiş, demiş ki: “Bana bir elbise dik.” Terzi demiş ki: “Ben sana
elbise dikemem.” “Niçin? Sen bu bölgenin en mahir, en yetenekli terzisiniz,
niçin bana elbise dikemezsin?” Demiş ki: “Kardeşim, sen ay
başında hilal gibisin, ay ortasında yarım ay, ay sonunda da dolunay
gibisin. Ben senin hangi hâline göre elbise dikeceğim?” Ve bugün Sayın
Başbakana baktığımızda, bir bakıyoruz ay başında hilal
gibi, ay ortasında yarım ay, oy sonunda dolunay gibi. Bir bakıyorsun Sayın
Başbakana, Yahudi kipasını giymiş, oraya bir mesaj
veriyor; bir bakıyorsunuz “one minute”
diyor, başkalarına bir mesaj veriyor. Bir bakıyorsunuz…
MEHMET OCAKDEN
(Bursa) – Ayıp be! Ayıp be! 
ALİ UZUNIRMAK
(Devamla) – Ayıp falan değil, bu Başbakanın hâlleri sayın kardeşim. 
OKTAY VURAL
(İzmir) – Başbakanın söylediği ayıp değil mi?
ALİ UZUNIRMAK
(Devamla) – Bir bakıyorsunuz papaz elbisesini, papaz cüppesini “giyerim” diyor,
bir bakıyorsunuz namazlarda geziyor. Bir bakıyorsunuz BOP’un
eş başkanı oluyor, bir bakıyorsunuz… (AK PARTİ sıralarından gürültüler)
Dinle de
anlayacaksın! 
Bir bakıyorsunuz
Ertuğrul Günay Beyin 12 Eylülde babasının ölümüne
cezaevinden gidemediğini, 12 Eylülden hesap sorulacağını söylüyor.
FATİH ARIKAN
(Kahramanmaraş) – Siz sormayın! Siz sormayın! 
ALİ UZUNIRMAK
(Devamla) – Bir bakıyorsunuz sekiz yıldır iktidar olduğu Türkiye'de, Mehmet Haberal denilen bir profesör, bir üniversite rektörü, aynı
şekilde onun rejimi altında cezaevinde, babasının cenazesine gidemiyor. Sen
hangisisin Sayın Başbakan? (MHP ve CHP sıralarından alkışlar)
Sen, bir yandan
işkencelerle 12 Eylül zindanlarında insanların öldüğünü istismar ediyorsun,
öbür yandan senin yönetiminde bir Türkiye Cumhuriyeti vatandaşı olan Engin Çeber işkencehanelerde ölüyor.
Ölmedi mi senin yönetiminde? 
FATİH ARIKAN
(Kahramanmaraş) – Hesabı da soruluyor ama, hesabı da
soruluyor.
ALİ UZUNIRMAK
(Devamla) – Bir bakıyorsun, ülkücüleri istismar ediyorsun. 
Ben, rahmetli
Muhsin Yazıcıoğlu’ndan rahmetli Mustafa Pehlivanoğlu’na varıncaya kadar… Sayın Başbakan, bugüne, bu
Anayasa değişikliğine gelinceye kadar, Mustafa Pehlivanoğlu’nun
hangi gün rahmetli olduğunu biliyor musun? 
(Mikrofon
otomatik cihaz tarafından kapatıldı) 
BAŞKAN – Sayın Uzunırmak, lütfen sözlerinizi tamamlayınız. 
ALİ UZUNIRMAK
(Devamla) – Bir Fatiha okudun mu?
OKTAY VURAL
(İzmir) – Nerede, nerede?
ALİ UZUNIRMAK
(Devamla) – Senin, ülkücüleri kafatasçı derken savcı olduğunu, savcı cüppesinde
olduğunu; senin, ülkücüleri ırkçı derken…
RECEP KORAL
(İstanbul) – Ergenekon’la aynı saftasın!
ALİ UZUNIRMAK
(Devamla) – Aynı saftaysak bunları dinle. 
…Alparslan
Türkeş’ten bugün medet ummanı; senin, ülkücüleri her türlü hakarete uğratırken
hâkim olarak cüppe giyip karar verdiğini biliyoruz. 
MEHMET OCAKDEN
(Bursa) – Sen geçmişini unutmuşsun be!
ALİ UZUNIRMAK
(Devamla) – Ama bugün çıkmışsın ülkücülerin karşısına, avukat cüppesi giymeye
çalışıyorsun. Ülkücüler olarak sana vekâlet vermedik Recep Tayyip Erdoğan! 
OKTAY VURAL
(İzmir) – Kendi geçmişinizden bahsedin be! Geçmişlerini silen adamlar!
ALİ UZUNIRMAK
(Devamla) - Senin avukatlığına da ihtiyacımız yok. 12 Eylülleri biz
yargılayacağız. 
Onun için, biz
kendimizin avukatı olageldik, kendimizin avukatı olmaya devam edeceğiz. 
MEHMET OCAKDEN
(Bursa) – Ülkücüler hesap soracak sizden. 
ALİ UZUNIRMAK
(Devamla) - Ülkücüler Tayyip Erdoğan tarafından istismar edilmeyecek,
ettirmeyeceğiz. Nasıl ki, rahmetli Mustafa Pehlivanoğlu’nun
babasının yayımladığı mesaj gibi olacak. 
Hepinize saygılar
sunuyorum. (MHP sıralarından alkışlar, AK PARTİ sıralarından gürültüler) 
BAŞKAN – Teşekkür
ediyorum. 
OKTAY VURAL
(İzmir) – Suratlarına şamar gibi geldi. 
BEKİR BOZDAĞ
(Yozgat) – Sayın Başkanım… 
BAŞKAN - Buyurun
Sayın Bozdağ.
BEKİR BOZDAĞ
(Yozgat) – Sayın Hatip konuşurken…
MEHMET OCAKDEN
(Bursa) – “Ben ülkücüyüm.” diyeceksiniz, ülkücülere ihanet edeceksiniz.
ALİ UZUNIRMAK
(Aydın) – Sizden mi öğreneceğiz ihaneti? Haydi oradan! İhanet
edenlerin nerede olduğu belli. 
BAŞKAN – Sayın
milletvekilleri, lütfen…
BEKİR BOZDAĞ
(Yozgat) – Sayın Hatip konuşurken Grup Başkanımız hakkında ağza alınmayacak
laflar konuşmuştur. Bu nedenle, Grubumun Başkanına sataşmadan olayı söz
istiyorum.
ALİ UZUNIRMAK
(Aydın) – Sayın Başkan “Ağza alınmayacak laf söyledi.” ne demek? Çok ağır bir itham bu. Ben Sayın Başbakanın giydiği
elbiseleri, kendi söylediklerini söyledim, ağza alınmayacak bir şey falan
söylemedim. 
BAŞKAN – Sayın Bozdağ, yeni bir sataşmaya mahal vermeden, iki dakikalık
süre veriyorum. (AK PARTİ sıralarından alkışlar) 
IX.- SATAŞMALARA İLİŞKİN KONUŞMALAR
1.- Yozgat Milletvekili Bekir Bozdağ’ın,
Aydın Milletvekili Ali Uzunırmak’ın, AK PARTİ Grubu
Başkanına sataşması nedeniyle konuşması 
BEKİR BOZDAĞ
(Yozgat) – Sayın Başkanım, değerli milletvekilleri; tabii, biz her defasında bu
kürsüde mutlaka belli bir üslupta konuşulmasının yararını ifade ettik. 
ŞENOL BAL (İzmir)
– Sana mı soracaktık? 
BEKİR BOZDAĞ
(Devamla) - Sayın Başbakanın ismini anarak burada veya buraya gelip Sayın
Başbakana hitap ederek prim yapmaya çalışan çok insan oluyor ama Başbakana
çatanlar hiç prim yapmadı, onu bilmek lazım. Bu Meclisin tarihini bilirler,
çatanların çoğu burada yok, kendi gruplarından da gelmediler. (AK PARTİ
sıralarından alkışlar) 
Bir başka şey,
siz üniversitelere gittiğiniz zaman, üniversiteler size fahri doktora verdiği
zaman onun kıyafetini giyiyorsunuz, dolanıyorsunuz ve o kıyafetlerle alakalı
birtakım değerlendirmeler yapılıyor. 
ŞENOL BAL (İzmir)
– Avukatı mısın? 
BEKİR BOZDAĞ
(Devamla) – Şimdi, bu mantıktan baktığınızda, nereye varacaksınız? Sayın
Başbakan papaz elbisesi mi giydi yoksa bir üniversitenin verdiği fahri
doktorada mı elbise giydi? Ama şimdi bakıyorsunuz, efendim, onu aldı, o şu
sıfata… İşte, papaz elbisesi giydi, şöyle oldu veya herhangi bir yerden bir
ödül veriliyor, o ödülü alıyorsunuz…
RECEP TANER
(Aydın) – Cesaret madalyasını üniversiteden mi aldı? 
BEKİR BOZDAĞ
(Devamla) – O ödülü verenlerle ilgili bir kuşam, kıyafet var, onu giyiyorsunuz,
hemen onlardan oldu. Siz bir yöreye gidiyorsunuz, o yörenin kendi yöresel
kıyafetleri var, onu giyiyorsunuz, hemen oradan oldu. Bu nedir? Bu, tipik bir
çarpıtmadır, tipik bir iftiradır. Bu millet hepsini biliyor, hepsini görüyor.
Bir başka şey,
biz hiç kimseyi istismar etmiyoruz ne rahmetli Mustafa Pehlivanoğlu’nu
ne de idam sehpalarında can veren, başka hukuksuz yargılamalarda kurban giden
hiçbir şeyi istismar etmiyoruz. Dün ne dediysek bugün de öyleyiz, bundan sonra
da öyle olacağız. Ama Mustafa Pehlivanoğlu deyip de
onu asanlarla beraber de biz hiç olmadık. (AK PARTİ sıralarından alkışlar)
Onların Anayasası’nı da biz hiç savunmadık, onların hukukunu da hiç savunmadık,
hiçbir zaman…
RECEP TANER
(Aydın) – Çankaya Köşkü’nde kimi ağırladı? 
(Mikrofon
otomatik cihaz tarafından kapatıldı)
BEKİR BOZDAĞ
(Devamla) – …hiçbir yerde darbecilerin hukukunu da savunmadık biz. Sayın Mehmet
Haberal darbecilerin içeri koyduğu bir şey değil ama
bu ülkede demokrasinin işleyişine…
RECEP TANER
(Aydın) - Sayın Başbakan Çankaya Köşkü’nde kimi ağırladı?
BEKİR BOZDAĞ
(Devamla) - …hukukun işleyişine, anayasal düzenin işleyişine hukuk dışı
yollarla müdahale etme gayreti içerisinde olduğu için bu ülkenin cumhuriyet
savcıları tarafından soruşturuluyor…
RECEP TANER
(Aydın) – Yalan söylüyorsun, yalan!
BEKİR BOZDAĞ
(Devamla) - …ve bu ülkenin yargıçları tarafından hakkında tutuklama kararı
veriliyor; yoksa üniversitede ders verdiği için değil, ameliyat yaptığı için
değil. (AK PARTİ sıralarından alkışlar) Bunu birbirinden ayırmak lazım. Bu
ülkenin demokrasisine, bu ülkenin hukukuna, millî iradesine kastettiği için
iddianame düzenleniyor.
OKTAY VURAL
(İzmir) – Tayyip Erdoğan da öyle olmuştu değil mi?!
BEKİR BOZDAĞ
(Devamla) - Ve ülkenin hâkimleri bu
konuda karar veriyor ama Sayın Günay ile ilgili olay
öyle değil. Bu ülkenin… Darbe yapmışlar, demokrasiyi rafa kaldırmışlar, Meclisi
kapatmışlar. Rahmetli Türkeş dâhil, Erbakan’ı, rahmetli Ecevit’i, bütün
liderleri hapse tıkmışlar. O dönemle bunu karıştırmamak lazım. 
(Mikrofon
otomatik cihaz tarafından kapatıldı)
BEKİR BOZDAĞ
(Devamla) – Birileri demokrasiyi hayata geçiriyor, birileri demokrasiyi yok
etmiştir. (AK PARTİ sıralarından alkışlar)
BAŞKAN – Teşekkür
ediyorum Sayın Bozdağ.
ALİ UZUNIRMAK
(Aydın) – Sayın Başkan…
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (Devam) 
BAŞKAN – Önergeyi
oylarınıza sunuyorum: Kabul edenler…
ALİ UZUNIRMAK
(Aydın) – Sayın Başkan, bir dakika…
ŞENOL BAL (İzmir)
– Sayın Başkan…
BAŞKAN – Bir
saniye… Kabul etmeyenler… Önerge kabul edilmemiştir.
Buyurun Sayın Uzunırmak.
ALİ UZUNIRMAK
(Aydın) – Sayın Başbakan kendi ifadesiyle papaz elbisesi bile giymeye hazır
olduğunu ifade etti. (AK PARTİ sıralarından gürültüler) Sayın Başkan, şimdi
bunlar ayrı bir tartışma konusu. 
MUSTAFA ELİTAŞ
(Kayseri) – Sayın Başkan, şimdi bunlar… 
BAŞKAN – Bir
saniye sayın milletvekilleri…
MUSTAFA ELİTAŞ
(Kayseri) – Hatibin böyle söylediklerini dinlemek zorunda değilsiniz! 
ALİ UZUNIRMAK
(Aydın) – Ama hiçbir zaman biz kendi avukatlığımızın dışında bir avukata
vekâlet vermedik. 
BEKİR BOZDAĞ
(Yozgat) – Senin vekâlet yetkin yok. 
ALİ UZUNIRMAK
(Aydın) – Sayın Başbakanın vekaletine de avukatlığına
da ihtiyacımız yok.
BAŞKAN – Sayın Uzunırmak, anlaşılmıştır, tutanaklara da geçmiştir.
Teşekkür
ediyorum.
BEKİR BOZDAĞ
(Yozgat) – Niye rahatsız oluyor onun vekaletini
isteyen yok.
OKTAY VURAL
(İzmir) – Parasını verelim de sussun bari.
BAŞKAN – Diğer
önergeyi okutuyorum:
Türkiye Büyük
Millet Meclisi Başkanlığına
1/775 esas
numaralı kanun tasarısının 1’inci maddesiyle değiştirilen 2911 sayılı kanunun
32’nci maddesinin birinci fıkrasında geçen “üç” kelimesinin “beş” olarak
değiştirilmesini arz ve teklif ederim. 
 Ahmet
Aydın 
 Adıyaman
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe: Bu
önerge ile cezanın beş yıla kadar verilebilmesi amaçlanmıştır.
BAŞKAN – Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunacağım, ancak açık oylama isteği var, okutup, imza sahiplerini
arayacağım.
TBMM Başkanlığına
Madde oylamasının
açık oylama şeklinde yapılmasını arz ederiz.
BAŞKAN – Oktay
Vural? Burada. 
Şenol Bal?
Burada.
Faruk Bal?
Burada.
Nevzat Korkmaz?
Burada.
Mustafa Enöz? Burada.
Rıdvan Yalçın?
Burada.
Beytullah Asil? Burada.
Abdülkadir Akcan? Burada.
Osman Çakır?
Burada.
Recep Taner?
Burada.
Muharrem Varlı?
Burada.
Yılmaz Tankut? Burada.
Gürcan Dağdaş? Burada.
Alim Işık? Burada.
Hasan Çalış?
Burada.
Mümin İnan?
Burada. 
Akif Akkuş? Burada.
Hüseyin Yıldız?
Burada.
Metin Çobanoğlu?
Burada.
Osman Ertuğrul?
Burada.
Açık oylamanın
şekli hakkında Genel Kurulun kararını alacağım. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Üç dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, 526 sıra sayılı Kanun Tasarısı’nın 1’inci maddesinin açık
oylama sonucu: 
“Oy Sayısı : 256
Kabul : 222
Ret :  33
Çekimser : 
1 (x)

 Kâtip
Üye Kâtip
Üye
 Yusuf
Coşkun Bayram
Özçelik
 Bingöl Burdur”
 
Böylece madde
kabul edilmiştir. 
2’nci madde
üzerinde dört adet önerge vardır, geliş sıralarına göre okutup aykırılıklarına
göre işleme alacağım.
Türkiye Büyük
Millet Meclisi
Başkanlığına
1/775 esas
numaralı kanun tasarısının 2’inci maddesiyle değiştirilen 2911 sayılı kanunun
33’üncü maddesinin birinci fıkrasında geçen “üç” kelimesinin “beş” olarak
değiştirilmesini arz ve teklif ederim. 
 Ahmet
Aydın 
 Adıyaman
Türkiye Büyük
Millet Meclisi
Başkanlığına
Görüşülmekte olan
526 Sıra Sayılı Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısının 2. maddesinin aşağıdaki şekilde
değiştirilmesini arz ve teklif ederiz.






Ali Rıza Öztürk


Halil Ünlütepe


Atilla Kart







Mersin


Afyonkarahisar


Konya







Ali İhsan
  Köktürk


Turgut Dibek


Rahmi Güner







Zonguldak


Kırklareli


Ordu










Hüsnü Çöllü













Antalya






Madde 2- 2911
sayılı Kanununun 33 üncü maddesi aşağıdaki şekilde değiştirilmiştir.
“Madde 33-
Toplantı ve gösteri yürüyüşlerine 23 üncü maddenin (b) bendinde sayılan 6136
sayılı Yasaya tabi silah veya araçlar ile yakıcı ve patlayıcı maddeleri
taşıyarak katılanlar, iki yıldan beş yıla kadar hapis cezası ile
cezalandırılır. Silah veya aracın bulundurulmasının suç oluşturması halinde,
ayrıca bu suçtan dolayı da ilgili hakkında kanun hükümlerine göre cezaya
hükmolunur.
Toplantı ve
gösteri yürüyüşünün kanuna aykırı olması halinde ve dağılmamak için direnildiği takdirde, ayrıca 32 nci
madde hükümlerine göre cezaya hükmolunur.”
Türkiye Büyük
Millet Meclisi Başkanlığına
Görüşülmekte olan
526 Sıra Sayılı “Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı”nın Çerçeve 2. Maddesi ile düzenlenen 2911
Sayılı Yasanın 33 Maddesinde yer alan “altı aydan üç yıla” ibaresinin “altı
aydan iki yıla” şeklinde değiştirilmesini arz ve teklif ederiz.






Bengi Yıldız


M. Nezir
  Karabaş


Hamit Geylani







Batman


Bitlis


Hakkâri







Nuri Yaman


Sırrı Sakık


Pervin Buldan







Muş


Muş


Iğdır







Hasip Kaplan


Osman Özçelik










Şırnak


Siirt






Türkiye Büyük
Millet Meclisi Başkanlığına
Görüşülmekte olan
Terörle Mücadele Kanunu ile Bazı Kanunlarda Değişiklik yapılmasına ilişkin
kanun tasarısının, ikinci maddesinin madde metninden çıkarılmasını arz ve
teklif ederiz.






Rıdvan Yalçın


Oktay Vural


Hasan Çalış







Ordu


İzmir


Karaman







Nevzat Korkmaz


Metin Çobanoğlu


Mehmet Ekici







Isparta


Kırşehir


Yozgat



BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge üzerinde söz isteyen Metin Çobanoğlu, Kırşehir
Milletvekili. (MHP sıralarından alkışlar)
METİN ÇOBANOĞLU
(Kırşehir) – Sayın Başkan, değerli milletvekilleri; Terörle Mücadele Kanunu ile
Bazı Kanunlarda Değişiklik Yapılmasına Dair Kanun Tasarısı’nın 2’nci maddesiyle
ilgili verdiğimiz öneri üzerine Milliyetçi Hareket Partisi Grubu adına söz
almış bulunuyorum. Bu vesileyle yüce heyetinizi saygıyla selamlıyorum.
Değerli
milletvekilleri, tabii, sözlerimin başında Hakkâri Çukurca’da şehit olan 6
erimize, yine Van Gürpınar’da şehit olan askerimizin ailelerine başsağlığı
diliyorum, şehitlerimize Allah’tan rahmet diliyorum. Bu Parlamento çatısı
altında yaptığımız konuşmalara şöyle bir bakacak olursak bu şehit haberleriyle
ilgili ne kadar sık başsağlığı dilediklerimizin altını bir kere daha kalın
çizgilerle de çizmek istiyorum.
Değerli
milletvekilleri, bugün kamuoyunda taş atan çocuklar olarak bilinen bir kanun
tasarısı üzerinde görüşmeler yapıyoruz. Tabii, taş atan çocuklar deyince, ne
kadar masumane bir şey aklımızdan geçiyor. Sanki çocuklar sapanla kuşlara taş
atarken komşunun camını kırmışlar da bugün burada bu çocuklarla ilgili böyle
bir kanun tasarısı üzerinde konuşuyormuşuz gibi kamuoyunda da bir algılama var.
Değerli
milletvekilleri, bugün, burada, terör örgütü PKK tarafından istismar edilen,
suça itilen ve ülkemizin bazı illerinde devlete karşı kalkışmaya önayak edilen
çocuklarımız üzerinde konuşuyoruz. Gerçekten televizyonlarımızı açtığımızda ülkemizin
muhtelif illerinde taş atan, molotofkokteyli atan, devletin güvenlik güçlerine
saldıran, camları kıran, bankalara saldıran çocuklar üzerine konuşuyoruz. 
Tabii ki
ülkemizde hiçbir çocuğun bu noktaya gelmesini istemeyiz, bu noktaya
düşürülmesini istemeyiz. Bu çocukların topluma kazandırılmasını bu Mecliste
sanırım bütün milletvekilleri, herkes arzu etmektedir ama getirilen bu
tasarıyla bu çocukların taş atmasını, terör örgütü PKK tarafından istismar
edilmesini önleyeceğiz diye bir düşünce içerisindeyseniz, üzülerek söylüyorum,
bu tasarıyla, bu kanunla bunu önlemeniz mümkün değil. İddia ediyorum, bugün
burada yapılan bu değişikliklerden sonra, taş atan çocuklar, suç işleyen, PKK
terör örgütü tarafından istismar edilen çocuklar noktasında bir azalma olacak
diye düşünüyorsanız önümüzdeki günlerde bunun yanlış olduğunu istatistiki bilgilerden hep beraber üzülerek göreceğiz.
Bakış açısı yanlıştır. Bu tür tedbirlerle bunları önlemek mümkün değildir.
Zaten AKP İktidarının özellikle bu konularda bakış açısı tavizci,
cesaretlendirici bir noktadadır, terörün de 2002’den bugüne kadar bu artışı
göstermesinin sebebi İktidarın, AKP İktidarının uyguladığı politikalardan
kaynaklanmaktadır.
Değerli
arkadaşlarım, gidin cezaevlerinin herhangi birine, çocuk koğuşunda yatan yaşı
küçük, cinayet işlemiş, yaralama yapmış, suç işlemiş çocuklara bakın, özellikle
kan davasıyla ilgili, terörle ilgili suç işlemiş çocuklara bakın, mutlaka ve
mutlaka yönlendirenleri vardır. Hangi cezaevinde olursa olsun bu böyledir. Bu
çocukları da yönlendiren terör örgütüdür. Özellikle bu bataklığı kurutmadan bu
çocukların istismarını önlemek mümkün değildir.
Değerli
milletvekilleri, bugün bu bizim verdiğimiz önergeyle Toplantı ve Gösteri
Yürüyüşleri Kanunu’nun 33’üncü maddesiyle ilgili yapılan değişikliklerin geri
çekilmesini istiyoruz, gündemden kaldırılmasını istiyoruz. Sebebine gelince, bu
madde çocuklarla ilgili bir madde değildir…
(Mikrofon
otomatik cihaz tarafından kapatıldı) 
BAŞKAN – Buyurun.

METİN ÇOBANOĞLU
(Devamla) – …bu madde toplantı ve gösteri yürüyüşlerine silahla katılanlarla
ilgili bir maddedir, yani büyükleri ilgilendiren bir maddedir. Bu maddeyle
bakın ne yapıyoruz: Silahla bu toplantılara katılanlara verilen cezalar iki ile
beş yıl arasında. Biz şimdi bu cezaları altı ay ile üç yıla çekiyoruz. 
Yine, değerli
milletvekilleri, silahla bu toplantıya katılmışlar, eğer toplantıdan sonra
dağılmıyorlarsa bunlara da üç yıl ve altı yıl arasında bir ceza öngörüyor. Yine
dağılmamakta ısrar edip silahla güvenlik kuvvetlerine mukavemette bulunanlara
da beş yıl ile sekiz yıl arasında bir ceza öngörülmüş. İşte bugün burada
yapılan bu değişikliklerle de bu suçların alt sınırları ve üst sınırları aşağı
çekiliyor, bazıları da ortadan kaldırılıyor. Bu nedir? Bu toplantıda suç
işleyenleri teşvik etmektedir. 
Onun için, bu
noktada bu önergemize olumlu oy vermenizi diliyor, hepinizi saygılarımla
selamlıyorum. (MHP sıralarından alkışlar)
BAŞKAN – Teşekkür
ediyorum Sayın Çobanoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan
526 Sıra Sayılı “Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı”nın Çerçeve 2. Maddesi ile düzenlenen 2911 Sayılı
Yasanın 33 Maddesinde yer alan “altı aydan üç yıla” ibaresinin “altı aydan iki
yıla” şeklinde değiştirilmesini arz ve teklif ederiz.
 Hamit
Geylani (Hakkâri) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan. 
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkanım. 
BAŞKAN – Önerge üzerinde söz isteyen Pervin Buldan, Iğdır
Milletvekili. (BDP sıralarından alkışlar)
PERVİN BULDAN
(Iğdır) – Sayın Başkan, değerli milletvekilleri; Genel Kurulu saygıyla
selamlıyorum. 
Biraz önce bu
kürsüden ifade ettiğim bütün olumsuzlukların -yapılan düzenlemeye bakıldığı
zaman- bu vahim duruma son verecek değişikliklerin tasarı kapsamına alınmadığını
görmekteyiz. 
Mükerrer olan
çocuklar ile patlayıcı madde veya bıçak ile gösterilere katılan çocukların
hüküm dışında tutulması öngörülmektedir. Burada düzenlenen iki husus da yarar
sağlamadığı gibi tehlikeli sonuçları da beraberinde getirmektedir. Çocuklara
özgü güvenlik tedbirlerinin ne olduğu belirsiz ve istismara açık bir konudur.
Şayet “çocuklara özgü güvenlik” tedbiri ile kastedilen çocukların ailelerinden
koparılarak yatılı bölge okullarına veya çocuk esirgeme kurumlarına
yerleştirilmesi ise bu durum bir çocuk için verilebilecek en ağır cezalardan
biri olacaktır. İkinci önemli nokta ise mükerrer, çocukların ilgili hükümden
yararlanmamasını öneren düzenlemedir. 
Sayın Başkan,
değerli milletvekilleri; adalet sistemi uyarınca suç işleyen değil suça
sürüklenen çocuk vardır. Bu nedenle çocuklar için mükerrerlik durumu söz konusu
olamaz. Nitekim, TCK’nın
58’inci maddesinin fıkrasında da “Fiili işlediği sırada on sekiz yaşını
doldurmamış kişilerin işlediği suçlar dolayısıyla tekerrür hükümleri uygulanamaz.”
ifadesiyle çocuklar için mükerrerlik durumunun söz konusu olamayacağı açıkça
ifade edilmiştir. 
Dolayısıyla, bu
tasarıyla yapılan düzenleme mevcut durumdan daha geri bir düzenlemeyi
öngörmektedir. Bu durum, hukuk kurallarına ve Çocuk Hakları Sözleşmesi’ne
tamamen aykırı bir durumdur. Bir çocuk ilk kez suç işlediğinde çocuktur da
ikinci kez bir suçu işlediğinde onu çocuk olmaktan çıkaran şey nedir? Çocuk,
bir suçu bir defa da işlese beş defa da işlese çocuktur. İlk defa taş atanın
çocuk kabul edilmesinin, ikinci defa taş atanın örgüt üyesi olarak muameleye
tabi tutulmasının hukukla hiçbir ilgisi yoktur. Yine, gösteri esnasında
patlayıcı madde kullanan çocuklar da ilgili hükmün dışında tutulmuştur. Sanırım
yasa tasarısını hazırlayanların şu anda tutuklu bulunan çocukların büyük kısmı
hakkında patlayıcı madde kullandığına dair delil bulunmamasına rağmen polis
tutanakları ya da şahitliği yeterli sayılarak onlarca yıl ceza verildiğinden
haberleri bulunmamaktadır. Bu kadar bilgisizce yasa tasarısı hazırlanmayacağını
tahmin ederek düzenlemeyle yapılmak istenenin birkaç göstermelik değişiklikle
bir yandan “İyi şeyler yapıyorum.” görüntüsü verip diğer yandan mevcut
uygulamaların aynen korunmak istendiği sonucuna varmaktayız. Bu haliyle
tasarının son derece eksik olduğunu ve asla taleplerimizi karşılamadığını
belirtmek istiyorum. 
Sözlerimi
bitirirken Nazım Hikmet’in çocuklarla ilgili bir şiiriyle son vermek istiyorum
sözlerime:
“Benim sizden
kendim için hiçbir şey istediğim yok,
Şeker bile
yiyemez ki kâğıt gibi yanan çocuk,
Çalıyorum
kapınızı; teyze, amca, bir imza ver,
Çocuklar
öldürülmesin, şeker de yiyebilsinler.”
Evet, çocuklar
öldürülmesin, şeker de yiyebilsinler, çocuklar tutuklanmasın, okula da
gidebilsinler diyorum, Genel Kurulu saygıyla selamlıyorum. (BDP sıralarından
alkışlar)
BAŞKAN – Teşekkür
ediyorum.
OKTAY VURAL
(İzmir) – Karar yeter sayısı…
BAŞKAN - Önergeyi
oylarınıza sunuyorum: Kabul edenler… Karar yeter sayısı arayacağım aynı
zamanda. Kabul etmeyenler… 
Sayın
milletvekilleri, karar yeter sayısı yoktur. 
Birleşime beş
dakika ara veriyorum. 
Kapanma Saati: 00.14

SEKİZİNCİ OTURUM
Açılma Saati: 00.20
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Yusuf COŞKUN
(Bingöl)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Sekizinci
Oturumunu açıyorum. 
Tasarının 2’nci
maddesi üzerinde Iğdır Milletvekili Pervin Buldan ve arkadaşlarının önergesinin oylamasında
karar yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım: Kabul edenler…
Kabul etmeyenler… Karar yeter sayısı vardır, önerge kabul edilmemiştir. 
526 sıra sayılı
Kanun Tasarısı’nın görüşmelerine kaldığımız yerden devam ediyoruz. 
Komisyon ve Hükûmet yerinde. 
Şimdi diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan
526 Sıra Sayılı Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısının 2. maddesinin aşağıdaki şekilde
değiştirilmesini arz ve teklif ederiz.
  Halil Ünlütepe (Afyonkarahisar) ve
arkadaşları
Madde 2- 2911
sayılı Kanununun 33 üncü maddesi aşağıdaki şekilde değiştirilmiştir.
“Madde 33-
Toplantı ve gösteri yürüyüşlerine 23 üncü maddenin (b) bendinde sayılan 6136 sayılı
Yasaya tabi silah veya araçlar ile yakıcı ve patlayıcı maddeleri taşıyarak
katılanlar, iki yıldan beş yıla kadar hapis cezası ile cezalandırılır. Silah
veya aracın bulundurulmasının suç oluşturması halinde, ayrıca bu suçtan dolayı
da ilgili hakkında kanun hükümlerine göre cezaya hükmolunur.
Toplantı ve
gösteri yürüyüşünün kanuna aykırı olması halinde ve dağılmamak için direnildiği takdirde, ayrıca 32 nci
madde hükümlerine göre cezaya hükmolunur.”
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz efendim.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge üzerinde söz isteyen Atilla Kart, Konya
Milletvekili. (CHP sıralarından alkışlar)
ATİLLA KART
(Konya) – Sayın Başkan, sayın milletvekilleri; görüşülmekte olan tasarının
2’nci maddesiyle ilgili olarak tarafımızdan verilen önerge üzerinde söz almış
bulunmaktayım. Genel Kurulu saygıyla selamlıyorum. 
Sayın
milletvekilleri, ben de konuşmama başlamadan evvel, bugünkü terör saldırısı
sonucunda hayatını kaybeden, şehit olan askerlerimize rahmet diliyorum,
yaralılara da şifa dileklerimi iletiyorum. 
Değerli
milletvekilleri, İçişleri Bakanı Sayın Beşir Atalay, 13 Kasım 2009 tarihinde
Türkiye Büyük Millet Meclisinde “Demokratik Açılım ve Millî Birlik Projesi”
başlığı altında yaptığı değerlendirmede, konuşmada şu konulara temas etmişti:
Sayın Bakan Atalay, kısa vadeli adımlar, genellikle yasal düzenleme
gerektirmeyen idari tedbirler ve yönetmelik değişikliğiyle gerçekleştirilecek
çalışmalardan söz etmişti. Bir taraftan terörle mücadele, bir taraftan da
açılım projesinin alt ayakları olarak, projeleri olarak bunları ifade etmişti.
Sayın Bakan, kısa vadede hayata geçirmek için büyük bir anlayış ve sorumluluk
duygusu içinde hareket ettiklerini bu konuşmada yine beyan etmişti. Peki,
aradan geçen dokuz ayın sonunda ne oldu, nasıl bir gelişme oldu? Bakıyoruz,
Sayın Bakan Atalay, daha geçen hafta, on sekiz yaş altındaki tüm çocukların
çocuk mahkemelerinde yargılanmasını sağlamaya yönelik kanun tasarısının,
nihayet, Meclise sevkinden söz etti. Birkaç kez iptal edilen tasarı bugün Genel
Kurul gündeminde görüşülüyor değerli milletvekilleri. Bu süreci özellikle
vurgulamak, anlatmak gereğini duydum. 
Getirilen bu
tasarıda şu yanlışlıkları ve eksiklikleri Genel Kurulla paylaşmak istiyorum:
Çocuklara ilişkin olarak ceza hukuku bakımından geçerli olan evrensel
ilkelerin, kuralların bu tasarıda göz önüne alınmadığını görüyoruz. Türkiye
hukukunda bu ilkeler, esas olarak Birleşmiş Milletler Çocuk Hakları Sözleşmesi
ve Çocuk Koruma Kanunu’nda yer almaktadır. Buna göre çocuk, erken yaşta ergin
olsa bile on sekiz yaşını doldurmamış olan kişidir. Çocuğun ceza sorumluluğunun
başlaması için de on iki yaşını doldurmuş olması şarttır. Çocuğun suçla
ilişkilendirilmesi asıl olarak çocuğun iradesi dışındaki etkenlere
bağlandığından “suçlu çocuk” kavramını kullanmak mümkün değildir, doğru
değildir. Bunun yerine “kanunla ihtilafa düşmüş” veya “suça sürüklenmiş çocuk”
kavramlarının tercih edilmesi gerekir. Nitekim Çocuk Koruma Kanunu’nda da
benzeri ifadenin kullanıldığını görüyoruz. Dolayısıyla Terörle Mücadele Kanunu
ile ihtilafa düşmüş çocuklar için de “suça sürüklenen çocuk” kavramının
kullanılması yerinde olacaktır. Böyle bir yaklaşım devletin sorumluluğunu da
öne çıkaran ve sorumlu davranmayı gerektiren bir yaklaşım olması sebebiyle yine
göz önüne alınması gereken bir davranıştır diye yorumluyor ve
değerlendiriyoruz.
Görüştüğümüz bu
tasarının 2, 3, 4, 8, 9 ve 10’uncu maddeleri doğrudan Terörle Mücadele Kanunu
mağduru çocuklarla ilgilidir ama üç temel konu var ki bu üç temel konu gündeme
getirilmediği takdirde bu tasarıyla istenilen amaca ulaşılması mümkün
olmayacaktır. Nedir bunlar? Hemen onları ifade edeyim:
Birincisi,
toplantı ve gösteri yürüyüşlerinde yüzü kısmen veya tamamen kapatmakla ilgili
özel suçu düzenleyen ve bu suça en az bir yıl ceza veren Terörle Mücadele
Kanunu’nun 7’nci maddesinin ilgili bendinin mutlaka gözden geçirilmesi
gerekmektedir.
Yine, örgüt üyesi
olmadığı hâlde örgüt adına suç işleyenlere örgüt üyesi gibi ceza verilmesine
yol açan 220’nci maddenin ilgili fıkrasının uygulanamayacağına dair bir
cümlenin yine bu tasarıya eklenmesi zorunluluğu vardır.
Ve nihayet,
çocuklar için uygulanacak çocuklara özgü güvenlik tedbirlerinin aile ortamında
kalmalarını sağlamak kaydıyla olacağını düzenleyen bir hükme mutlaka ihtiyaç
vardır. Bunların yine bu tasarıda gözden geçirilmiş olmasını...
(Mikrofon
otomatik cihaz tarafından kapatıldı)
BAŞKAN – Lütfen
sözlerinizi tamamlayınız.
Buyurun.
ATİLLA KART
(Devamla) – Bu üç temel düzenlemenin tasarıda göz önüne alınmamış olmasını
önemli bir eksiklik olarak görüyoruz. 
Esasen, getirilen bu tasarının çocuk sorunuyla ilgili “suçlu
çocuk” kavramı, daha doğrusu “suça itilmiş çocuk” kavramıyla ilgili sorunlara
temel bir çözüm getirme amacını taşımadığını, bu tasarının daha çok referandum
sürecinde siyaseten kullanılmak amacıyla getirilen bir tasarı olduğunu, bu
süreçte, referandum sürecinde özellikle doğuda ve güneydoğuda yapılacak propaganda
çalışmalarında siyasi bir malzeme olarak kullanılmak üzere hazırlandığını bir
kez daha ifade ediyor, bu değerlendirmelerle Genel Kurulu saygıyla
selamlıyorum. (CHP sıralarından alkışlar)
BAŞKAN – Teşekkür
ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
1/775 esas
numaralı kanun tasarısının 2’inci maddesiyle değiştirilen 2911 sayılı kanunun
33’üncü maddesinin birinci fıkrasında geçen “üç” kelimesinin “beş” olarak
değiştirilmesini arz ve teklif ederim. 
 Ahmet
Aydın
 Adıyaman
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BEKİR BOZDAĞ
(Yozgat) – Gerekçe.
BAŞKAN –
Gerekçeyi okutuyorum:
Gerekçe: 
Bu önergeyle
cezanın beş yıla kadar verilebilmesi amaçlanmıştır.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Tasarının 2’nci
maddesinin oylamasının açık oylama şeklinde yapılmasına dair bir önerge vardır,
önergeyi okutup imza sahiplerini arayacağım.
Okutuyorum:
TBMM Başkanlığına
2. Madde
oylamasının açık oylama şeklinde yapılmasını arz ederiz.
Nevzat Korkmaz?
Burada. 
Oktay Vural?
Burada.
Mustafa Enöz? Burada.
Şenol Bal?
Burada.
Faruk Bal?
Burada.
Behiç Çelik?
Burada. 
Kürşat Atılgan?
Burada. 
Rıdvan Yalçın?
Burada.
Recep Taner?
Burada.
Beytullah Asil? Burada.
Abdülkadir Akcan? Burada. 
Hasan Çalış?
Burada.
Osman Çakır?
Burada.
Yılmaz Tankut? Burada. 
Akif Akkuş?
Burada.
Hüseyin Yıldız?
Burada.
Alim Işık? Burada. 
Osman Ertuğrul?
Burada.
Necati Özensoy? Burada.
Muharrem Varlı?
Burada.
Açık oylamanın
şekli hakkında Genel Kurulun kararını alacağım.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
İki dakika süre
veriyorum.
(Elektronik
cihazla oylama yapıldı) 
BAŞKAN – Sayın
milletvekilleri, 526 sıra sayılı Kanun Tasarısı’nın 2’nci maddesinin açık
oylama sonucu: 

“Oy Sayısı : 221
Kabul : 195
Ret :  26 (x)
 Kâtip Üye Kâtip
Üye
 Yusuf Coşkun Bayram
Özçelik
 Bingöl  Burdur”  

Böylece madde
kabul edilmiştir.
3’üncü madde
üzerinde üç adet önerge vardır, önergeleri geliş sırasına göre okutup
aykırılıklarına göre işleme alıyorum.
Türkiye Büyük
Millet Meclisi Başkanlığına
Görüşülmekte olan
526 Sıra Sayılı “Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı”nın çerçeve 3 üncü maddesinin aşağıdaki şekilde
değiştirilmesini arz ve teklif ederiz.






Bekir Bozdağ


Afif Demirkıran


Osman Kılıç







Yozgat


Siirt


Sivas







Ahmet Öksüzkaya


Kerem Altun


Ertekin Çolak







Kayseri


Van


Artvin







Recep Koral


Orhan Karasayar










İstanbul


Hatay






Madde 3- 2911
sayılı Kanuna 34 üncü maddeden sonra gelmek üzere aşağıdaki madde eklenmiştir.
“Çocuklar
hakkında uygulanmayacak hüküm
Madde 34/A- Bu
Kanuna aykırı toplantı ve gösteri yürüyüşlerine katılarak direnme suçunu veya
katıldıkları toplantı ve gösteri yürüyüşleri sırasında propaganda suçunu
işleyen çocuklar hakkında bu suçlara bağlı olarak ayrıca 3713 sayılı Terörle
Mücadele Kanununun 2 nci maddesinin ikinci fıkrası
hükmü uygulanmaz.”
TBMM Başkanlığına
Görüşülmekte olan 526 sıra sayılı
Terörle Mücadele Kanunu ile bazı kanunlarda değişiklik yapılmasına dair kanun
tasarısının 3 üncü maddesine konu 34/A maddesinin aşağıdaki şekilde
değiştirilmesini arz ve teklif ederiz. 20/07/2010
Madde : 34/A- Çocukların,
a) Bu kanuna
aykırı toplantı ve gösteri yürüyüşlerine katılmaktan, 
b) Bu kanuna
aykırı toplantı ve gösteri yürüyüşüne katılmaya bağlı olarak örgüt üyeliğinden,
c) Toplantı ve
gösteri yürüyüşü sırasında işledikleri propaganda suçundan
mahkûm oldukları
cezalar, süresi aynı olmak koşuluyla ve çocuğun kendi aile ortamında
korunmasını sağlamaya yönelik olmak kaydıyla çocuklara özgü güvenlik tedbiri
olarak infaz edilir. Ancak bu hüküm, bu suçlardan mükerrir
olan çocuklar ve ateşli silah, mermi, kesici veya delici ya da patlayıcı veya
yakıcı maddelerle toplantı ve gösteri yürüyüşüne katılan çocuklar hakkında
uygulanmaz.






Ali Rıza Öztürk


Atilla Kart


Hüsnü Çöllü







Mersin


Konya


Antalya







Halil Ünlütepe


Rahmi Güner


Turgut Dibek







Afyonkarahisar


Ordu


Kırklareli










Ali İhsan
  Köktürk













Zonguldak






Türkiye Büyük Millet
Meclisi Başkanlığına
Görüşülmekte olan
Terörle Mücadele Kanunu ile Bazı Kanunlarda Değişiklik yapılmasına ilişkin
kanun tasarısının, üçüncü maddesinin madde metninden çıkarılmasını arz ve
teklif ederiz.






Rıdvan Yalçın


Oktay Vural


Hasan Çalış







Ordu


İzmir


Karaman







Nevzat Korkmaz


Mehmet Ekici










Isparta


Yozgat






BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge
üzerinde söz isteyen…
OKTAY VURAL
(İzmir) – Sayın Korkmaz konuşacak.
BAŞKAN – Nevzat
Korkmaz, Isparta Milletvekili. (MHP sıralarından alkışlar)
S. NEVZAT KORKMAZ
(Isparta) – Sayın Başkan, değerli milletvekilleri; yüce heyetinizi saygıyla
selamlıyorum.
Sözlerimin
başında -tabii tarih itibarıyla dün dememiz gerekiyor- dün şehadet
mertebesine ulaşmış bütün şehitlerimize Allah’tan rahmet diliyorum, yaralı
askerlerimize de bir an önce şifalar diliyorum.
AKP Hükûmetinin adına açılım dediği yıkım projesinin alt
uygulama başlıklarından birisiyle daha karşı karşıyayız. Kamuoyuna
duyurulmasının üzerinden yaklaşık bir yıl geçmiş, bu süre içerisinde 150
şehidimize mal olmuş, arkasında şehit evladı, karısı, kardeşi, şehit anası babası
olmak üzere binlerce gözü yaşlı insan, terör mağduru bırakmıştır. Bu
şehitlerimizin acısı yüreklerimizde, hatıraları zihinlerimizde henüz
taptazeyken daha bugün Hakkâri Çukurca’da 6 şehit 10 yaralımız var ve kanları
henüz namertlerin ellerinde kurumamış iken terör örgütü ve yandaşlarının
talepleri üzerine getirilen bu tasarının Genel Kurulda konuşuluyor olmasından
hicap duyuyorum. Bu acıları dindirmek ve evlatlarını, eşlerini, babalarını
teröre kurban vermiş bu insanlarla helalleşmek yerine Hükûmet,
fütursuzca adımlar atmada bir beis görmemekte, uluslararası güçlerin kendisine
biçtiği rolüne devam etmektedir.
Yıkım projesi,
yabancı menşelidir ve Washington, Brüksel dayatmaları sonucunda David Philips adlı bir Amerikalı
tarafından bir rapor hâlinde Nisan 2009’da hazırlanmıştır. Raporun alt
başlıkları incelendiğinde, hele hele Parlamentonun
son bir yılındaki gündemi ile Türkiye’de Hükûmet
çevrelerinin başlattığı tartışmalar düşünüldüğünde ülkemizin başına örülmek
istenen çorap çok daha iyi anlaşılmaktadır.
Bu rapor Türk Hükûmetine bakın hangi tavsiyelerde bulunuyor? Rapor diyor
ki: “Terörizme karşı mücadelenin ötesine geçin.” Yani terör sorununa çözüm
arıyorsanız siyasal çözüm, demokratikleşme, İmralı canisini muhatap alma gibi
önerileri de değerlendirin. 
Hemen yandaş
medyadaki bölücü kalemşorlar harekete geçiyor, Türkiye Cumhuriyeti devletiyle
sorunlu kişi ve kuruluşlar mevzileniyorlar, devletin bütünlüğü, milletin
birliği ve cumhuriyetimizin temel değerlerini hedef alarak saldırıya
geçiyorlar. Federasyonu da konuşalım, ayrı yaşama taleplerini de dikkate alalım
gibi şayet ihanet içermiyorsa gaflet ve delalet barındıran sözler... Ne ilginç
bir zamanlama değil mi değerli milletvekilleri?
Devam ediyorum.
Rapor diyor ki: “Anayasa değişikliği, Vatandaşlık Kanunu, Terörle Mücadele
Kanunu, Türk Ceza Kanunu gibi kanunlarda değişiklik yapın.” Meclis bir ay
Anayasa değişikliğini konuşuyor. Meclisteki siyasi parti grupları ve halk
kutuplaştırılıyor. “Bu Anayasa değişikliği açılım projemizin bir parçasıdır,
açılım kapsamında atacağımız adımların önünü açıyor, alt yapısını hazırlıyor.”
diyor Sayın Başbakan. Ne zaman? 17 Nisan 2010 tarihinde.
Bir müddet sonra
Anayasa’ya aykırılık iddiasıyla açılacak davalar sonucu açılım adımlarına engel
olabilecek Anayasa Mahkemesinin teşkilat yapısında, yargıda istediği atamaları
yapmak üzere Hâkimler ve Savcılar Yüksek Kurulunun teşkilat yapısında
değişiklik yapılıyor. Türkiye Cumhuriyeti vatandaşlığı tanımında değişiklik
yapma talepleri dikkat çekiyor. Nitekim, bugün de
Terörle Mücadele Kanunu’nda bazı değişiklikler Meclise getiriliyor. Ne büyük
bir tesadüf değil mi değerli milletvekilleri? 
Devam ediyorum.
Rapor diyor ki: “Her iki tarafın -yani kastettiği bir tarafta devlet, diğeri
ise bölücü terör örgütü ve yandaşları- mağduriyetlerini ortadan kaldırın,
uzlaştırın.” Hiçbir yüz kızarma belirtisi olmadan şehit anaları ile
teröristlerin aileleri aynı kefeye konuluyor. “Analar ağlamasın.” gibi
istismara açık bir slogan üretiliyor, sanki “Analar ağlasın.” diyen varmış
gibi. “Milletimizin milyarlarca doları terörle mücadeleye harcandı, keşke
kalkınmaya harcansaydı.” gibi, bu ekonomik kriz ortamında insanlarımızı şah
damarından yakalayan cümleler sarf ediliyor. Sekiz yılda harcadığı 1 trilyon
doların hesabını veremeyen AKP’nin başarısızlığını, yirmi beş yılda terörle
mücadeleye ayrılmış kaynaklarda arayan, basiretsiz, terör karşısında insanları
yılgınlığa, bezginliğe iten bir yaklaşım. Rapordaki cümleler ile bu sözler ne
kadar benzeşiyor. Ne ilginç bir benzerlik değil mi değerli milletvekilleri? 
Devam ediyorum.
Rapor diyor ki: “Irak’ın kuzeyindeki bölgesel yönetimle ilişkileri
güçlendirin.” Elinde binlerce Mehmetçik’in kanı olan, Türkiye'ye “tut”,
teröriste “kaç” diyen Barzani birden “Mesut Ağabey” oluyor, Barzani mutlu olsun
diye diplomatik kurallar altüst ediliyor, Irak’ın bütünlüğünün simgesi Irak
Bayrağı hiç ortalarda gözükmüyor. Hükûmetin bu
davranışları ile raporun cümleleri üst üste oturmuyor mu değerli
milletvekilleri? Bu raporu hiç merak edip bir göz atma zahmetine katlandınız
mı?
(Mikrofon
otomatik cihaz tarafından kapatıldı) 
BAŞKAN – Lütfen
sözlerinizi tamamlayınız. 
Buyurun. 
S. NEVZAT KORKMAZ
(Devamla) – Mesela oy verme makinesi görülmek dışında hayırlı bir iş yaptınız
mı? Biz ne için oy veriyoruz diye hiç kendinizi sorguladınız mı değerli
milletvekilleri? 
Bugüne kadar olan
biten göstermiştir ki terör örgütü taleplerini bazen doğrudan bazen de dolaylı
olarak dillendirmektedir ve adım adım mesafe
almaktadır ve maalesef, olan bitenler, Başbakanın tabiriyle “Hazmettire hazmettire milletimize zerk edilmektedir.” Devlete ve
devletin güçlerine karşı taş attırılan çocuklar meselesi de terör örgütünce
istenmiş, müzahir STK’lar, siyasi kuruluşlar ve
uluslararası güçlerce desteklenmiştir. 
Milliyetçi
Hareket Partisi, çocukların istismarı suretiyle yıkım projesinin adımlarının
devamı niteliğindeki, devletimizin terör karşısındaki reflekslerini kırmaya
yönelik bu tasarıya karşıdır ve bugün Genel Kurulda, yarın da meydanlarda
AKP’nin terör odaklarıyla girdiği al takke ver külah ilişkisini anlatacaktır
diyor, yüce Meclisi saygıyla selamlıyorum. (MHP sıralarından alkışlar) 
BAŞKAN – Teşekkür
ediyorum. 
OKTAY VURAL
(İzmir) – Karar yeter sayısının aranmasını istiyoruz. 
BAŞKAN –
Arayacağım. 
Önergeyi
oylarınıza sunuyorum: Kabul edenler…
Kabul etmeyenler… Sayın milletvekilleri, karar yeter sayısı vardır,
önerge kabul edilmemiştir. 
Diğer önergeyi
okutuyorum: 
TBMM Başkanlığına
Görüşülmekte olan
526 sıra sayılı Terörle Mücadele Kanunu ile bazı kanunlarda değişiklik
yapılmasına dair kanun tasarısının 3 üncü maddesine konu 34/A maddesinin
aşağıdaki şekilde değiştirilmesini arz ve teklif ederiz. 20/7/2010
Madde : 34/A- Çocukların, 
a) Bu kanuna
aykırı toplantı ve gösteri yürüyüşlerine katılmaktan, 
b) Bu kanuna
aykırı toplantı ve gösteri yürüyüşüne katılmaya bağlı olarak örgüt üyeliğinden,
c) Toplantı ve
gösteri yürüyüşü sırasında işledikleri propaganda suçundan
mahkûm oldukları
cezalar, süresi aynı olmak koşuluyla ve çocuğun kendi aile ortamında
korunmasını sağlamaya yönelik olmak kaydıyla çocuklara özgü güvenlik tedbiri
olarak infaz edilir. Ancak bu hüküm, bu suçlardan mükerrir
olan çocuklar ve ateşli silah, mermi, kesici veya delici ya da patlayıcı veya
yakıcı maddelerle toplantı ve gösteri yürüyüşüne katılan çocuklar hakkında
uygulanmaz.
  Ali Rıza Öztürk
(Mersin) ve arkadaşları 
BAŞKAN – Komisyon
önergeye katılıyor mu? 
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN – Hükûmet katılıyor mu? 
ADALET BAKANI
SADULLAH ERGİN (Hatay) – Katılmıyoruz Sayın Başkan. 
BAŞKAN – Önerge üzerinde söz isteyen Atilla Kart, Konya
Milletvekili. (CHP sıralarından alkışlar)
ATİLLA KART
(Konya) – Sayın Başkan, sayın milletvekilleri; Genel Kurulu bir kez daha
saygıyla selamlıyorum. 
Adalet ve
Kalkınma Partisi, kritik konularda olduğu gibi, yine bu tasarıda da sorunu
çözüyormuş gibi görünüp aslında esasa yönelik olarak, öze yönelik olarak hiçbir
ciddi öneriyi getirmiyor. 
Şimdi, biraz
sonra bu maddeyle ilgili olarak bir önerge oylanıyor, görüşülüyor, görüşülecek.
Burada, getirilen bu önergeyle bu soruna çözüm getirilmesinin mümkün olmadığını
çok açık olarak ifade ediyoruz. Bu önerge, Türk Ceza Kanunu’nun 314/3, 220/6 ve
7’nci fıkralarındaki düzenlemeyi hiçbir şekilde etkilemiyor. 
Bu soruna gerçekten
çözüm getirmek iddiasında iseniz, bu konuda samimi iseniz, bu konuda siyaseten
dürüst iseniz şunu yapmanız gerekiyor, bu gayet açık: Terörle Mücadele
Kanunu’nun 2’nci maddesi, 7/2’nci maddesine yönelik olarak bir düzenleme
yapıyor musunuz, yapmıyor musunuz? 
Yine Türk Ceza
Kanunu’nun 314’üncü maddesine yönelik olarak, 220’nci maddesinin altı ve
sekizinci fıkralarına yönelik olarak bir düzenleme yapıyor musunuz, yapmıyor
musunuz? Bu cesareti, bu tutarlılığı göstermeniz gerekiyor. Ama Adalet ve
Kalkınma Partisi diğer birçok kritik konuda olduğu gibi bu konuda da yine
tamamen referandum sürecine yönelik olarak, siyaseten malzeme olarak kullanmak
amacıyla, bir düzenleme yapıyor görüntüsüyle yine kamuoyunu yanıltma girişimi
içinde. 
Değerli
arkadaşlar, sevgili milletvekilleri, değerli milletvekilleri; hukukumuzda çocuk
ceza adalet sisteminin artık yeniden yapılandırılması gerekiyor. Bu kapsamda,
Avrupa İnsan Hakları Mahkemesi tarafından 1999 yılında verilen Thompson kararındaki ilkelere uygun olarak, İngiltere’de
yapılan uygulamalar doğrultusunda çocuklara yönelik yargılamalarda hiçbir
oturumun bir ders saati olan kırk beş dakikadan uzun sürmemesi, düzenli
araların verilmesi gereğini yeri gelmişken ifade ediyoruz.
Gerçekten bir
düzenleme yapmak isteniliyorsa, çocuklara pedagog ve psikologlar aracılığıyla
kendilerine isnat edilen suç ve yargılamanın muhtemel sonuçları anlatılmalı,
anlayabilecekleri bir dille anlatılmalı; izlenebilecek savunma stratejisi çocuk
ve ailesinin aktif katılımıyla tespit edilmelidir. Çocuk, işlediği suçun
kötülüğü ile yüzleşmek dışında, yargılamadan kaynaklanabilecek herhangi bir
tahribata veya travmaya uğratılmamalıdır. 
Taş atan çocuklarla ilgili olarak, taş atma eylemlerinin yoğun
olarak görüldüğü, zırhlı personel taşıyıcının dahi zorlukla ilerlediği yerleşim
birimlerinde, örneğin Diyarbakır Bağlar Mahallesi’nde, Yeniköy Mahallesi’nde,
Bağlar 5 Nisan Mahallesi’nde, bu gibi yerlerde şehir planlamaları yeniden
yapılmalı, bu yerleşim yerlerinde kentsel dönüşüm projeleri hazırlanmalı ve uygulamaya
konulmalıdır ama getirilen tasarıda, bırakın böylesine derinlemesine
incelemelerin, tartışmaların, bütün bunların ötesinde son derece yüzeysel ve
çelişkili düzenlemelerin yapıldığını görüyoruz. 
Değerli
milletvekilleri, geldiğimiz aşamada, Adalet ve Kalkınma Partisi İktidarı şu
yüzleşmeyi göstermek durumundadır, bu cesareti sorgulamak durumundadır. Nedir
o? Şunu artık görmemiz gerekiyor: Terör örgütünün bu çocukları, hepimizin
çocukları olan bu çocukları kendi amaçları doğrultusunda kullandığı ve bundan
böyle de kullanmaya devam edeceği açıktır. On beş, on sekiz, yirmi yaş
grubundaki bu çocuklar ve gençler devlet ve toplum kavramından ve aidiyet
duygusundan kopmuş durumdadırlar değerli arkadaşlarım. Böyle bir tablonun
ayrışmayı yaratması kaçınılmazdır. Böyle bir tablonun bölünmeye altyapı
hazırlaması kaçınılmazdır. Bu tablo, kabul etmek gerekir ki vahim bir tablodur.
Hükûmet bu tablonun maalesef idrakinde değildir. Hükûmet slogan üretmek yerine, artık öngörülü ve sorumlu
davranarak bu konuya sağlıklı, tutarlı bir çözümü bulmak zorundadır. On beş, on
sekiz, yirmi yaşındaki o çocuklar hepimizin çocukları -tekrar ifade ediyorum-
zihnen “devlet” kavramından kopmuş durumdalar değerli arkadaşlarım. Bakın, kırk
yaş ve üstü öyle veya böyle devletle bağlantısını, toplumla bağlantısını
sürdürüyor. 
(Mikrofon
otomatik cihaz tarafından kapatıldı) 
BAŞKAN – Lütfen,
sözlerinizi tamamlayınız.
Buyurun.
ATİLLA KART
(Devamla) – Ama toplumdan her anlamda kopan bir nesilden söz ediyorum, bunun
yaratacağı vahim tablodan söz ediyorum. Buna yönelik olarak bir düzenleme
yapıyor muyuz, bir çalışma yapıyor muyuz? 
Bakın, konu artık
İçişleri Bakanının basiretsizliğine, dirayetsizliğine ve polis akademisinin
kifayetsizliğine teslim edilmeyecek kadar önemli bir konu hâline gelmiştir.
Aradan geçen sekiz yılın sonunda terörün arşivini tutmaktan söz eden, sekiz
yılın sonunda hâlen terörün arşivini tutmaktan söz eden beceriksiz, dirayetsiz
bir İçişleri Bakanıyla bu konuya çözüm getiremezsiniz. Bunu artık görmeniz
gerekiyor.
AYHAN YILMAZ
(Ordu) – İşine bak, işine!
ATİLLA KART
(Devamla) – Aradan geçen sekiz yılın sonunda terörle mücadelede koordinasyon
için Başbakanlığı devre dışı bırakan, İçişleri Bakanlığı bünyesinde kurduğu bir
Müsteşarlıkla bu konuya çözüm getireceğini zanneden bir iktidar bu sorunu
çözemez. Artık bu gerçekleri görmeniz gerekiyor değerli milletvekilleri.
(Mikrofon
otomatik cihaz tarafından kapatıldı)
ATİLLA KART
(Devamla) – Bakın, aslında bunları söyleyen İçişleri Bakanı aczini ve…
BAŞKAN – Teşekkür
ediyorum Sayın Kart.
ATİLLA KART
(Devamla) – Toparlıyorum Sayın Başkanım, bir iki cümle lütfen. 
BAŞKAN – Verdim
Sayın Kart. Lütfen Sayın Milletvekili…
ATİLLA KART
(Devamla) – Sayın İçişleri Bakanı, aslında aczini ve yetersizliğini ifade
ediyor. Bu İçişleri Bakanının yapacağı en büyük iyilik nedir biliyor musunuz? 
BAŞKAN – Sayın
Kart, lütfen… Teşekkür ediyorum.
ATİLLA KART
(Devamla) – Hem kendisi için hem partisi için hem Hükûmet
için hem Türkiye için yapacağı en büyük iyilik, istifa etmektir. (CHP ve MHP
sıralarından alkışlar, AK PARTİ sıralarından gürültüler) Bu erdemi, bu
sorumluluğu, bu saygıyı göstermelidir. 
BAŞKAN – Sayın
Kart…
ATİLLA KART
(Devamla) – Genel Kurulu saygıyla selamlıyorum. (CHP sıralarından alkışlar) 
OKTAY VURAL
(İzmir) – Karar yeter sayısı…
BAŞKAN – Karar
yeter sayısını arayacağım.
Önergeyi
oylarınıza sunuyorum: Kabul edenler… Kabul etmeyenler… Sayın milletvekilleri,
karar yeter sayısı vardır, önerge kabul edilmemiştir.
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan
526 Sıra Sayılı “Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı”nın çerçeve 3 üncü maddesinin aşağıdaki şekilde
değiştirilmesini arz ve teklif ederiz.
 Bekir
Bozdağ (Yozgat) ve arkadaşları
Madde 3- 2911
sayılı Kanuna 34 üncü maddeden sonra gelmek üzere aşağıdaki madde eklenmiştir. 
“Çocuklar
hakkında uygulanmayacak hüküm 
Madde 34/A- Bu
Kanuna aykırı toplantı ve gösteri yürüyüşlerine katılarak direnme suçunu veya
katıldıkları toplantı ve gösteri yürüyüşleri sırasında propaganda suçunu
işleyen çocuklar hakkında bu suçlara bağlı olarak ayrıca 3713 sayılı Terörle
Mücadele Kanununun 2 nci maddesinin ikinci fıkrası
hükmü uygulanmaz.”
BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Yüksek takdire bırakıyoruz Sayın Başkan. 
BAŞKAN - Hükûmet katılıyor mu?
ADALET BAKANI
SADULLAH ERGİN (Hatay) – Katılıyoruz Sayın Başkan. 
BEKİR BOZDAĞ
(Yozgat) – Gerekçe…
BAŞKAN –
Gerekçeyi okutuyorum:
Gerekçe:
Yürürlükteki hükümler çerçevesinde yapılan uygulamada, toplantı ve
gösteri yürüyüşlerine kitle psikolojisinin etkisinde kalarak katılan çocukların
bu toplantı ve gösteri yürüyüşü sırasında terör örgütünün propagandası
mahiyetinde fiil ve davranışlarda bulunması halinde, Türk Ceza Kanununun 28
inci maddesi hükmü dikkate alınmaksızın 2911 sayılı Kanunun 32 ve 33 üncü
maddelerinde ve 3713 sayılı Terörle Mücadele Kanununun 7 nci
maddesinin ikinci fıkrasında tanımlanan suçların yanı sıra 3713 sayılı Kanunun
2 nci maddesinin ikinci fıkrasının hükmü gereğince
ayrıca örgüt üyesi olmaktan dolayı mahkûm edilmeleri yönüne gidilmektedir. Bu uygulama, çocukların işledikleri suçlara nazaran çok ağır
cezalar ile ölçüsüz bir şekilde cezalandırılmaları sonucunu ortaya
çıkarmaktadır. Keza bu uygulama terör örgütleri tarafından çocukların istismar
edilmeleri bakımından büyük bir kolaylık oluşturmaktadır. Bu yanlış uygulamanın
önüne geçmek amacıyla iş bu değişiklik önergesi verilmiştir. 
BAŞKAN - Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.

Tasarının 3’üncü
maddesinin oylamasında…
OKTAY VURAL
(İzmir) – Sayın Başkan, efendim bu 3’üncü madde af niteliğinde bir maddedir.
Dolayısıyla, Anayasa’mıza göre beşte 3 çoğunluğun aranması gerekmektedir.
Dolayısıyla, bu konuda Başkanlığınızın bu af niteliğinden dolayı yüce Meclise
nitelikli çoğunluk arayacağınızı ifade etmenizi istirham ediyorum. 
BEKİR BOZDAĞ
(Yozgat) – Sayın Başkan…
BAŞKAN –
Birleşime beş dakika ara veriyorum. 
Kapanma Saati: 00.54

DOKUZUNCU OTURUM
Açılma Saati: 01.02
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Harun TÜFEKCİ
(Konya)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Dokuzuncu
Oturumunu açıyorum. 
526 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon ve Hükûmet yerinde.
Buyurun Sayın Bozdağ, bir söz talebiniz vardı.
BEKİR BOZDAĞ
(Yozgat) – Sayın Başkanım, bu bir af değildir. Türkiye Büyük Millet Meclisi,
daha önce Türk Ceza Kanunu’nu baştan sona değiştirdi ve Ceza Kanunu’nu
değiştirirken cezaların kimisinde farklılaştırmalar yaptığı gibi bazılarını suç
olmaktan çıkardı. Örneğin hafif hapis cezasını kaldırdı. Hafif hapis cezası
öngörülen konuların çoğu idari yaptırıma bağlanıp Kabahatler Kanunu olarak ayrıca
düzenlendi. 
OKTAY VURAL
(İzmir) – Kürsüde kısa olarak gruplara söz verin, sonra tavrınızı
belirlersiniz. (AK PARTİ sıralarından gürültüler)
BAŞKAN – Bir
saniye sayın milletvekilleri, lütfen…
BEKİR BOZDAĞ
(Yozgat) – Dolayısıyla bir de Sayın Başkanım, hatırlarsanız geçende Seçim
Kanunu’yla…
BAŞKAN – Bir
saniye… Yerinize oturur musunuz Sayın Bozdağ.
OKTAY VURAL
(İzmir) – Usul tartışması açsın da üç dakika sen konuş.
BEKİR BOZDAĞ
(Yozgat) – Bu konuda usul tartışmasına gerek yok.
BAŞKAN – Lütfen
sayın milletvekilleri, şurada hukuki bir konu tartışılıyor.
Buyurun.
V.- AÇIKLAMALAR (Devam)
11.- Yozgat Milletvekili Bekir Bozdağ’ın,
526 sıra sayılı Kanun Tasarısı’nın 3’üncü maddesinde yapılan düzenlemenin af
niteliği taşımadığına ilişkin açıklaması
BEKİR BOZDAĞ (Yozgat)
– Sayın Başkanım, Türkiye Büyük Millet Meclisinde Türk Ceza Kanunu
yasalaştırıldı. Daha sonra Kabahatler Kanunu da yasalaştırıldı. Türk Ceza
Kanunu yasalaştırılırken herkes bilir ki, kimi cezaların cezalarıyla ilgili
farklı sonuçlar olduğu gibi, artırma, azaltma gibi, bazı suçlar da suç olmaktan
çıkarıldı. Örneğin Kabahatler Kanunu ayrı bir kanun olarak düzenlendi. Eskiden
Türk Ceza Kanunu’nda hafif hapis cezasıyla karşılanan kimi suçlar kabahat
statüsüne alındı, ayrı bir yerde düzenlendi. Dolayısıyla bunlar af değildir, bu
bir.
İkincisi, daha
yakın zamanda, Genel Kurulda, Seçimlerin Temel Hükümleri ve Seçmen Kütükleri
Hakkındaki Kanun’da değişiklik yapılırken seçim zamanında propagandada
kullanılan dille ilgili bir farklı düzenleme oldu. Burada da bir usul
tartışması açıldı. Yine “Af” denildi, “Değil” denildi ve Genel Kurul usul
tartışmasıyla bu tip düzenlemelerin af olmadığını bir kez daha karara bağladı.
Daha önce de değişik kararları vardır.
Arz ederim.
BAŞKAN – Teşekkür
ediyorum.
Sayın Hamzaçebi, sözünüz var mı?
12.- Trabzon Milletvekili Mehmet Akif Hamzaçebi’nin,
526 sıra sayılı Kanun Tasarısı’nın 3’üncü maddesinde yapılan düzenlemenin af
niteliği taşımadığına ilişkin açıklaması
MEHMET AKİF
HAMZAÇEBİ (Trabzon) – Teşekkür ederim Sayın Başkan. 
Yapılan
düzenlemenin af olmadığı kanaatindeyiz. Af, bir ceza kanununda yer alan bir
ceza hükmü dururken, bu hükümde herhangi bir değişiklik yapılmazken, geçmişe
yönelik olarak o cezadan dolayı cezalandırılmış olan kişilerin cezalarının
hafifletilmesi veya ortadan kaldırılmasıdır. Burada yapılmakta olan düzenleme,
var olan bir cezanın hafifletilmesi veya ortadan kaldırılması yönündedir yani
fiilin suç olmaktan çıkarılması yönündedir, aksi bir kabul tarzı ceza
kanunlarında hiçbir zaman değişiklik yapılmayacağı gibi bir sonucu yaratır ki
bunun doğru olmadığı kanaatindeyim. Düzenlemenin af olmadığı kanaatindeyiz.
BAŞKAN – Teşekkür
ederim.
Sayın Bal,
buyurun.
13.- Konya Milletvekili Faruk Bal’ın, 526 sıra sayılı Kanun
Tasarısı’nın 3’üncü maddesinde yapılan düzenlemenin af niteliğinde olduğuna ve
buna göre oylama yapılması gerektiğine ilişkin açıklaması
FARUK BAL (Konya)
– Teşekkür ederim Sayın Başkan.
Af nedir? Af,
kanunen muayyen olan bir cezanın kısmen veya tamamen ortadan kaldırılmasıdır.
Bir de örtülü af vardır. Örtülü af nedir? Kanunen muayyen olan bir cezanın
nevinin değiştirilmesidir. Kanunen muayyen olan bir cezanın nevinin
değiştirilmesi mahkemenin takdirinde ise bu mahkeme tarafından uygulanması
gereken bir işlemdir, eğer bu Mecliste yapılırsa bunun adı “örtülü af”tır.
Görüşmekte olduğumuz kanunda Terörle Mücadele Kanunu’nun 2’nci maddesinin
ikinci fıkrasına uygulanmayacağına dair ifade kâmil anlamıyla bir aftır ve
bundan önce işlenmiş olan suçları da tamamen kapsamaktadır. Sorun burada
bitmemektedir, bu bir düzenleyici hüküm olduğuna göre eşitlik ve genellik
kuralına uygun olması gerekir. Kanunların eşitlik ve genellik kuralına uymayan
bir hüküm ihdas edecektir bu Meclis eğer af olarak değerlendirmediği takdirde.
O takdirde, Anayasa Mahkemesine “Eşitlik ve genellikle ilgili genel hukuk
kuralı ihlal edilmiştir” düşüncesiyle yapılacak başvurularda hiç istenmediği
hâlde PKK terör örgütüyle ilgili mahkûm olmuş pek çok kişi önceki
mahkûmiyetlerinden bu örtülü af nedeniyle kurtarılmış olacaktır. 
Bu düşünceleri
Milliyetçi Hareket Partisi Grubu olarak yüce Meclisin bilgisine sunuyor,
tamamen bir af niteliğinde olan bu teklifin af niteliği olarak oylanmasını
talep ediyoruz. 
BAŞKAN – Teşekkür
ediyorum. 
Sayın Kaplan,
buyurun.
14.- Şırnak Milletvekili Hasip
Kaplan’ın, 526 sıra sayılı Kanun Tasarısı’nın 3’üncü maddesinde yapılan
düzenlemenin af niteliği taşımadığına ilişkin açıklaması
HASİP KAPLAN
(Şırnak) – Teşekkür ederim Sayın Başkan. 
Öncelikle bu
düzenlemenin bir af olmadığını ifade etmek istiyorum. Çünkü Yargıtay Ceza Genel
Kurulunun 2008/44 sayılı bir içtihadı var. Burada hem örgüt üyesi olmaktan hem
örgüt adına faaliyet yürütmekten hem Toplantı ve Gösteri Yürüyüşleri
Kanunu’ndan hem propaganda suçundan üç ay cezadan başlıyor yirmi beş yıla
kadar. Şimdi burada yapılan düzenleme, örgüt üyesi olmamakla birlikte örgüt
adına faaliyet yürütmek gibi bir hükmü dizayn eden bir
durum. Burada diğerleri olduğu gibi, üç madde duruyor, yani cezalar yine
verilmeye devam edilecek. 
Zaten Sayın
Başkanım, bu 3713 sayılı Terörle Mücadele Kanunu’nun asıl çıktığı tarih
tutanaklarına baktığımız zaman -1991’de- bu tartışmanın yaşandığını görüyoruz.
Biliyorsunuz o tarihte Türk Ceza Kanunu’nun 141, 142 ve 163’üncü maddeleri
kaldırılmıştı. Yine Şartla Salıverilme Yasası’nın tartışıldığı bir yasadır bu
asıl ana temeli olan 91 yasası, 3713. Ve orada da tartışıldığı zaman, Şartla
Salıverilme Yasası’nın bir af yasası olmadığı, 141, 142 ve 163’üncü maddelerin
kaldırılmasının da olmadığı… Kaldı ki burada taş atan çocukları konuşuyoruz.
Bugün burada taş atan çocukları konuşurken şunu göz önünde tutmak gerekiyor:
Yani işkenceden, çeteden, darbeden, bilmem ne cezalarından çok az ceza alan ve
alamayan yüzlerce, binlerce insanın olduğu bir ortamda, toplumda çocuklar
yaşlarından fazla bir ceza alıyor ve bu adalet duygusunu son derece yaralayan
bir durum. Bu adalet duygusunu sarsan durum, orantısız ceza durumunda sadece
bir dizayn, yani bu bir af değil. Aslında af dilemesi
gereken biziz, Parlamentonun çocuklardan af dilemesi gerektiğini düşünüyorum.
Onu belirtmek istiyorum. 
Saygılarımla. 
BAŞKAN – Teşekkür
ediyorum. 
Sayın Başkan,
buyurun. 
15.- Adalet Komisyonu Başkanı ve Ankara Milletvekili Ahmet İyimaya’nın, 526 sıra sayılı Kanun Tasarısı’nın 3’üncü
maddesinde yapılan düzenlemenin af niteliği taşımadığına ilişkin açıklaması
ADALET KOMİSYONU
BAŞKANI AHMET İYİMAYA (Ankara) – Değerli Başkanım, afla, sürekli kanunu
birbirinden ayırmak lazım, karıştırmamak lazım. Af, yasama organının veya
yetkilendirilmiş başka bir organın tertip edilen veya tertip edilecek cezaya
geçici bir müdahalesidir. Yasa ise uygulanmakla hemen tükenir, kararsa yine
uygulanmakla hemen tükenir. Yasama organın sürekli norm koyması, sürekli bir
kural ortaya koyması sebebiyle kişilerin işledikleri suçlarda veya cezalardaki
başkalaşım yansımalı bir sonuçtur. Anayasa hukuku anlamında da Türk Ceza Kanunu
anlamında da af sayılmaz. Aksi takdirde şu ana kadar kanunlaştırdığımız
maddeler dahi cezanın türünün değişimi veya dönüşümü ve suç yapısında, ceza
yapısındaki değişimler af olabilirdi. Af değil. 
Teşekkür…
BAŞKAN – Teşekkür
ediyorum. 
Sayın
milletvekilleri, biraz önce kabul edilen önergeyle “Çocukların Terörle Mücadele
Kanunu’nun 2’nci maddesinin ikinci fıkrasına göre ayrıca örgüt üyesi olmaktan
mahkûm edilmeleri hükmü” kaldırılmaktadır. Bu düzenleme sürekli bir düzenleme
olup af niteliğinde değildir. Daha önceki uygulamalar da zaten bu yöndedir. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (Devam) 
BAŞKAN – Şimdi,
tasarının 3’üncü maddesinin oylamasının açık oylama şeklinde yapılmasına dair
bir önerge vardır. Önergeyi okutup, imza sahiplerini arayacağım: 
Türkiye Büyük
Millet Meclisi Başkanlığına
Madde oylamasının
açık oylama şeklinde yapılmasını arz ederiz. 
Nevzat Korkmaz?
Burada. 
Oktay Vural?
Burada. 
Mustafa Enöz? Burada.
Şenol Bal?
Burada. 
Faruk Bal?
Burada. 
Behiç Çelik?
Burada. 
Kürşat Atılgan?
Burada. 
Rıdvan Yalçın?
Burada.
Recep Taner?
Burada. 
Beytullah Asil? Burada. 
Abdülkadir Akcan? Burada. 
Hasan Çalış?
Burada. 
Osman Çakır?
Burada. 
Yılmaz Tankut? Burada. 
Akif Akkuş?
Burada. 
Hüseyin Yıldız?
Burada. 
Alim Işık? Burada. 
Osman Ertuğrul?
Burada. 
Necati Özensoy? Burada.
Muharrem Varlı?
Burada.
Açık oylamanın
şekli hakkında Genel Kurulun kararını alacağım. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
İki dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, 526 sıra sayılı Kanun Tasarısı’nın 3’üncü maddesinin açık
oylama sonucu:
“Oy Sayısı :
239
Kabul :
212
Ret : 27 (x) 
 Kâtip
Üye Kâtip
Üye
 Harun Tüfekci Bayram
Özçelik
 Konya Burdur”

Böylece madde
kabul edilmiştir.
4’üncü madde
üzerinde dört adet önerge vardır; geliş sıralarına göre okutup, aykırılıklarına
göre işleme alacağım:
Türkiye Büyük
Millet Meclisi Başkanlığına
1/775 esas
numaralı kanun tasarısının 4’üncü maddesiyle değiştirilen 3713 sayılı kanunun
5’inci maddesine eklenen fıkrada geçen “hakkında” kelimesinin “için” olarak
değiştirilmesini arz ve teklif ederim.
 Ahmet
Aydın
 Adıyaman
T.B.M.M.
Başkanlığına
Görüşülmekte olan
526 sıra sayılı yasa teklifinin 4. maddesindeki “Bu madde hükümleri çocuklar
hakkında uygulanmaz” ifadesi yerine “Bu madde hükümleri tüm çocuklar hakkında
uygulanmaz” şeklinde değiştirilmesini arz ederiz.






Ferit Mevlüt Aslanoğlu


Vahap Seçer


Ramazan Kerim
  Özkan







Malatya


Mersin


Burdur







Yaşar Ağyüz


Rahmi Güner










Gaziantep


Ordu






Türkiye Büyük
Millet Meclisi Başkanlığına
Görüşülmekte olan
526 Sıra Sayılı Terörle Mücadele Kanunu ile Bazı Kanunlarda Değişiklik
Yapılmasına dair Kanun Tasarısı’nın Çerçeve 4. Maddesi ile düzenlenen 3713
Sayılı Terörle Mücadele Kanunu’nun 5. Maddesi’ne eklenen fıkradaki “çocuklar”
ibaresinin “bütün çocuklar” şeklinde değiştirilmesini arz ve teklif ederiz.






Bengi Yıldız


M. Nezir
  Karabaş


Nuri Yaman







Batman


Bitlis


Muş







Sırrı Sakık


Osman Özçelik


Hasip Kaplan







Muş


Siirt


Şırnak










Hamit Geylani













Hakkâri






Türkiye Büyük
Millet Meclisi Başkanlığına
Görüşülmekte olan
Terörle Mücadele Kanunu ile Bazı Kanunlarda Değişiklik yapılmasına ilişkin
kanun tasarısının, dördüncü maddesinin Anayasaya aykırılık sebebiyle madde
metninden çıkarılmasını arz ve teklif ederiz.






Rıdvan Yalçın


Oktay Vural


Hasan Çalış







Ordu


İzmir


Karaman







Nevzat Korkmaz


K. Erdal Sipahi


Mehmet Ekici







Isparta


İzmir


Yozgat



BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge üzerinde söz isteyen Erdal Sipahi, İzmir
Milletvekili. (MHP sıralarından alkışlar)
KAMİL ERDAL
SİPAHİ (İzmir) – Sayın Başkan, yüce Meclise saygılar sunarım. 
Sözlerimin
başında, Çukurca ve Van’da hain saldırı sonucu şehit olan Mehmetçiklere rahmet,
milletimize başsağlığı diliyorum. 
Terörle pazarlık
ve teröriste şirin görünme uğruna AKP İktidarı döneminde şehit sayısı 809’a
çıktı. Açılımın başlangıcı olan, Cumhurbaşkanı Abdullah Gül’ün “Güzel şeyler olacak.”
sözünden bu yana açılımın bedeli 158 şehit, bugün itibarıyla. İşte, açılımın
bedeli bu ve bu açılımın son perdesi de Anayasa değişikliği. 
Milliyetçi
Hareket Partisi olarak tasarının 4’üncü maddesinin Anayasa’ya aykırı olduğu
gerekçesiyle değişiklik önergesi verdik. Maddeye göre, öldürme, kundaklama,
adam kaçırma gibi kanunda belirtilen suçların terör amacıyla işlenmesi hâlinde
öngörülen artırım çocuklar için uygulanmayacaktır. Bir suç, işleyenin yaşına,
cinsiyetine ya da herhangi bir özelliğine göre daha az ya da daha çok yaptırıma
bağlanamaz. Nitekim, yaş küçüklüğü bir indirim
sebebidir. Buna rağmen, maddeyle, çocukların Anayasa’ya aykırı şekilde terör
suçu işlemesi imtiyazlı hâle getirilmektedir. Bugün 7 şehidin kanı kurumadan
teröre taviz ve terörle müzakere sürecine devam edilmektedir. Bu, temel kanun
değil teröre destek kanunudur, teröristi aklama kanunudur. 
PKK tarafından
istismar edilen çocuklar şimdi de AKP tarafından istismar edilmekte “taş atan
çocuklar” gibi masum ve mağdur bir ifadeyle konu kısa pantolonlu beş altı
yaşındaki çocuklar gibi takdim edilerek Türk milleti kandırılmak istenmektedir.
Bölgede kamu düzeni ciddi bir sarsıntı içindedir ve bölgedeki kamu yönetimi,
maalesef, böyle bir konuyu, çocukların yaşlarını, eylemlerini takip ve işleme
tabi tutmaktan âciz hâle gelmiştir. Buradan
hareketle, bölgede sağlıklı bir nüfus kaydı yoktur, yaş küçültme, kardeşinin,
akrabasının nüfus kaydını kullanma, sahtecilik ve baskılarla büyük
yaştakilerin, hatta bizzat teröristlerin konuyu istismar edebileceği açıktır.
Aynı yaştaki güya çocuklar dağ kadrosunda Mehmetçik’e saldırırken hâlâ
teröriste şirin görünmenin, aczin devamını anlamak da mümkün değildir. Şu ana
kadar 158 şehide mal olan açılımla ilgili olarak Aydın’da Milliyetçi Hareket
Partisi il binasına asılan pankartı Aydın Valisi AKP’li bir belediyenin
desteğiyle indirmiştir. 
Geçen yıl
İstanbul Valisi şehit analarının Edirnekapı Şehitliği’nde ellerinde Türk
Bayrağı’yla yaptıkları toplantıdan rahatsız olmuştur. Şehit anaları taciz
edilmiş, Türk bayrakları ellerinden alınarak toplatılmıştır ve mükâfat olarak
da kendisi müsteşar yapılmıştır. 
Geçen sonbaharda
Kırıkkale’de açılımcılar hırslarını bir şehit astsubayın mezarını tahrip ederek
çıkarmışlardır. PKK’yla iş birliği koordinatörü İçişleri Bakanından ses yok, Habur’da PKK’yı karşılayan Müsteşardan ses yok, Kırıkkale
Valisinden hiç mi hiç ses yok. 
Bursa Valisi
kardeş Azerbaycan bayraklarını Ermenilere ve AKP’ye şirin görünmek için yerlere
attırdı, ses yok. 
Adana Valisi PKK
yandaşlarına açılım konferansı verdirdi, alan memnun, veren memnun. Şimdi,
Aydın Valisi devletin değil PKK açılımının valisi olarak açılımın neden olduğu
158 şehitten utanmıyor, efeler diyarı Aydın’ın teröre verdiği 176 şehitten
utanmıyor, kendisini ziyaret eden şehit ailelerine hitaben “Sadece terörist
değil devlet de silah bırakmalı.” demekten utanmıyor. İşte, Aydın’da böyle bir
vali var. Bunun gibi adamlarla güya terörle mücadele edilecek. Kendisi 1
Ağustosta Aydın Meydanı’nda gereken dersi alacak.
Evet, şimdi biraz
tarihte gezinti yapalım. 15 Mayıs 1919’da İzmir Yunanlılar tarafından işgal
edildiğinde Damat Ferit’in İzmir Valisi Kambur İzzet Türk halkının
toplanmasına, işgale karşı durmasına mâni olmuştu. Ardından yine 1919’da Damat
Ferit’in Manisa Valisi Hüsnü Efendi Manisa’yı topuyla, tüfeğiyle Yunanlıya
teslim etmişti ve bu vali Kurtuluş Savaşı’nın sonunda Yunan askerleriyle
beraber Yunanistan’a kaçmak zorunda kalıp “Hüsnüyadis”
ismini almıştı. Bugün Manisa’daki akrabalarının kimler olduğu bazı rivayetlere
maruzdur. 
(Mikrofon
otomatik cihaz tarafından kapatıldı)
BAŞKAN – Buyurun.

KAMİL ERDAL
SİPAHİ (Devamla) – Sayıları gittikçe azalan devletin gerçek valilerini tenzih
ediyorum ama iktidar uşaklığı, açılım yalakalığı,
ikbal ve makam uğruna yeni Damat Ferit valileri, yeni Kambur İzzetler, yeni Hüsnüyadisler hortlamıştır. 
FATİH ÖZTÜRK
(Samsun) – Anlat anlat! Bir de ciddi bir şey konuş. 
KAMİL ERDAL
SİPAHİ (Devamla) – Merak etmesinler, bu gidişle akıbetleri onlarınkinden pek
farklı olmayacaktır. 
Sözlerime son
verir, yüce Meclise saygılar sunarım. (MHP sıralarından alkışlar)
BAŞKAN – Teşekkür
ediyorum. 
OKTAY VURAL
(İzmir) – Karar yeter sayısı…
BAŞKAN – Önergeyi
oylarınıza sunuyorum, karar yeter sayısı arayacağım: Kabul edenler… Kabul
etmeyenler… 
ABDÜLKADİR AKCAN
(Afyonkarahisar) – Sayın Başkan, içerde otursunlar
Allah aşkına!
BEKİR BOZDAĞ
(Yozgat) – Elektronik yapın Sayın Başkan. 
ABDÜLKADİR AKCAN
(Afyonkarahisar) – Kendinizi inkâr ediyorsunuz. Bunun
sayılacak bir tarafı yok Sayın Başkan. 
BAŞKAN – Sayın
milletvekilleri, karar yeter sayısı vardır, önerge kabul edilmemiştir. 
ABDÜLKADİR AKCAN
(Afyonkarahisar) – Yapma Sayın Başkan! 
RECEP TANER
(Aydın) – Çok ayıp, çok ayıp Sayın Başkan!
ABDÜLKADİR AKCAN
(Afyonkarahisar) – Sayın Başkan, böyle şey olmaz!
Başkanlığın saygınlığına halel getiriyorsunuz. 
BAŞKAN - Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan
526 Sıra Sayılı Terörle Mücadele Kanunu ile Bazı Kanunlarda Değişiklik
Yapılmasına dair Kanun Tasarısı’nın Çerçeve 4. Maddesi ile düzenlenen 3713
Sayılı Terörle Mücadele Kanunu’nun 5. Maddesi’ne eklenen fıkradaki “çocuklar”
ibaresinin “bütün çocuklar” şeklinde değiştirilmesini arz ve teklif ederiz. 
 Bengi
Yıldız (Batman) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge
üzerinde söz isteyen Nuri Yaman, Muş Milletvekili. (BDP sıralarından alkışlar)
M. NURİ YAMAN
(Muş) – Sayın Başkan, değerli milletvekilleri; 526 sıra sayılı Kanun
Tasarısı’nın 4’üncü maddesiyle ilgili verdiğimiz değişiklik önergesi üzerinde
Barış ve Demokrasi Partisi adına söz aldım. Hepinizi en içten duygularla
selamlıyorum.
Evet, gecenin bu saatinde az da olsa “Bu saatten sonra madde
üzerinde görüşmektense gerekçeyi okuyun, bu iş geçsin.” diyen birtakım sesler
duyuyorum ama değerli milletvekilleri, gerçekten, bugün, ileride bizim gibi bu
sıralarda Türkiye'nin geleceğini tayin edecek, bizim geleceğimiz ve teminatımız
olan çocuklarımızla ilgili çok önemli bir eksikliği ve ileride demokrasinin
yolunu açacak önemli bir eksikliği gidermek üzere bu yasayı görüşüyoruz. 
Aslında bu
yasayla ilgili değişikliklerle ilgili söylenecek çok söz var. Bu sözleri
söylemeden önce, bugün Sayın Başbakanın grup konuşmasında muhalefet
partilerinin milletvekilleriyle ilgili söylediği bir sözde bayağı birtakım
yanlışların olduğunu belirtmeden geçemeyeceğim. 
Ben sayın Cumhuriyet Halk Partisi ve MHP milletvekilleriyle
ilgili olarak, 12 Eylülde yapılacak Anayasa referandumunda gönüllerin neye
eğilimli olduklarını bilemem ama bu kürsüden net ve açık olarak söylüyorum:
Sayın Başbakan, iyice biliniz ki nasıl ki 2007’nin 22 Temmuzunda Kürt halkı
kendi temsilcilerini bu Meclise gönderip kendi seslerini istediyse, kendi
seslerinin olmasını, soluklarının olmasını arzu ettiyse, bu sizin referandum
değişikliğinizle ilgili olarak da yine bu milletvekillerinin sözünü dinleyecek
ve onların isteği doğrultusunda 12 Eylülde sizin o yamalı Anayasa’nıza, o 12
Eylül ruhunu taşıyan Anayasa’nıza kırmızı kart gösterecek ve boykot tokadını
yüzünüzde hissedeceksiniz. (AK PARTİ sıralarından gürültüler)
ALİ KOYUNCU
(Bursa) – Helal olsun sana! Bravo!
M. NURİ YAMAN
(Devamla) – Teşekkür ediyorum. 
Gerçekten öyle
olacak çünkü siz bu Anayasa’yla o halka hiçbir şey vermiyorsunuz. O halkın… (AK
PARTİ sıralarından gürültüler)
FAHRETTİN POYRAZ
(Bilecik) – Neyine karşı çıkıyorsun?
M. NURİ YAMAN
(Devamla) – 12 Eylül’ün ruhunu aynen taşıyorsunuz. 
FAHRETTİN POYRAZ
(Bilecik) – Neyine karşı çıkıyorsun, neyine?
M. NURİ YAMAN
(Devamla) - O Anayasa’nın başlangıç hükümlerine bakınız, başlangıç hükümlerine.

LÜTFİ ÇIRAKOĞLU
(Rize) – Faili meçhulleri niye…
M. NURİ YAMAN
(Devamla) - Beş paragraflık bir başlangıçta dahi belli bir ırkın ve etnisitenin vurgulaması yapılıyor. Bu etnik kimliğin bu
kadar vurgulanmasına ve diğer kültürlerin, diğer dinsel, dilsel ve kültürel
varlıkların yok sayılmasına o gün, 12 Eylülde o halk, o bölgede ve Anadolu’nun
her tarafındaki yaşayan ve kendisini o kimlikte hisseden kişiler, sizlere o
Anayasa referandumu tokadını rahatlıkla vuracak. 
SELAMİ UZUN
(Sivas) – Kenan Evren kadar olamadınız.
M. NURİ YAMAN
(Devamla) - Öyle sanıyorum ki Sayın Başbakan şimdi o tokadın acısını hissediyor
ki şu anda korkuya kapılmış. (AK PARTİ sıralarından gürültüler) O korkudandır
ki ama o korkudandır ki şimdiden birtakım bilgi kirliliğine dayanan ve
gerçekleri yansıtmayan birtakım söylemlerle diğer muhalefet partilerinin sepeti
içine bizi de sayma gibi bir yanılgıya düşüyor. (AK PARTİ sıralarından
gürültüler)
Evet, bu Anayasa
gerçekten Kürtlerle ilgili hiçbir şey öngörmüyor. Kürtlerle ilgili ne
özgürlükleriyle ne beklentileriyle ne dilleriyle ne kültürleriyle ve ne de
kendilerinin kendi öz kimlikleriyle ifadesine imkân vermeyen bir Anayasa. (AK
PARTİ sıralarından gürültüler) Bu Anayasa’ya biz o gün gerçekten dur diyeceğiz
ve onun acısını da şimdiden sizin hissetmenizi istiyorum. Tabii, bu konularda
halk kararını vermiş.
(Mikrofon
otomatik cihaz tarafından kapatıldı) 
BAŞKAN – Lütfen
sözlerinizi tamamlayınız.
M. NURİ YAMAN
(Devamla) – Zaten çok yakında bütün Anadolu’yu, o güzel halkla buluşurken… 
AYHAN YILMAZ
(Ordu) – Evet mi diyeceğiz, hayır mı diyeceğiz? Ne diyeceğiz?
M. NURİ YAMAN
(Devamla) – …Ege’den, Marmara’dan, Kürtlerin yoğun olarak yaşadığı bölgedeki
insanlarla kucaklaşacağız, “Burada sizin adınız yok, burada sizin kimliğiniz
yok, burada size verilen hiçbir şey yok.” diyeceğiz ve ona göre de size olan
cevabı vereceğiz. Bu konuda hiç kimsenin şüphesi olmasın. (AK PARTİ
sıralarından gürültüler)
Benim dikkatimi
çeken bir şey var, bundan en çok rahatsız olanlar da ne yazık ki o bölgenin
insanlarının burada temsil edilen şahıslarını görmekten de büyük üzüntü
duyuyorum diyor ve biz… 
RECEP KORAL
(İstanbul) – İstismar ediyorsunuz, ondan.
SELAMİ UZUN
(Sivas) – Kenan Evren “değişsin” diyor.
M. NURİ YAMAN
(Devamla) – Kenan Evren’in de zamanında neler dediğini herkes biliyor ve sizler
de o gün Kenan Evren’le beraber o referandum tokadının acısını birlikte
hissedeceksiniz diyor, hepinizi saygıyla selamlıyorum. (BDP sıralarından
alkışlar)
FAHRETTİN POYRAZ
(Bilecik) – O bile “değişsin” diyor Nuri Bey. Bak, “Anayasa değişsin” diyor. 
SELAMİ UZUN
(Sivas) – Bak, Kenan Evren ne diyor.
AYHAN YILMAZ
(Ordu) – Evet mi, hayır mı?
M. NURİ YAMAN
(Muş) – Boykot, boykot…
BAŞKAN – Teşekkür
ediyorum. 
III.- Y O K L A M A
(MHP sıralarından
bir grup milletvekili ayağa kalktı)
OKTAY VURAL
(İzmir) – Toplantı yeter sayısı istiyoruz.
BAŞKAN – Sayın
milletvekilleri, önergeyi oylarınıza sunacağım ancak bir yoklama talebi vardır,
yerine getireceğim.
Sayın Vural,
Sayın Bal, Sayın Korkmaz, Sayın Enöz, Sayın Çelik,
Sayın Orhan, Sayın Akcan, Sayın Taner, Sayın Çakır, Sayın Özdemir, Sayın Paksoy, Sayın Varlı, Sayın Tankut,
Sayın Akkuş, Sayın Dağdaş, Sayın Yalçın, Sayın Akçay,
Sayın Uzunırmak, Sayın Atılgan, Sayın Özensoy.
Yoklama için üç
dakika süre veriyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (Devam) 
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
T.B.M.M.
Başkanlığına
Görüşülmekte olan
526 sıra sayılı yasa teklifinin 4. maddesindeki “Bu madde hükümleri çocuklar
hakkında uygulanmaz” ifadesi yerine “Bu madde hükümleri tüm çocuklar hakkında
uygulanmaz” şeklinde değiştirilmesini arz ederiz. 
 Ramazan
Kerim Özkan (Burdur) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge
üzerinde söz isteyen Ferit Mevlüt Aslanoğlu,
Malatya Milletvekili, buyurun. (CHP sıralarından alkışlar) 
FERİT MEVLÜT
ASLANOĞLU (Malatya) – Sayın Başkan, çok değerli milletvekilleri; hepinize
saygılar sunuyorum.
Değerli
arkadaşlar, ben hukukçu değilim, olayın hukuki tarafına girmeyeceğim ama
çocuklar, bizim çocuklarımız, ister taş attırılsın ister kapkaç yaptırılsın
ister namus cinayetine alet edilsin, bunlar bizim çocuklarımız. Bunları kim
yaptırıyor? Hepimiz anneyiz, hepimiz babayız. Bir çocuğun hapiste olmasının
anne yüreğini, baba yüreğini ne kadar ezeceğini siz tahmin edin. Kim ister ki
çocuğu hapiste olsun? Kim ister ki çocuklar en iyi yaşında, çocuk yaşında,
eğitim yaşında hapse girsin? Hepimizin çocukları bunlar. Bu yasa, sadece bu
çocukları terörle mücadele kapsamından çıkarıyor. Gelin, bu ülkedeki tüm
çocukların sorunlarına çözüm bulalım, onlar da bizim çocuklarımız. 
Değerli
arkadaşlarım, size iki tane örnek vereceğim. Amerika’da bu iş nasıl yapılıyor?
Bir arkadaşımın çocuğu Amerika’da bir suç işlemiş. Annedir, babadır, çok
üzüldüler, apar topar ben de onlarla gittim. Ve olay nasıl oluyor biliyor
musunuz arkadaşlar? On sekiz yaşından küçük olduğu için suç işleyen çocuğu önce
aileye teslim ediyorlar. Hapse falan atmıyorlar. Aileye polis kontrolünde… Aile
de kefil oluyor: “Evet, çocuk benim yanımda ve benim yanımdan gitmeyecek.”
Kefalet veriyor. O çocuk ne suç işlediyse mahkemeye çıkarıyorlar, ama jüri kim
biliyor musunuz? Mahkeme jürisi var, jüri aynı suçu işleyen kişiler. Dikkatinizi
çekerim. (AK PARTİ sıralarından “Vay be!” sesi)
Vay be değil,
bilmiyorsan öğren! Bilmiyorsan öğren! Size bir vaka anlatıyorum, burada oturup
da “Vay be!” diyecek, orada oturup da ahkâm kesecek bir hâliniz yok. “Vay be!”
Size örnek anlatıyorum. (AK PARTİ sıralarından gürültüler) “Vay be!” Ne demek
“Vay be!” Ya dinle, dinlemesini bilmiyorsan dışarı çık, git! (CHP ve MHP
sıralarından alkışlar)
Arkadaşlar, jüri
o suçu işleyen kişilerden oluşuyor. Bir hâkimin başkanlığındaki jüri o suçu
işleyen kişilerden oluşuyor. Önce bu suçu işleyen kişiyi mahkeme, jüri heyeti
sorguya alıyor ve nasıl ceza veriyorlar, biliyor musunuz? Diyor ki: Sen, bir ay
parkta çalışacaksın, iki ay parkta çalışacaksın, üç ay şunu yapacaksın. Hapis
yok arkadaşlar. Bir çocuğun hapse girmesinin, hapiste zamanını geçirmesinin,
hapisten sonra toplum yaşamına alışmasının nasıl olacağını siz tahmin edin. Bu
nedenle, mesele sadece burada taş atan çocukları bu yasa hükmünden çıkarmak
değil; mesele, bu ülkedeki tüm çocukların, bu ülkede namus cinayetine alet
edilen, bu ülkede kapkaça alet edilen, bu ülkede diğer suçlara alet edilen…
Alet ediliyor bu çocuklar. Ben, bugün, bu ülkede taş atan çocuklar dâhil
bunların hiçbirinin, suç işleyen çocukların kendi iradesiyle suç işlediğine
inanmıyorum, mutlaka birileri suç işletiyor. Önce sorunu burada arayalım. 
Bu nedenle, biz,
öncelikle bu çocuklarımızın gelecekleri için, toplumun geleceği için, meseleyi
bu açıdan, Türkiye’deki tüm çocukların -Türkiye’deki tüm anne-babalar için, bir
şekilde, bu yasa kapsamı sadece bu değil, bu kapsamın dışına çıkarıp, tüm
çocukların- işlediği suçların nedenlerini, niçin işlemiş, kim işletmiş; bunları
araştırmamız lazım. Bu çocukların yargılanmalarını, işlediği suçlardan
yargılanmasını değiştirmemiz lazım. Bunları psikolojik bir tedaviye almamız
lazım, topluma kazandırmamız lazım. Yoksa, at hapse
çocuğu, çocuğun ömrü hapiste geçsin. O çocuk… Bakın, Türkiye’de hapisten çıkan
çocukların geleceğine bir bakın. Yani hapisten çıktıktan sonra topluma ne kadar
adapte olmuş? Ve bu çocukları bir inceleyelim. Acaba bu çocuklar topluma ne
kadar adapte oluyor? Acaba bu çocuklar tekrar hapse…
(Mikrofon
otomatik cihaz tarafından kapatıldı)
BAŞKAN – Sayın Aslanoğlu, lütfen tamamlayınız. 
FERİT MEVLÜT
ASLANOĞLU (Devamla) – İşte, birtakım gelenek, görenek öğrenip, acaba bunlar
aynı suçları bir daha işliyor mu işlemiyor mu? Gelin, buna bakalım. Hapisten
çıkan çocukların topluma ne kadar adapte olduğunu mutlak incelememiz lazım.
Yoksa sadece bu yasayı almışsın, bu çocukları terörle mücadele kapsamı dışına
çıkarmışsın; konu bu kadar basit değil arkadaşlar. 
Bu nedenle, ben
hepinize… Türkiye’deki hepimiz anneyiz, babayız. Hiç birimiz çocuğunun hapiste
çürümesini istemeyiz. Bu nedenle olaya bu pencereden bakıp, geniş kapsamla
bakıp konuyu bu şekilde incelememiz gerekiyor. 
Hepinize saygılar
sunarım. (CHP sıralarından alkışlar)
BAŞKAN – Teşekkür
ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük
Millet Meclisi Başkanlığına
1/775 esas
numaralı kanun tasarısının 4’üncü maddesiyle değiştirilen 3713 sayılı kanunun
5’inci maddesini eklenen fıkrada geçen “hakkında” kelimesinin “için” olarak
değiştirilmesini arz ve teklif ederim.
 Ahmet
Aydın
 Adıyaman
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN –
Gerekçeyi okutuyorum: 
Gerekçe: Bu
önerge ile kelime tashihi yapılarak ifadelerin daha açık olması amaçlanmıştır. 
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Tasarının 4’üncü
maddesinin oylamasının açık oylama şeklinde yapılmasına dair önerge vardır;
önergeyi okutup, imza sahiplerini arayacağım.
TBMM Başkanlığına
4’üncü madde
oylamasının açık oylama şeklinde yapılmasını arz ederiz.
BAŞKAN – Nevzat
Korkmaz? Burada.
Oktay Vural?
Burada. 
Mustafa Enöz? Burada.
Şenol Bal?
Burada.
Faruk Bal? Yok.
KAMİL ERDAL
SİPAHİ (İzmir) – Takabbül ediyorum. 
BAŞKAN – Behiç
Çelik? Burada.
Kürşat Atılgan?
Yok.
ERKAN AKÇAY
(Manisa) – Takabbül ediyorum.
BAŞKAN - Rıdvan
Yalçın? Burada.
Recep Taner?
Burada.
Beytullah Asil? Burada.
Abdülkadir Akcan? Burada.
Hasan Çalış? Yok.
MUSTAFA KEMAL
CENGİZ (Çanakkale) – Takabbül ediyorum.
BAŞKAN - Osman
Çakır? Burada.
Yılmaz Tankut? Burada.
Akif Akkuş?
Burada.
Hüseyin Yıldız?
Burada.
Alim Işık? Burada.
Osman Ertuğrul? 
Necati Özensoy? Burada.
Muharrem Varlı?
Burada.
Açık oylamanın
şekli hakkında Genel Kurulun kararını alacağım. 
Açık oylamanın
elektronik cihazla yapılmasını oylarınıza sunuyorum: Kabul edenler… Kabul
etmeyenler… Kabul edilmiştir.
Üç dakika süre
veriyorum:
(Elektronik
cihazla oylama yapıldı)
BAŞKAN – Sayın
milletvekilleri, 526 sıra sayılı Kanun Tasarısı’nın 4’üncü maddesinin açık
oylama sonucu: 
“Oy Sayısı :
229
Kabul :
207
Ret : 22 (x)
 Kâtip
Üye Kâtip
Üye
 Yusuf
Coşkun Bayram
Özçelik
 Bingöl Burdur”
 
Böylece madde
kabul edilmiştir. 
5’inci madde
üzerinde dört adet önerge vardır, önergeleri geliş sıralarına göre okutup
aykırılıklarına göre işleme alacağım.
Türkiye Büyük
Millet Meclisi
Başkanlığına
1/775 esas
numaralı kanun tasarısının 5’inci maddesiyle değiştirilen 4675 sayılı kanunun
6’ncı maddesinin ikinci fıkrasının sonuna eklenen cümlede geçen “kararını
verir” ibaresinin “nihai kararını verir” olarak değiştirilmesini arz ve teklif
ederim. 
 Ayhan
Sefer Üstün
 Sakarya
Türkiye Büyük
Millet Meclisi Başkanlığına
Görüşülmekte olan
526 sıra sayılı tasarının 5. maddesi ile eklenen fıkrada geçen “… talep edilen diğer…” ibaresinin madde metninden çıkartılarak
yerine “…istenen…” kelimesinin
yazılmasını arz ve teklif ederiz. 






Ali Rıza Öztürk


Turgut Dibek


Halil Ünlütepe







Mersin


Kırklareli


Afyonkarahisar







Ferit Mevlüt Aslanoğlu


Ali İhsan
  Köktürk










Malatya


Zonguldak






BAŞKAN - Son iki
önerge aynı mahiyette olduğu için birlikte işleme alıyorum. 
Türkiye Büyük
Millet Meclisi Başkanlığına
Görüşülmekte olan
Terörle Mücadele Kanunu ile Bazı Kanunlarda Değişiklik yapılmasına ilişkin
kanun tasarısının, beşinci maddesiyle eklenen son cümlenin madde metninden
çıkarılmasını arz ve teklif ederiz. 






Rıdvan Yalçın


Oktay Vural


Hasan Çalış







Ordu


İzmir


Karaman







Ali Uzunırmak


Nevzat Korkmaz


Behiç Çelik







Aydın


Isparta


Mersin










Mehmet Ekici













Yozgat






Türkiye Büyük
Millet Meclisi Başkanlığına
Görüşülmekte olan
526 Sıra Sayılı Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı’nın Çerçeve 5. Maddesi ile düzenlenen 4675
Sayılı İnfaz Hakimliği Yasası’nın 6. maddesinin 2.
fıkrasının sonuna eklenen cümlelerden sonuncusunun madde metninden
çıkartılmasını arz ve teklif ederiz. 






Bengi Yıldız


M. Nezir
  Karabaş


Hamit Geylani







Batman


Bitlis


Hakkâri







Hasip Kaplan


Sırrı Sakık


Nuri Yaman







Şırnak


Muş


Muş










Sebahat Tuncel













İstanbul






BAŞKAN - Aynı
mahiyetteki önergelere Komisyon katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan. 
BAŞKAN - Önerge üzerinde söz isteyen?
AYLA AKAT ATA
(Batman) – Sebahat Tuncel konuşacak, İstanbul
Milletvekili. 
BAŞKAN – Sebahat Tuncel, İstanbul Milletvekili…
SEBAHAT TUNCEL
(İstanbul) – Sayın Başkan, sayın milletvekilleri; 526 sıra sayılı Kanun
Teklifi’nin 5’inci maddesi üzerine verdiğimiz değişiklik üzerine söz almış
bulunmaktayım. Hepinizi saygıyla selamlıyorum. 
Bugün,
Türkiye'nin uzun süredir beklediği TMK mağduru çocukların sorunlarını giderecek
bir yasayı görüşüyoruz. Tabii gönül isterdi ki aslında bugün burada TMK’nın kaldırılmasını tartışalım. Türkiye demokrasisi
açısından büyük bir ayıp olan TMK, hem Türkiye demokrasisi açısından hem de
Türkiye'de Kürt sorununun çözümsüzlüğü açısından hâlâ sorunlarla devam eden bir
yasa ama ona rağmen, çocuklar için yapılan düzenlemenin, yetersiz olsa da,
önemli olduğunu düşünüyoruz.
Sayın
milletvekilleri, düzenlemede değişiklik yapılması lehte bir durum olarak lanse
edilen çocukların yetişkinlerle aynı mahkemelerde yargılanması sorunu, 1991’de
çıkartılan 3713 sayılı Terörle Mücadele Kanunu ve yine, 2006 yılında AKP
tarafından düzenlenen, TMK’da yapılan değişikliklerle
sınırlı kalan bir sorun değil ne yazık ki. Çocukların, sıkıyönetim
mahkemelerinde ve onların yerine kurulan devlet güvenlik mahkemelerinde
büyüklerle aynı yargılama usullerine tabi tutularak yargılandıklarını hepimiz
biliyoruz.
Birleşmiş
Milletler Çocuk Hakları Komitesi 2001 yılında bir bildiri yayınlayarak,
Türkiye’deki çocuk yargılamasını, özellikle de OHAL bölgesine atıfta bulunarak
eleştirince, zorlamayla, 2003 yılında bir yasa çıkartıldı ve çocuklarda, Çocuk
Mahkemeleri Kanunu’nda yapılan değişiklikle, on beş yaş, on sekiz yaşa
çıkarıldı. Ayrıca, sıkıyönetim, olağanüstü hâl ve DGM kapsamına giren suçlarla
ilgili istisnalar da kaldırılarak, on sekiz yaşına kadar bütün çocukların çocuk
mahkemelerinde yargılanması yönünde bir düzenleme yapıldı. Bu düzenlemeden çok
kısa bir süre sonra, 2006 yılında AKP’nin yaptığı değişiklikle, ne yazık ki,
tekrardan, çocuklar, büyüklerle aynı koşullarda yargılanmaya başlandılar. Bu da
“taş atan çocuklar” diye kamuoyuna yansıyan bir dramı ifade eder.
Bu süreç
içerisinde baktığımızda, bu çocukların büyüklerle birlikte aynı mahkemede
yargılanması ve tutuklanmasının temel sebebi, Kürt çocukları olması itibarıyla,
aslında, Kürt sorunuyla direkt bağlantısı olan bir durumdur. Yani, aslında,
TMK, Türkiye’de Kürt sorununun çözümsüzlüğünden kaynağını alan ve hâlâ
çözümsüzlükte ısrar eden bir yasa olması itibarıyla da ciddi bir sorundur.
Bu bağlamda,
çocukların çocuk ağır ceza mahkemelerinde yargılanmalarına yönelik değişikliğe,
devam eden hatanın sona erdirilmesine fazlaca bir anlam yüklememek gerekir.
Çocukların yargılandıkları mahkeme değişse de, tabi olduğu kanun, yani Terörle
Mücadele Kanunu devam etmektedir. Terörle Mücadele Kanunu devam ettikçe de,
çocuklar, ne yazık ki, bu tip sorunlarla karşı karşıya kalacaktır.
TMK mağduru çocuk
yargılamasına esas temel madde örgüt üyeliği, daha doğrusu, örgüt üyesi
olmasalar da örgüt üyesi gibi cezalandırılabilmelerini öngören TCK’nın 314’üncü maddesinin yollamasıyla gidilen 220’ye 6
düzenlemesi. Dolayısıyla, çocuklara, örgüt üyesi cezasının yanında ek olarak
propaganda ya da 2911 sayılı Yasa’ya muhalefetten veya kolluğa muhalefetten ve
benzeri birçok suçtan ceza verilmektedir. 
Değişiklikte
sadece ek olarak cezalandırdıkları 2911’de bir düzenleme var, TCK 314 ve 220’ye
6 maddesiyle ilgili, kanun teklifinde, herhangi bir değişiklik bulunmamaktadır.
Dolayısıyla, bu konuda da çocukların aslında mağduriyetinin giderildiğini
düşünmüyoruz.
Sayın milletvekilleri, TMK 4’üncü madde, müessir fiil, tehdit,
eğitim ve öğretimin engellenmesi, mala zarar verme vesaire gibi çok sayıda suçu
terör suçu olarak kabul etmektedir ve bunların hepsi 314’e 2 yollamasıyla
220’ye 6’ncı maddenin, düzenlenen, “Örgüte üye olmamakla birlikte örgüt adına
suç işleyen kişi ayrıca örgüte üye olmak suçundan dolayı da cezalandırılır.”
maddesi kapsamında örgüt adına işlenmiş bir suç olarak kabul ediliyor. Yani, DGM’lerin kaldırılmasıyla nasıl özel yetkili mahkemelerde
zihniyet değişmedi, sorun devam ettiyse, çocukların da çocuk ağır ceza
mahkemesinde yargılanması özünde sorunu değiştirmeyecektir. 
Öncelikle
çocukların TMK kapsamından tümüyle çıkartılması ve devletin, örgütün, illegalitenin ne olduğunu bilmeyen, yalnızca tepkilerini
ortaya koymaya çalışan çocukların siyasi dava sanığı konumundan, örgüt üyeliği
suçundan yargılanmalarının önüne geçilmesi, sanırım yapılması gereken en önemli
düzenlemedir.
(Mikrofon
otomatik cihaz tarafından kapatıldı) 
BAŞKAN – Buyurun.
SEBAHAT TUNCEL
(Devamla) – Teşekkür ederim Sayın Başkan.
Sonuç itibarıyla,
bugün burada yapılan düzenlemeler yetersiz olsa da, Barış ve Demokrasi Partisi
adına bu kanun teklifini destekliyoruz. Ancak şunu da ifade etmek önemlidir:
Umuyoruz bundan sonra TMK’nın kaldırılması konusunda
da burada bir çalışma yapılır. Ülkemizin sorunlarını, demokrasi sorununu, Kürt
sorununu yok sayarak ya da burada, bu kürsüde şiddeti körükleyecek sözler
söyleyerek Türkiye toplumuna hizmet etmiyoruz. Bunu bir kez daha ifade etmek
istiyorum. Gerçek hizmet, gerçekten demokratik, sivil bir anayasa hazırlamak ve
bu anayasa hazırlanana kadar da en azından kanunları buna göre hazırlamak, Türkiye’de toplumun
Kürt’üyle, Türk’üyle, kadınıyla, çocuğuyla eşit koşullarda yaşayabileceği bir
ortam sağlamak hepimizin görevi ve sorumluluğu diyor, hepinizi saygıyla
selamlıyorum. (BDP sıralarından alkışlar)
BAŞKAN – Teşekkür
ediyorum.
OKTAY VURAL
(İzmir) – Karar yeter sayısı istiyorum.
BAŞKAN – Önergeyi
oylarınıza sunuyorum, karar yeter sayısı arayacağım: Kabul edenler… Kabul
etmeyenler… Sayın milletvekilleri, karar yeter sayısı yoktur.
Birleşime beş
dakika ara veriyorum.
Kapanma Saati: 01.56

ONUNCU OTURUM
Açılma Saati: 02.03
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Yusuf COŞKUN
(Bingöl)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin Onuncu
Oturumunu açıyorum. 
Tasarının 5’inci
maddesi üzerinde İstanbul Milletvekili Sebahat Tuncel
ve arkadaşlarının önergesinin oylanmasında karar yeter sayısı bulunamamıştı.
Şimdi önergeyi tekrar oylarınıza sunacağım ve karar yeter sayısı arayacağım:
Kabul edenler… Kabul etmeyenler… Sayın milletvekilleri, karar yeter sayısı
vardır, önerge kabul edilmemiştir. 
526 sıra sayılı
Kanun Tasarısı’nın görüşmelerine devam edeceğiz. 
Komisyon ve Hükûmet yerinde. 
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan
Terörle Mücadele Kanunu ile Bazı Kanunlarda Değişiklik yapılmasına ilişkin
kanun tasarısının, beşinci maddesiyle eklenen son cümlenin madde metninden
çıkarılmasını arz ve teklif ederiz. 
 Rıdvan
Yalçın (Ordu) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan. 
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkanım. 
BAŞKAN – Önerge üzerinde söz isteyen Behiç Çelik, Mersin
Milletvekili. 
BEHİÇ ÇELİK
(Mersin) – Sayın Başkan, değerli milletvekilleri; söz konusu tasarının 5’inci maddesine
ilişkin verilen önerge üzerinde söz aldım. Bu vesileyle hepinizi saygılarımla
selamlıyorum. 
Şimdi, değerli
arkadaşlar, karşımızda tasarı metnine baktığımız zaman maddeleri itibarıyla
yine bir AKP yasa yapma klasiğiyle karşı karşıyayız. Toplantı ve Gösteri
Yürüyüşleri Kanunu’ndan Terörle Mücadele Kanunu’na ve 4675’e, 5237 sayılı
Kanun’a, 5271 sayılı Yasa’ya ve 5275’e kadar uzanan altı yasanın ilgili
maddelerini değiştiren “Taş Atan Çocuklar”
başlığı altında gelen bir torba kanun, temel kanun olarak görüşülüyor.
Böyle yasa yapma tekniği olur mu arkadaşlar? Baştan sona içeriksiz, mantıksız
ve tutarsız bir metinle karşı karşıyayız. 
Türkiye’de,
Anayasa’nın 2’nci maddesinde ifade edilen hukuk devleti ilkesi burada da
çiğneniyor. Anayasa’ya aykırılık söz konusu değil ama burada hukuk, hukuka
yasalar ne kadar yakın konulabilirse, çıkartılabilirse o ölçüde toplumsal,
beşerî vicdanda makes bulur, yankı bulur. Ancak bu olmamakta. Özellikle mali mevzuatta da bunu AKP yapmakta. Siyasal
iktidarın Türkiye Büyük Millet Meclisine bu dayatmasını hiçbirimizin kabul
etmemesi ve buna direnmemiz gerekir aslında. Ama İktidar
Partisi Grubunun, Hükûmetin dayatması karşısında
direnememesi bu tür yasaları ne yazık ki yüce Meclisten çıkartıyor ve bu da
Türkiye’de istikrarsızlığa sürekli kapı aralıyor ve istikrarsızlık içerisinde
bocalayan bir siyasal iktidar ve bugün maalesef grup konuşmalarında olduğu gibi
kendi seçmen tabanını kaybetmiş bir siyasal iktidar geliyor, bizim şehidimiz
olan Mustafa Pehlivanoğlu’ndan -rahmetliden- medet
umar hâle geliyor. (AK PARTİ sıralarından gürültüler) Yazık, çok yazık,
içler acısı bir durum. 
NURETTİN AKMAN
(Çankırı) – Böyle mi değerlendiriyorsunuz? 
BEHİÇ ÇELİK
(Devamla) – Evet, evet öyle değerlendiriyoruz. 
NURETTİN AKMAN (Çankırı) – Hepimizin şehidi.
BEHİÇ ÇELİK
(Devamla) – Değerli arkadaşlar, komutan, bak, siz komutansınız, şimdi
konuşmayın.
NURETTİN AKMAN (Çankırı) – Şehit, hepimizin şehidi. 
BEHİÇ ÇELİK
(Devamla) – O zaman teşekkür ediyorum. Sizin gibi acaba kaç tanesi var böyle?
Burada Terörle
Mücadele Kanunu’nun maddesi değiştiriliyor ama Terörle Mücadele Kanunu’nun
8’inci maddesini kaldırıyorsunuz. Terörle Mücadele Kanunu bölücü propaganda
yapmayı yasaklarken siz bunu kaldırıyorsunuz. Şimdi açılım politikanızın, BOP
projesi kapsamında yapmış olduğunuz bu uygulamaların Türk milletini paramparça
edeceğini bilmiyor musunuz, hâlâ bunda niçin ısrar ediyorsunuz? Ve toplanıp
vicdanınıza seslenin ve oy aldığınız kitlelere gidin, sorun ve burada şu
kanaate ulaşacaksınız sorduğunuz zaman: Artık açılım politikaları iflas
etmiştir ve asla Türk milleti bunu kabul etmemiştir, etmeyecektir ve hesabını
bu ısrarı, bu dayatmaları yapanlardan en kısa sürede soracaktır. 
Terörle Mücadele
Yasası’nın 8’inci maddesini eğer gücünüz yetiyorsa getirin, hep birlikte kabul
edelim. Bu konuda sizin bir direnciniz söz konusu değil. Sayın Faruk Bal
yerinden yapmış olduğu konuşmada bir hatırlatmada bulundu. Bir hukukçu olarak
ne dedi? “Örtülü af niteliğindedir.” dedi. Bunu dikkate almanızı özellikle AKP
Grubuna öneriyorum, bunu lütfen dikkate alın ve kimleri affettiğinizi burada
sizlere hatırlatma durumunda değilim, bunu lütfen dikkate alınız. 
(Mikrofon
otomatik cihaz tarafından kapatıldı)
BAŞKAN – Buyurun.
BEHİÇ ÇELİK
(Devamla) – Sayın Başkan, teşekkür ediyorum.
5’inci maddeyle
ilgili uygulamayı aslında Habur teşrifatçılığı yapan
arkadaşlarınız fiilî uygulamayla başlatmıştı, şimdi yine geliyor. Aslında
devletin bir yönü de seremonidir. Devletin birtakım uygulamaları vardır.
Devletin en önemli erklerinden biri yargı olduğuna göre, infaz hâkimliğinin
tutuklu ve hükümlüleri makamına çağırarak ifade alma esasını bozmamak gerekir.
Şimdi burada bunu da deliyorsunuz. Böylece yasalarımız delik deşik edilerek
Türkiye’de hukuksuzluğun yeni bir temelini daha atıyorsunuz 5’inci maddeyle.
Bu, taş atan çocukları af değil. Ne yazık ki, çocukların ileride terörist
olmasına elverişli iklimi yaratacak uygulamaların kapısını yine aralıyorsunuz.
Bu duygularla,
hatadan dönmeyi sizlere salık verir, yüce Meclisi saygılarımla selamlıyorum.
Teşekkür ederim.
(MHP sıralarından alkışlar)
OKTAY VURAL
(İzmir) – Karar yeter sayısı…
BAŞKAN –
Arayacağım Sayın Vural.
Önergeyi
oylarınıza sunuyorum ancak işaret oylamasını elektronik cihazla yapacağım.
İki dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, karar yeter sayısı vardır, önerge kabul edilmemiştir. 
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan
526 sıra sayılı tasarının 5. maddesi ile eklenen fıkrada geçen “… talep edilen diğer…” ibaresinin madde metninden çıkartılarak
yerine “…istenen…” kelimesinin
yazılmasını arz ve teklif ederiz. 
 Ali
Rıza Öztürk (Mersin) ve arkadaşları 
BAŞKAN – Komisyon
önergeye katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkanım. 
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkanım. 
BAŞKAN – Önerge
üzerinde söz isteyen Ali Rıza Öztürk, Mersin
Milletvekili.
Buyurun. (CHP
sıralarından alkışlar) 
ALİ RIZA ÖZTÜRK
(Mersin) – Sayın Başkan, değerli milletvekilleri; hepinizi saygıyla
selamlıyorum. 
AKP İktidarı
nasıl ki teröre karşı mücadelede titrek, korkak, ürkek ve çekingen
davranıyorsa, demokrasinin geliştirilmesi, hak ve özgürlüklerin önünün açılması
konusundaki mücadelelerde de çekingen ve ürkek davranıyor. Eğer, AKP İktidarı,
gerçekten, kamuoyunda “taş atan çocuklar” olarak bilinen çocukların sorununun
demokrasi meselesi olduğuna inanıyor ise, gerçekten çocukların sorunlarının
çözülmesi konusunu siyasi propaganda malzemesi etmekten öte gerçekten
çözülmesini istiyor idiyse bu çocukların doğrudan sorunlu maddelere neşter
atmaktan korkmaması gerekirdi. 
Değerli
arkadaşlarım, bugün burada biz, gerçekten terörle mücadeleyi zaafa uğratacak
bir madde düzenlemesi düşüncesindeysek, eğer bu kuşkuya kapıldıysak bunu
yapmamamız gerekiyor. Oysa, ben, bu düzenlemenin
terörle mücadeleyi zaafa uğratacak, teröristlere hizmet edecek bir düzenleme
olduğunu düşünmüyorum ama AKP İktidarının kafasının karışık olduğunu düşünüyorum.

Şimdi, bakın, her
ne kadar Terörle Mücadele Kanunu’nun 7’nci maddesinin ikinci fıkrasının
çocuklar hakkında uygulanmayacağına ilişkin bir önerge getirilmiş ise de bu
önergenin tarihsel sürecine baktığımızda bu tasarının Türkiye Büyük Millet
Meclisine sevk edilmesinden itibaren bir sürü değişiklikler yapıldı. Yani
önergeyle kaldırılan madde komisyonda üç dört kez geldi gitti, geldi gitti,
geldi gitti! Bu gelgitler AKP’nin kafasındaki gelgitler! Yani AKP bir yandan bu
çocukların sorunlarını çözermiş gibi gözükerek mesaj vermek istiyor bu tarafa,
bir yandan da bu taraftan korkuyor. 
Değerli
arkadaşlarım, gerçekten bu mücadelede kararlıysanız bu sorunlara bir bütün
olarak bakmak durumundasınız. Sizin getirdiğiniz o Terörle Mücadele Kanunu’nun
7’nci maddesinin ikinci fıkrası sorunları çözmekten uzak. Bir kez daha tarihe
not düşmek adına söylüyorum: Bu çocukların sorunları Terörle Mücadele
Kanunu’nun 2, 5, 7/2 (a) ve (b) 9, 13, 17’nci maddeleri, Türk Ceza Kanunu’nun
314, 220/6, 220/7 ve 2911 sayılı Toplantı ve Gösteri Yürüyüşleri Kanunu’nun 23,
28, 32, 33’üncü maddeleriyle ilgilidir. Siz bu maddeleriyle ilgili bir
düzenleme yapmazsanız getirdiğiniz olay kısırdır değerli arkadaşlarım. Bugün,
gerçekten, Terörle Mücadele Kanunu terörle mücadeleyi bir kenara bırakmış,
demokrasi, özgürlük, hak, emek ve eşitlik mücadelesi veren insanları potansiyel
terörist olarak gören, halkla mücadele etme kanunu hâline gelmiştir. Bu kanunun
da düzeltilmesi gerekir. 
Biz Cumhuriyet
Halk Partisi olarak bu kanundaki tavrımızı, bu tasarının Komisyona ve Türkiye
Büyük Millet Meclisine sevkinden beri aynı kararlılık ve aynı çizgide
götürüyoruz. Biz burada değerli arkadaşlar neyi savunuyoruz? Biz şunu
savunuyoruz: Şimdi “Neyiniz varsa benim için feda edin. Hapisten çıktıktan
sonra çalışırım, size öderim. Kurtarın beni buradan. Ben niye buradayım? Benim
suçum yok. Kötü şeyler yaşıyorum burada, dayanamıyorum.” diyen Batmanlı Berivan’ın o hapishanede haksız yere yattığına
inandığımızdan dolayı, toplum vicdanını sızlatan, gerçekten hukuk devletinin
temelini oluşturan adalet duygusunu zedeleyen bu hukuk sisteminin
mevzuatımızdan sökülüp atılması için destek veriyoruz.
Gerçekten değerli
arkadaşlarım, on beş yaşındaki bu kız çocuğu alkollü ve ehliyetsiz olarak araç
kullansaydı yedi yıl dokuz ay hapis cezası almayacaktı. İşte Cumhuriyet Halk
Partisi…
(Mikrofon
otomatik cihaz tarafından kapatıldı)
SEBAHATTİN
KARAKELLE (Erzincan) – Vay be!
BAŞKAN – Lütfen
sözlerinizi tamamlayınız. 
ALİ RIZA ÖZTÜRK
(Devamla) – “Vay be”, “vıy be” diye bağırmakla bir
şey yapamazsın arkadaşım, otur bir kere dinlemesini öğren.
BAŞKAN – Sayın
milletvekilleri, lütfen…
ALİ RIZA ÖZTÜRK
(Devamla) – Biz burada konuşmalarımızı yapıyoruz, tarihe geçiyor. Bizim baştan
beri tutumumuz belli, AKP’nin tutumu da belli bu konuda. Siz ne yaptığınızın
farkında değilsiniz. Yani sen eğer kızdırmak istiyorsan beni, ben kızmayacağım,
hiç boşuna kızdırmaya çalışma. 
Değerli
arkadaşlar, demin de söyledim, demokrasi ve özgürlük mücadelesi gerçekten
korkusuz olmayı gerektirir, yürekli olmayı gerektirir, konjonktüre
göre davranmamayı gerektirir. Bu bir samimiyet, bir inanç meselesidir. 
Biz gerçekten
“Taş atan çocuklar ceza almasın.” demiyoruz ama bu cezanın çocukların yaptığı
eylemle orantılı olmasını, çocuğun yüksek yararını korurken, öbür taraftan da
bu çocuğun eylemine uygulanacak cezanın orantılı olmasını istiyoruz. Hâlâ daha
bu tasarıda, taş atmakla silah atmayı, silah bulundurmayı aynı kabul eden bir
siyasal anlayış devam ediyor ise bu konuda, çocukların sorunlarını çözme
konusunda samimi olunmadığını Yüce Meclisinize saygıyla sunmak isterim. (CHP
sıralarından alkışlar) 
Teşekkür ederim.
BAŞKAN – Teşekkür
ederim.
Önergeyi
oylarınıza sunuyorum…
III.- YOKLAMA
(MHP sıralarından
bir grup milletvekili ayağa kalktı) 
OKTAY VURAL
(İzmir) – Yoklama istiyoruz.
BAŞKAN – …ancak
bir yoklama talebi vardır, onu yerine getireceğim.
Sayın Vural,
Sayın Bal, Sayın Korkmaz, Sayın Yalçın, Sayın Paksoy,
Sayın Akkuş, Sayın Çelik, Sayın Akçay, Sayın Orhan, Sayın Taner, Sayın Asil,
Sayın Akcan, Sayın Yıldız, Sayın Varlı, Sayın Özensoy,
Sayın Tankut, Sayın Işık, Sayın Dağdaş,
Sayın Sipahi, Sayın Kaya.
Yoklama için üç
dakika süre veriyorum. 
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Terörle Mücadele Kanunu ile Bazı Kanunlarda Değişiklik
Yapılmasına Dair Kanun Tasarısı ile Samsun Milletvekili Osman Çakır’ın, Şırnak
Milletvekili Sevahir Bayındır’ın, Hakkari
Milletvekili Hamit Geylani’nin, İstanbul Milletvekili
Ayşe Jale Ağırbaş ve 2 Milletvekilinin; Mardin (Eski)
Milletvekili Ahmet Türk ve 20 Milletvekilinin, Bartın Milletvekili Yılmaz Tunç
ve Batman Milletvekili Mehmet Emin Ekmen’in Benzer
Mahiyetteki Kanun Teklifleri ile Adalet Komisyonu Raporu (1/775, 2/84, 2/407,
2/477, 2/508, 2/534, 2/711) (S. Sayısı: 526) (Devam) 
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi
Başkanlığına
1/775 esas
numaralı kanun tasarısının 5’inci maddesiyle değiştirilen 4675 sayılı kanunun
6’ncı maddesinin ikinci fıkrasının sonuna eklenen cümlede geçen “kararını
verir” ibaresinin “nihai kararını verir” olarak değiştirilmesini arz ve teklif
ederim. 
 Ayhan
Sefer Üstün
 Sakarya
BAŞKAN – Komisyon
önergeye katılıyor mu?
ANAYASA KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN – Hükûmet?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Bu önerge ile
kelime tashihi yapılarak ifadelerin daha açık olması amaçlanmıştır.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Tasarının 5’inci
maddesinin oylanmasında açık oylama yapılmasına dair bir önerge vardır.
Önergeyi okutup imza sahiplerin arayacağım.
Türkiye Büyük
Millet Meclisi Başkanlığına
5’inci madde
oylamasının açık oylama şeklinde yapılmasını arz ederiz.
Nevzat Korkmaz?
Burada.
Oktay Vural?
Burada.
Mustafa Enöz? Burada.
Şenol Bal?
Burada.
Faruk Bal? Yok.
ERKAN AKÇAY
(Manisa) – Takabbül ediyorum Sayın Başkan.
BAŞKAN – Sayın
Akçay takabbül etti.
Behiç Çelik?
Burada.
Kürşat Atılgan?
Burada.
Rıdvan Yalçın?
Burada.
Abdülkadir Akcan? Burada.
Beytullah Asil? Burada.
Recep Taner?
Burada.
Hasan Çalış? Yok.

Kim takabbül ediyor?
GÜRCAN DAĞDAŞ
(Kars) – Takabbül ediyorum Sayın Başkan.
BAŞKAN – Sayın Dağdaş takabbül etti.
Osman Çakır?
Burada.
Yılmaz Tankut? Burada.
Akif Akkuş?
Burada.
Hüseyin Yıldız?
Burada.
Alim Işık? Burada.
Osman Ertuğrul?
MUSTAFA KEMAL
CENGİZ (Çanakkale) – Takabbül ediyorum.
BAŞKAN – Sayın
Cengiz takabbül etti.
Necati Özensoy? Burada.
Muharrem Varlı?
Burada.
Açık oylamanın
şekli hakkında Genel Kurulun kararını alacağım.
Açık oylamanın
elektronik cihazla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
İki dakika süre
veriyorum.
(Elektronik
cihazla oylama yapıldı)
BAŞKAN - 526 sıra
sayılı Kanun Tasarısı’nın 5’inci maddesinin açık oylama sonucu: 

“Oy Sayısı :
222
Kabul :
199
Ret : 23 (x)

 Kâtip
Üye Kâtip
Üye
 Yusuf
Coşkun Bayram
Özçelik
 Bingöl Burdur”

Böylece 5’inci
madde kabul edilmiştir.
Sayın
milletvekilleri, birleşime on dakika ara veriyorum.
Kapanma Saati: 02.29

ON BİRİNCİ OTURUM
Açılma Saati: 02.40
BAŞKAN : Başkan Vekili Sadık YAKUT
KÂTİP ÜYELER: Yusuf COŞKUN (Bingöl), Bayram ÖZÇELİK
(Burdur)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin On
Birinci Oturumunu açıyorum. 
526 sıra sayılı
Kanun Tasarısı’nın görüşmelerine devam edeceğiz. 
Komisyon ve Hükûmet yerinde.
6’ncı madde
üzerinde dört adet önerge vardır.
Önergeleri geliş
sırasına göre okutup, aykırılıklarına göre işleme alacağım. 
T.B.M.M.
Başkanlığına
Görüşülmekte olan
526 sıra sayılı kanun tasarısının 6. maddesindeki son cümlesinde “yarısından
üçte ikisine kadar” ifadesinin madde metninden çıkartılıp yerine “üçte iki
oranında” ibaresinin yazılmasını arz ve teklif ederiz. 






Ali Rıza Öztürk


Turgut Dibek


Halil Ünlütepe







Mersin


Kırklareli


Afyonkarahisar







Ahmet Tan


Selçuk Ayhan


Ferit Mevlüt Aslanoğlu







İstanbul


İzmir


Malatya



Türkiye Büyük
Millet Meclisi Başkanlığına
1/775 esas
numaralı kanun tasarısının çerçeve 6 ncı maddesi ile
düzenlenen 5237 sayılı kanunun 79 uncu maddesine eklenen ikinci fıkrasının b) bendinde geçen “üçte ikisine” ibaresinin “dörtte üçüne”
olarak değiştirilmesini arz ve teklif ederim. 
 Ahmet
Aydın
 Adıyaman
Türkiye Büyük
Millet Meclisi Başkanlığına
Görüşülmekte olan 526 Sıra Sayılı Terörle Mücadele Kanunu ile Bazı
Kanunlarda Değişiklik Yapılmasına Dair Kanun Tasarısı’nın Çerçeve 6. Maddesi
ile düzenlenen 5237 Sayılı Türk Ceza Kanunu’nun 79. Maddesine eklenen 2.
Fıkranın son cümlesinde yer “verilecek ceza yarısından üçte ikisine kadar
artırılır” ibaresinin “verilecek ceza dörtte biri oranında artırılır” şeklinde
değiştirilmesini arz ve teklif ederiz. 






Bengi Yıldız


M. Nezir
  Karabaş


Hamit Geylani







Batman


Bitlis


Hakkâri







Nuri Yaman


Hasip Kaplan


Sırrı Sakık







Muş


Şırnak


Muş










Osman Özçelik













Siirt






TBMM Sayın
Başkanlığı’na
Görüşülmekte olan
526 sıra sayılı Kanun Tasarısının 6. maddesinin aşağıdaki şekilde
değiştirilmesini arz ve teklif ederiz. 
Madde 6.- Türk
Ceza Kanununun 79. maddesi aşağıdaki şekilde değiştirilmiştir. 
“Madde 79-(1)
Yasal olmayan yollardan; 
a) Bir yabancıyı
ülkeye sokan veya ülkede kalmasına imkân sağlayan, 
b) Türk vatandaşı
veya yabancının yurt dışına çıkmasına imkân sağlayan, 
Kişi, üç yıldan
sekiz yıla kadar hapis ve onbin güne kadar adli para
cezası ile cezalandırılır. 
(2) a) Suçun
doğrudan veya dolaylı olarak maddi menfaat elde etmek maksadıyla,
b) Bir örgütün
faaliyeti çerçevesinde işlenmesi, 
c) Suç
mağdurlarının hayatı bakımından bir tehlike oluşturması hâllerinde verilecek
ceza yarısından üçte ikisine kadar artırılır. 
(3) Bu suçun bir
tüzel kişinin faaliyeti çerçevesinde işlenmesi hâlinde, tüzel kişi hakkında
bunlara özgü güvenlik tedbirlerine hükmolunur. 






Rıdvan Yalçın


Oktay Vural


Abdülkadir Akcan







Ordu


İzmir


Afyonkarahisar







Faruk Bal


Şenol Bal


Hasan Çalış







Konya


İzmir


Karaman










Behiç Çelik













Mersin






BAŞKAN – Komisyon
önergeye katılıyor mu? 
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım. 
BAŞKAN – Hükûmet katılıyor mu? 
ADALET BAKANI
SADULLAH ERGİN (Hatay) – Katılmıyoruz Sayın Başkan. 
BAŞKAN – Önerge üzerinde söz isteyen Behiç Çelik, Mersin
Milletvekili. (MHP sıralarından alkışlar) 
BEHİÇ ÇELİK
(Mersin) – Sayın Başkan, değerli milletvekilleri; 526 sıra sayılı tasarının
6’ncı maddesine ilişkin verdiğimiz önerge üzerine söz aldım. Bu vesileyle,
hepinizi saygılarımla selamlıyorum. 
Değerli
milletvekilleri, Heredot’un “On Binlerin Göçü”nden
yaklaşık iki bin beş yüz yıl sonra insanlık farklı bir vakayla karşı karşıya.
Dünya, tok olan, refah içerisinde olan devletler ve onların toplumları ile
açlık ve yoksulluk içerisinde yaşayan kesimler arasında büyük bir katı çizginin
çizildiği bir çağı yaşamakta. Sanırım, iki bin beş yüzyıl sonra Heredot’un “On Binlerin Göçü”ne benzeyen ama bu sefer
milyonların göçünü yaratacak olan bir dünya gerçeğiyle karşı karşıyayız.
Burada sizlerin
dikkatini çekmek istediğim husus, aç insanların ülkesinden tok insanların ülkesine doğru karşı
konulamaz, engellenemez, her türlü yasal önleme rağmen akan kalabalıkların
gelecekte daha da artarak devam edeceği yönünde. Bu göç hareketi Afrika’dan
Avrupa’ya doğru, Asya’dan yine Avrupa’ya doğru ve transit bir ülke olarak
Anadolu söz konusu. 
Ülkemizin burada
oldukça önem arz ettiğini dikkatinize çekmek isterim. Zira,
burası bir geçiş ülkesi ve Türkiye’nin istikrarı, Türkiye’nin güvenliği,
aslında Avrupa’nın ve hatta örgütsel anlamda söylemek gerekirse Avrupa
Birliğinin güvenliğini de teşkil etmektedir. Ancak Avrupa Birliği, güven ve
istikrar artırıcı önlemleri Türkiye içinde, özellikle Türkiye içinde vurgu
yaparken, bu göç, olası göç hareketini, kitlesel göç hareketlerini Anadolu’nun
içerisinde hiç olmazsa durdurabilmek, mümkün ise Türkiye’nin sınırlarında durdurabilme çabasını özellikle
vurguluyorlar. 
Onun için, bizim
çevremizdeki terör olaylarını da bu kapsamda bazen değerlendiren kendi
içlerinde “think tank” merkezleri mevcut. Yani
önümüzdeki yıllar büyük stabilizasyonların olacağı, yani istikrarsızlığın
olacağı ve hatta devletler arasında
istikrarsızlaştırmaların daha da artırılarak, bunun devletler arasındaki
mücadelede farklı bir silah olarak kullanılabileceğini özellikle dikkatlerinize
sunmak isterim.
Onun için, 6’ncı
maddeyle ilgili yapılan düzenlemeyi bu bağlamda ele almak ve düşünmek de doğru
olsa gerek. 
Ancak, 5’inci
maddede yapmış olduğum konuşmada arz etmiş olduğum üzere, AKP’nin kanun yapma
tekniğinin yanlış zemine oturmuş olması burada 6’ncı maddede murat edilenin
gerçekleşmesinde de sıkıntıları bizzat ortaya çıkarabilmektedir. Onun için
AKP’yi burada özellikle kanun yapma tekniği açısından hakkaniyete, adalete, iyi
düşünmeye, sağlıklı düşünmeye özellikle davet ediyorum. 
Onun için 6’ncı maddedeki göç hareketlerini çok iyi tahlil ederek,
bilim adamlarıyla tartışarak bu tür hükümlerin dünya, insanlık için, Avrupa
için, Asya için ve özellikle kendi ülkemiz için bir istikrar unsuru hâline gelmesi
ve yeryüzünde açlara doğru tok olanların yardım etmesini sağlayıcı ve insanlık
için bazı idealleri içimizde taşıyor olmamız da sanıyorum önem arz etmektedir.
(Mikrofon
otomatik cihaz tarafından kapatıldı)
BAŞKAN – Buyurun.
BEHİÇ ÇELİK
(Devamla) – Değerli arkadaşlarım, ne yazık ki bu konularda kafa yormadan
yasalarımıza ceza hükümleri koyarak ya da mevcut hükümleri artırarak belli bir
sonuca gitme arzusu, asla bu hareketleri durdurmayacaktır, daha da
artıracaktır. Çünkü aç mutlaka tok olan tarafa doğru ve az gelişmiş olan
gelişmiş olana doğru akacaktır. Önemli olan az gelişmişin bulunduğu yerde
karnının doyması ve gelişmesini temin etmek ve Türkiye'nin bütün sınırlarını ve
çevresini güven ve istikrar koridoru hâline dönüştürmesini sağlamaktan geçtiğini
özellikle belirtmek isterim. 
Bu duygularla
hepinizi saygılarımla selamlıyorum. 
Teşekkür ederim.
(MHP sıralarından alkışlar) 
BAŞKAN – Teşekkür
ediyorum Sayın Çelik.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 526 Sıra Sayılı Terörle Mücadele Kanunu ile Bazı
Kanunlarda Değişiklik Yapılmasına Dair Kanun Tasarısı’nın Çerçeve 6. Maddesi
ile düzenlenen 5237 Sayılı Türk Ceza Kanunu’nun 79. Maddesine eklenen 2.
Fıkranın son cümlesinde yer “verilecek ceza yarısından üçte ikisine kadar
artırılır” ibaresinin “verilecek ceza dörtte biri oranında artırılır” şeklinde
değiştirilmesini arz ve teklif ederiz. 
 Bengi
Yıldız (Batman) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN – Önerge
üzerinde söz isteyen Osman Özçelik, Siirt
Milletvekili.
OSMAN ÖZÇELİK
(Siirt) – Sayın Başkan, sayın milletvekilleri; görüşmekte olduğumuz yasa
tasarısının 6’ncı maddesine ilişkin verdiğimiz önergeyle ilgili söz aldım.
Hepinizi saygıyla selamlıyorum.
Terörle Mücadele
Kanunu, bilindiği gibi, 1991 yılında yürürlüğe girmiş ancak daha sonra birçok
kez değişikliğe uğramıştır; 1992 yılında, 1995 yılında, 1999’da, 2003’te,
2006’da, 2007’de, 2008’de ve şimdi de 2010’da. Yani, bir yasanın, kısa metinli
bir yasanın bu kadar sık değişikliğe uğramasının nedeni, bu yasanın hukuka bir
türlü uydurulamamasıdır. En büyük değişiklikler de 2006 yılında yine AK PARTİ Hükûmeti döneminde yapılmış. 
Terörle Mücadele
Kanunu, 12 Eylül faşist askerî Anayasası’nın mantığıyla düzenlenmiş, insan hak
ve özgürlükleri yerine, insanların yaşam hakkı yerine, güvenliği yerine
devletin güvenliğini esas alan bir mantıkla düzenlenmiş ve yapılan
değişikliklerle giderek ağırlaştırılmıştır. Bu yasa, 2006’da yapılan
değişiklikten sonra da Cumhurbaşkanlığı tarafından da, ne yazık ki, onaylanarak
yürürlüğe girmiştir. 
Bakın, şu anda
görüşmekte olduğumuz tasarının Adalet Komisyonunun gerekçesinde aynen şöyle
deniyor: “Terörle mücadele kapsamında, çocuklarla ilgili sorun, özel
soruşturma, yargılama, cezalandırma ve infaz rejimleri getiren Terörle Mücadele
Kanununun kabul edildiği tarihten bu yana devam etmektedir. Ancak 2006 yılında
Terörle Mücadele Kanununda yapılan değişiklikle bu sorun daha belirgin hale
gelmiş ve hatta sorun daha da ağırlaşmıştır. Yapılması öngörülen değişiklikle
hatadan bir nebze de olsa geri dönüş olmasına rağmen yapılan değişiklik yeterli
değildir; bu değişikliklerin yanı sıra, Terörle Mücadele Kanununun 2, 5, 7 ve
17 nci maddelerinde ve Türk Ceza Kanununun 220 nci maddesinde de değişiklik yapılması gerekmektedir.” Bu
öngörülüyor, tavsiye ediliyor bu tasarının raporunda bile. Yani bu yasanın iler
tutar yanı yok. Bu yasanın bütünüyle yürürlükten kaldırılması hâlinde ancak
demokratikleşmeye bir adım atabiliriz. 
AK PARTİ
kamuoyunun, hukukçuların, basının, sivil toplum örgütlerinin, bilim
adamlarının, sanatçıların yoğun demokratik baskısı ve talebi üzerine artık,
mızrağın çuvala sığmadığını anlaması üzerine kısmi değişikliklerle bu yasayı
düzeltmeye çalışmaktadır ama mızrak hâlâ çuvala sığmış değil. 
Bakın, bu
Yasa’nın 2’nci maddesinin son fıkrası: “Terör örgütüne mensup olmasa dahi örgüt
adına suç işleyenler de terör suçlusu sayılır ve örgüt mensupları gibi
cezalandırılır.“ Dünyanın neresinde görülmüştür, terör örgütüne üye olmasa bile
terör örgütü üyesi gibi cezalandırılması dünyanın hangi hukukunda vardır? Ama
bu Yasa’da hâlâ bu devam ediyor ve terör örgütü üyesi olmadığı hâlde terör
örgütü üyesi gibi ceza alan binlerce insan şu anda cezaevinde yatmaktadır. 
Arkadaşlar,
burada çocuklar için terör suçlusu, suça itilmiş insanlar, çocuklar diye söz
edildi. Bu çocukların hiçbiri terör suçlusu değil, çocuklarımızın hiçbiri suça
itilmiş değil, eğer suça itilmişlerse, onlar suçlu değil; onlar, itirazı olan
çocuklar, onların itirazı, onlara dayatılan onursuz yaşama karşı bir itirazdır.
Onlar, sağlıklı bir konutta yaşamak istiyorlar. Onlar, ana dilinde eğitim
görmek istiyorlar. Onlar, özgür yaşamak istiyorlar. Kimliklerinin inkârına
karşı itirazları var. Suçlu değiller onlar. 
Filistin
çocukları ne kadar suçluysa onlar o kadar suçlu. Filistin çocukları ne kadar
özgürlük talebiyle ayaktalarsa onlar da o kadar haklı
itirazlarıyla ayaktalar. (AK PARTİ sıralarından gürültüler)
MURAT YILDIRIM
(Çorum) – Ne ilgisi var?
EYÜP AYAR
(Kocaeli) – Ne alakası var?
OSMAN ÖZÇELİK (Devamla)
- Başka hiçbir neden yok. Hiç kimse onları suça itmiyor.
Bakın,
gösterilerde, toplu gösterilerde, yürüyüşlerde tankla, topla, panzerle, gazla,
suyla saldırılmadığı zaman, hiçbir çocuk hiç kimseye taş atmıyor. “Nevroz”larda
ve diğer toplantılarda, 1 milyon insanın katıldığı toplantıda güvenlik
görevlileri o etkinliğe müdahale etmemesi hâlinde bir tek taş atma olayı yok. 
(Mikrofon
otomatik cihaz tarafından kapatıldı) 
BAŞKAN – Buyurun.
OSMAN ÖZÇELİK
(Devamla) – Buna karşın, taş attı diye çocuklar on yıl, on beş yıl
cezalandırıldı bugüne kadar. Umarım bundan sonra bu böyle olmaz. Ama bu
çocuklara panzerle, silahla saldıran ve -panzer altında onlarca çocuk can
vermişken- bu çocukların panzer altında ezilmesine neden olanlarla ilgili
elimde çok kabarık bir dosya var. Bunları okumaya fırsat yok. Çok sayıda çocuk
ölmüştür; polis kurşunuyla ölmüştür, panzer altında kalarak yaşamını
yitirmiştir. Bu kişiler hakkında ya dava açılmamakta ya da açılan davalarda
beraat kararı verilmektedir. 
Çocuklarımız
suçlu değil. Çocuklarımızın, onursuz yaşama itirazları var. Bunun böyle
olunması lazım.
Saygılar
sunuyorum. (DTP sıralarından alkışlar)
BAŞKAN – Teşekkür
ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
1/775 esas
numaralı kanun tasarısının çerçeve 6 ncı maddesi ile
düzenlenen 5237 sayılı kanunun 79 uncu maddesine eklenen ikinci fıkrasının (b)
bendinde geçen “üçte ikisine” ibaresinin “dörtte üçüne” olarak değiştirilmesini
arz ve teklif ederim. 
 Ahmet
Aydın 
 Adıyaman
BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe: Bu
önergeyle, verilen cezaların caydırıcı olması amaçlanmıştır. 
BAŞKAN –
Oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi
okutuyorum: 
T.B.M.M.
Başkanlığına
Görüşülmekte olan
526 sıra sayılı kanun tasarısının 6. maddesindeki son cümlesinde “yarısından
üçte ikisine kadar” ifadesinin madde metninden çıkartılıp yerine “üçte iki
oranında” ibaresinin yazılmasını arz ve teklif ederiz. 
 Ali
Rıza Öztürk (Mersin) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkanım.
BAŞKAN – Önerge
üzerinde söz isteyen Ali Rıza Öztürk, Mersin
Milletvekili.
ALİ RIZA ÖZTÜRK
(Mersin) – Sayın Başkan, değerli milletvekilleri; hepinizi saygıyla
selamlıyorum.
O önergeyi veriş
nedenimiz, suçun vasıf ve mahiyetine göre suçla orantılı olarak cezanın da
konulması ilkesine uygun olması idi. 
Değerli arkadaşlarım, taş atan çocukların sorunları olarak bilinen
bu çocukların sorunlarının elbette Güneydoğu ve Doğu Anadolu’da yaşanan açlık,
işsizlik, yokluk ve yoksullukla tabii ki bağlantısı vardır, tabii ki orada
bilinen, yaşanan Kürt sorunuyla da ilgisi vardır ama terörle mücadelenin
sürdürülebilir olması ne kadar gerekli ve önemli ise aynı şekilde demokrasi ve
özgürlüklerin de sürdürülebilir ve kalıcı olması o kadar önemlidir. Ya demokrasi ve özgürlük mücadelesi ya da terörle mücadele
dayatmasını bir çerçeveye sokamayız, ikisi birbirinin alternatifi değildir.
Elbette ki terörle mücadeleden hiçbir şekilde taviz verilmemelidir. Çünkü
aksini düşünürsek bu çocukların gerçekten terörün kaynağı olduğu gibi yanlış
bir düşünceye gideriz, onu da aşmamız gerektiğini düşünüyorum.
Değerli
arkadaşlarım, Türkiye'nin hızla demokratikleştirilmeye ve özgürleştirilmeye
ihtiyacı var. Demokratikleştiriliyormuş gibi gösterilmeye ihtiyacı yok.
Devletin demokratikleştirilmesi, bireyin özgürleştirilmesi bugün en acil
ihtiyaçlarımızdan birisidir. Devletin hukuku yerine yurttaşın hukukunu, bireyin
hukukunu yerleştirmek ve ona egemen kılmak yapmamız gereken asli işlerden
birisidir. 
Yine, hukuk
devleti ilkesinin güçlendirilmesi ve bu konuda hiçbir tarzda taviz verilmemesi
bu Meclisin en önemli görevlerinden birisidir. Bunun için öncelikle hukuk
devletinin geçmişinde pislik yığını ve bataklık gibi duran faili meçhul siyasi
cinayetlerin neden, nasıl ve kimler tarafından gerçekleştirildiğinin ortaya
çıkarılması ve bunun arkasındaki karanlık ilişkilerin aydınlatılması demokratik
hukuk devletinin olmazsa olmazıdır. Arkasında pislikler yığını taşıyarak
demokratik hukuk devletinden söz edemeyiz. 
Demokrasinin
gelişiminin önündeki diğer en büyük engellerden birisi ise hepimizin bildiği
gibi seçim barajıdır. Seçim barajı, demokrasinin gelişmesinin engelidir. Bu
Türkiye Büyük Millet Meclisi, adı üstünde Türkiye'nin Meclisidir. Türkiye’de
çeşitli siyasal düşüncelerden, çeşitli etnik kökenlerden insanlar yaşamaktadır;
bu Meclis Türkiye'nin mini bir modelidir, numunesidir. Dolayısıyla, ülkenin
doğusundan batısına, kuzeyinden güneyine kadar yaşayan herkesi ve her düşünceyi
Türkiye Büyük Millet Meclisinde temsil ettirmeye çalışmak demokrasinin
gelişmesine katkı koyar. Geçenlerde Adalet Bakanının bu konuda bir açıklaması
vardı, “Bu seçim barajıyla sürdürülebilir olması mümkün değildir, bu seçim
barajının değiştirilmesi gerekir.” demektedir.
Değerli
arkadaşlarım, ben de gerçekten demokrasinin hak ettiği seviyede olabilmesi için
bu seçim barajının yıkılması gerektiğini düşünüyorum. Seçim barajının
gölgesinde yaşayarak ya da seçim barajının içerisindeki sularda kulaç atarak
demokrasi mücadelesi vermek mümkün değildir. 
Bu seçim barajı
12 Eylül’ün çocuğudur. 12 Eylül’e şiddetle karşı olduğunu belirten bir siyasal
anlayış “Demokrasi mücadelesi veriyorum.” derken, bir yandan da, 12 Eylül’ün
çocuğu olan bu seçim barajını besleyip büyütemez. Yüzde 10’cu bir anlayışla
artık gelinen noktada demokrasi mücadelesinin başarıya ulaşamayacağı
anlaşılmıştır. O nedenle, bu Parlamentonun yapması gereken en önemli konulardan
birisi, eğer gerçekten demokrasi konusunda bir samimiyet inancı var ise,
gerçekten samimiysek bu düşüncemizde, bu haksız barajın gerçekten yıkılması ya
da en azından makul, kabul edilebilir bir seviyeye çekilmesi artık bugün bir
zaruret hâline gelmiştir. 
(Mikrofon
otomatik cihaz tarafından kapatıldı) 
BAŞKAN – Lütfen
sözlerinizi tamamlayınız Sayın Öztürk. 
ALİ RIZA ÖZTÜRK
(Devamla) - Dün 12 Eylül’e aykırı düşen, 12 Eylül anlayışına aykırı düşen
partilerin Parlamentoya girmesini önlemek için getirilen bu baraj sistemi artık
12 Eylül’den otuz yıl sonraki Türkiye’ye yakışmamaktadır. Bugün 12 Eylül’e
karşı bir propagandayı dillerinden düşürmeyen AKP İktidarı, umuyorum ve
diliyorum ki, bu 12 Eylül’ün çocuğunu daha fazla besleyip büyütmez, bu çocuğu
beslemeden, büyütmeden haddini bildirir diye düşünüyorum. Seçim barajı
konusunda da gerçekten demokrasiye katkı sağlar. (BDP sıralarından alkışlar)
AKP’nin demokrasi konusunda samimi olup olmadığının en güzel göstergesi bu
seçim barajına cevap vermektir. (AKP sıralarından gürültüler)
Vallahi, oradan laf falan atmayın, benim cebimde taş var, ben taş atarım, tamam
mı!
Hepinize saygılar
ve sevgiler sunuyorum. (CHP ve BDP sıralarından alkışlar)
BAŞKAN – Teşekkür
ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Tasarının 6’ncı
maddesinin oylamasının açık oylama şeklinde yapılmasına dair önerge vardır.
Önergeyi okutup, imza sahiplerini arayacağım: 
Türkiye Büyük
Millet Meclisi Başkanlığına
6’ncı madde
oylamasının açık oylama şeklinde yapılmasını arz ederiz. 
Nevzat Korkmaz?
Burada. 
Şenol Bal?
Burada. 
Oktay Vural?
Burada. 
Akif Akkuş?
Burada. 
Rıdvan Yalçın?
Burada.
Erkan Akçay?
Burada. 
Osman Çakır?
Burada. 
Hüseyin Yıldız?
Burada. 
Recep Taner?
Burada. 
Muharrem Varlı?
Burada. 
Necati Özensoy? Burada.
Alim Işık? Burada. 
Gürcan Dağdaş? Burada. 
Hasan Özdemir?
Burada. 
Erdal Sipahi?
Burada. 
Atila Kaya? Burada. 
Akif Paksoy? Burada. 
Mustafa Enöz? Burada.
Mustafa Kemal
Cengiz? Burada. 
Açık oylamanın
şekli hakkında Genel Kurulun kararını alacağım. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir. 
İki dakika süre
veriyorum. 
(Elektronik
cihazla oylama yapıldı) 
BAŞKAN – Sayın
milletvekilleri, 526 sıra sayılı Kanun Tasarısı’nın 6’ncı maddesinin açık
oylama sonucu:
“Oy Sayısı :
223
Kabul :
201
Ret : 22 (x)
 Kâtip
Üye Kâtip
Üye
 Yusuf
Coşkun Bayram
Özçelik
 Bingöl Burdur”
 
Böylece 6’ncı
madde kabul edilmiştir.
7’nci madde
üzerinde üç adet önerge vardır; geliş sırasına göre okutup, aykırılıklarına
göre işleme alacağım:
Türkiye Büyük
Millet Meclisi Başkanlığına
526 sıra sayılı
TMK ile bazı kanunlarda değişiklik yapılmasına dair kanun tasarısının 7. mad-desiyle eklenen cümlenin başına “hakimin
hukuki sonuçlarını bildirmesine rağmen” kelimelerinin eklenmesini arz ve teklif
ederiz.






Rıdvan Yalçın


Oktay Vural


Hasan Çalış







Ordu


İzmir


Karaman







Nevzat Korkmaz


Atila Kaya


Mehmet Ekici







Isparta


İstanbul


Yozgat



Türkiye Büyük
Millet Meclisi Başkanlığına
1/775 esas
numaralı kanun tasarısının çerçeve 7 nci maddesi ile
düzenlenen 5271 sayılı kanunun 231 inci maddesinin altıncı fıkrasının sonuna
eklenen cümlede geçen “Sanığın kabul etmemesi hâlinde,” ibaresinin “Sanığın
iradesi kabul yönünde olmazsa,” olarak değiştirilmesini arz ve teklif ederim.
 Ali
Öztürk
 Konya
Türkiye Büyük
Millet Meclisi Başkanlığına
Görüşülmekte olan
526 Sıra Sayılı Terörle Mücadele Kanunu ile Bazı Kanunlarda Değişiklik
Yapılmasına dair Kanun Tasarısı’nın Çerçeve 7. Maddesi ile düzenlenen 5271
Sayılı Kanunun 231. Maddesinin 6. Fıkrasının sonuna eklenecek cümlenin
aşağıdaki şekilde değiştirilmesini arz ve teklif ederiz.
“Sanığın hükmün
açıklanmasının geri bırakılmasını kabul etmesi gerekir.”






Bengi Yıldız


M. Nezir
  Karabaş


Hamit Geylani







Batman


Bitlis


Hakkâri







Sırrı Sakık


Osman Özçelik


Hasip Kaplan







Muş


Siirt


Şırnak










Nuri Yaman













Muş






BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Madde ile CMK
231. Maddesinin 6. Fıkrasına uyum sağlanmaktadır.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
1/775 esas
numaralı kanun tasarısının çerçeve 7 nci maddesi ile
düzenlenen 5271 sayılı kanunun 231 inci maddesinin altıncı fıkrasının sonuna
eklenen cümlede geçen “Sanığın kabul etmemesi hâlinde,” ibaresinin “Sanığın
iradesi kabul yönünde olmazsa,” olarak değiştirilmesini arz ve teklif ederim.
 Ali
Öztürk
 Konya
BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Bu önerge ile, cümlenin daha açık olması amaçlanmıştır.
BAŞKAN –
Oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
526 sıra sayılı
TMK ile bazı kanunlarda değişiklik yapılmasına dair kanun tasarısının 7. mad-desiyle eklenen cümlenin başına “hakimin
hukuki sonuçlarını bildirmesine rağmen” kelimelerinin eklenmesini arz ve teklif
ederiz.
 Rıdvan
Yalçın (Ordu) ve arkadaşları
BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmamakta Sayın Başkan.
BAŞKAN – Hükûmet katılıyor mu?
ADALET BAKANI
SADULLAH ERGİN (Hatay) – Katılmıyoruz Sayın Başkan.
Önerge üzerinde
söz isteyen Atila Kaya, İstanbul Milletvekili. (MHP
sıralarından alkışlar)
ATİLA KAYA
(İstanbul) – Sayın Başkan, değerli milletvekilleri; görüşülmekte olan kanunun
7’nci maddesiyle ilgili vermiş olduğumuz önerge üzerine söz almış
bulunmaktayım. Yüce Meclisi saygıyla selamlıyorum. 
Değerli
milletvekilleri, her tür teknik düzenlemenin yapıcısı olan zihniyeti analiz
edebilmenin bu türden teknik düzenlemelerin anlaşılmasında kaçınılmaz bir
gereklilik olduğunu düşünüyorum. Bu itibarla, konuşmamda iktidarın dilinden
düşürmediği “terörden nemalanmak” söylemini göz önünde tutarak “AKP ayrılıkçı
terör sorununu neden çözemez?” sorusuna sahip oldukları zihniyeti analiz ederek
yanıt aramayı deneyeceğim. 
Yüzüm tüm Meclise
dönük ama sözlerim AKP’ye yöneliktir. İddiam açık ve yalındır: Sahip olduğunuz
zihniyeti muhafaza ettiğiniz sürece bu sorunu çözemezsiniz. Çözemezsiniz çünkü
sizin devlet, millet, adalet, hukuk, kültür ve siyaset anlayışlarınız çeyrek
asırdan uzun zamandır millî birliğimizi tehdit eden ayrılıkçı terör sorununu
çözmeye uygun değildir. Felsefi anlamda devlet kavrayışı, geleneğinize takılı
kalanlarınızda yoktur, liberalleşip yüzünü Batı’ya dönenlerinizde ise
sorunludur. Geleneğinizde devlet kavramıyla olan ilginiz, sultanların veya
halifelerin fazilet kıssalarının ötesine geçememiştir. Gömleklerinizi
çıkardıktan sonra bulduğunuz ise şirket olarak tasarlanmış bir devlet
anlayışıdır. Devleti şirket gibi görmek anlayışı en önemli ideolojik
göstergelerden biridir. Dünyada liberal züppeler bu anlayışı pompalamaya
başlayalı çok uzun zaman oldu. Türkiye’den de ne liberal iktidarlar geldi ve
geçti ama hakkınızı teslim etmek gerek, hiç birisi bu anlayışı sizin kadar
içselleştirip “Benim görevim ülkemi pazarlamaktır.” diye haykıramadı. 
Binlerce yıllık
tarihinde farklı kültür çevrelerinde, hatta medeniyet dairelerinde bulunmuş bir
milletin mensubuyuz. İlk günden bugüne kesintisizce izleyebileceğimiz yegâne
hat devlet geleneğimizdir. İşte, bu geleneğin taşıdığı devlet kavrayışına
yabancı kalıp da kâr-zarar hesaplarıyla devlet kavramına yönelmeye çalıştığınız
için bu sorunu çözemezsiniz. Millet kavrayışınız, millet kavramının özüne
aykırı olduğu için bu sorunu çözemezsiniz. Millet, tanımı gereği, her tür
etnik, dinî ve sınıfsal ayrımları aşkın ve mensuplarını aynı devlet ülküsünde
birleştiren bir kategoridir. Sizler, sanki devlet yokmuş gibi toplumu daha
küçük birimler hâlinde yapılandırmak istemekle mi millet bilincine hizmet
edebileceğinizi sanmaktasınız? İlericilik adına insanlığın geride bıraktığı
tarihsel aşamalara dönmeye çalıştığınızın farkında değil misiniz? Yoksa, amacınız tam da bu mudur? Öyle ya, daha düne kadar
ayrılıkçı terörün tehdit ettiği şey olan millet bilincinin sizin kitabınızdaki
karşılığı otuz altı etnik grup değil midir? Belli ki terörün sarsmak istediği
şey sizin için çok da önemli değildir. En azından gemilerinizden, villalarınızdan,
arazilerinizden, beş yıldızlı otel iftarlarınızdan, yedi yıldızlı
tatillerinizden daha önemli değildir. Kâr-zarar hesabı bakımından elbet önemi
vardır, nihayetinde sizin için bir iştir bu. 
Adalet
anlayışınız “bizden olanlar için” gibi bir esasa dayandığından dolayı bu sorunu
çözemezsiniz. Hukuk anlayışınız arzulanan amacın tersine hizmet eder olduğu
için bu sorunu çözemezsiniz. Kültür anlayışınız, dünyanızda Hektor
heykelinin ayaklarını bastığı yer kadar bir yer işgal edebildiği için bu sorunu
çözemezsiniz. Siyaset anlayışınız ahlakla sınırlandırılmamış bir zekânın Makyavelist yönelimlerince belirlendiği için bu sorunu
çözemezsiniz.
LÜTFİ ÇIRAKOĞLU
(Rize) – Ortaçağ kafası!
ATİLA KAYA
(Devamla) - Değerli milletvekilleri, bizim inancımıza göre siyaset, fitneyi
ortadan kaldırıp toplumsal barışı sağlamanın aracıdır. Oysa siz siyaseti fitne
yaratmanın aracı olarak kullanmaktasınız, bunu siz inkâr etmeye kalksanız da
söyleminiz ele vermektedir. 
AHMET YENİ
(Samsun) – Hadi oradan!
ATİLA KAYA
(Devamla) - Bu söylemin en sefil örneklerinden biri, Milliyetçi Hareket
Partisinin “terörden nemalananlar” ifadesine konu edilmeye kalkılmasıdır. Ne
çirkin bir üslup, ne vicdansız bir kasıttır bu. 
(Mikrofon
otomatik cihaz tarafından kapatıldı)
BAŞKAN – Sayın
Kaya, lütfen tamamlayınız.
ATİLA KAYA
(Devamla) – Sizler bu tavırlarla mı terörü bitirebileceğinizi sanıyorsunuz?
Adamlarınıza yazdırıp çizdiriyorsunuz “PKK referandumdan ‘hayır’ çıkması için
eylem yapıyor.” diye. Terörden nemalanmak bu değil midir? Bir yandan terörden
yakınırken öte yandan terörün ardında oldukları bilenen emperyal
güçlerden medet ummak, AKP İktidarını devam ettirebilmek için buna tevessül
etmek terörden nemalanmanın en üst seviyesi değil midir?
Şunu bilmelisiniz
ki terörün arkasındaki en büyük güç kapitalist emperyalizmdir. Bir yandan ona
ram olurken sonuçlarından kurtulmayı umamazsınız; ayrılıkçılığı çözemez, millet
bütünleşmesini ve devlete güveni, siyasete inancı sağlayamazsınız çünkü bu
teknik bir iş değil, bir zihniyet ve ruh meselesidir. Devleti ve milleti
önceleyen bu zihniyet ve bu ruh kendi geleneğinizde bulunmadığı gibi, sonradan
bünyenize kattığınız dönek Marksistlerde veya çakma liberallerde de bulunmaz.
(AK PARTİ sıralarından gürültüler)
(Mikrofon
otomatik cihaz tarafından kapatıldı)
LÜTFİ ÇIRAKOĞLU
(Rize) – Haydi tetikçi!
OKTAY VURAL
(İzmir) – Bitiriyor, bir dakika. 
RIDVAN YALÇIN
(Ordu) – Dinleyin be!
ATİLA KAYA
(Devamla) – Bu durumda, her şeye rağmen bu sorunun çözümüne katkı
sağlayabileceğinize milleti ikna etmek istiyorsanız yapabileceğiniz tek şeyi
yapın, açılımınızı da alın ve gidin. 
Yüce Meclisi
saygıyla selamlıyorum. (MHP sıralarından alkışlar, AK PARTİ sıralarından
gürültüler)
BAŞKAN – Teşekkür
ediyorum Sayın Kaya. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Tasarının 7’nci
maddesinin oylamasının açık oylama şeklinde yapılmasına dair önerge vardır.
Önergeyi okutup imza sahiplerini arayacağım:
Türkiye Büyük
Millet Meclisi Başkanlığına
7’nci madde
oylamasının açık oylama şeklinde yapılmasını arz ederiz.
Nevzat Korkmaz?
Burada.
Şenol Bal?
Burada.
Oktay Vural?
Burada.
Akif Akkuş?
Burada.
Rıdvan Yalçın?
Burada.
Erkan Akçay?
Burada.
Recep Taner?
Burada.
Hüseyin Yıldız?
Burada.
Osman Çakır?
Burada.
Muharrem Varlı?
Burada.
Necati Özensoy? Burada.
Alim ışık? Burada.
Gürcan Dağdaş? Burada.
Yılmaz Tankut? Burada.
Erdal Sipahi?
Burada.
Atila Kaya? Burada.
Mehmet Akif Paksoy? 
ABDÜLKADİR AKCAN
(Afyonkarahisar) – Tekeffül ediyorum.
BAŞKAN – Sayın
Cengiz? Burada.
Hasan Özdemir?
Burada.
Mustafa Enöz? Burada. 
Mustafa Kemal
Cengiz? Burada.
Açık oylamanın
şekli hakkında Genel Kurulun kararını alacağım.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler... Kabul etmeyenler... Kabul
edilmiştir. 
İki dakika süre veriyorum.
(Elektronik
cihazla oylama yapıldı) 
BAŞKAN – Sayın
milletvekilleri, 526 sıra sayılı Kanun Tasarısı’nın 7’nci maddesinin açık
oylama sonucu: 
“Oy Sayısı :
226
Kabul :
204
Ret : 21
Çekimser :
1 (x)
 Kâtip
Üye Kâtip
Üye
 Yusuf
Coşkun Bayram
Özçelik
 Bingöl Burdur”

Böylece 7’nci
madde kabul edilmiştir.
Birinci bölümde
yer alan maddelerin oylamaları tamamlanmıştır.
Sayın
milletvekilleri, birleşime on dakika ara veriyorum. 
Kapanma Saati: 03.23

ON İKİNCİ OTURUM
Açılma Saati: 03.30
BAŞKAN : Başkan Vekili Sadık YAKUT
KÂTİP ÜYELER: Yusuf COŞKUN (Bingöl), Bayram ÖZÇELİK
(Burdur)
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin On İkinci
Oturumunu açıyorum. 
526 sıra sayılı
Kanun Tasarısı’nın görüşmelerine devam edeceğiz. 
Komisyon ve Hükûmet yerinde.
İkinci bölüm
üzerinde Cumhuriyet Halk Partisi Grubu adına söz isteyen Halil Ünlütepe, Afyonkarahisar
Milletvekili.
OKTAY VURAL
(İzmir) – Sayın Başkan, önergemiz var orada.
BAŞKAN – Sayın
Vural, burada madde ve konu belli olmadığı için…
OKTAY VURAL
(İzmir) – Efendim, önerge verildiği andan itibaren kapalı oturum yapılır.
BAŞKAN – Sayın
Vural, şimdi 70’inci maddeyi okuduğumuzda “Türkiye Büyük Millet Meclisi Genel
Kurulu, Başbakanın veya bir bakanın veya bir siyasî parti grubunun…”
OKTAY VURAL (İzmir) – Bir siyasi parti grubu Milliyetçi Hareket
Partisi.
BAŞKAN – Evet.
“…yahut yirmi milletvekilinin yazılı istemi üzerine kapalı oturum yapabilir.”
Ama, konu olmadığı
için…
OKTAY VURAL
(İzmir) – Konu değil, işte gerekçesi var orada.
NURETTİN CANİKLİ
(Giresun) – Gerekçesi nedir?
OKTAY VURAL
(İzmir) – Evet, kapalı oturum şeyi alın siz.
BAŞKAN – Hayır,
gerekçesini belirterek müracaat ederseniz, yani ne için istiyorsunuz, onu
baştan belirtirseniz…
OKTAY VURAL
(İzmir) – Gerekçe kapalı oturumda açıklanır. Sayın Başkan, İç Tüzük’e göre
gerekçe kapalı oturumda açıklanır.
BAŞKAN – Neyi
istiyorsunuz kapalı oturumda görüşmek için? 
OKTAY VURAL
(İzmir) – Gerekçeyi kapalı oturumda açıklayacağız. Zaten, önerge verir vermez
yapılması gereken iş hemen kapalı oturuma geçeceksiniz, sonra gerekçeyi
açıklayacağız. Aksi takdirde…
HALİL ÜNLÜTEPE (Afyonkarahisar) – Evet, doğru.
BAŞKAN - Sayın
Vural, ikinci bölümün görüşmelerini mi kapalı oturumda görüşmek istiyorsunuz?
OKTAY VURAL (İzmir) – Evet.
Verildiği andan
itibaren… Kapalı oturum önergesini verdim. 
BAŞKAN –
Anlaşıldı da kapalı oturumda ne istiyorsunuz, neyin kapalı oturumda
görüşülmesini istiyorsunuz, onu soruyorum.
OKTAY VURAL
(İzmir) – Görüşmelerin kapalı oturum şeklinde yapılmasını istiyorum. Gayet
açık.
Böyle bir
nezaketsizlik olur mu?
Kapalı oturum
şeyi alın...
HALİL ÜNLÜTEPE (Afyonkarahisar) – İlk defa Meclis bu duruma düştü. 
BAŞKAN – Sayın
milletvekilleri, lütfen… Her siyasi partinin kendi sorumluluğu ve kendisini
ilgilendirir.
MUHARREM VARLI
(Adana) - Biz sorumluluğumuzu biliyoruz.
BAŞKAN – Lütfen
ama...
Sayın
milletvekilleri, İç Tüzük’ün 70’inci maddesine göre verilmiş bir önerge vardır,
kapalı oturum istemine dair.
Önergeyi
okutuyorum:
Türkiye Büyük
Millet Meclisi Başkanlığına
İç Tüzük’ün
70’inci maddesine göre kapalı oturum yapılmasını arz ederim.
 Oktay
Vural 
 İzmir
 MHP
Grup Başkan Vekili
BAŞKAN - Kapalı
oturumda Genel Kurul salonunda bulunabilecek sayın üyeler dışındaki
dinleyicilerin ve görevlilerin dışarıya çıkmaları gerekmektedir.
Sayın idare
amirlerinden salonun boşaltılmasını temin etmesini rica ediyorum.
Yeminli
stenografların ve yeminli görevlilerin salonda kalmalarını oylarınıza
sunuyorum.
OKTAY VURAL
(İzmir) – Karar yeter sayısı istiyorum.
BAŞKAN – Kabul
edenler... Kabul etmeyenler... Karar yeter sayısı yoktur. 
Birleşime beş
dakika ara veriyorum.
Kapanma Saati: 03.35

ON ÜÇÜNCÜ OTURUM
Açılma Saati: 03.39
BAŞKAN : Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Yusuf COŞKUN
(Bingöl) 
BAŞKAN – Sayın
milletvekilleri, Türkiye Büyük Millet Meclisinin 137’nci Birleşiminin On Üçüncü
Oturumunu açıyorum. 
Kapalı oturuma
geçilmesine yönelik önergenin işlemi sırasındaki, yeminli stenografların ve
yeminli görevlilerin salonda kalmasına ilişkin oylamada karar yeter sayısı
bulunamamıştı. 
OKTAY VURAL
(İzmir) – Sayın Başkan… 
BAŞKAN – Bir
saniye Sayın Vural… 
OKTAY VURAL
(İzmir) – Hayır, işleminiz yanlış. 
Siz neyi
oyladınız? Stenograflarla ilgili…
BAŞKAN – Evet. 
OKTAY VURAL
(İzmir) – Stenograflarla ilgili husus kapalı oturumla ilgili önerge kabul
edildikten sonra oylanır. Dolayısıyla, usule aykırı bir işlem yapıyorsunuz. 
BAŞKAN – Hayır,
önce oylanıyor. Lütfen Sayın Vural... Önce oylanıyor. 
OKTAY VURAL (İzmir) – Hayır, hayır. 
Bakın bakalım. 
ALİ RIZA ÖZTÜRK
(Mersin) – Yanlış Sayın Başkan, yanlış. 
OKTAY VURAL
(İzmir) – Öyle bir şey olur mu? 
BAŞKAN – Şimdiye
kadar uygulama bu efendim, yapılan da bu. 
Şimdi oylamayı
tekrarlayacağım ve karar yeter sayısı arayacağım: Kabul edenler… Kabul
etmeyenler…
S. NEVZAT KORKMAZ
(Isparta) – Sayın Başkan, neyi oyluyorsunuz?
BAŞKAN – Karar
yeter sayısı yoktur. 
Bundan sonra da,
ara verilmiş olsa dahi karar yeter sayısı bulunamayacağı için, Sayıştayda boş bulunan üyelikler için seçim yapmak üzere,
alınan karar gereğince “Kanun Tasarı ve Teklifleri ile Komisyonlardan Gelen
Diğer İşler”i sırasıyla görüşmek için 21 Temmuz 2010
Çarşamba günü saat 14.00’te toplanmak üzere birleşimi kapatıyorum.
Kapanma Saati: 03.41




