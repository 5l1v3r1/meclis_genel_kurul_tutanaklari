



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

22’nci Birleşim
30 Aralık 2015 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adıyaman Milletvekili Adnan
Boynukara’nın, sözde özerklik ve öz yönetim iddialarına ilişkin gündem dışı
konuşması
2.- Diyarbakır Milletvekili Sibel
Yiğitalp’in, Diyarbakır ilinin sorunlarına ilişkin gündem dışı konuşması
3.- Ankara Milletvekili Aylin Nazlıaka’nın,
Atatürk’ün Ankara’ya gelişinin 96’ncı yıl dönümüne ilişkin gündem dışı
konuşması
IV.- SATAŞMALARA İLİŞKİN KONUŞMALAR
1.- İstanbul Milletvekili Mahmut Tanal’ın,
Adıyaman Milletvekili Adnan Boynukara’nın yaptığı gündem dışı konuşması
sırasında şahsına sataşması nedeniyle konuşması
2.- Diyarbakır Milletvekili Çağlar
Demirel’in, Adıyaman Milletvekili Adnan Boynukara’nın yaptığı gündem dışı
konuşması sırasında Halkların Demokratik Partisine sataşması nedeniyle
konuşması
3.- Manisa Milletvekili Erkan Akçay’ın,
Mardin Milletvekili Mithat Sancar’ın MHP grup önerisi üzerinde yaptığı
konuşması sırasında Milliyetçi Hareket Partisine sataşması nedeniyle konuşması
4.- Mersin Milletvekili Aytuğ Atıcı’nın,
Ardahan Milletvekili Orhan Atalay’ın MHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
5.- Diyarbakır Milletvekili İdris
Baluken’in, Antalya Milletvekili Ahmet Selim Yurdakul’un HDP grup önerisi
üzerinde yaptığı konuşması sırasında Halkların Demokratik Partisine sataşması
nedeniyle konuşması
6.- Manisa Milletvekili Erkan Akçay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
7.- Çanakkale Milletvekili Bülent Turan’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
8.- Diyarbakır Milletvekili İdris
Baluken’in, Manisa Milletvekili Erkan Akçay’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
9.- Manisa Milletvekili Erkan Akçay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
10.- Van Milletvekili Beşir Atalay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında şahsına sataşması nedeniyle konuşması
11.- Manisa Milletvekili Erkan Akçay’ın,
Van Milletvekili Beşir Atalay’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
12.- Diyarbakır Milletvekili İdris
Baluken’in, Konya Milletvekili Abdullah Ağralı’nın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
13.- Çanakkale Milletvekili Bülent
Turan’ın, Diyarbakır Milletvekili İdris Baluken’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
14.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
15.- Manisa Milletvekili Özgür Özel’in,
Konya Milletvekili Abdullah Ağralı’nın HDP grup önerisi üzerinde yaptığı
konuşması sırasında şahsına sataşması nedeniyle konuşması
16.- İstanbul Milletvekili Garo Paylan’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
17.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
18.- Van Milletvekili Beşir Atalay’ın,
Manisa Milletvekili Erkan Akçay’ın 12 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
19.- Çalışma ve Sosyal Güvenlik Bakanı
Süleyman Soylu’nun, Diyarbakır Milletvekili İdris Baluken’in 12 sıra sayılı
Kanun Teklifi’nin 11’inci maddesiyle ilgili önerge üzerinde yaptığı konuşması
sırasında şahsına sataşması nedeniyle konuşması
20.- Diyarbakır Milletvekili İdris
Baluken’in, Çalışma ve Sosyal Güvenlik Bakanı Süleyman Soylu’nun sataşma
nedeniyle yaptığı konuşması sırasında şahsına sataşması nedeniyle konuşması
V.- AÇIKLAMALAR
1.- Mersin Milletvekili Aytuğ Atıcı’nın,
2016 yılından beklentilerine ilişkin açıklaması
2.- Artvin Milletvekili Uğur
Bayraktutan’ın, Artvin ve Karadeniz Bölgesi’ndeki elektrik kesintileri
nedeniyle vatandaşın mağdur olduğuna ilişkin açıklaması
3.- İstanbul Milletvekili Mahmut Tanal’ın,
İstanbul Üsküdar’daki Validebağ Öğretmenevi’nin bulunduğu alanda elektriğin
olmadığına, Mecliste basın mensuplarına kulis yasağı getirilmesine ve basını
tehdit gören bu zihniyeti kınadığına ilişkin açıklaması
4.- Bursa Milletvekili Nurhayat Altaca
Kayışoğlu’nun, Bursa Osmangazi Belediyesine bağlı Hamitler Spor Tesislerinin
gençlerin uyuşturucu madde kullandığı yıkıntılara dönüştüğüne ve yasama üyeleri
ile halkın yeni yılını kutladığına ilişkin açıklaması
5.- İstanbul Milletvekili Barış
Yarkadaş’ın, Meclis Başkanlık Divanının gazetecilerin saat 20.00’den sonra
kulislere girmesini yasaklayan kararından vazgeçmesini talep ettiğine ve başta
Can Dündar ve Erdem Gül olmak üzere cezaevinde bulunan gazetecilerin yeni
yılını kutladığına ilişkin açıklaması
6.- Ordu Milletvekili Seyit Torun’un, Ordu
çevre yolu ile Ulubey-Gürgentepe-Gölköy yolunun ne zaman bitirileceğini
öğrenmek istediğine ilişkin açıklaması
7.- Ankara Milletvekili Şenal Sarıhan’ın,
Anayasa Mahkemesinin kararıyla, işkence ve kötü muamelenin adil yargılanma
hakkını ihlal ettiğinin altının bir kez daha çizilmiş olduğuna ve bebeklerin
annelerine kavuşacağı yeni bir yıl dilediğine ilişkin açıklaması
8.- Edirne Milletvekili Okan
Gaytancıoğlu’nun, AKP Hükûmetinin tarımda niteliksiz bir politika uyguladığına
ve kimyasal gübre fiyatlarındaki yüzde 18 KDV kaldırılmadığı için üreticilerin
gübre satın alamadığına ilişkin açıklaması
9.- Mersin Milletvekili Hüseyin Çamak’ın,
Akkuyu NGS şirketinin ilk ve orta öğretim öğrencilerine nükleer santrallerle
ilgili yaptığı sunum hakkında Millî Eğitim Bakanlığından bilgi almak istediğine
ilişkin açıklaması
10.- Giresun Milletvekili Bülent Yener
Bektaşoğlu’nun, 2016 yılının ülkemize ve dünyaya barış getirmesini arzu
ettiğine ve tehlikeli madde taşımacılığının standartlarını belirleyen ADR
uygulamasının 31 Aralıkta dolan süresinin uzatılması gerektiğine ilişkin
açıklaması
11.- Manisa Milletvekili Erkan Akçay’ın,
kar yağışının yoğun olduğu günlerde okulları tatil edilen çocukların ebeveynlerinden
birinin de idari izinli sayılması konusunda karar alıcılara gerekli talimatın
gönderilmesinde fayda olduğuna ilişkin açıklaması
12.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 12 sıra sayılı Kanun Teklifi’nin
10’uncu maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
13.- Manisa Milletvekili Erkan Akçay’ın,
İstanbul Milletvekili Garo Paylan’ın 12 sıra sayılı Kanun Teklifi’nin 10’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
14.- Manisa Milletvekili Erkan Akçay’ın,
2016 yılının hayırlı ve barış dolu bir yıl olmasını dilediklerine ve
milletvekilleri ile vatandaşların yeni yılını kutladıklarına ilişkin açıklaması
15.- Diyarbakır Milletvekili Çağlar
Demirel’in, 2016 yılının hayırlı ve barış dolu bir yıl olmasını dilediklerine
ve milletvekilleri ile vatandaşların yeni yılını kutladıklarına ilişkin
açıklaması
16.- İstanbul Milletvekili Engin Altay’ın,
2016 yılının hayırlı ve barış dolu bir yıl olmasını dilediklerine ve
milletvekilleri ile vatandaşların yeni yılını kutladıklarına ilişkin açıklaması
17.- Çanakkale Milletvekili Bülent
Turan’ın, 2016 yılının hayırlı ve barış dolu bir yıl olmasını dilediklerine ve
milletvekilleri ile vatandaşların yeni yılını kutladıklarına ilişkin açıklaması
VI.- BAŞKANLIĞIN GENEL KURULA SUNUŞLARI
A) Genel Görüşme Önergeleri
1.- CHP Grubu adına, Grup Başkan Vekili
Manisa Milletvekili Özgür Özel’in, 24’üncü Dönemde Manisa’nın Soma İlçesinde Meydana
Gelen Maden Kazalarının Araştırılarak Alınması Gereken İş Sağlığı ve İş
Güvenliği Tedbirlerinin Belirlenmesi Amacıyla Kurulan Meclis Araştırması
Komisyonu Raporu’nun tespit ve önerilerinin değerlendirilmesi, çözüm
önerilerinin tartışılması ve yol göstermesi amacıyla genel görüşme açılmasına
ilişkin önergesi (8/3)
B) Meclis Araştırması Önergeleri
1.- HDP Grubu adına, Grup Başkan Vekili
Diyarbakır Milletvekili İdris Baluken’in, engellilerin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/44)
2.- Diyarbakır Milletvekili Sibel Yiğitalp
ve 22 milletvekilinin, engellilerin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/45) 
VII.- ÖNERİLER
A) Siyasi Parti Grubu Önerileri
1.- MHP Grubunun, 16/12/2015 tarih ve 524
sayıyla İstanbul Milletvekili İzzet Ulvi Yönter ve arkadaşları tarafından,
Türkiye’deki üniversitelerde yıllardır süren yoğun yasa dışı PKK terör örgütü
yapılanmasıyla birlikte üniversitelerde devam eden terör eylemleri, üniversitelerdeki
PKK propagandasının engellenmemesi ve öğrenciler üzerinde baskı kurulması, pek
çok öğrencinin öğretim haklarının ve can güvenliklerinin tehdit altında olduğuna
dair üniversite yönetimlerine başvurularına rağmen üniversite yönetimlerinin ve
emniyet birimlerinin gerekli tedbirleri almaması sonucunda Türkiye’deki
üniversitelerde öğrencilerin PKK terör örgütü militanlarınca şehit edilmesiyle
de sonuçlanan sorunların araştırılarak alınması gereken önlemlerin belirlenmesi
amacıyla verilmiş olan Meclis araştırması önergesinin, Genel Kurulun 30 Aralık
2015 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
2.- HDP Grubunun, 9/12/2015 tarihinde
Hakkâri Milletvekili Selma Irmak ve arkadaşları tarafından, Hakkâri ilinde son
üç aylık dönemde gebe kadınlarda yaşanan düşük ve düşük tehlikesi vakalarındaki
artışın nedenlerinin tüm boyutlarıyla araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 30 Aralık 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Konya Milletvekili Halil Etyemez ile 13
Milletvekilinin; Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi ve Plan ve Bütçe Komisyonu Raporu
(2/272) (S. Sayısı: 12)
2.- Türkiye Cumhuriyeti Hükümeti ile Gabon
Cumhuriyeti Hükümeti Arasında Savunma Sanayi İşbirliği Anlaşmasının Onaylanmasının
Uygun Bulunduğuna Dair Kanun Tasarısı ile Millî Savunma Komisyonu ve Dışişleri
Komisyonu Raporları (1/304) (S. Sayısı: 3)
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, herkese hayırlı ve mutlu seneler dilediğine ilişkin konuşması


X.- OYLAMALAR
1.- (S. Sayısı: 12) Yükseköğretim Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin oylaması
2.- (S. Sayısı: 3) Türkiye Cumhuriyeti
Hükümeti ile Gabon Cumhuriyeti Hükümeti Arasında Savunma Sanayi İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
XI.- YAZILI SORULAR VE CEVAPLARI
1.- Antalya Milletvekili Çetin Osman
Budak’ın, Antalya’nın Kaş ilçesindeki bir alanın yapılaşmaya açılması için
niteliğinin değiştirildiği iddiasına ilişkin sorusu ve Gıda, Tarım ve
Hayvancılık Bakanı Faruk Çelik’in cevabı (7/246)
2.- Niğde Milletvekili Ömer Fethi Gürer’in,
Niğde’nin yatırımların teşvikinde kıstas tutulan IPARD Programında yer
almamasına ilişkin sorusu ve Gıda, Tarım ve Hayvancılık Bakanı Faruk Çelik’in
cevabı (7/247)
3.- İstanbul Milletvekili Mustafa Sezgin
Tanrıkulu’nun, tarım ve hayvancılık politikasına ilişkin sorusu ve Gıda, Tarım
ve Hayvancılık Bakanı Faruk Çelik’in cevabı (7/248)
4.- Malatya Milletvekili Veli Ağbaba’nın,
kayısı ürününün desteklenmesine ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/249)
5.- Edirne Milletvekili Okan
Gaytancıoğlu’nun, tarımsal destekler ve Bakanlık bünyesindeki makam araçlarına
ilişkin sorusu ve Gıda, Tarım ve Hayvancılık Bakanı Faruk Çelik’in cevabı
(7/250)
6.- İzmir Milletvekili Ahmet Kenan
Tanrıkulu’nun, alışveriş merkezlerinde yerli ürün satışında istenildiği iddia
edilen kayıt dışı ücretlere ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/252)
30 Aralık 2015 Çarşamba
BİRİNCİ OTURUM
Açılma Saati: 14.02
BAŞKAN: Başkan Vekili Ahmet AYDIN
KÂTİP ÜYELER:
Ömer SERDAR (Elâzığ), Özcan PURÇU (İzmir)
------0-----
BAŞKAN
– Türkiye Büyük Millet Meclisinin 22’nci Birleşimini açıyorum.
ÖZGÜR
ÖZEL (Manisa) – Tek tek sayıyoruz, 70 kişi var salonda. 
MAHMUT
TANAL (İstanbul) – 79 kişi şu anda var iktidar partisinde Sayın Başkan. Allah
rızası için bu sefer “Var.” deme. 
ÖZGÜR
ÖZEL (Manisa) – Sorun, kâtip üyeler baksın, yok efendim, yapalım elektronik.
Kâtip üyelere danışın. 
BAŞKAN
– Toplantı yeter sayısı vardır, görüşmelere başlıyoruz.
ÖZGÜR
ÖZEL (Manisa) – 80 kişiydi.
MAHMUT
TANAL (İstanbul) – Ettiğin yemin, Allah huzurunda yalan söylediğin açık ve net
belli oldu Başkan. Beni eğer ihraç edeceksen et. 
BAŞKAN
– Bak, geliyor. 
BÜLENT
TURAN (Çanakkale) – Var Sayın Başkan, var. 
MAHMUT
TANAL (İstanbul) – Şu anda Mecliste toplam 100 kişi yok. 
UĞUR
AYDEMİR (Manisa) – Ya, bir kere de itiraz etme, otur yerine. 
MAHMUT
TANAL (İstanbul) – Yani 184 kişinin olması gerekirken… Getirin, sayalım. Ben
milletvekilliğine varım. Burada şu anda 130 kişi varsa ben istifa
edeceğim. 
BAŞKAN
– Mahmut Bey, yoklama yaparsak çıkar bak, çıkar; istifa etmek zorunda kalırsın
ha!
MAHMUT
TANAL (İstanbul) – 130 kişi burada yok, 184 kişi lazım Mecliste toplanmak için.
Bu milletvekillerinin bu devlete 50 bin TL maliyeti var. Nerede bu
milletvekilleri? Sizden rica ediyorum, lütfen yani. 
YILMAZ
TUNÇ (Bartın) – Sayın Tanal, sizinkiler nerede?
BAŞKAN
– Teşekkürler Sayın Tanal. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, sözde özerklik ve öz yönetim iddiaları hakkında söz isteyen
Adıyaman Milletvekili Adnan Boynukara’ya aittir. 
Buyurun
Sayın Boynukara. (AK PARTİ sıralarından alkışlar)
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adıyaman Milletvekili Adnan
Boynukara’nın, sözde özerklik ve öz yönetim iddialarına ilişkin gündem dışı
konuşması
ADNAN
BOYNUKARA (Adıyaman) – Sayın Başkan, değerli milletvekilleri; bazı ilçelerde
PKK terör örgütü ve türevi olan unsurların başladığı hendek terörü devam
ediyor. 
Dünyanın
hiçbir demokratik ülkesinde yollara hendek kazamazsınız, kazarsanız gereği
yapılır. Kimileri bunu eylem olarak göstermek istese de yerkürenin her yerinde
bunun adı terördür. Her devlet, vatandaşının seyahat etme, sağlığa ve eğitime
erişme hakkını korumakla yani asayişi temin etmekle yükümlüdür. Bu nedenle,
sokağa çıkma yasağı bir sebep değil, sonuçtur. Sokağa çıkma yasağı terörün,
hendeklerin, yakılan kamu binalarının, yıkılan okulların, camilerin ve
insanlarımızın öldürülmesinin bir sonucudur. 
Değerli
milletvekilleri, 7 Haziran seçimlerinden sonra başlayan terör saldırıları
dikkatlice incelenirse PKK terör örgütü ve uzantılarının bildik yöntemlerin
aksine yeni bir taktik uyguladıkları görülür. Bu ise sivil vatandaşlar ile
kolluğu karşı karşıya getirme girişimidir. Sokakları, açtıkları hendeklerle,
döşedikleri patlayıcılarla ve ellerindeki silahlarla yaşanmaz kılanları doğru
tanımlamakta fayda var. Kimileri bunları “öfkeli gençler” olarak tanımlıyor,
kimileri “hendek kazan arkadaşlar” diyor, kimileri “kendini savunan çocuklar”
diyor, kimileri “Ellerinde ağır silah yok.” diyor. Kim ne derse desin bunlar
PKK terör örgütü ve türevi olan örgütlerin silahlı unsurlarıdır. “Öfkeli
gençler”, “hendek kazan arkadaşlar”, “kendilerini savunan çocuklar” gibi
tanımlamalar terörü ve teröristi masum gösterme girişimleridir.
Hendek
teröristleriyle ilgili konuşulan temel konulardan biri de ellerinde ağır
silahların olmadığı iddiasıdır. Bombaları, silahları bırakın bir kenara,
hendeğin kendisi tek başına bir terör olayıdır. Hendek kazmış, tuzaklamış,
içine su doldurmuş, elektrik vermiş; arkasından roketatar ve Kalaşnikoflarla
güvenlik güçlerine ateş açıyorsunuz ama “Ellerinde ağır silah yok.” diyoruz. 
“Ağır
silah” ne? Roketatar, Kalaşnikof… Bunların hangisi ağır silah değil? Dünyanın
neresinde bunları ağır silah olarak değerlendirmeyen yönetimler var.
Hafta
sonu bir öz yönetim ilanı gündeme geldi. Öz yönetimi ya da yerinden yönetimi
siyasal bir proje olarak ele almak, tartışmak ayrı, ilan etmek üzerinden konuyu
gündeme getirmek ayrı bir konudur. Hatırlarsanız, ilan etme eylemi bir buçuk
iki ay öncesinden başlanmış bir süreçti. Şu an yapılan ise bir
değerlendirmedir. Eğer amaç çözüm olsaydı, terör saldırıları üzerinden değil,
çatışmaların olmadığı bir atmosferde bu konu gündeme getirilir ve tartışılırdı.
Yönetim süreçlerine ilişkin değişiklik taleplerinin gündeme geleceği yer
Türkiye Büyük Millet Meclisidir. Konu Büyük Millet Meclisinde gündeme gelir,
tartışılır ve bir karara bağlanır ama bunun dışında bir yöntemle terör
üzerinden konu gündeme getirildiğinde bizim ona söyleyebileceğimiz çok söz
vardır.
On
beş yirmi yıldır doğu ve güneydoğuda bazı belediyeler HDP tarafından
yönetiliyor. Diyarbakır’da türkülere konu olmuş olan “Kırklar Dağı’nın düzü”ne
gökdelen diken bir anlayış, öz yönetim ilan ettikten sonra farklı ne yapacak?
Ziyaret de çarpacak…
ÖZGÜR
ÖZEL (Manisa) – AKP’den imar planı eleştirisi! Diyarbakır’a bir gökdelen
yapılmış onu eleştiriyor adam; İstanbul’un canına okudunuz be imar planı
değişikliğiyle.
ADNAN
BOYNUKARA (Devamla) – Diyarbakır’da gökdelen yapılmış, onu eleştirmiyorum, sit
alanına yapılmış bir alandan bahsediyorum. 
ÖZGÜR
ÖZEL (Manisa) – İstanbul’un canına okudunuz, onu söylüyoruz, onu. İstanbul’un
canına okudunuz.
HASAN
BASRİ KURT (Samsun) – Hepsi CHP’li belediyelerde... Nasıl geçti bir bakalım,
araştıralım, bakalım.
ÖZGÜR
ÖZEL (Manisa) – Doğru, hepsi CHP döneminde, evet, bravo!
HAYDAR
AKAR (Kocaeli) - Doğru söylüyorsunuz, doğru söylüyorsunuz!
ADNAN
BOYNUKARA (Devamla) – Ben sit alanına yapılmış bir şeyden bahsediyorum. Yasak
olmuş bir şeyi söylüyorum size.
BURCU
ÇELİK ÖZKAN (Muş) – Türkiye’nin en büyük kaçak binası İstanbul’dadır şu anda,
Ankara’da ve İstanbul’da. Topbaş’a sorun, Topbaş’a.
MAHMUT
TANAL (İstanbul) – Meclisin yeni binası yasak yerde yapıldı, Meclisin yeni
binası.
ÖZGÜR
ÖZEL (Manisa) – Helikopterle biz gezmiyoruz kupon arazilerin üzerinde.
ADNAN
BOYNUKARA (Devamla) – Değerli milletvekilleri, mezhepçi ve gerici sol akılla
yönetilen PKK’nın hendek, barikat, bomba, tuzak taktikleri direniş değil,
terördür. Peki, “Biz de direnişte ısrar ederiz.” diyenler tam olarak neyi
kastediyor? Dönüp sormak lazım: Siz mi kararlaştırdınız, siz mi yürütüyorsunuz
bu direnişi veya kendinizi onlarla özdeş mi görüyorsunuz? 
MAHMUT
TANAL (İstanbul) – Siz Adalet Bakanlığında görevliydiniz o dönem, o hendekler
açılırken.
ADNAN
BOYNUKARA (Devamla) – Beyefendi, buyurun, gelin konuşun. 
MAHMUT
TANAL (İstanbul) – Adalet Bakanlığında görevliydiniz siz o dönem, o hendekler
açılırken. 
ADNAN
BOYNUKARA (Devamla) – Buyurun, gelin konuşun.
BAŞKAN
– Arkadaşlar…
Sayın
Tanal, kürsüdeki hatibe müdahale etmeyelim lütfen.
MAHMUT
TANAL (İstanbul) – Adalet Bakanlığında görevliydi beyefendi o dönem.
BAŞKAN
– Sayın Tanal… 
ADNAN
BOYNUKARA (Devamla) – Tamam, ben…
(Mikrofon otomatik cihaz tarafından kapatıldı)
MAHMUT
TANAL (İstanbul) – Anladım, işte, o dönem Adalet Bakanlığında görevliydiniz,
niye görevinizi yapmadan geldiniz? 
BAŞKAN
- Sayın hatip konuşmasını sürdürsün, lütfen müdahale etmeyelim.
Buyurun
Sayın Boynukara, siz Genel Kurula hitap edin.
MAHMUT
TANAL (İstanbul) – Niye görevinizi yapmadınız? Siz iktidarda değil miydiniz?
Siz iktidardaydınız. Siz Bakanlıkta görevli değil miydiniz?
BAŞKAN
- Sayın Boynukara, siz devam edin, Genel Kurula hitap edin. 
Buyurun
Sayın Boynukara.
ADNAN
BOYNUKARA (Devamla) – Beyefendi, ben yeni bir milletvekiliyim, sataşmadan
anlamam.
MAHMUT
TANAL (İstanbul) – Anladım, Bakanlıkta görevli değil miydiniz, Adalet
Bakanlığında?
ADNAN
BOYNUKARA (Devamla) – Ben yeni bir milletvekiliyim, sataşmadan anlamam. 
MAHMUT
TANAL (İstanbul) – Nasıl? 
ADNAN
BOYNUKARA (Devamla) – Varsa söyleyeceğiniz bir şey direkt gelir burada
konuşursunuz. 
MAHMUT
TANAL (İstanbul) – Adalet Bakanlığında görevli değil miydiniz? 
BAŞKAN
– Sayın Tanal… Sayın Tanal, lütfen…
MAHMUT
TANAL (İstanbul) – Savcıları arıyordunuz, IŞİD’e silah gönderilirken MİT
personeline talimat veriyordunuz, savcıları tutukluyordunuz. Onu görüyorsunuz
da…
BÜLENT
TURAN (Çanakkale) – Sayın Başkan…
BAŞKAN
– Sayın Tanal, lütfen ama, olmuyor. Böyle bir usul yok Sayın Tanal. Lütfen
Sayın Tanal…
MAHMUT
TANAL (İstanbul) – Ama üstadım, doğrusu bu.
BAŞKAN
– Sayın Boynukara, siz cümlenizi tamamlayın.
ÖZGÜR
ÖZEL (Manisa) – Bir dakika ilave edin, bir dakika daha.
ADNAN
BOYNUKARA (Devamla) – Bir dakika ilave değil.
ÖZGÜR
ÖZEL (Manisa) – Hayır, hayır, süre bitti, tamamlasın diye verelim diyoruz.
BAŞKAN
– Sayın Boynukara, Genel Kurula hitap edin ve cümlenizi tamamlayın lütfen.
ADNAN
BOYNUKARA (Devamla) – Bu bir yöntem değil, bu doğru bir şey değil. 
BAŞKAN
– Sayın Boynukara, Genel Kurula hitap edin.
MAHMUT
TANAL (İstanbul) – Siz sorumluluktan kaçıyorsunuz değerli hatip.
BAŞKAN
- Sayın Tanal, lütfen… Lütfen Sayın Tanal…
ADNAN
BOYNUKARA (Devamla) – Ben sorumluluktan, görevden kaçmıyorum, tamam mı?
Görevlerimin ne olduğunu gayet iyi biliyorum, sizin bilmediğiniz kadar iyi
biliyorum ben, tamam mı? 
HAYDAR
AKAR (Kocaeli) – Ama bu bir sataşma. Bu bir sataşmadır, bak, yanlış yaptın.
ADNAN
BOYNUKARA (Devamla) - Bilmediğiniz kadar iyi biliyorum ben, görevimi ve
sorumluluğumu iyi biliyorum. Tekrarlayayım isterseniz? 
BÜLENT
YENER BEKTAŞOĞLU (Giresun) – İyi olur, iyi olur.
ADNAN
BOYNUKARA (Devamla) - Birileri çıkıp “Halk kendi kendini yönetecek.” diyor ama
halka ne istediğini sormuyorlar. Güya, kurtarılmış mahallelere el koyarak,
sokak başlarını zaptederek halk adına halka tahakküm ediyorlar. Özgür yaşamı
savunduklarını söylüyorlar ama halkın özgür seçimlerini tanımıyorlar. Bölge
üzerinde silahlı hâkimiyete aykırı seslerin ezildiği katı ve acımasız bir örgüt
diktası kurmaya çalışıyorlar. “Devrimci halk savaşı veriyoruz.” diyorlar, bir
terörist kalkışmayı…
(Mikrofon
otomatik cihaz tarafından kapatıldı) 
ADNAN
BOYNUKARA (Devamla) – Halkına katılmıyorlar. Ne yaptılarsa olmuyor, vatandaş
peşlerinden gitmiyor. Gerçek şu ki dilleri ne söylerse söylesin niyetleri ve
uygulamaları tam tersi.
Hepinizi
saygıyla selamlıyorum, Mahmut Tanal hariç! (AK PARTİ sıralarından alkışlar) 
BAŞKAN
– Teşekkürler Sayın Boynukara.
Gündem
dışı ikinci söz, Diyarbakır ilinin sorunları hakkında söz isteyen Diyarbakır
Milletvekili…
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun.
ÇAĞLAR
DEMİREL (Diyarbakır) – Sataşma var yani. 
BAŞKAN
– Niye?
ÇAĞLAR
DEMİREL (Diyarbakır) – Açık sataşma var. HDP’li belediyelerin…
MAHMUT
TANAL (İstanbul) – Sayın Başkanım…
BÜLENT
YENER BEKTAŞOĞLU (Giresun) – Sataşma var.
HAYDAR
AKAR (Kocaeli) – İsim vererek sataştı hem de.
BAŞKAN
– Bir saniye arkadaşlar, Çağlar Hanım’ı dinliyorum.
Sayın
Demirel, buyurun.
ÇAĞLAR
DEMİREL (Diyarbakır) – Grubumuza açıktan bir sataşma var. 
BAŞKAN
– Nedir?
ÇAĞLAR
DEMİREL (Diyarbakır) – HDP’li belediyelerin yapmış oldukları çalışmalara
ilişkin bir sataşma ifade etti Sayın Boynukara. 
BAŞKAN
– Ben HDP ismini zikrettiğini hiç duymadım.
ÇAĞLAR
DEMİREL (Diyarbakır) – Tutanaklara bakabilirsiniz. HDP tarafından
belediyelerin…
BAŞKAN
– Tamam Çağlar Hanım, ben tutanakları isteteyim, HDP’li belediyelerle ilgili
böyle bir sataşma varsa söz vereceğim.
ÇAĞLAR
DEMİREL (Diyarbakır) – Aynen, HDP belediyeleri üzerinden geçti, tutanaklara
bakabilirsiniz.
BAŞKAN
– Tamam, tutanakları isteteceğim, size söz vereceğim eğer sataşma varsa.
ÇAĞLAR
DEMİREL (Diyarbakır) – Tamam.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, buyurun.
ÖZGÜR
ÖZEL (Manisa) – Şu anda değil, hazır tutanakları getirtiyorsunuz, partimize
yönelik Genel Başkanımızın grup toplantısında ifade ettiği kelimeleri amacından
saptırarak, anlamını değiştirerek partimizin üzerine yüklemiştir, o konuda
cevap hakkı istiyoruz. Tutanaktan bakılabilir.
BAŞKAN
– Tutanaklara bakalım, ikinize de eğer uygun olursa ben söz vereceğim. 
MAHMUT
TANAL (İstanbul) – Sayın Başkan…
BAŞKAN
– Sayın Tanal, siz buyurun.
MAHMUT
TANAL (İstanbul) – Değerli Başkanım, teşekkür ederim.
Sayın
hatip konuşmasında, gayet rahat, benim adımı da zikrederek bana sataşmada
bulunmuştur.
BÜLENT
TURAN (Çanakkale) – Ne dedi Sayın Başkan?
BAŞKAN
– Ne dedi Sayın Tanal?
MAHMUT
TANAL (İstanbul) – Şunu söyledi: “Herkesi selamlıyorum, Mahmut Tanal hariç.”
(AK PARTİ sıralarından gülüşmeler)
BAŞKAN
– Sayın Tanal, bu bir sataşma değildir.
HAYDAR
AKAR (Kocaeli) – Sataşmadır.
ÖZGÜR
ÖZEL (Manisa) – Doğrudan sataşmadır.
BAŞKAN
– Peki, siz selamlayacak mısınız herkesi?
MAHMUT
TANAL (İstanbul) – Evet, tabii ki.
BAŞKAN
– Buyurun, iki dakika söz veriyorum. (CHP sıralarından alkışlar) 
IV.- SATAŞMALARA İLİŞKİN KONUŞMALAR
1.- İstanbul Milletvekili Mahmut Tanal’ın,
Adıyaman Milletvekili Adnan Boynukara’nın yaptığı gündem dışı konuşması
sırasında şahsına sataşması nedeniyle konuşması
MAHMUT
TANAL (İstanbul) – Değerli Başkanım, değerli milletvekilleri; herhangi bir
felsefe, herhangi bir düşünce, herhangi bir siyasi parti, herhangi bir mezhep,
herhangi bir din ayrımı yapmaksızın hepinizi saygıyla, hürmetle selamlıyorum.
(CHP sıralarından alkışlar)
Değerli
arkadaşlar, toplumlar, devletler küçülerek uygarlaşmazlar; toplumlar ve
devletler bölünerek, parçalanarak büyümezler. Biz, ancak bütünleşerek,
sevgiyle, saygıyla büyüyebiliriz, toplumu kucaklayabiliriz. 
Ben,
burada sayın hatibe şunu söyledim: Değerli Hatip, hendekler açıldığı zaman siz
o dönem Adalet Bakanlığında görevliydiniz. MİT tırları durdurulduğu zaman Adana
Cumhuriyet Başsavcısını o dönemin Adalet Bakanı, o dönemin müsteşarı arayıp
efendim “Bunları kayıtsız geçirin.” dediği zaman, MİT tırlarını kayıtsız
geçirmeye izin vermediği için o savcıları cezaevine attınız siz. Peki, 6-7 Ekim
olaylarında o barikatlar, o kanallar, o hendekler açılırken siz Adalet
Bakanlığındaydınız, bu iş için niye savcıları aramadınız, “Görevinizi yapın.”
demediniz? Bunu söylemek hakikaten demek ki sayın hatibe çok dokunmuş. Sayın
Hatip, ben burada kamu yararına bunu söylüyorum. Görevinizi hatırlattım, şahsi
anlamda bunu kişiselleştirmedim ama siz saygı duymazsanız ben yine size saygı
duyacağım. (CHP sıralarından alkışlar) Onun için, şunu yapmak lazım: Türkiye
Büyük Millet Meclisi öfke yeri değil, Türkiye Büyük Millet Meclisi ayrıştırma,
ötekileştirme yeri değil.
ADNAN
BOYNUKARA (Adıyaman) – Sataşma yeri de değil.
MAHMUT
TANAL (Devamla) – Türkiye Büyük Millet Meclisi Türkiye’ye örnek olması gereken
bir yer. Eğer, milletvekilleri bu durumda olursa halk ne yapar?
Ben
hepinizi saygıyla selamlıyorum. Herkesin, sizlerin ve tüm halkımızın yeni
yılını en içten duygularımla kutluyorum. 2016’nın ülkemize öfke değil; barış,
huzur ve mutluluk getirmesi dileğiyle saygılarımı sunuyorum. (CHP sıralarından
alkışlar)
BAŞKAN
– Sayın Tanal, teşekkür ediyorum.
Değerli
arkadaşlar, sayın milletvekilleri; evet, hepimizin burada milletvekili olarak,
bu milletin onurunu temsil eden temsilcileri olarak milletin onuruna uygun bir
şekilde mutlaka hareket etmemiz lazım ve bu Meclis çatısı altında verimli bir
çalışmayı sağlamamız lazım. 
Lütfen,
değerli arkadaşlar…
Mahmut
Bey, özellikle siz de, en çok konuşan vekillerden biri olarak mümkün mertebe de
söz hakkınızı kısıtlamıyoruz ama söz verilmediği zaman böyle, bu Meclisin
çalışma esaslarına uygun bir şekilde hareket ederseniz çok daha sağlıklı olur
diye düşünüyorum. 
Teşekkür
ediyorum. (AK PARTİ sıralarından alkışlar) 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Diyarbakır Milletvekili Sibel
Yiğitalp’in, Diyarbakır ilinin sorunlarına ilişkin gündem dışı konuşması
BAŞKAN
- Gündem dışı ikinci söz, Diyarbakır ilinin sorunları hakkında söz isteyen
Diyarbakır Milletvekili Sibel Yiğitalp’e aittir. 
Buyurun
Sayın Yiğitalp. (HDP sıralarından alkışlar) 
Süreniz
beş dakikadır. 
SİBEL
YİĞİTALP (Diyarbakır) – Sayın Başkan, sayın milletvekilleri, sevgili halkımız;
hepinizi saygıyla selamlıyorum. 
Öncelikle,
dört yıl önce Roboski’de katledilen 34 canımızı ve sokağa çıkma yasaklarında,
protestolarda, asker ve polis infazlarında katledilen canlarımızı saygıyla
selamlıyorum. 
Kürdistan-Amed’den
geliyorum. Binlerce yıla tanıklık etmiş surların, tarihî yerlerin havan
toplarıyla, tanklarla dövüldüğü, harap edildiği, yakıldığı, yıkıldığı yerden
geliyorum. Bu konuşmayı, belki biraz zihninizi ve kalp gözünüzü açar diye
yapıyorum. 
Konuşmama
sizi biraz geçmişe götürerek başlamak istiyorum. 
Dönemin
Başbakanı olan Cumhurbaşkanı Sayın Tayyip Erdoğan, 23 Kasım 2011 tarihinde
yaptığı konuşmada Dersim katliamından bahsetmişti. Şimdi, o konuşmadaki
cümlelerden “Dersim”i çıkarıp yerine Sur’u, Cizre’yi, Silopi’yi, bir bütün
kürdistanı koyalım. Aynen Sayın Erdoğan’ın dediği gibi, dört sene önce
kürdistanın adım adım çerçevesi çizilmiş, bahaneleri hazırlanmış bir operasyon
var. Çeşitli tarihlerde kürdistan raporları hazırlanıyor. Kürdistanda maalesef
büyük bir dram yaşanıyor. Havadan, karadan toplarla ve bombalarla kürdistanda
hareket eden her şey, çocuklar, kadınlar katlediliyor. Gördüğümüz, sadece yer
ismi değiştirildiğinde ortaya çıkan tarihsel gerçekliğin tüm çıplaklığıyla
devam etmekte olduğudur. Kınadığınız, adına özür dilediğiniz bu politikaların üzerinden
tam yetmiş yedi yıl geçti, tam yetmiş yedi yıl ve hâlen iktidarınız aynı
katliam planlarıyla devam etmektedir. Çökertme raporları ortaya tek tek
çıkmaktadır.
Değerli milletvekilleri, basında yer alan
raporlarda nelerin bahsedildiğini özellikle iki temayla size açıklayacağım:
Birincisi, raporda şöyle deniliyor: “Özel polis kuvvetleri ve özel askerî
komandolar eşliğinde ordu güçleri şehirleri kuşatarak mahallelere ve
yerleşkelere operasyonlar düzenleyecek. Ablukaya alınan yerleşkelerde yaşamsal
alanlar tahrip edilerek geri dönüş koşulları ortadan kaldırılacak.” Bu planı
bugün bilfiil uyguluyorsunuz. Bugün itibarıyla sokağa çıkma yasaklarında
Cizre’de ve Silopi’de on yedinci gün, Sur’da yirmi sekizinci gün, kürdistanın 7
kentinde, 20 ilçesinde onlarca mahalleyi kapsayacak şekilde 56 kez ilan edilen
sokağa çıkma yasağı toplamda iki yüz elli günü bulmuş durumda. Bu yasaklardan
toplam 1 milyon 300 binden fazla insan etkilendi. Okullar, hastaneler, kamu
daireleri kolluk kuvvetleri tarafından işgal edilerek karargâha çevrildi. Bunun
tek sebebi ise eşitlikçi, çoğulcu, birlikte yaşam temelinde olan demokratik
cumhuriyet isteğiydi, yani öz yönetimdi. 
Bakın, öz yönetim istemenin, kürdistan
halklarının, Türkiye halkları için istenilen öz yönetimin karşılığı, Türkiye'nin
devlet politikaları, şiddet politikaları üzerinden Kürt halkına uygulamış
olduğu resimler.
ERTAN AYDIN (Ankara) – Karşılığı hendek
kazmak mı?
SİBEL
YİĞİTALP (Devamla) – Bugün çekilen resimler bu. Turistik otelin, tarihî
yerlerin havadan bombalamalarla yapılan son hâli.
Aynı
katliam planında yapılacak bastırma operasyonlarında binlerce insanı imhadan,
yaralamaktan, tutuklamaktan ve zorla göç ettirmekten bahsediliyor. Tam da bu
plan uygulanarak ilan edilen sokağa çıkma yasaklarında bugüne kadar toplam 131
yurttaş yaşamını yitirdi, yüzlerce insan tutuklandı, binlercesi yaralandı.
Yerinden, yurdundan zorla göç ettirilen insan sayısı 300 binden fazla ve hâlen
sokağa çıkma yasağının olduğu yerlerde, Silopi, Cizre, Sur’da yirmi sekiz günde
tam 50 insan yaşamını yitirdi.
Şu
anda Şırnak’ta morgda soğutucularda defnedilmeyi bekleyen 17 cenaze var
arkadaşlar. İçlerinde, annesinin karnındayken vurulan 8 aylık bir bebek ve 3
aylık Miray bebek var. Kürdistan, etrafı kuşatılmış, yas tutulmayan bir
coğrafyaya dönüştürüldü. Nedeni… Öz yönetim istediği için. Sur’da 6’ncı kez
ilan edilen yasak bölge bugün 28’inci gününde, 12 kişi katledildi, tam sekiz
gündür sokakta bekleyen 2 cenaze var arkadaşlar, 2 cenazeden bahsediyoruz;
insan, insandan bahsediyoruz. Siyasi çözümün, barış talebinin tarihsel ve
evrensel haklılığıyla şu anda tanklarla çevrilmiş durumda. Sur artık
Suriye’dir, Sur artık Halep’tir, Sur hatta Saraybosna’dır.
NURETTİN
YAŞAR (Malatya) – Yapamayacaksınız, bunu yapamayacaksınız; Sur’u Suriye’ye
çeviremeyeceksiniz. 
SİBEL
YİĞİTALP (Devamla) – Bilmelisiniz ki, Surları en barbarca yöntemlerle,
yürütülen şiddet ve katliamlarla fethedemezsiniz.
NURETTİN
YAŞAR (Malatya) – Amacınız o, belli ama bunu yapamayacaksınız, Sur’u Suriye’ye
çeviremeyeceksiniz.
SİBEL
YİĞİTALP (Devamla) – Bilakis, Sur’un kalbini fethetmenin yolu barış
politikalarını esas alıp barıştırmak…
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – …başarıya ulaşmaktan geçer.
NURETTİN
YAŞAR (Malatya) – Yapamazsınız, onu yapamazsınız. Göreviniz o, biliyorum ama
yapamayacaksınız.
BURCU
ÇELİK ÖZKAN (Muş) – Suriye’ye çevirecek olan sizlersiniz, bizler değil.
NURETTİN
YAŞAR (Malatya) – Suriye’ye çeviremeyeceksiniz.
SİBEL
YİĞİTALP (Devamla) – Bugün sokağa çıkma yasaklarında, bakınız…
BAŞKAN
– Sayın Yiğitalp, süreniz dolmuştur, teşekkür ediyoruz.
SİBEL
YİĞİTALP (Devamla) – Son cümlelerim, tamamlıyorum.
BAŞKAN
– Sayın Yiğitalp, lütfen…
SİBEL
YİĞİTALP (Devamla) – Bu, öz yönetim talebine, Kürt halkına vermiş olduğunuz
cevaptır. (AK PARTİ sıralarından gürültüler) 
NURETTİN
YAŞAR (Malatya) – Bu istismar, istismar.
SİBEL
YİĞİTALP (Devamla) – Budur, sizin dediğiniz budur, bebekleri öldürmektir,
bebekleri öldürmektir.
BAŞKAN
– Sayın Yiğitalp, süreniz dolmuştur, teşekkürler.
AHMET
GÜNDOĞDU (Ankara) – Çocukları bari istismar etmeyin. Sırtınızı teröristlere
dayıyorsunuz, ondan sonra da istismar ediyorsunuz çocukları. 
SİBEL
YİĞİTALP (Devamla) – Terörist bebek öldürendir, sivil katliam yapandır. (HDP
sıralarından alkışlar) 
BAŞKAN
– Gündem dışı üçüncü söz, Atatürk’ün Ankara’ya gelişinin 96’ncı yıl dönümü
nedeniyle söz isteyen Ankara Milletvekili Aylin Nazlıaka’ya aittir.
Buyurun
Sayın Nazlıaka. (CHP sıralarından alkışlar) 
AHMET
GÜNDOĞDU (Ankara) – Önce sırtınızı millete dayayın, teröriste dayamayın. Teröristlere
sırtınızı dayamayın, öz yönetim olduğu her yerde öz operasyon olacak. Sanki
sütten çıkmış ak kaşıksınız.
ERTUĞRUL
KÜRKCÜ (İzmir) – Sakin ol, sakin olun, bir şey olmayacak. Korkma, bir şey
olmayacak.
AHMET
GÜNDOĞDU (Ankara) – Bu kadar da iftira atılmaz ki canım.
ERTUĞRUL
KÜRKCÜ (İzmir) – Halktan korkma ya, bir şey olmaz; ne korkuyorsun?
AHMET
GÜNDOĞDU (Ankara) – Halktan korkan sizsiniz, biz değiliz.
ERTUĞRUL
KÜRKCÜ (İzmir) – Korkma halktan, korkma.
AHMET
GÜNDOĞDU (Ankara) – Halktan korkan sizsiniz. Halka bağırdığınızın zekat
miktarını teröristlere bağırsanız sorun olmaz zaten.
ERTUĞRUL
KÜRKCÜ (İzmir) – Yürü haydi, çakal!
SİBEL
YİĞİTALP (Diyarbakır) – Cenazeler geldi diyorum cenazeler, hâlâ “terörist”
diyorsunuz bu insanlara. Bu mu sizin İslami anlayışınız, bu mu sizin
insanlığınız?
BAŞKAN
– Sayın milletvekilleri, kürsüde hatip var.
Buyurun
Sayın Nazlıaka.
Süreniz
beş dakikadır, başlatıyorum.
3.- Ankara Milletvekili Aylin Nazlıaka’nın,
Atatürk’ün Ankara’ya gelişinin 96’ncı yıl dönümüne ilişkin gündem dışı
konuşması
AYLİN
NAZLIAKA (Ankara) – Sayın Başkan, değerli milletvekilleri; Cumhuriyet Halk
Partisi adına gündem dışı söz almış bulunuyorum. Yüce heyeti saygıyla
selamlarım.
Değerli
arkadaşlar, bir ulusun kaderini değiştiren büyük günler, önemli olaylar vardır;
hatta bu önemli olaylar, bu büyük günler sadece o ulusun kaderini değiştirmekle
kalmaz, aynı zamanda dünya kaderini de değiştirir ve dünya üzerinde de büyük
bir iz bırakır. Özellikle içinde bulunduğumuz bu kritik günlerde bu önemli
günleri hatırlamanın çok daha özel olduğunu düşündüğüm için, bugün gündem dışı
söz almış bulunuyorum.
Değerli
arkadaşlar, bundan doksan altı yıl önce, bugünlerde Anadolu toprakları işgal
altındaydı. Halk büyük bir çaresizlik içindeydi, halk yılgındı, yoksuldu,
birçok şeyden mahrum bırakılmış durumdaydı. Gerçekten de havada müthiş bir
işgal kokusu vardı. İşte böylesine bir dönemde, bu kadar olumsuzlukların
yaşandığı, hissedildiği bir dönemde vatan sevgisiyle dolu olan yürekli
insanlardan oluşan bir grup bir araya gelmiş ve bu ülkede tekrar mücadele
ateşini yakmışlardı. Bundan tam doksan altı yıl önce, yani 27 Aralık 1919’da
Gazi Mustafa Kemal Atatürk Ankara’ya geldiğinde, bunun ete kemiğe bürünmüş
hâliyle karşılaştık değerli arkadaşlar. O gün Ulu Önder’i 700 kadar seğmen, 3 bin
kadar atlı karşıladı. (Gürültüler)
Sayın
Başkan, biraz müdahale etmek mümkün mü salondaki gürültüye. 
BAŞKAN
– Siz Genel Kurula hitap edin. 
Sayın
milletvekilleri, hatibi dinleyelim lütfen. 
AYLİN
NAZLIAKA (Devamla) – Ediyoruz elbette ama önemli günlerimizi hatırlamamız
gerçekten de gerekli özellikle şu dönemde. 
Ve
Atatürk geldiğinde onu bu coşkuyla karşılayan kalabalığı görünce arabasından
indi ve halka, onu karşılayan on binlerce kişiye sordu: “Niye zahmet ettiniz?
Neden geldiniz?” Çok kararlılıkla bir yanıt duydu, “Seni görmeye, bu vatan
uğruna ölmeye geldik.” dediler. Gazi Mustafa Kemal Atatürk tekrar sordu:
“Fikrinizde sabit misiniz?” Aldığı yanıt yine aynı tonlamayla ve aynı
kararlılıkla geldi, “Ant içeriz.” dediler. İşte, o gün içilen o ant, bu vatan
sevgisinin, bu mücadele aşkının, bu birlik beraberliğin de önemli bir
göstergesiydi değerli arkadaşlar. 
Bundan
doksan altı yıl önce Ankaralılar ne kadar vatan sevgisiyle dolu olduğunu
göstermişlerdi. Ben dilerdim ki daha sonrasında Ankara’nın da başkent olmasının
kapılarını açan bu önemli gün bu şehirde büyük bir coşkuyla kutlanılsın. İnanın
böyle bir olay başka bir ülkede yaşanılmış olsaydı bu konuda filmler çekilmiş
ve çok canlı kutlamalar yapılıyor olunurdu. Ama içinde bulunduğumuz dönemde
giderek daha sönük geçen 27 Aralıklara şahitlik ediyoruz, üzülerek söylüyorum
bunu. Ama çok da şaşırmamak lazım diye düşünüyorum çünkü cumhuriyeti reklam
arası olarak gören, devrimlerle kavgası olan, Atatürk Orman Çiftliği’nin parsel
parsel yok edilmesine seyirci kalan, bankaların genel merkezleri İstanbul’a
taşınırken buna hiç ses çıkarmayan iktidar mensuplarının, iktidar partisinin
milletvekillerinin bu konuda bir hassasiyet göstermesini beklemek herhâlde
fazlaca iyimser bir duruş olur. 
BÜLENT
TURAN (Çanakkale) – Teşekkürler!
AYLİN
NAZLIAKA (Devamla) – Ama özellikle şunu belirtmek istiyorum değerli arkadaşlar:
27 Aralık aynı zamanda bir ruhun temsilidir. Ankaralılar devrimcidir,
Ankaralılar inandıkları uğruna mücadele edenlerdir, Ankaralılar yüreği vatan
sevgisiyle dolu insanlardır. Onun için biz bu mücadele meşalesini her zaman
diri ve canlı tutacağız. Şunu unutmamamız gerekiyor: Bu kent, altında
bulunduğumuz bu çatı bu yiğit insanların mücadeleleri sayesinde sizlerin,
bizlerin varlık göstermesine imkân tanımıştır. Onun için hepimiz tarihimize,
kentimize, birliğimize, beraberliğimize, dayanışmamıza sahip çıkmak zorundayız.
Başkentimize sahip çıkmak zorundayız. Bu zihniyetle kavgalı olan, cumhuriyetle
kavgalı olan karanlık zihniyetleri bir an önce aydınlığa dönüştürmek
zorundayız. 
Ben
bu duygularla hepinizi selamlıyorum.
Teşekkürler.
(CHP sıralarından alkışlar)
BAŞKAN
– Teşekkür ediyorum Sayın Nazlıaka.
Gündeme
geçmeden önce, sisteme giren sayın milletvekilleri var. 60’a göre söz vermememe
rağmen, dün herhâlde “Yılın son günü olur.” dedik ama bugün herhâlde 2015
yılının son çalışma günü olacak. Dolayısıyla sisteme giren ilk 10 arkadaşıma
bir dakikalık yerinden söz vereceğim.
Sırasıyla
sisteme giren ilk 10 arkadaşımız: Sayın Atıcı, Sayın Öztürk, Sayın Bayraktutan,
Sayın Tanal, Sayın Kayışoğlu, Sayın Yarkadaş, Sayın Torun, Sayın Sarıhan, Sayın
Gaytancıoğlu Sayın Çakmak, Sayın Bektaşoğlu.
Evet,
Sayın Atıcı, buyurun.
V.- AÇIKLAMALAR
1.- Mersin Milletvekili Aytuğ Atıcı’nın,
2016 yılından beklentilerine ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, 2016 yılının gazetecilerin tutuklanmadığı, insanların adalet nöbeti
tutmak zorunda kalmadığı, yandaş basının yaratılmadığı, milletin anasına
küfredenlere ve yandaşa ihale verilmediği, bakanların ve milletvekillerinin
yolsuzluklara bulaşmadığı, Suriye’ye silah gönderilmesine göz yumulmadığı,
mezhep siyasetinin Hükûmet tarafından körüklenmediği, daha fazla ülkeyle düşman
olunmadığı, diktatörlüğe heveslenenler dâhil herkesin verdiği namus ve şeref
sözüne sadık kaldığı, oy uğruna kirli ve alçak bir iç savaşın körüklenmediği
bir yıl olmasını diliyorum. (CHP sıralarından alkışlar)
BAŞKAN
– Sayın Bayraktutan…
2.- Artvin Milletvekili Uğur
Bayraktutan’ın, Artvin ve Karadeniz Bölgesi’ndeki elektrik kesintileri
nedeniyle vatandaşın mağdur olduğuna ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, Artvin’de ve Karadeniz’de elektrik kesintileri o kadar büyük bir
mağduriyet hâline gelmiş ki vatandaşlar Elektrik Kesintileri ve Mağdurları
Platformu kurmuşlar. Bunların adına Borçka Akpınar Köyü’nden Osman Altun diye
bir yurttaşımızın yazdığı mektubun bir bölümünü paylaşmak istiyorum. 
Diyor
ki: “Uzun süredir devam eden elektrik kesintileri son altı aydır artık dayanılmaz
bir hâle gelmiştir. Karanlıkta bırakılmaktan dolayı eğitim ve öğretim
engellenmekte, elektronik eşyalar zarar görmekte, halkın sağlığı ve psikolojisi
bozulmaktadır. Miadı dolmuş, son kullanma tarihi gelmiş kırk yıllık elektrik
telleri ve ağaç direkleri kullanılmakta, elektrik kesintileri bazen üç gün,
bazen dört gün sürmektedir. Tellerin çürüdüğü, sürekli kopup eklendiği, ağaç
direklerinin yan yatıp tellerin yerlerde olduğu kontrol edildiğinde
görülecektir. Elektrik dağıtım şirketi, özellikle Artvin’de ÇEDAŞ, bu şekildeki
altyapı uygulamalarını ne yazık ki yapmamakta, vatandaşların mağduriyetine yol
açmaktadır. Bu, patlama noktasına gelmiştir…”
BAŞKAN
– Teşekkürler.
Sayın
Tanal…
3.- İstanbul Milletvekili Mahmut Tanal’ın,
İstanbul Üsküdar’daki Validebağ Öğretmenevi’nin bulunduğu alanda elektriğin
olmadığına, Mecliste basın mensuplarına kulis yasağı getirilmesine ve basını
tehdit gören bu zihniyeti kınadığına ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, Üsküdar ilçemizdeki Validebağ Öğretmenevi yeni yapıldı. Yalnız,
Validebağ Öğretmenevi’nin yapıldığı alanda elektrikler yanmıyor, vatandaş
hakikaten sıkıntı yaşıyor. İrtibata girildiğinde de orada trafo projesinin
olmadığı, bu sebepten dolayı AYEDAŞ’ın elektrik bağlamadığı söyleniyor.
Vatandaşın bu mağduriyetinin bir an önce giderilmesini talep ediyorum. 
İkinci
bir husus, Mecliste basın mensuplarına kulis yasağı getirilmiş ve “Basın
mensupları güvenliği tehdit ediyor.” deniliyor. Peki, kulislerde herkesin o kadar
danışmanı var, onlar tehdit etmiyor da basın mensupları mı tehdit ediyor? Ben
milletvekili danışmanlarının saldırısına uğrayan bir milletvekiliyim, bugüne
kadar basının saldırısına uğramadım. Basını tehdit gören bu zihniyeti
kınıyorum. Lütfen, bu kararınızdan vazgeçmenizi istirham ediyorum. 
Saygılarımı
sunuyorum. 
BAŞKAN
– Teşekkürler. 
Sayın
Kayışoğlu… 
4.- Bursa Milletvekili Nurhayat Altaca
Kayışoğlu’nun, Bursa Osmangazi Belediyesine bağlı Hamitler Spor Tesislerinin
gençlerin uyuşturucu madde kullandığı yıkıntılara dönüştüğüne ve yasama üyeleri
ile halkın yeni yılını kutladığına ilişkin açıklaması
NURHAYAT
ALTACA KAYIŞOĞLU (Bursa) – Teşekkürler Sayın Başkan. 
Bursa
Osmangazi Belediyesinin -Sayın Bakan dinleyebilir mi acaba- hudutları ve
yetkisi dâhilindeki Hamitler Spor Tesisleri, gençlerin spor yapması gereken bir
alan olması gerekirken gençlerin uyuşturucu madde kullandığı yıkıntılara
dönüşmüştür. Dilerlerse o korkunç fotoğrafları birazdan gösteririm. Mahalle
halkı, Hamitler merkezinin CHP kalesi olduğu gerekçesiyle buranın kaderine terk
edildiğini ve 260 lisanslı futbolcunun ortada kaldığını söylüyor. Spora da
yansıttığınız bu partizanlığa son verecek misiniz, yoksa spor yerine uyuşturucu
kullanımını mı tercih ediyorsunuz? 
Tüm
yasama üyeleri ve halkımızın yeni yılını da kutluyorum. 
Teşekkürler.

BAŞKAN
– Teşekkürler. 
Sayın
Yarkadaş…
5.- İstanbul Milletvekili Barış
Yarkadaş’ın, Meclis Başkanlık Divanının gazetecilerin saat 20.00’den sonra
kulislere girmesini yasaklayan kararından vazgeçmesini talep ettiğine ve başta
Can Dündar ve Erdem Gül olmak üzere cezaevinde bulunan gazetecilerin yeni
yılını kutladığına ilişkin açıklaması
BARIŞ
YARKADAŞ (İstanbul) – Sayın Başkan, Meclis Başkanlık Divanı gazetecilerin saat
20.00’den sonra kulislere girmesini yasaklamak istiyor. Gazetecilerin görev
yapmasını engellemek anlamına gelen bu karardan bir an önce vazgeçilmesini
talep ediyorum. Gazetecilerin görev yapmasını engellemenin sansür anlamına
geldiğini yeniden hatırlatmakta fayda görüyorum. Bu bağlamda, başta Can Dündar
ve Erdem Gül olmak üzere, cezaevinde bulunan 30 meslektaşımızın da yeni yılını
kutluyor, hepsini selamlıyor ve faşizme karşı mücadelelerinin yanında
olduğumuzu söylemek istiyorum. 
Teşekkür
ediyorum. 
BAŞKAN
– Sayın Torun…
6.- Ordu Milletvekili Seyit Torun’un, Ordu
çevre yolu ile Ulubey-Gürgentepe-Gölköy yolunun ne zaman bitirileceğini
öğrenmek istediğine ilişkin açıklaması
SEYİT
TORUN (Ordu) – Teşekkürler Sayın Başkan. 
19
kilometre olarak projelendirilen Ordu çevre yolu Ordu için çok büyük bir önem
taşımaktadır. İlimizin merkezinden bir günde geçen araç sayısı yaklaşık 60
bindir ve bu transit yolda şu anda TEDES uygulaması başlamıştır ve
vatandaşlarımızın geçişinde de bir hayli sorunlar yaşanmaktadır. Bu anlamda,
Ordu çevre yolunun bitiş tarihi 2014 yılı olarak belirtilmişti. Bu, 2016
yılında hâlâ bitirilemedi. Ne zaman bitirileceğini öğrenmek istiyoruz ve bu
TEDES uygulamasının daha da, biraz daha gevşetilmesini istiyoruz. 
Ordu-Topçam
ayrımı, Ulubey-Gürgentepe-Gölköy yolu şu anda mevcut hâliyle çok yavaş
ilerliyor. Bunun da bitiş tarihiyle ilgili bir tarih, takvim almak istiyoruz.
Ünye-Akkuş-Niksar, Kumru-Korgan yolunun da aynı şekilde projelendirilmesi devam
ediyor. Bu proje hakkında ve bitiriliş tarihi konusunda hâlâ bir bilgimiz yok.
Bu yollar Ordu için hayati önem taşımaktadır.
BAŞKAN
– Sayın Sarıhan…
7.- Ankara Milletvekili Şenal Sarıhan’ın,
Anayasa Mahkemesinin kararıyla, işkence ve kötü muamelenin adil yargılanma
hakkını ihlal ettiğinin altının bir kez daha çizilmiş olduğuna ve bebeklerin annelerine
kavuşacağı yeni bir yıl dilediğine ilişkin açıklaması
ŞENAL
SARIHAN (Ankara) – Değerli Başkan, Anayasa Mahkemesi, bu hafta gazetelere
yansıyan Müslüm Turfan başvurusu için vermiş olduğu kararla işkence ve kötü
muamelenin adil yargılanma hakkını ihlal ettiğinin altını bir kez daha çizmiş
oldu. Ülkemizde hâlâ işkencenin uygulanıyor oluşu karşısında bu yıl için âdeta
bir ödül niteliği, bir armağan niteliği taşıyan bu düzenlemeyle, bu kararla,
cezaevlerinde bulunan -172.409 kişi Sayın Bakanın açıklamalarına göre-
kişilerin önemli bir kısmının aynı nedenlerle cezalandırılmış olduğu, aynı
soruşturmalarla cezalandırılmış olduğu dikkate alınarak genel bir yargılamanın
yenilenmesine gitmek önümüzdeki yılı daha aydınlık, daha özgür ve daha demokrat
bir ortamda geçirebilmek için bir adım olur inancındayım. 
Küçük
bir ek de: Bugün çocuk ölüm sayısı 45’e yükseldi.
(Mikrofon
otomatik cihaz tarafından kapatıldı) 
ŞENAL
SARIHAN (Ankara) – Ayrıca, Ronahi bebek kırk dokuz günlük bir bebek, annesinden
uzakta. Bebeklerin annelerine kavuşacağı yeni bir yıl diliyorum.
Teşekkür
ederim.
BAŞKAN
– Teşekkürler.
Sayın
Gaytancıoğlu…
8.- Edirne Milletvekili Okan
Gaytancıoğlu’nun, AKP Hükûmetinin tarımda niteliksiz bir politika uyguladığına
ve kimyasal gübre fiyatlarındaki yüzde 18 KDV kaldırılmadığı için üreticilerin
gübre satın alamadığına ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
AKP
Hükûmeti tarımsal alanda niteliksiz bir politika uygulamaktadır. Cumhuriyet
Halk Partisinin “Tarımsal girdi maliyetleri çok yüksek. Bu nedenle üretici bir
ülke konumundan ithalatçı bir ülke olduk.” söylemlerinden etkilenerek ve bizim
seçim bildirgemizden kopya çekerek 1 Kasım seçimlerinde “Kimyasal gübre
fiyatlarında yüzde 18 KDV’yi kaldıracağız.” diye seçmenlerden oy toplamıştır,
kandırmıştır. Bu vaadini hâlen yerine getirmemiştir. Üreticilerimiz bugünlerde
azotlu gübre kullanmak zorundadır. Hiçbir üretici şu anda gübre satın
almamakta, fiyatların düşmesini beklemektedir. Bu konuyu bir an önce
çözümlemesi için Hükûmeti göreve davet ediyorum. 
Saygılar
sunuyorum.
BAŞKAN
– Sayın Çamak…
9.- Mersin Milletvekili Hüseyin Çamak’ın,
Akkuyu NGS şirketinin ilk ve orta öğretim öğrencilerine nükleer santrallerle
ilgili yaptığı sunum hakkında Millî Eğitim Bakanlığından bilgi almak istediğine
ilişkin açıklaması
HÜSEYİN
ÇAMAK (Mersin) – Sayın Başkan, Mersin Akkuyu NGS şirketi, Mersin halkının
tepkiyle karşıladığı, ilk ve orta eğitim öğrencilerine “Akkuyu Projesi ile
ilgili bilgilendirme” adı altında nükleer santraller hakkında sunum yapma
çalışmalarında bulunmaktadır. 
Sözü
edilen faaliyetlerin hukuki dayanağı nedir? Millî Eğitim Bakanlığının bilgisi
dâhilinde mi gerçekleşmektedir? 
Türkiye-Rusya
ile ikili ilişkilerde, kamuoyunun yakından bildiği, gerginlik yaşandığı bu
dönemde Rusya menşeli şirketin özellikle çocuklarımıza yönelik yaptığı
girişimlere izin verilmesinin gerekçesi nedir? 
Adı
“sunum”, “bilgilendirme” olmasına karşın, asıl görevi beyin yıkama olan bu tür
çalışmaların eğitim değeri bulunmakta mıdır? Bulunuyor ise neden ilgili okul
öğretmenleri tarafından verilmemektedir? 
Sözü
edilen sunum ve eğitimler Millî Eğitim Bakanlığı müfredatına uygun mudur? 
(Mikrofon
otomatik cihaz tarafından kapatıldı) 
HÜSEYİN
ÇAMAK (Mersin) – Sözü edilen eğitim çalışmalarında nükleerin çevreye, toplum
sağlığına zararları konusunda da eğitim verilmekte midir? 
Öğrencilerin
zorunlu olarak bilgilendirme eğitimlerine -şirketin Çamlıbel’de bulunan
bilgilendirme ofisine- yönlendirildiği iddiası doğru mudur? Doğru ise bunun
hukuki gerekçesi nedir?
Teşekkür
eder, tüm halkımızın yeni yılını kutlarım. 
BAŞKAN
– Teşekkürler Sayın Çamak.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları…
BÜLENT
YENER BEKTAŞOĞLU (Giresun) – Sayın Başkanım, ismim okundu da…
BAŞKAN
– Bektaşoğlu 11’inci sıradaymış, okumuş muyuz?
BÜLENT
YENER BEKTAŞOĞLU (Giresun) – Evet, okudunuz.
BAŞKAN
– Hadi bugünlük Sayın Bektaşoğlu’na da söz verelim.
Buyurun
Sayın Bektaşoğlu.
10.- Giresun Milletvekili Bülent Yener
Bektaşoğlu’nun, 2016 yılının ülkemize ve dünyaya barış getirmesini arzu
ettiğine ve tehlikeli madde taşımacılığının standartlarını belirleyen ADR
uygulamasının 31 Aralıkta dolan süresinin uzatılması gerektiğine ilişkin
açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan.
Ben
de 2016 yılının ülkemize, dünyamıza barış getirmesini gönülden arzu ediyorum. 
Ülkemizde tehlikeli madde taşımacılığının
ve naklinin daha güvenli yapılabilmesi amacıyla standartların belirlendiği ADR
uygulamasına geçiş için mevzuatta öngörülen süre 31 Aralıkta sona ermektedir.
Sürenin uzatılması aciliyet taşımaktadır. En önemli hususun insan sağlığı ve
çevre güvenliği olduğu muhakkak. Fakat ülkemizde mevcut tankerlerin henüz yüzde
20’sinin ADR Uygunluk Belgesi’ne sahip olduğu, diğerlerinin ADR standartlarına
dönüşümünün henüz yapılmadığı da bir gerçektir. Süre uzatımı yapılmadığı
takdirde sektörü büyük bir kriz ve mağduriyet beklemektedir. 
Dönüşümü yapacak TSE yetkili firma
sayısının yetersizliği de rekabet ortamına engel olmakta ve fiyatlarının
oldukça yüksek olmasına sebep olmaktadır. Sürenin uzatılması için mevzuat
değişikliği yanında, dönüşümü yapacak yetkili firma sayısının bir an önce
artırılması gerekmektedir.
Bilgilerinize arz olunur.
Teşekkür ediyorum.
BAŞKAN – Teşekkürler.
Şimdi Sayın Akçay’ın bir söz talebi
vardır.
Buyurun Sayın Akçay…
11.- Manisa Milletvekili Erkan Akçay’ın,
kar yağışının yoğun olduğu günlerde okulları tatil edilen çocukların
ebeveynlerinden birinin de idari izinli sayılması konusunda karar alıcılara
gerekli talimatın gönderilmesinde fayda olduğuna ilişkin açıklaması
ERKAN AKÇAY (Manisa) – Teşekkür ederim
Sayın Başkan.
Sayın Başkan, değerli milletvekilleri;
özellikle bu Genel Kurulun ilk saatlerinde, bu milletvekillerinin söz almaları
esnasında Hükûmetten nöbetçi bir bakanın bulunmamasından şikâyet ediyorduk
genellikle. Ama, bugün tesadüfen bir sayın bakan bulunmakla birlikte, yine
milletvekillerinin dinlenilmediğini görüyoruz. Sayın milletvekilleri tarafından
da meşgul edilmekte.
AYTUĞ ATICI (Mersin) – Hatta “abluka”
diyebiliriz.
ERKAN AKÇAY (Manisa) – Dolayısıyla,
yararlı, faydalı bir çalışma imkânı da olmamaktadır. Mesela, şimdi bunları
konuşurken sözümüzün duyulmadığını, dikkate alınmadığını da dile getiriyoruz.
AYTUĞ ATICI (Mersin) – Sayın Bakan
dinlemiyor Sayın Akçay.
ERKAN AKÇAY (Manisa) – Sayın Başkan, eğer
Sayın Bakanı ve sayın milletvekillerini uyarırsanız… Çünkü benim mesajım
Hükûmete olacak.
AYTUĞ ATICI (Mersin) – Sayın Bakan, eğer
konuşacaksanız dışarıda konuşun.
BAŞKAN – Sayın Akçay, siz Genel Kurula
hitap edin.
Sayın Bakan…
ERKAN AKÇAY (Manisa) – Efendim, ben Genel
Kurula hitap edeceğim fakat bunu Sayın Bakana… 
AYTUĞ ATICI (Mersin) – Arkadaşlar, şu
ablukayı bir çekin Allah aşkına ya!
BAŞKAN – Sayın milletvekilleri, lütfen…
Buyurun Sayın Akçay.
AYTUĞ ATICI (Mersin) – Ablukaya almışlar
Bakanı. Sayın Başkan, lütfen müdahale edin. Ayıptır ya!
BAŞKAN - Sayın Atıcı, lütfen…
ERKAN AKÇAY (Manisa) – Sayın Başkan,
teşekkür ediyorum.
Şimdi, benim bir önerim olacak Hükûmete.
Malumunuz kış ayları içerisindeyiz ve kış aylarında bu kar yağışlarının yoğun
olduğu dönemlerde başta ilköğretim okullarında okullar bir veya iki günlüğüne
valilikler tarafından veya zaman zaman Millî Eğitim Bakanlığının vaziyet
etmesiyle tatil edilmektedir. Gerek trafikte yaşanabilecek olumsuzluklar
gerekse birtakım riskleri bertaraf etmek için bu olumlu uygulamalar takdirle
yerine getiriliyor. Bu uygulama doğru olmakla birlikte, hiç tahmin edilmeyen
bazı ailevi mağduriyetler de oluyor. Şöyle: Bu, okulu tatil edilen çocukların
anne-babaları çalışan anne ve babalar da olabiliyor. Bilhassa çalışan anneler
bu defa çocuğuna nezaret etmek, çocuğuyla birlikte olmak durumunda. Annesinin
veya ebeveynlerinden birinin de bu okulların tatil edildiği gün idari izinli
sayılması için bu konuda yönetimlere, vilayetlere, bu karar alıcılara da
gerekli talimatın gönderilmesinde büyük fayda görüyorum. Yani bir mağduriyeti
önlemeye çalışırken bir başka mağduriyete de yol açmamak gerekir, bunu
öneriyorum, inşallah dikkate alınır.
Teşekkür
ederim. 
BAŞKAN
– Teşekkürler Sayın Akçay.
Sayın
Demirel, tutanakları istettim. 
Size
sataşmadan iki dakika söz veriyorum. 
Buyurun.

IV.- SATAŞMALARA İLİŞKİN KONUŞMALAR (Devam)
2.- Diyarbakır Milletvekili Çağlar
Demirel’in, Adıyaman Milletvekili Adnan Boynukara’nın yaptığı gündem dışı
konuşması sırasında Halkların Demokratik Partisine sataşması nedeniyle
konuşması
ÇAĞLAR
DEMİREL (Diyarbakır) – Teşekkürler Sayın Başkan.
Şimdi,
gerçekten, sanki bu kürsüde hiç şu ana kadar sözü geçmemiş, hiç konuşulmamış,
hiç anlatılmamış gibi bir ortam yaratılmaya çalışıldı. Oysa biz, bugün değil,
yıllardır bu kürsüde demokratik özerkliği, öz yönetimi, çözüm sürecini,
Dolmabahçe sürecini defalarca defalarca anlattık. Sanki hiç haberimiz yok gibi
ifade edilen, kullanılan söylemler var ve ortalığı daha fazla bulandırmaya
çalışan, çözüm süreci, yerel yönetimler, hepsini birbirine karıştıran bir
aktarım söz konusudur. 
Evet,
“DTK’nın hafta sonundaki deklarasyonu bugün değil, çatışmaların olmadığı
süreçte neden konuşulmadı?” diye ifade edildi. Çatışmaların olmadığı süreçten,
daha önceki süreçlerden başlayarak ifade edildi. Tam 2005 yılından beri bu
süreç tartışılıyor; çalıştaylarla, genel kurulda, yaşamın her alanında
ifade ediliyor. Yine, öz yönetim talebi bugün değil yıllardır ifade ediliyor
ama daha yeni, demokratik özerklik ve öz yönetimi ifade ettiğimizde sanki bu
çatışma süreci başladı da bunlar ifade edildi gibi algılanmasına, insanlarda
algı değişikliğini yaratmaya çalışıyorlar.
Ben
birkaç şey söyleyeceğim: Neden Dolmabahçe mutabakatına uyulmadı, bunun cevabını
vermek zorundaydı aslında. Bu çatışmaya nereden gelindi ve kim bu çatışmaları
başlattı, buna cevap verilmeliydi. Hendekler nasıl oluştu? Tam da bu sürecin,
aslında demokratik siyasetin hayata geçmemesinden sonra bir sonuç olarak ifade
edildi ve “Halk ne istiyor diye sorulsun.” dendi. Halk tam da direnişe cevap
vererek kendisini ifade ediyor. 
Halkın
ne istediği çok açık, net ortadadır. Ne istediğini öğrenmek isteyen gelir
benle, birlikte gideriz, halkın ne istediğini kendilerinden sorarız. 
Teşekkür
ediyoruz. (HDP sıralarından alkışlar)
AHMET
HAMDİ ÇAMLI (İstanbul) – Halk kendisine musallat olan terörü istemiyor, terörü.
BAŞKAN
– Teşekkürler Sayın Demirel.
Başkanlığın
Genel Kurula sunuşlarına geçiyoruz. 
Genel
görüşme açılmasına ilişkin bir, Meclis araştırması açılmasına ilişkin iki
önerge vardır; ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Genel Görüşme Önergeleri
1.- CHP Grubu adına, Grup Başkan Vekili
Manisa Milletvekili Özgür Özel’in, 24’üncü Dönemde Manisa’nın Soma İlçesinde
Meydana Gelen Maden Kazalarının Araştırılarak Alınması Gereken İş Sağlığı ve İş
Güvenliği Tedbirlerinin Belirlenmesi Amacıyla Kurulan Meclis Araştırması
Komisyonu Raporu’nun tespit ve önerilerinin değerlendirilmesi, çözüm
önerilerinin tartışılması ve yol göstermesi amacıyla genel görüşme açılmasına
ilişkin önergesi (8/3)
Türkiye Büyük Millet Meclisi Başkanlığına
13
Mayıs 2014 günü Manisa'nın Soma ilçesinde meydana gelen maden faciasında 301
madencimiz hayatını kaybetmiştir. TBMM'ye sunduğumuz Manisa'nın Soma
ilçesindeki maden ocaklarında meydana gelen iş kazalarının ve yaşanan ölümlerin
sorumluları ile nedenlerinin araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin 23 Ekim 2013
tarihli önergemiz 29 Nisan 2014 tarihli TBMM oturumunda görüşülmüş, ancak
reddedilmiştir. Bahsi geçen önergemizin reddinden sadece on dört gün sonra söz
konusu facia yaşanmıştır. Soma'da yaşadığımız faciadan önce kurulması kabul
edilmeyen Meclis araştırma komisyonu facia ertesinde tekrar gündeme gelmiş ve
21 Mayıs 2014 tarihinde yani faciadan sekiz gün sonra kurulabilmiş ve Komisyon
4 Haziran 2014'te çalışmalarına başlamıştır. Ancak, Komisyon çalışmaları devam
ederken 28 Ekim 2014 tarihinde yaşadığımız Ermenek faciası aslında Soma'dan hiç
ders almadığımızı da bir kez daha gün yüzüne çıkarmıştır.
Manisa'nın
Soma İlçesinde Meydana Gelen Maden Kazalarının Araştırılarak Alınması Gereken
İş Sağlığı ve İş Güvenliği Tedbirlerinin Belirlenmesi Amacıyla Kurulan Meclis Araştırması Komisyonu 4 Aralık 2014
tarihinde raporunu hazırlamış, rapor 680 sıra sayısıyla milletvekillerine
dağıtılmıştır.
Komisyon,
çalışmalarına ilişkin taslak raporunu hazırlamış ve nihai raporu yazma
aşamasına geçmişken 12 Kasım 2014 tarihinde Başbakan Davutoğlu bir iş güvenliği
paketi açıklamış ancak söz konusu pakette Komisyonun önerilerine yer
verilmemiştir.
24’üncü
Dönem yasama faaliyetleri sona ermiş ve komisyonun hazırladığı bu rapor TBMM'de
de gündeme alınmamıştır. 250 sayfalık muhalefet şerhimiz bir yana, 4 siyasi
partinin hiç değilse prensipte uzlaştığı 50 sayfalık çözüm önerileri bölümü
âdeta çöpe atılmış, ülkemiz maden kazaları konusunda bir kez daha kaderine terk
edilmiştir. 
Ancak
büyük bir toplumsal yasın üzerine kurulan, gerek maddi gerek manevi kaynak
harcadığımız, uzun mesailerle çalıştığımız, ölüm tehlikesini de göze alarak
facia alanına dahi indiğimiz ve siyasi sebep ve sonuçlar kısmını yetersiz
bulsak da yerinde tespit ve çözümlere de imza attığımızı düşündüğümüz bu
raporun Mecliste görüşülmemesi, raflarda kaderine terk edilecek olması anlamına
gelmemelidir. 26/02/2015 tarihinde TBMM tarafından ilgili Bakanlık ve kurumlara
gönderilmiş olan bu rapor TBMM Genel Kurulunda da ele alınmalıdır.
Bu
nedenle, 24’üncü Dönem Manisa'nın Soma İlçesinde Meydana Gelen Maden
Kazalarının Araştırılarak Alınması Gereken İş Sağlığı ve İş Güvenliği
Tedbirlerinin Belirlenmesi Amacıyla Kurulan Meclis Araştırması Komisyonu
Raporunun tespit ve önerilerinin değerlendirilmesi, çözüm önerilerinin
tartışılması ve yol göstermesi amacıyla Anayasa’nın 98’inci maddesi ve TBMM
İçtüzüğü’nün 101, 102 ve 103'üncü maddeleri gereğince Meclis genel görüşmesi
açılmasını arz ve teklif ederiz.
Özgür Özel
Manisa
CHP Grubu
Başkan Vekili
B) Meclis Araştırması Önergeleri
1.- HDP Grubu adına, Grup Başkan Vekili
Diyarbakır Milletvekili İdris Baluken’in, engellilerin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/44)
Türkiye Büyük Millet Meclisi Başkanlığına
Toplumun
önemli bir bölümünü oluşturan engelli yurttaşlarımızın karşılaştığı sorunların
çözülmesi, temel hak ve özgürlüklerinin yaşam bulması için köklü reformlara
ihtiyaç vardır. Eşitlik, erişilebilirlik, istihdam, sağlık ve eğitim alanları
başta olmak üzere engellilerin karşılaştığı tüm sorunların tespit edilmesi ve
bu sorunların çözülmesine yönelik kalıcı politikaların geliştirilmesi için
neler yapılması gerektiği yönünde Meclisin ve kamuoyunun bilgilendirilmesi
amacıyla Anayasa'nın 98'inci, İç Tüzük’ün 104'üncü ve 105'inci maddeleri gereğince
Meclis araştırması açılması için gereğini arz ve teklif ederiz.
İdris Baluken
HDP Grup Başkan Vekili
Gerekçe:

BM
İnsan Hakları Komisyonunun 5 Mart 1993 yılında aldığı bir kararla 3 Aralık günü
"Uluslararası Engelliler Günü" olarak ilan edilmiştir. Komisyon aynı
zamanda bu günün BM üyesi ülkeler tarafından, engellileri topluma kazandırma ve
insan haklarını tam ve eşit ölçüde sağlama amacıyla tanınması gerektiğini
istemiştir. Birleşmiş Milletlerce kabul edilen bu gün Türkiye tarafından da
kabul edilerek benimsenmiştir. Ancak yasal düzenlemeler ve uygulamalara
bakılınca günün kabul edilmesinden bu yana geçen yirmi iki yıllık süreçte
sorunların çözümü hususunda gerekli politikalar yeterince geliştirilmemiştir.
Türkiye
İstatistik Kurumu ve Özürlüler İdaresi Başkanlığı tarafından on üç yıl önce,
2002 tarihinde yapılan “Türkiye Engelliler Araştırması” sonuçlarına göre 8
milyon 431 bin 937 engelli vatandaş vardır. Geçtiğimiz bu on üç yıllık süreçte
bu hususta geniş kapsamlı bir çalışma olmaması nedeniyle sağlıklı verilere
ulaşılamamakta, bu durum da sorunun tespit edilmesi ve gerekli politikaların
oluşturulmasında sorunlara yol açmaktadır.
2002 tarihinde yapılan araştırmada sayıları 9 milyon
olarak tespit edilen engelli yurttaşlarımızın sorunlarının çözülmesi, temel hak
ve özgürlüklerinin yaşam bulması için köklü reformlara ihtiyaç vardır. Bu
sorunların en başında da erişilebilirlik gelmektedir. Haklar ve özgürlükler
ancak erişilebilir veya kullanılabilir olduklarında bir anlam taşımaktadır.
Engellilerin haklarının olduğundan söz etmek için de bunların engelliler
tarafından erişilebilir olması gerekmektedir. Bu nedenle tüm kamu alanlarının
engellilerin erişebileceği biçimde düzenlenmesi gerekmektedir. Şehirler, caddeler, sokaklar ve tüm bir kent alanı
engelliler için kolay erişilebilir şekilde düzenlenmelidir. Hastaneler,
okullar, üniversiteler, kamu hizmeti veren tüm kurumlar engellilerin hizmet
alabileceği şekilde tasarlanmalıdır.
Engellilerin
karşılaştığı önemli sorunlardan biri de istihdamdır. Türkiye'de her beş
engelliden yalnızca biri (yüzde 21,7) iş gücü piyasasında yer almaktadır. Erkek
engelliler için yüzde 32,2 ve kadın engelliler için ise yüzde 6,7 olan bu oran,
kentlerde yüzde 25,6 ve kırsal alanda yüzde 17,7'dir. Çalışabilir durumdaki
engellilerin iş gücünden ülke ekonomisinin yararlanmasını sağlayacak bir
istihdam politikası oluşturulmalı ve kararlılıkla uygulanmalıdır. Bu hususta
öncelikle kamu kurum ve kuruluşlarındaki engellilere ayrılan boş kadrolara
atamalar yapılmalıdır.
Anayasa’da
ve taraf olunan uluslararası sözleşmelerde engellilerin tüm temel haklar
açısından eşit olduğu vurgulanmaktadır fakat uygulamalara baktığımızda çok
ciddi eşitsizlikler vardır. Hatta engelliler temel hak ve özgürlüklerin
kullanılmasında birçok kez ayrımcı uygulamalara maruz kalmaktadırlar.
Engellilere yönelik bu gizli veya açık ayrımcılıkla etkin biçimde mücadele
edilmelidir. Engellilerin siyasetin karar mekanizmalarında daha fazla sayıda ve
etkili biçimde yer alabilmesi için gerekli koşullar yaratılmalıdır.
Engellilerin
karşılaştığı sorunlardan bir diğeri de eğitimde karşılaştıkları
eşitsizliklerdir. Engellilerin yüzde 21'i okuryazar değildir, sadece yüzde 7'si
lise, yüzde 2'si üniversite eğitimini tamamlamaktadır. Eğitim sistemi ve
müfredat engelli bireyleri görmemektedir. Böylece daha en baştan eğitim sistemi
engellileri dışlamaktadır. Her insan farklıdır ve farklı yöntem ve tekniklerle
öğrenir. Eğitim sistemi bireysel farklılıkları dikkate alarak planlanmalı ve
uygulanmalıdır. Hele ki bu birey görme, işitme, zihinsel veya ortopedik engelli
ise eğitim programı baştan sona bu öğrencilere yönelik hazırlanmalıdır.
Engelliler,
muayene ve takipleri ile engelliliklerini raporlama süreçlerinde çok ciddi
sıkıntılarla karşılaşmaktadırlar. Sürekli yenilenmesi istenen engelli raporları
nedeniyle haftalarca hastanelerde bürokratik işlemleri yerine getirmek zorunda
kalmaktadırlar. Ayrıca tüm engelli gruplarının karşılaştığı en önemli
sorunlardan biri de protez ücretlerinin yüksek olması ve bu ücretlerin SGK
tarafından karşılanması hususunda yaşanan sıkıntılardır. Protez ücretleri SGK
tarafından karşılanmamakta veya az bir kısmı karşılanmaktadır. Böylece
engelliler yaşamsal öneme sahip bu protezlere ulaşamamaktadırlar.
Bu
gerekçelerle yukarıdan sayılan başlıklar başta olmak üzere engellilerin
karşılaştıkları sorunların tespit edilmesi ve bu sorunların çözülmesine yönelik
kalıcı politikaların geliştirilmesi için neler yapılması gerektiği yönünde
Meclisin ve kamuoyunun bilgilendirilmesi amacıyla bir araştırma komisyonu
kurulması elzemdir.
2.- Diyarbakır Milletvekili Sibel Yiğitalp
ve 22 milletvekilinin, engellilerin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/45) 
Türkiye Büyük Millet Meclisi Başkanlığına
Türkiye’deki
engelli bireylerin yaşadıkları sorunlara köklü ve kalıcı bir çözüm bulunması,
sorunların tespiti ve çözümlenmesi için Anayasa’nın 98’inci, İç Tüzük’ün 104 ve
105’inci maddeleri gereğince Meclis araştırması açılması için gereğini arz
ederiz.
1)
Sibel Yiğitalp  (Diyarbakır)
2)
İdris Baluken  (Diyarbakır)
3)
Filiz Kerestecioğlu  (İstanbul)
4)
Garo Paylan  (İstanbul)
5)
Hüda Kaya  (İstanbul)
6)
Müslüm Doğan   (İzmir)
7)
Ali Atalan  (Mardin)
8)
Erol Dora  (Mardin)
9)
Mithat Sancar  (Mardin)
10)
Ahmet Yıldırım  (Muş)
11)
Burcu Çelik Özkan  (Muş)
12)
Besime Konca  (Siirt)
13)
Kadri Yıldırım  (Siirt)
14)
Aycan İrmez  (Şırnak)
15)
Faysal Sarıyıldız  (Şırnak)
16)
Ferhat Encu  (Şırnak)
17)
Leyla Birlik  (Şırnak)
18)
Dilek Öcalan  (Şanlıurfa)
19)
İbrahim Ayhan  (Şanlıurfa)
20)
Osman Baydemir  (Şanlıurfa)
21)
Alican Önlü  (Tunceli)
22)
Nadir Yıldırım  (Van)
23)
Tuğba Hezer Öztürk  (Van)
Gerekçe:
Yaşanılan
tüm sorunlarda olduğu gibi engelli bireylerin yaşadığı sorunlarda da temel sorun
ayrımcılık unsurudur. Tüm insan hakları ve temel özgürlüklerden engelli
bireylerin herhangi bir ayrımcılığa uğramaksızın yararlanmalarının güvence
altına alınması gerekliliği belirtmektedir. Türkiye tarafından da imzalanan
Birleşmiş Milletler Engelli Hakları Sözleşmesi engellilerin bireysel
varlıklarının ve bağımsızlığının önemini vurgulamaktadır. Ülkemizde de Anayasa
her türlü ayrımcılığı yasaklamaktadır. Benzer şekilde 5378 sayılı Engelliler
Hakkında Kanun’un “Ayrımcılık” başlıklı 4/A maddesinde de “Doğrudan ve dolaylı
ayrımcılık dâhil olmak üzere engelliliğe dayalı her türlü ayrımcılık yasaktır.”
hükmü yer almaktadır fakat uygulamada yapılan son düzenlemelerle ayrımcılık ile
nefret suçu birleştirildiği için Türk Ceza Kanunu’na göre engellilere yönelik
birçok ayrımcı uygulama suç olarak değerlendirilmemektedir.
Engellilerin
karşılaştıkları temel sorunlardan bir diğeri de kamusal ve özel alanlarda
erişim haklarının göz ardı edilmesidir. Avrupa Birliğine (AB) göre,
erişilebilirlik toplumda ve ekonomide yer almanın bir ön koşuludur.
Erişilebilirlik, seçimlerde oy kullanırken, toplu taşıma araçlarını
kullanırken, marketten alışveriş yaparken, kültürel ve sportif faaliyetlere
katılırken, sağlık ya da eğitim hizmeti alırken, kısacası hayatın her alanında
karşımıza çıkan tüm temel hak ve özgürlüklerin çıkış noktasıdır. Engellilerle
ilgili yapılan araştırmalarda elde edilen verilere göre, en çok mağduriyete ve
hak ihlaline sebep olan konuların başında erişilebilirliğin olması bu alanda
yapılacak olan yasal düzenlemelerin acil olarak yapılması gerekliliğini ve
sürekli olarak denetlenmesi mecburiyetini getirmektedir.
Türkiye'de
erişilebilirlikle ilgili en önemli yasa 1 Temmuz 2005’te “Engelliler Kanunu”
adı altında yürürlüğe girmiştir. Kanunun yürürlüğe girdiği tarihten itibaren,
verilen ek sürelerle on yıl içinde tüm yasal düzenlemelerin yerine
getirilmemesi engelli bireylerin toplumun diğer bireyleriyle “fiilen
eşitlenmeme” sorununun hâlâ yaşamaya devam etmesine sebep olmaktadır çünkü
engellilik, bireyin kendi kayıpları kadar, karşılaştıkları tutum ve çevre
kısıtlılıklarından da kaynaklanmaktadır. Türkiye gündemine engelli haklarının
bu kadar geç girmesi, bu konuda yapısal ve toplumsal bir kültür oluşmaması,
engelli bireylerle çalışacak ve/veya engelli bireylere hizmet verebilecek
alanında uzman kadroların sayıca az olması ya da hiç olmaması erişilebilirliğin
önündeki en önemli engellerdir.
Engellinin
bağımsız yaşama hakkını kullanabilmesi için her bireyin özelliklerinin detaylı
irdelenmesi gerekmektedir. Engelli çocuk ailelerinin çocuğun tüm haklarından
yararlanabilmesi, kendine yeterli bir birey olarak yetişmesi için tüm
olanakları kullanması gereği Anayasa ve yasalarda da yer almaktayken konu ile
ilgili yeterli çalışma yapılmamaktadır. Yetişkin engelli kadınların istismarıyla
ilgili veri ve bir çalışma bulunmamakta, kendi öz bakımını yapamayacak ya da az
da olsa yardım almadan yaşayamayacak engelli kadınların bir istismara
uğradıkları zaman gidebilecekleri hiçbir yer bulunmamaktadır. Kaynaştırma
öğrencisi olan engelli/zihinsel engelli çocukların maruz kaldıkları akran
şiddetinin verileri bilinmemektedir. Engelli bireylere rapor verilirken bireye
özel olarak hastalığın seyri, etkileri, kişideki yansımaları gibi birçok nokta
göz ardı edilmektedir.
Tüm
bunlardan hareketle, engelli bireylere uygulanan ayrımcılığın engellenmesi ve
erişilebilirlik bakımından her alanda yapılan yeni yasal düzenlemeler,
Hükûmetin ve yerel yönetimlerin erişilebilirlik alanındaki eylem ve
politikaları, herkes bakımından sunulan hizmetlerin erişilebilirliği, doğrudan
engelli bireylere sunulan hizmetlerin erişilebilirliği gibi hususların
araştırılması ve sorunlara çözüm yollarının bulunması için bir Meclis
araştırması açılması elzemdir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak, genel görüşme ve Meclis araştırması açılıp
açılmaması konusundaki görüşmeler, sırası geldiğinde yapılacaktır. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- MHP Grubunun, 16/12/2015 tarih ve 524
sayıyla İstanbul Milletvekili İzzet Ulvi Yönter ve arkadaşları tarafından,
Türkiye’deki üniversitelerde yıllardır süren yoğun yasa dışı PKK terör örgütü
yapılanmasıyla birlikte üniversitelerde devam eden terör eylemleri,
üniversitelerdeki PKK propagandasının engellenmemesi ve öğrenciler üzerinde
baskı kurulması, pek çok öğrencinin öğretim haklarının ve can güvenliklerinin
tehdit altında olduğuna dair üniversite yönetimlerine başvurularına rağmen
üniversite yönetimlerinin ve emniyet birimlerinin gerekli tedbirleri almaması
sonucunda Türkiye’deki üniversitelerde öğrencilerin PKK terör örgütü
militanlarınca şehit edilmesiyle de sonuçlanan sorunların araştırılarak
alınması gereken önlemlerin belirlenmesi amacıyla verilmiş olan Meclis
araştırması önergesinin, Genel Kurulun 30 Aralık 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
30/12/2015
Türkiye Büyük Millet Meclisi Başkanlığına
Danışma
Kurulu 30 Aralık 2015 Çarşamba günü (bugün) toplanamadığından grubumuzun
aşağıdaki önerisinin İç Tüzük'ün 19'uncu maddesi gereğince Genel Kurulun
onayına sunulmasını arz ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:
16
Aralık 2015 tarih, 2015/524 sayı ile TBMM Başkanlığına vermiş olduğumuz
İstanbul Milletvekili İzzet Ulvi Yönter ve arkadaşlarınca Türkiye'deki
üniversitelerde yıllardır süren yoğun yasa dışı PKK terör örgütü yapılanması
ile birlikte üniversitelerde devam eden terör eylemleri, üniversitelerdeki PKK
propagandasının engellenmemesi ve öğrenciler üzerinde baskı kurulması, pek çok
öğrencinin öğretim haklarının ve can güvenliklerinin tehdit altında olduğuna dair
üniversite yönetimlerine başvurularına rağmen, üniversite yönetimlerinin ve
emniyet birimlerinin gerekli tedbirleri almaması sonucunda Türkiye'deki
üniversitelerde öğrencilerin PKK terör örgütü militanlarınca şehit edilmesi ile
de sonuçlanan sorunların araştırılarak alınması gereken önlemlerin
belirlenmesi” amacıyla verilen Meclis araştırma önergesinin 30 Aralık 2015
Çarşamba günü (bugün) Genel Kurulda okunarak görüşmelerinin bugünkü
birleşiminde yapılması önerilmiştir.
BAŞKAN
– Milliyetçi Hareket Partisi grup önerisinin lehinde ilk söz İstanbul
Milletvekili İzzet Ulvi Yönter’e aittir.
Buyurun
Sayın Yönter. (MHP sıralarından alkışlar) 
Süreniz
on dakikadır. 
İZZET
ULVİ YÖNTER (İstanbul) – Sayın Başkan, değerli milletvekilleri; Türkiye’deki
üniversitelerde yıllardır süren yoğun yasa dışı sol ve PKK terör örgütü
yapılanması AKP hükûmetlerinin uyguladığı çözüm süreciyle birlikte
üniversitelerdeki hain eylemlerini artırarak devam ettirmektedir.
Üniversitelerdeki terörist yapılanması nedeniyle pek çok öğrencinin öğretim
hakları ve can güvenlikleri tehdit altındadır. Öğrencilerin üniversite
yönetimlerine başvurularına rağmen PKK terör örgütü, baskı, dayatma, şantajı
tüm şiddetiyle sürmektedir.
Üniversite
yönetimlerinin ve emniyet birimlerinin gerekli tedbirleri almaması,
üniversitelerimizde öğrencilerin PKK terör örgütü militanlarınca şehit
edilmesine de sebep olmaktadır. Bu çerçevede üniversitelerde PKK terör örgütü
yapılanması, eylemler ve saldırılar nedeniyle öğrencilerin ve üniversite
yönetimlerinin sorunlarının araştırılarak alınması gereken önlemlerin
belirlenmesi amacıyla Milliyetçi Hareket Partisi Grubu adına Meclis araştırması
açılması için vermiş olduğumuz önerge nedeniyle partimizin görüşlerini ifade
etmek üzere söz almış bulunmaktayım; bu vesileyle, yüce Meclisi ve siz değerli
milletvekillerini saygıyla selamlıyorum. Ayrıca, yüce heyetinizin ve Türk
milletinin yeni yılını da tebrik ediyorum. 
Değerli
milletvekilleri, bölücü terör örgütü PKK'nın menfur eylemleri açılım, barış ve
çözüm masalları altında ne yazık ki artık il ve ilçe merkezlerine kadar
inmiştir. Bunu ibret ve kaygıyla izliyoruz. Aradan geçen zaman zarfında
milletimizin birlik ve bütünlüğüne yönelen tehdidin boyutu azalmamış, tam
aksine daha da artmıştır. Düne göre daha da saldırganlaşan terör grupları
doğrudan milletimizin birlik ve bütünlüğünü hedef almışlardır.
Üzülerek
görüyoruz ki açılım belasıyla şekillenmeye başlanılan hendek kazıcılığı Türk
devletine meydan okuyan seviyelere kadar ulaşmıştır. Doğu ve güneydoğuda
bulunan pek çok il ve ilçemizde baş gösteren eylemler yöredeki hayatı
zorlaştırdığı gibi vatandaşlarımızın günlük hayatını da derinden
etkilemektedir. Bölücü ve hain terör Türkiye’ye kafa tutmakta, karşı
koymaktadır. Okullarımızda eğitimler aksamakta, eli kanlı caniler hastanelere,
camilere saldıracak kadar seviye kaybına uğramaktadır. Güneydoğuda şehre inen
teröristler nedeniyle 150 bin öğrencimiz eğitim ve öğretim hakkından şu an
itibarıyla mahrum kalmıştır. Öğretmenlerin ve diğer kamu görevlilerinin can
güvenliği de buna paralel bir şekilde kalmamıştır. Cizre ve Silopi’de 172 okul
yaklaşık iki haftadır kilitlidir. Güvenlik güçlerimizi her fırsatta hedef alan
teröristler işi artık yolcu uçaklarına ve havaalanlarına eylem düzenlemeye
kadar getirmişlerdir.
Geride
bıraktığımız günlerde Diyarbakır Havaalanı’na iniş için yaklaşan bir yolcu
uçağına teröristlerce ateş açılması ve İstanbul Sabiha Gökçen Havaalanı’na
havan toplarıyla saldırı düzenlenmesi sonucu 1 vatandaşımızın hayatını
kaybetmesi bunun en son örneği olmuştur. Açıktır ki, Türkiye her yönüyle
tehlikeli bir dönemin içerisine girmiştir. Millî birlik ve bütünlüğümüze
kasteden mihraklar, dün kırsaldan kentlere taşıdığı terörü bugün diğer şehir
merkezlerine ve üniversitelere de taşıma gayretindedir. Türkiye üniversitelerde
baş gösterecek olaylar vasıtasıyla iç çatışmaların içerisine çekilmek
istenmektedir. Plan çok vahşidir. Nitekim ülkemizin farklı yerlerinde bulunan
üniversitelerde yaşanan üzücü olaylar bunun habercisi niteliğindedir. İkazen
ilan ediyoruz ki, olan ve bitenler, basının ısrarla "karşıt görüşlü
öğrencilerin kavgası" olarak sunduğu gibi basit ve mesnetsiz değildir.
Unutulmasın ki ülkesinin birlik ve bütünlüğünü savunan tertemiz gençlerimizin
ısraren hedef seçilmesi sosyal bünyemizde kapanması mümkün olmayacak yaralar
açabilecektir. PKK artık eylemlerini üniversiteler ve hatta öğrenci yurtlarına
kadar yaygınlaştırarak niyetini, hedefini açık seçik göstermiştir. 
Eğitim
ve bilim yuvası olması gereken üniversitelerimizde bölücü örgütün
yapılanmaları, neredeyse, hedef gözetmeksizin saldırılarını sıklaştırmaya
başlamış ve bu durum genç kuşağımız, evlatlarımız, arkadaşlarımız üzerinde çok
olumsuz neticeler doğurmuştur. 
Türkiye,
üniversitelerde yaşanan böylesi olumsuz hareketliliğin acısını daha önce çekmiş
ve tecrübe etmiştir.
Yıkım
ve çözülme süreciyle birlikte PKK, pek çok üniversitede yeni eylem ve
yapılanmalara girişmiş ve bunun bir örneği de Kütahya’da Dumlupınar
Üniversitesinde yaşanmıştır. 
9
Kasım 2010 tarihinde Dumlupınar Üniversitesi Germiyan kampüsünde çıkan kavga,
okulun dışına da taşmış ve büro yönetimi bölümü 2’nci sınıf öğrencisi 19
yaşındaki kardeşimiz Hasan Şimşek bu saldırılara hedef olmuş, terör örgütü PKK
mensupları Hasan Şimşek’i bıçaklayarak şehit etmiştir.
2010’dan
2012’ye kadar geçen süreç içerisinde ise üniversitelerde PKK terör örgütünden
gelen talimatlarla başlatılan propaganda faaliyetleri geçmiş yıllara göre çok
daha cesaretli ve çok daha meydan okuyucu bir kisveye bürünmüştür.
6-7-8
Ekim Ayn El Arap olaylarından sonra PKK’nın gençlik yapılanması Yurtsever
Devrimci Gençlik Hareketi batıdaki üniversitelerde de açıktan örgütlenmeye
başlamıştır. Örgüt, İnternet sitelerinden ve sosyal medya hesaplarından, “YDG-H
üniversitelerde örgütleniyor’’ şeklinde duyurular yapmaya başlamıştır. 
Ayrıca,
terör örgütü PKK’nın üniversite yapılanması, bazı tarihlerde üniversitelerde
gövde gösterileri, eylemler ve propaganda çalışmalarına ağırlık vermiştir.
Hatırlanacağı
üzere, Ege Üniversitesindeki yoğun yasa dışı PKK terör örgütü yapılanması
sonucunda Edebiyat Fakültesi öğrencisi Fırat Yılmaz Çakıroğlu kardeşimiz
hunharca şehit edilmiştir. 
Bu
vesileyle, üniversitelerdeki PKK terör örgütü yandaşlarınca alçakça şehit
edilen Hasan Şimşek ve Fırat Yılmaz Çakıroğlu kardeşlerimize Allah’tan rahmet
diliyorum.
Değerli
milletvekilleri, özellikle son günlerde, Hacettepe Üniversitesinde pek çok
öğrenci kardeşimiz, üniversitedeki kokuşmuş PKK yapılanmaları tarafından sosyal
medyada yer alan profilleri ve fotoğrafları teşhir edilmek suretiyle hedef
gösterilmektedir. 
Güneydoğuda
fistan giyen bu insan müsveddeleri, Hacettepe Üniversitesinde, ülkücü,
milliyetçi, vatansever kız öğrencilerinin çantasına, “O çok güvendiğin
teşkilatından daha yakınız sana. Beytepe ülkücülerin mezarı olacak.” şeklinde
ahlaksızca tehdit mektupları bırakmaktadır. 
Yine,
pek çok öğrenci, tarihin en cani terör örgütü PKK’nın üniversitelerdeki bu
kalleş uzantıları nedeniyle sınavlarına dahi girememektedir. 
Malatya
İnönü Üniversitesinde, bu caniler, el yapımı patlayıcıyla saldırı yapmaya
kalkışmışlardır. 
İstanbul
Üniversitesi Merkez Kütüphanesinde ders çalışan, araştırma yapan öğrencilere
bile propaganda yapmaktan, taciz etmekten çekinmeyen gözü dönmüş terörist
yandaşları üniversitelerimizi ne yazık ki mesken tutmuşlardır. 
İhanet
süreci olarak gördüğümüz, AKP’nin “çözüm süreci” adını verdiği dönemde,
“Üniversite yıllarında namaz da kılardı.” denilmek suretiyle parlatılmak
istenen bebek katilinin üniversitelerdeki yandaşları, ODTÜ’de, namaz kılan
öğrencileri darbetmeye kalkışmıştır. Biz Cumhurbaşkanının ODTÜ’de müessif
olaylara göstermiş olduğu tepkinin aynısını PKK’lı teröristlerin saldırısına
uğrayan milliyetçi, vatansever öğrencilere de göstermesini bekler, bunu
dilerdik. 
İBRAHİM
ÖZDİŞ (Adana) – ODTÜ’de öyle bir şey olmadı, onlar tezgâh! ODTÜ’de olmadı öyle
bir şey! 14 tane mescit var! ODTÜ’de öyle bir şey olmadı! ODTÜ’lü yapmaz onu!
Herkesin dinî inancına saygılıdır ODTÜ’lü! Ne alakası var!
İZZET
ULVİ YÖNTER (Devamla) – Değerli milletvekilleri, Türkiye’deki pek çok
üniversitede, öğrencilerin anayasal hakkı olan eğitim hakkı, PKK terör örgütü
yandaşları tarafından engellenmek ve gasbedilmek suretiyle anayasal suç
işlenmekte, bu suçun işlenmesine, başta üniversite yönetimleri, emniyet güçleri
ve dolayısıyla Hükûmet seyirci kalmaktadır. Türkiye’deki üniversitelerde de,
çözüm süreciyle birlikte, Hükûmetin tıpkı güneydoğuda PKK’nın tam olarak
hâkimiyet kazanmasına, bölge insanımızı haraca bağlamasına, yargılamasına, dağa
kaçırmasına göz yumduğu gibi, üniversitelerde de PKK uzantılarının
üniversiteleri birer propaganda alanı hâline getirmesi, bu vasıtayla dağa
eleman devşirmesine, öğrencileri ve üniversite yönetimlerini zorbalıkla baskı
altına almasına göz yumduğu görülmektedir. İşte, “çözüm süreci”yle
parlattığınız, yasa dışı faaliyetlerine göz yumduğunuz PKK terör örgütü ve
yandaşları, güneydoğudan sonra üniversitelerde de kalkışma, ayaklanma provaları
yapmaktadır. Bu vahim tablo AKP iktidarının eseridir. Eserinizle ne kadar
övünseniz azdır. 
Sayın
Başkan, değerli milletvekilleri, Milliyetçi Hareket Partisi Grubu adına Meclis
araştırması açılması için vermiş olduğumuz önergenin kabul edilerek
Türkiye’deki üniversitelerde yıllardır süren yoğun PKK yapılanması sonucunda
öğrencilerin şehit edilmesine kadar vahim olan sorunların araştırılarak
alınması gereken önlemlerin belirlenmesi amacıyla ülkemiz açısından gerçekten
hassas olan bu konuda Meclis araştırma komisyonu kurulmasını düşünmekteyiz ve
önermekteyiz. 
Bu
vesileyle yüce Meclise ve siz değerli milletvekillerine saygılarımı sunuyorum.
(MHP sıralarından alkışlar)
BAŞKAN
– Teşekkürler Sayın Yönter.
Milliyetçi
Hareket Partisi grup önerisi aleyhinde ilk söz Mardin Milletvekili Mithat
Sancar’a aittir. (HDP sıralarından alkışlar) 
Buyurun
Sayın Sancar, sizin de süreniz on dakikadır.
MİTHAT
SANCAR (Mardin) – Sayın Başkan, değerli milletvekilleri; evet, Türkiye’de
üniversitelerde yıllardır süren yoğun yasa dışı PKK terör örgütü yapılanmasıyla
ilgili bir Meclis araştırma önergesi verilmiş MHP Grubu tarafından. 
Üniversitelerde
yıllardır neler olduğuna dair şöyle hafızanızı biraz tazelemek isterim. Bugün
de yaşananları bu gözle görmekte, bu gözle bu yaşananlara bakmakta fayda var.
Otuz yılını üniversitede öğretim üyesi olarak geçirmiş bir kişiyim. Yönetim
kademelerinde de bulundum. Gördüğüm en önemli olay, tanık olduğum en büyük haksızlık
öğrencilere bir kışla nizamnamesi gibi uygulanan disiplin yönetmeliğinin
yarattığı büyük tahribatlardı ve bu yönetmelik -Öğrenci Disiplin Yönetmeliği-
öğrencileri -genel olarak değil ama en çok da solcu, demokrat ve Kürt
öğrencileri- sindirmek ve baskı altında tutmak için uygulandı. Yıllarca buna
karşı çok mücadele yürüttüm ben, başka değerli meslektaşlarım gibi. Bu
yönetmeliğin uygulanma şekillerinden biri de ağzını açana örgüt üyeliğinden ya
da siyasi faaliyetten soruşturma açılmasıydı. Pek çok öğrenci bu soruşturmalar
sonunda okuldan uzaklaştırma cezaları aldılar hatta öğrencilikle ilişkileri
kesildi. Aynı yönetmeliğin bir başka uygulanma şekli de öğretim elemanlarına
yönelikti, orada da yine bir kışla nizamnamesi düzeni söz konusuydu. 
Bu
yönetmelik ve buna dayanak olan kanunlar 12 Eylül cunta rejiminin ürünleridir.
Defalarca bunların değişmesi için çeşitli öğrenci ve öğretim üyeleri örgütleri
hükûmetlere çağrılarda bulundular fakat hiçbir hükûmet bunu değiştirmeye
yanaşmadı, elinde baskıcı araç bulunmasını fırsat bildi ve kendi politikalarını
uygulamak için de bu fırsatı tepe tepe kullandı. 
Şimdi
görevde bulunan Hükûmet ve bu Hükûmeti kuran parti tam on üç yıldır Türkiye’yi
yönetiyor. Bu on üç yıl içinde bu disiplin yönetmeliklerinin değişmesi için
sayısız talep iletildi kendilerine. Bu üniversiteleri faşist bir düzen altında,
gerçek anlamda faşist bir düzen altında tutmaya yarayan yasaları değiştirmeye
yönelmedi. Neden? Kendi eline fırsat geçti, kendi düzenini kurmak için “Şimdi
bu baskıcı araçları kullanma sırası bende.” dedi ve kendisine muhalif gördüğü,
rahatsızlık duyduğu bütün öğrencilere ve öğretim elemanlarına aynı baskı
yöntemlerinin uygulanmasını onayladı. 
Yıllardır
üniversitelerde çok çeşitli olaylar oluyor, ben size sayısız olay sayarım. Pek
çok yerde satırlarla ülkücü öğrencilerin saldırısına uğrayan hatta öğrencilerin
değil dışarıdan gelen ülkücü gençlerin satırlı saldırısında yaralanan, hayatını
kaybeden öğrencilerin listesini çıkarabiliriz. Son zamanlarda yapılan
saldırılar ayrı bir durum oluşturuyor, ayrı bir uzun listeye yer veriyor. Keşke
MHP Grubu üniversitelerde oynanan oyunun açığa çıkarılması için daha objektif
bir önerge verseydi, keşke bu önergede kendi tabanına, kendisine yakın
öğrencilere şöyle bir çağrı yapsaydı: “Bakın, bir tezgâh kuruluyor bu tezgâha
gelmeyin. Sizi Kürt öğrencilerin üstüne salıyorlar, onlara saldırtıyorlar,
provokasyon oynanıyor, provokasyon var; onlara lütfen dikkat edin, bu oyunlara
gelmeyin.”
ZİHNİ
AÇBA (Sakarya) – Kürt değil Sayın Hatip, Kürt değil, PKK’lı.
MİTHAT
SANCAR (Devamla) – Bir iç çatışmadan hiç kimsenin faydası yoktur, iç çatışma
sadece şimdi iktidarlarını rahatça sürdürmek isteyenlerin beklediği veya fayda
beklediği bir şeydir. 
O
nedenle biz diyoruz ki, sayalım, İstanbul Üniversitesinde, Sivas
Üniversitesinde, Maraş’ta Sütçü İmam Üniversitesinde, daha pek çok üniversitede
Kürt öğrencilere saldırılar var. Bu saldırılar bir yandan disiplin
soruşturmaları açmak şeklinde oluyor, bir yandan silahlı güvenlik
görevlilerinin -biliyorsunuz, özel güvenlik görevlilerinin silah taşıma yetkisi
yoktur- tacizleri şeklinde yürütülüyor. Kocaeli Üniversitesinde haftalardır bu
saldırılar devam ediyor. Öğrenciler buraya geldiler, bizimle görüşmeye
geldiler, belgeleri, fotoğrafları sundular. Aradık, üniversite yönetimine
ulaşmaya çalıştık “Ne oluyor, bir bilgi verin…” YÖK’e başvurduk. Hiçbir yerden
sağlıklı bilgi ulaşmıyor bize. 
Üniversitelerde
her faaliyeti “terörist faaliyet” olarak damgalamaya alışmış bir yönetim
anlayışı var. MHP’nin önergesi de buna göre hazırlanmış, aynı zihniyette
hazırlanmıştır.
Bakın,
2002 Mart ayında ya da 2002’nin başlarında, Türkiye üniversitelerinde okuyan
Kürt öğrenciler Kürtçenin üniversitede seçimlik ders olması için bir kampanya
başlattılar, dilekçeler verdiler üniversite yönetimlerine ve istedikleri sadece
kendi ana dillerini seçimlik ders olarak okumaktı. Kaç yüz, kaç bin Kürt
öğrenci sadece kendi ana dilini seçimlik ders olarak üniversitelerde
okuyabilsin diye dilekçe verdiği için uzaklaştırıldı, kaçı örgüt üyesi olarak
hapislere atıldı? Şurada İçişleri Bakanlığının o günkü açıklamaları var, Millî
Eğitim Bakanlığının açıklamaları var. Diyorlar ki: “Bunlar terörist
faaliyetler.” Uludere anmasını yapıyor, Uludere için bir anma toplantısı
düzenliyor öğrenciler, “Efendim, bunlar terörist…” Başını kaldıran, ağzını açan
Kürt öğrenciye “terörist” diyerek soruşturma açmak, bu, aynı zamanda ülkede
kanayan yaranın, şimdi kanamakta olan Kürt sorununun da temel sebeplerindendir,
ayrımcılıktır; kimliğini, onun varoluşunu inkâr etmek için uygulanan bir
politikadır; bu politikayı hayata geçiren bir zihniyettir.
ODTÜ’de
neler oluyor? Yıllardır ODTÜ’ye saldırılıyor. Efendim, orada namaz kılması
engellenmiş bir araştırma görevlisinin ve bu haber üzerine başlayan bir linç
kampanyası. Cumhurbaşkanı bile ODTÜ’yü hedef gösterdi. Bu araştırma
görevlisinin bir açıklaması oldu, açıklama burada, size okuyayım. Aslında bunu
sanırım basında okumuşsunuzdur çünkü sosyal medyada da var.
“Selam
arkadaşlar, ben aşağıdaki videoda tartaklanan kişiyim. Size objektif olarak ne
olduğunu anlatacağım. Dersimin bir tanesini namaz kılmak için asıp mescide
doğru yol aldım. Baktım, koskocaman bir grup var. Sekiz yıldır ODTÜ’de
olduğumdan, baktım, buradaki solcu arkadaşlarla ODTÜ mescit topluluğu
tartışıyor, ‘Her zamanki klasik atışma.’ deyip hiç sallamadan gittim, namazımı
rahatça kıldım; çıkarken ‘Mescide saldırı var, haber yapın, yardım edin.’ tarzı
söylemlerde bulunan arkadaşlarla karşılaştım. Gittim, onlarla tartıştım. Zira,
‘Sekiz senedir ben de onlar da gayet rahat namaz kılabiliyoruz. Gelip solcular
Mevlit günü camiyi bırakıp mescidi mi basacaklar. Sekiz yıldır, sekiz Mevlit
geçirmişiz bir şey olmamış, şimdi mi olacak?’ diye tartıştık. Daha sonra çok
önceden uyardığım panodaki siyasi şeyleri gösterdim ve bunların olmaması
gerektiğini söylerken beni sallamamaya başladılar. Ben de resmini çekecektim,
içlerinden birisi Saadet Partisinin gençlik kolu olan AGD’nin broşürünü aldı,
‘Burada öyle bir broşür yok.’ deyip broşürü cebine koydu. ‘Ben de burası
mescit, sonuçta karşıdakinin kişisel alanına giremem.’ diyerek. ona
dokunmadım.” ODTÜ’de 15 mescit ve 2 bin kişi kapasiteli bir cami var. Eğer
ibadet hakkına herhangi bir saldırı hangi dinden, inançtan olursa olsun…
MEHMET
ŞÜKRÜ ERDİNÇ (Adana) – Ne işleri var cami önünde, onu sordun mu?
MİTHAT
SANCAR (Devamla) – …bir kişinin ibadet hakkına en ufak bir saldırı olursa buna
ilk karşı çıkacak grup da parti de biziz. 
ALİ
ÖZKAYA (Afyonkarahisar) – Doğru söylemiyorsunuz.
MİTHAT
SANCAR (Devamla) – HDP olarak bizler derhâl buna karşı çıkarız. Ama, eğer
öğrenciler arasında bu minvalde bir tartışmayı ODTÜ’yü linç etmek için
kullanırsanız ODTÜ’yü savunuruz; sonuna kadar ODTÜ’nün yanında oluruz, sonuna
kadar ODTÜ’yü size yedirmemek için her şeyi yaparız. 
Çok
teşekkür ederim. 
Saygılarımla.
(HDP sıralarından alkışlar)
BAŞKAN
– Teşekkürler Sayın Sancar. 
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Sayın konuşmacı partimizin adını da zikretmek suretiyle ve
bize ait olmayan görüşleri de yine partimize izafe etmek suretiyle sataşmada
bulunmuştur, söz istiyorum.
BAŞKAN
– Buyurun efendim, iki dakika. 
Lütfen
yeni bir sataşmaya meydan vermeyelim.
IV.- SATAŞMALARA İLİŞKİN KONUŞMALAR (Devam)
3.- Manisa Milletvekili Erkan Akçay’ın,
Mardin Milletvekili Mithat Sancar’ın MHP grup önerisi üzerinde yaptığı
konuşması sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Öğrencilerin
siyasi faaliyet yürütmesi ayrı, üniversitelerde terör faaliyetinin olması ayrı.
Bizim dile getirdiğimiz terör örgütlerinin faaliyetine yöneliktir. Ülkücü
hareket, Milliyetçi Hareket Partisi belki de kırk yıldır “Eller silah değil,
kalem tutmalı” sloganıyla hareket etmiştir ve özellikle Sayın Sancar’ın bu
önergeyi objektif olarak veya bu çağrıları objektif olarak yapma tavsiyesini
veya önerisini de… Şunu hatırlatmak isterim: Eğer Milliyetçi Hareket Partisinin
çağrılarını, Sayın Genel Başkanımızın yüzlerce değil, binlerce kez bu konudaki
telkinlerini, parti olarak gösterdiğimiz dirayeti dikkate alacak olur isek bu
konuda son derece objektif, tutarlı ve dirayetli olduğumuzu… Çünkü oynanan
oyunların, yapılan provokasyonların farkında olan bir siyasi partiyiz. 
Şimdi,
değerli arkadaşlar, eğer siyasal bilgiler gibi, hukuk fakültesi gibi okullarda
kimlik kontrolü yapılıyorsa, yurtlar basılıyorsa ve öğrencilere saldırılırken
bu arada polise de el yapımı patlayıcılar atılıyor ise burada siyasi faaliyet
veya düşünce özgürlüğüne yönelik bir faaliyet söz konusu değildir, doğrudan bir
terör faaliyeti, bir terör örgütü faaliyeti söz konusudur. Nazilli’de ülkücü
öğrencilerinin evi PKK’lı militanlar tarafından basılmıştır, bunun siyasi
faaliyetle ne alakası vardır. Bu, kapsamlı, planlı, programlı, yeni bir ivme
kazandırılmak istenen çok büyük bir oyunun… 
(Mikrofon
otomatik cihaz tarafından kapatıldı) 
ERKAN
AKÇAY (Devamla) - …üniversite öğrencileri üzerine uyguladığı bir konudur.
Bir
de ayrıca burada etnikçilik yaparak hedefi PKK’dan, efendim, işte, “Kürt öğrenciler.”
diyerek… Kürt öğrenciler ayrı PKK’lı olmak ayrıdır. Biz PKK’nın sadece Kürt
öğrencilerden oluşmadığını veya insanlardan oluşmadığını bilen insanlarız.
Bunun da dikkate alınmasını dile getiriyoruz. 
Dün
Kamil Aydın Hocamız gündem dışı konuşurken öğrencilere tavsiyeleriydi beş
dakikanın büyük çoğunluğu. Bütün öğrencilere, sadece bize, düşüncemize yakın
veya bizim düşüncemizi paylaşan ülkücü öğrencilere değil, bütün öğrencilere de
bu sağduyulu, soğukkanlı, itidalli davranmayı biz tavsiye ediyoruz, devamlı da
politikamız bu yönde olmuştur. 
Şimdilik
bunları söylüyorum. 
Saygılar
sunuyorum. (MHP sıralarından alkışlar) 
BAŞKAN
- Teşekkürler Sayın Akçay.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 16/12/2015 tarih ve 524
sayıyla İstanbul Milletvekili İzzet Ulvi Yönter ve arkadaşları tarafından,
Türkiye’deki üniversitelerde yıllardır süren yoğun yasa dışı PKK terör örgütü
yapılanmasıyla birlikte üniversitelerde devam eden terör eylemleri,
üniversitelerdeki PKK propagandasının engellenmemesi ve öğrenciler üzerinde
baskı kurulması, pek çok öğrencinin öğretim haklarının ve can güvenliklerinin
tehdit altında olduğuna dair üniversite yönetimlerine başvurularına rağmen
üniversite yönetimlerinin ve emniyet birimlerinin gerekli tedbirleri almaması
sonucunda Türkiye’deki üniversitelerde öğrencilerin PKK terör örgütü
militanlarınca şehit edilmesiyle de sonuçlanan sorunların araştırılarak
alınması gereken önlemlerin belirlenmesi amacıyla verilmiş olan Meclis
araştırması önergesinin, Genel Kurulun 30 Aralık 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Milliyetçi Hareket Partisi Grubu önerisi lehinde ikinci söz Ankara
Milletvekili Aylin Nazlıaka’ya aittir. 
Buyurun
Sayın Nazlıaka. (CHP sıralarından alkışlar) 
Süreniz
on dakikadır. 
AYLİN
NAZLIAKA (Ankara) – Sayın Başkan, değerli milletvekilleri; Milliyetçi Hareket
Partisinin önerisine dair söz almış bulunuyorum. Yüce heyeti saygıyla selamlarım.

Değerli
milletvekilleri, aslında, bugün gençliği konuşuyoruz, ben size sorsam, “AKP
iktidarı dönemindeki gençlik politikanız nedir?” desem ne cevap verirsiniz? 
BÜLENT
TURAN (Çanakkale) – Anlatırız sonra. 
AYLİN
NAZLIAKA (Devamla) –
Politikasızlığı politika olarak benimsemiş ve gençleri “dindar gençlik” ile
“kindar gençlik” tanımının içerisine hapsetmeye çalışan bir zihniyetten
bahsediyoruz. 
İLKNUR İNCEÖZ (Aksaray) – O senin tespitin. 
NURETTİN YAŞAR (Malatya) – Cevabı sen vereceksen bize
niye soruyorsun? 
AYLİN
NAZLIAKA (Devamla) – İşte o gençliktir ki Gezi döneminde kendisine nasıl bir
gençlik istediğini söyleyen Başbakana, nasıl bir Başbakan istediğini
söylemiştir. 
ORHAN
KARASAYAR (Hatay) – Millet ne yapmış peki? Millet ne yapmış, millet? 
AYLİN
NAZLIAKA (Devamla) – O gençliktir ki Gezi direnişi döneminde mizah ile aklı
birleştirerek sizlere en büyük dersi, en büyük payeyi vermiştir. (CHP sıralarından alkışlar) 
ORHAN
KARASAYAR (Hatay) – En büyük payeyi CHP aldı, CHP.
MEHMET
ŞÜKRÜ ERDİNÇ (Adana) – Ya, onlar ders almayı bilselerdi zaten bu durumda
olmazlardı.
AYLİN
NAZLIAKA (Devamla) – Değerli arkadaşlar, gençler için hep deniliyor ki: “Sizler
yarının mimarısınız.” Bu, son derece yanlış bir tanımlama. Çünkü, gençlere
“Yarının mimarısınız.” dediğinizde diyorsunuz ki: “Bugünler bizim. Bugünleri
vermem. Bugünleri ipotek altında tutuyorum, hele bir yarın olsun, yarınları
sana verir miyim vermez miyim bir bakarım.” 
ORHAN
KARASAYAR (Hatay) – Her şeyimiz gençler için. 
MEHMET
ŞÜKRÜ ERDİNÇ (Adana) – Hayal gücünüz geniş. 
AYLİN
NAZLIAKA (Devamla) – Biz de sizin aksinize diyoruz ki: “Gençler bugünün de
mimarıdır, yarının da mimarıdır ve hep de öyle kalacaktır.” Elbette, özgürlükçü
düşünceyi anlayamayanlar, demokrasiyi içselleştiremeyenler gençlerle empati kuramazlar.
NURETTİN
YAŞAR (Malatya) – Bize biraz öğretir misiniz? Hocam, bize özgürlükçü düşünceyi
öğretir misiniz?
AYLİN
NAZLIAKA (Devamla) – Üniversiteleri âdeta kendi ideolojik aygıtı gibi
biçimlendirmeye çalışan zihniyet gençleri anlayamaz. Gençler, her zaman olduğu
gibi, dimdik duracaklar ve özgür düşünceyi savunacaklardır değerli arkadaşlar. 
Bakın,
ODTÜ’ye yapılan saldırıdan az önce bahsedildi. Ben de bir ODTÜ mezunu olarak bu
konuya değinmeden edemeyeceğim. ODTÜ, biliyorsunuz, dünyanın ilk 100 üniversitesi
içerisinde yer alan tek üniversitemizdir. Ne diyor sizin genel başkan
yardımcınız? ODTÜ kaymak tabakanın okuduğu bir üniversiteymiş. Bakın, ben bir
memur çocuğuyum.
ABDULLAH
BAŞCI (İstanbul) – Siz gençlerden bahsediyorsunuz. O gençler…
AYLİN
NAZLIAKA (Devamla) – Ayrıca, ODTÜ bir devlet üniversitesidir. ODTÜ’nün devlet
üniversitesi olduğunun idrakinde olmayanlar ne demek istediğimi anlayamazlar. 
ABDULLAH
BAŞCI (İstanbul) – Siz gençlerden bahsediyorsunuz, o gençler benim boğazımı
kestiler. O gençler benim boğazımı kestiler kendi ilçemde. 
BAŞKAN
– Arkadaşlar, hatibe müdahale etmeyelim, lütfen. 
AYLİN
NAZLIAKA (Devamla) – Size söz vermiyorlar herhâlde? Siz de konuşmak
istediğinizde gelip kürsüde söz alıp burada düşüncelerinizi savunabilirsiniz. 
BAŞKAN
– Arkadaşlar, hatibe müdahale etmeyelim, lütfen. 
Buyurun
Sayın Nazlıaka. Genel Kurula hitap edin siz de.
AYLİN
NAZLIAKA (Devamla) – Bakın, nedir gerginliğin sebebi, ODTÜ’de yaşanan
gerginliğin sebebi? 
Ha,
bu arada şunu da söyleyeyim: ODTÜ’de, biliyorsunuz, öğrenci kontenjanının
artırılması yönünde bir talep de geldi. Yani, aslında istenilen ODTÜ’deki o
niceliği artırarak niteliği düşürmeye çalışmak. 
ORHAN
KARASAYAR (Hatay) – Gençler gelince nicelik mi düşecek ODTÜ’de?
AYLİN
NAZLIAKA (Devamla) – ODTÜ’yle hesaplaşmanız bitmedi gitti.
MEHMET
ŞÜKRÜ ERDİNÇ (Adana) – Siz gidince problem yok, başkaları gelince problem mi
var? Onu mu diyorsunuz?
AYLİN
NAZLIAKA (Devamla) – Bu, aslında 18 Aralık 2012’de fırlatılan uydu töreni
sırasında dönemin Başbakanına, şimdinin Cumhurbaşkanına karşı yapılan protesto
gösterilerinin bir hırsı olabilir mi hâlâ acaba?
İBRAHİM
ÖZDİŞ (Adana) – Aynen öyle. 
AYLİN
NAZLIAKA (Devamla) – Bu, acaba Eymir Gölü meselesi, ODTÜ ormanlarının
katledilerek…
MEHMET
ŞÜKRÜ ERDİNÇ (Adana) – Alakası yok, alakası. 
AYLİN
NAZLIAKA (Devamla) – …yol yapılması sırasında direnen ODTÜ öğrencilerine
yönelik bir intikam alma meselesi olabilir mi? 
AHMET
HAMDİ ÇAMLI (İstanbul) – Ya, namaza giden öğrenciler dövüldü mü, dövülmedi mi?
AYLİN
NAZLIAKA (Devamla) – Bu ODTÜ’ye girme hırsı, bu ODTÜ’yü talan etme hırsı… (AK
PARTİ sıralarından gürültüler) 
İLKNUR
İNCEÖZ (Aksaray) – Şiddete karşı mısın, değil misin?
AHMET
HAMDİ ÇAMLI (İstanbul) – Namaza giden öğrenciler yurdun önünde dövüldü mü,
dövülmedi mi?
ERTAN
AYDIN (Ankara) – 3’ü darbedildi. 
BAŞKAN
– Sayın milletvekilleri, lütfen müdahale etmeyelim. 
AYLİN
NAZLIAKA (Devamla) – Değerli arkadaşlar, konuyu demagoji yaparak saptırmaya
çalışmayın. 
ERTAN
AYDIN (Ankara) – Demagoji değil, gerçek. 3 arkadaş darbedildi. 
MEHMET
ŞÜKRÜ ERDİNÇ (Adana) – Aynısını söylüyoruz “Demagoji yapmayın.” diyoruz.
Demagoji yapmayın Sayın Nazlıaka. 
AYLİN
NAZLIAKA (Devamla) – ODTÜ özgürlüklere en fazla sahip çıkan üniversitedir.
Çünkü, bizler biat etmemeyi öğrendik, bizler bir unvana, bir makama sahip olmak
için kendimizden ödün vermemeyi öğrendik. (CHP sıralarından alkışlar) 
Bir
siyasetçi nasıl olmalıdır biliyor musunuz? Mum gibi erimemelidir etrafa ışık
vermek için. Bir siyasetçi âdeta bir sokak lambası gibi olmalıdır, hem dibini
aydınlatmalı hem de dimdik durmalıdır, dimdik. (CHP sıralarından alkışlar) Asla
eğilmemelidir, bükülmemelidir, tıpkı ODTÜ öğrencilerinin sizlere gösterdiği o
direnç gibi, o direngen yapı gibi.
Şu
bir gerçek, sizler ne yaptınız, konuyu inanç özgürlükleri meselesine getirdiniz.
İnanç özgürlüğünü en fazla savunanız bizler. (AK PARTİ sıralarından gürültüler)

MUHAMMET
BALTA (Trabzon) – İkna odalarını unutmadık, ikna odalarını! 
AYLİN
NAZLIAKA (Devamla) – Bizler herkesin inancına saygı duyan insanlarız. 
MEHMET
ŞÜKRÜ ERDİNÇ (Adana) – O yüzden mescidin önünde saldırıya uğradılar.
AYLİN
NAZLIAKA (Devamla) – Sırf bu nedenle camiye de cemevine de eşit mesafede
yaklaşılması gerektiğine inananlarız. 
MEHMET
ŞÜKRÜ ERDİNÇ (Adana) – Eşit mesafeniz ne ya? Bu eşit mesafeyi bir açıklayın ya.
AYLİN
NAZLIAKA (Devamla) – Siz ne dediniz? “Namaz kılanlara saldırılıyor. ODTÜ’de
mescit yok.” 
ERTAN
AYDIN (Ankara) – Doğru.
AYLİN
NAZLIAKA (Devamla) – Araştırmak üzere bir heyet gönderdiniz, o heyet de itiraf
etti ki yurtlarda 5 tane ibadet yeri var, mescit var, birçok yerde mescit var…
MUHAMMET
BALTA (Trabzon) – Ben konuştum, öğrencilerle ben konuştum. 
AYLİN
NAZLIAKA (Devamla) – …aynı zamanda da 2 bin kişilik bir cami var. 
MEHMET
ŞÜKRÜ ERDİNÇ (Adana) – Üniversiteden bahsediyorsun, yurtlardan değil.
Üniversite ayrı, yurt ayrı ya!
AHMET
HAMDİ ÇAMLI (İstanbul) – CHP zamanının mescitleri onlar, CHP zamanının!
AYLİN
NAZLIAKA (Devamla) – Ayrıca, görevlendirdiğiniz kişiler kimdi? Biri ilahiyat
profesörü, diğeri ise eski AKP milletvekili adayıydı. (AK PARTİ sıralarından
gürültüler)
ÖZGÜR
ÖZEL (Manisa) – AKP’ye bak, kadının sesine bile tahammül edemiyor ya, böyle bir
şey olur mu arkadaşlar ya!
BAŞKAN
– Sayın milletvekilleri, sayın hatibi dinleyelim.
Sayın
milletvekilleri, lütfen…
Buyurun
Sayın Nazlıaka, siz Genel Kurula hitap edin.
Sayın
milletvekilleri, dinleyelim lütfen.
AYLİN
NAZLIAKA (Devamla) – Anlaşılan o ki asıl mesele inanç özgürlüğü değil, keşke
öyle olsaydı o zaman zaten bunları tartışmıyor olurduk. 
Asıl
mesele ODTÜ’ye girme hırsı, asıl mesele ODTÜ’yü talan etme hırsı, asıl mesele
ODTÜ’yle hesaplaşma, ODTÜ’yü hedef gösterme hırsı. Size söyleyeyim: ODTÜ’ye
öyle tankla tüfekle falan girilmez. ODTÜ’ye akılla girilir akılla. Önce sınav
kazanmanız lazım sizin, sınavdan geçmeniz lazım. (CHP sıralarından “Bravo”
sesleri, alkışlar) 
Değerli
arkadaşlar, tabii…
AHMET
HAMDİ ÇAMLI (İstanbul) – Ya, ODTÜ’ye akılla girmiş çocukları namaza gidiyorlar
diye dövüyorlar kardeşim.
ERTUĞRUL
KÜRKCÜ (İzmir) – Ya, yalan söyleyip durma ya. 
AYLİN
NAZLIAKA (Devamla) – Arkadaşlar, lütfen, konuyu saptırmayın.
BAŞKAN
– Sayın arkadaşlar…
ERTUĞRUL
KÜRKCÜ (İzmir) – Bunun yalan olduğunu sen de biliyorsun ya! Kabataş işte bu ya
senin.
AYLİN
NAZLIAKA (Devamla) – Olayı saptırmayın, olayı bambaşka bir noktaya çekmeyin. 
Şimdi,
keşke, isterdik ki iktidar…
AHMET
HAMDİ ÇAMLI (İstanbul) – Namaza giden çocuklar dövülüyor.
BAŞKAN
– Sayın milletvekilleri…
Sayın
Nazlıaka, siz Genel Kurula hitap edin.
Sayın
milletvekilleri, lütfen…
AYLİN
NAZLIAKA (Devamla) – Sayın Başkan, böyle bir ortamda nasıl konuşulabilinir yani
bana söyleyebilir misiniz? 
BAŞKAN
– Siz Genel Kurula hitap edin.
MEHMET
ŞÜKRÜ ERDİNÇ (Adana) – Kameralara bakarak konuşun, kameralara.
AYLİN
NAZLIAKA (Devamla) – Asıl mesele tabii bu değil. İsterdik ki biz, iktidar
bunlarla uğraşacağına, öğrenciler arasına nifak tohumları atıp insanlar
arasında kutuplaşma yaratacağına birliği, beraberliği, dayanışmayı davet etsin.
Gene biz isterdik ki ilmin, bilimin yuvası olan üniversitelerimizde
öğrencilerimiz özgürce düşünebilsin. Biz isterdik ki öğrencilerimizin orada
aldığı eğitimin kalitesi yükselebilsin. 
MEHMET
ŞÜKRÜ ERDİNÇ (Adana) – Özgürce saldırabilsin değil mi! Saldırmayı da özgürce
istiyorsunuz.
AYLİN
NAZLIAKA (Devamla) – İsterdik ki öğrencilerimiz mezun olduktan sonra “Her
üniversite öğrencisi iş bulacak diye bir şey yok.” cümlelerinin kurulması
yerine o çocuklara iş yaratılabilsin.
Sizin
TÜİK verilerine göre her 5 gencimizden 1’i ama sokaktaki verilere göre her 3
gençten 1’inin işsiz olduğu bu ortamda dilerdik ki siz, asıl gençlerimize iş
yaratmaya odaklanın ama siz, kutuplaşmadan beslenen zihniyetle öğrencileri de
birbirine düşürmeye çalışıyorsunuz. 
Ha
şunu söyleyelim: Biz terörün her türlüsüne, kimden gelirse gelsin her çeşit
teröre elbette ki karşıyız. 
ABDULLAH
BAŞCI (İstanbul) – Keşke, keşke!
AYLİN
NAZLIAKA (Devamla) – Bunu ifade etmeye gerek bile yok. Elbette ki şiddete
karşıyız ama öğrencileri polis kuvvetleriyle karşı karşıya getiren, bu
kutuplaşmayı, ötekileştirmeyi besleyen zihniyetin de her zaman olduğu gibi
sonuna kadar karşısında durmaya devam edeceğiz değerli arkadaşlar.
Bakın,
sizler, keşke öğrencilerin ihtiyaç duyduğu yurt sorununu çözseydiniz; keşke
okullarda nasıl daha iyi, daha bilimsel, daha özgür eğitim verilebilinir, bunun
yollarını arasaydınız. Çıkardığınız 4+4+4 eğitim sistemiyle kız çocuklarının
nasıl da okullardan uzaklaştırıldığı gerçekliğiyle yüzleşseydiniz. 
RAMAZAN
CAN (Kırıkkale) – Millet yüzde 50 oy verdi bize. 
AYLİN
NAZLIAKA (Devamla) – Aslında siz kendi bakanınızın söylediğini bilmiyorsunuz
herhâlde. Daha birkaç gün önce, bir hafta kadar önce sizin Aile ve Sosyal
Politikalar Bakanınız, zaten 4+4+4 sistemiyle kız çocuklarının okullaştırılma
oranında düşüş olduğunu bizzat kendi ağzından ifade etmiştir. 
İLKNUR
İNCEÖZ (Aksaray) – Ayrımcılığı kendiniz yapıyorsunuz bu dille.
AYLİN
NAZLIAKA (Devamla) – Ben söylemiyorum, Sayın Bakan söylüyor. Dolayısıyla siz
keşke bu yanlıştan nasıl dönülür bunun yollarını arasaydınız. Keşke öğrencileri
“kızlı-erkekli eğitime son verilsin” diye ikiye ayırarak tanımlamalardan
vazgeçip, onların bir arada geleceği kucaklayacağı bir yaşam ortamı sunmaya
yönelik zihniyetinizi revize edebilmiş olsaydınız. Ama görüyorum ki bu
düşüncelerden son derece uzaksınız, hatta burada bile karşıt görüşlerin ifade
edilmesine tahammül edemiyorsunuz. 
MEHMET
ŞÜKRÜ ERDİNÇ (Adana) – Tahammülden bahsedecek en son kişi sizsiniz. Bu kürsüden
ayakkabı fırlatacak kadar tahammülsüzsünüz. 
AYLİN
NAZLIAKA (Devamla) – Oysaki demokrasi, muhalefetin de sesini duyabilmektir.
Oysaki demokrasi, muhalif düşüncenin de duygu ve düşüncelerini ifade
edebilmesidir. Ama bu ifade özgürlüğünü bile Meclis çatısında dahi çok gören ve
oturduğu yerden sürekli olarak konuşarak hatibin konsantrasyonunu bölmek
isteyenlere buradan onların sözlerini aynen iade ediyorum. 
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Teşekkürler.
Milliyetçi
Hareket Partisi Grubu önerisi aleyhinde, son söz, Ardahan Milletvekili Orhan
Atalay’a aittir. 
Buyurun
Sayın Atalay. (AK PARTİ sıralarından alkışlar) 
Sizin
de süreniz on dakika. 
ORHAN
ATALAY (Ardahan) – Sayın Başkan, değerli milletvekilleri; esasında
“üniversite”, “gençlik”, “bilim” denilince, bu konuda, gerçekten, sicili en
utanç verici parti, Cumhuriyet Halk Partisidir. (CHP sıralarından gürültüler)
İBRAHİM
ÖZDİŞ (Adana) – Yuh! Yuh! En temiz sadece Cumhuriyet Halk Partisi!
ORHAN
ATALAY (Devamla) – Bakın, bizim, Osmanlı’dan bize devredilmiş bir üniversite
var, Darülfünun. Darülfünunu 1933 yılında -dönemin Maarif Vekili Dr. Reşit
Galip- üniversite hocaları, siyasi iktidarın arkasında durmuyorlar; üniversite
hocaları, siyasal iktidarın borazanlığını yapmıyorlar diye üniversiteyi
kapattınız ve üniversite kapatan parti olarak tarihe geçtiniz, tarihte yerinizi
aldınız. Bahaneler uydurdunuz. (CHP sıralarından gürültüler)
İBRAHİM
ÖZDİŞ (Adana) – Niye bizim haberimiz yok!
ERTUĞRUL
KÜRKCÜ (İzmir) – O zaman hepiniz o partideydiniz ya. Başka parti mi vardı?
ORHAN
ATALAY (Devamla) - Bahaneler uydurdunuz. Dediniz ki: “Bu üniversiteyi
çağdaşlaştırmak gerekir.” Sizin çağdaşlaştırmanız, sizin çağdaşlaştırma
projeniz, esasında ideolojik kalıplara yerleştirip insanlara kendi renginizi
vermekten ibarettir. (CHP sıralarından gürültüler)
BARIŞ
YARKADAŞ (İstanbul) – Bu kadar cehalet ancak eğitimle mümkün olur! 
BAŞKAN
– Sayın milletvekilleri…
BARIŞ
YARKADAŞ (İstanbul) - Gerçekten bu kadar cehalet ancak eğitimle mümkün olur!
ORHAN
ATALAY (Devamla) – Bakın…
BARIŞ
YARKADAŞ (İstanbul) – Bütün laflarını iade ediyoruz senin! Senin eğitim sicilin
de, AKP’nin eğitim karnesi de ortada! 
BAŞKAN
– Sayın milletvekilleri, müdahale etmeyelim hatibe.
BARIŞ
YARKADAŞ (İstanbul) - Cehenneme çevirdiniz Türkiye’yi! Ne eğitiminden
bahsediyorsun!
ORHAN
ATALAY (Devamla) – Değerli arkadaşlar, CHP yirmi beş yıl tek başına iktidar
oldu. 
BARIŞ
YARKADAŞ (İstanbul) – Bu kadar cehalet eğitimle mümkün olur! Başka bir laf yok!
ORHAN
ATALAY (Devamla) – Biraz önceki hatip, AK PARTİ’nin on üç yılda gençliğe ne
yaptığını, ne verdiğini sordu. Ben söyleyeyim…
İBRAHİM
ÖZDİŞ (Adana) – Söyle bakalım!
ORHAN
ATALAY (Devamla) – Ben Ardahanlıyım. Ardahan, Türkiye'nin en küçük ilidir ve
ben üniversite hocasıyım. “Ardahan’da bir üniversite açılacak.” denilseydi, ya
“Çok tatlı bir rüya görmüşsün.” derim ya da “Bu çok uzakta bir hayaldir.”
derdim. Ama şimdi Ardahan 4’üncü yılında, 4’üncü mezunlarının törenini yapıyor.
AYTUĞ
ATICI (Mersin) – Hepsi işsiz! Üniversite açacağınıza çocuklara iş bulun!
ORHAN
ATALAY (Devamla) – Cumhuriyet Halk Partisi yirmi beş yıl iktidarda kaldı
arkadaşlar. 
İBRAHİM
ÖZDİŞ (Adana) – Hepsi işsiz, işsiz!
BARIŞ
YARKADAŞ (İstanbul) – Apartman katını üniversite diye millete sattınız! Bırakın
bu işleri!
ORHAN
ATALAY (Devamla) – Merak ettiniz mi kaç tane üniversite açtılar? Ben size
söyleyeyim: Bir üniversitemiz vardı. Darülfünunu kapattılar, yerine Ankara
Üniversitesini açtılar. Yirmi beş yılda bir üniversite açtınız. AK PARTİ on üç
yılda 100’ü aşkın üniversite açtı. (AK PARTİ sıralarından alkışlar) 
İBRAHİM
ÖZDİŞ (Adana) – Çocuklar işsiz, işsiz!
ORHAN
ATALAY (Devamla) - İşte üniversite, işte AK PARTİ, işte Cumhuriyet Halk
Partisi, işte üniversite, işte gençlik…
İBRAHİM
ÖZDİŞ (Adana) – İş bulamıyorlar, iş bulamıyorlar çocuklar!
ORHAN
ATALAY (Devamla) - Size bir rakam daha vereyim…
Rahatsız
olacaksınız, haklısınız rahatsız olmakta. 
Bakın,
ben Doğu Anadolu milletvekiliyim arkadaşlar, “1948’e kadar Doğu ve Güneydoğu
Anadolu’da kaç tane lise var?” diye bir soru sorun. Abdülhamit rahmetliden bize
intikal eden 4 lise var. 1938 yılına kadar doğu ve güneydoğuda 4 tane lise var.
Birisi Erzurum Lisesidir, açılış tarihi 1881’dir, sizin eseriniz değildir.
Size
bir şey daha söyleyeyim: 1936 yılında Cumhuriyet Halk Partisinin Kütahyalı
milletvekili Urfa’ya mebus seçilir. Mebus seçildikten sonra gider Urfa’yı
görür, dönüşte iktisat vekiline der ki: “Urfa’da bir fabrika açalım, bir
üniversite açalım, bir de yol yapalım.” 
Bakın,
ısrarlarına rağmen, bir lise açmamışsınızdır Urfa’ya. O yüzden, selametlik
İbrahim Tatlıses dedi ya: “Oxford mu vardı, kurdunuz.” Evet, biz, şimdi
gençlerimize Urfa’da da, Ardahan’da da, Denizli’de de, Kırklareli’de de
geleceğin Oxfordlarını kurduk. AK PARTİ’nin gençliğe vermiş olduğu önemi sizin
havsalanız almaz arkadaşlar. 
İBRAHİM
ÖZDİŞ (Adana) – Yüksek lise, yüksek lise…
ORHAN
ATALAY (Devamla) - Sizi rahatsız edecek bir şey daha söyleyeyim: Bakın, girin
şurada Google’a sorun, Urfa Lisesinin açılış tarihi kaçtır? Urfa Lisesinin
açılış tarihi 1948’dir. Sizin tam da ölümünüze yakın bir zamanda “Nasıl
dirilebiliriz?” diye zar zor yoklama çekerek Urfa’ya bir lise açmışsınızdır. AK
PARTİ iktidarı döneminde benim kendi ilçemde 6 tane lise açılmıştır. 
LEVENT
GÖK (Ankara) – Kardeşim, konu terör, terör. Okullardaki terörü anlatsana!
ORHAN
ATALAY (Devamla) - Küçük bir ilçede 6 lise ama sizin yirmi beş yıllık
iktidarınız döneminde siz doğu ve güneydoğuya bir liseyi dahi çok görmüşsünüz,
bir lise dahi açtığınız yoktur değerli kardeşlerim.
BARIŞ
YARKADAŞ (İstanbul) – Cumhuriyeti kurduk, cumhuriyeti! Senin okuduğun bütün
okulları biz kurduk. Kime ne anlatıyorsun? Allah, Allah!
ORHAN
ATALAY (Devamla) - Şimdi, bir dakika… Cumhuriyet Halk Partisi ve üniversite,
gençlik denilince aklımıza “ordu göreve” dövizlerini taşıttıran 28 Şubatın ya
da cumhuriyet yürüyüşlerini getiriyorsunuz. 28 Şubatta her üniversite bir kışla
siteye dönmüştü. Üniversite üniversal karakterini yitirmiş, tam bir kışla
silüetine dönüşmüştü. (CHP sıralarından gürültüler)
BAŞKAN
– Arkadaşlar, lütfen hatibi dinleyelim.
ORHAN
ATALAY (Devamla) – On binlerce kız öğrencimiz sadece inançları gereği başlarını
örttükleri için üniversitelerden atıldı, Kanada’dan Güney Asya’ya kadar yeryüzünün
dört bir yanına salındılar. İşte bu, o dönemde bu zihniyetin arkasında duran,
“çağdaşlık” adına, “laiklik” adına, “Atatürkçülük” adına bu çocuklara
üniversite okumayı haram kılan bir zihniyetin temsilcileri burada kalkıp AK
PARTİ hakkında söz söyleyemez. (AK PARTİ sıralarından alkışlar, CHP
sıralarından sıra kapaklarına vurmalar)
İBRAHİM
ÖZDİŞ (Adana) – Yuh sana, yuh! Yalan söylüyorsun!
BÜLENT
YENER BEKTAŞOĞLU (Giresun) – Sayın Başkan, kınıyorum! Yazıklar olsun!
ORHAN
ATALAY (Devamla) – Rahat olun! Rahat olun!
BAŞKAN
– Lütfen sayın milletvekilleri…
ORHAN
ATALAY (Devamla) – Değerli arkadaşlar, işte, bakın, ODTÜ’deki öğrenciler de…
Burada AK PARTİ’nin hiçbir üniversiteyle derdi, davası yoktur. ODTÜ bu ülkenin
yüz akıdır, uluslararası sıralamada bu ülkenin yüzünü ağartacak
üniversitelerimizden birisidir ama ne yazık ki ODTÜ’nün şanına yakışmayan,
despot, dayatmacı, sizin zihniyetinizi paylaşan gençler oradaki öğrencilerin
ibadetine dahi tahammül etmemiş. 
BARIŞ
YARKADAŞ (İstanbul) – Demagoji bu, demagoji! Başka bir şey değil, demagoji bu!
Geç bunları, geç. Demagoji! Başka yalan bul, başka! 
ORHAN
ATALAY (Devamla) – Farklılık, özgürlük, hürriyet; bunlar sadece sizin lehinize
olursa bir değer taşır, sizin lehinize değilse, sizden farklı düşünüyorsa,
sizden farklı inanıyorsa, o, yok edilmesi gereken bir düşman gibi kabul görür.
BARIŞ
YARKADAŞ (İstanbul) – Başka yalan bul, demagoji bunlar! Bunları Ardahan’da bir
anlat bakalım. 
ORHAN
ATALAY (Devamla) – Nitekim ODTÜ’deki öğrencilerin uğramış olduğu saldırı bunun
açık fotoğrafıdır. 4 tane öğrenci…
BARIŞ
YARKADAŞ (İstanbul) – Atalay ailesi inanıyor mu bunlara? Atalaylar inanıyor mu
bunlara?
ORHAN
ATALAY (Devamla) – Evet, evet.
Biz
o çocukların namaz kılmak mecburiyetinde kaldıkları o mezbelelik yeri de
gördük.
BARIŞ
YARKADAŞ (İstanbul) – Atalaylar inanıyor mu bu söylediklerine Ardahan’da? Var
mı Ardahan’da inanan bu söylediklerine?
ORHAN
ATALAY (Devamla) – İşte zihniyet budur, zihniyet budur. Hâlbuki üniversite
öğrencileri vicdanı hür, aklı hür, inancı hür, davranışları hür bir nesil
olarak yetiştirilmek üzere üniversiteler kurulmuştur.
TÜRABİ
KAYAN (Kırklareli) – Her şeyi mahvettiğiniz gibi ODTÜ’yü de mahvetmeye
kalkıyorsunuz. Buna izin vermeyeceğiz, yapamayacaksınız! Çünkü sizin aklınız
buna ermez!
ORHAN
ATALAY (Devamla) – Değerli kardeşlerim, değerli arkadaşlar; hiç rahatsız
olmayın.
TÜRABİ
KAYAN (Kırklareli) – Hiç kimse rahatsız olmuyor. 
ORHAN
ATALAY (Devamla) – Burası eğer bir yüzleşmeyse, burada eğer konuşacaksak bütün
kartları açmaya biz hazırız.
TÜRABİ
KAYAN (Kırklareli) – Burada sadece kin ve nefret kusuyorsun, başka bir şey
yaptığın yok!
ORHAN
ATALAY (Devamla) – Bizim yüzümüzü karartacak hiçbir suç ve günahımız yoktur,
rahat olun. Rahat olun! (AK PARTİ sıralarından alkışlar)
Evet,
Türkiye’de ne yazık ki bazı üniversiteler belli kalıpların, dar ideolojik,
sekter yapıların yuvası hâline gelmiştir. Orada çoğulculuk, orada farklılık,
orada özgürlük gerçekten yaşatılmıyor, yaşanmasına izin verilmiyor. 
İBRAHİM
ÖZDİŞ (Adana) – Sen nasıl hoca oldun ya?
ORHAN
ATALAY (Devamla) – Evet, değerli kardeşlerim, rahat olun, rahat olun, AK PARTİ
döneminde üniversitelerimiz harıl harıl çalışıyor. (CHP sıralarından
gürültüler)
BAŞKAN
– Sayın milletvekilleri, lütfen…
ORHAN
ATALAY (Devamla) – Bizim arzumuz, o üniversiteler gerçek manada özgürlüğün,
akıl yürütmenin, doğru bilgiye erişmenin yollarını göstersin, öğrencilerimiz
gelecekte yaşayacakları hayata daha donanımlı girsinler. Bilgi çağında, gençler
için verilecek en büyük hediye, bilgi çağında çocuklarımızı geleceğe
hazırlayacak, onları donanımlı, gerçek manada fikri hür, özgürce yaşamayı bir
davranış modu olarak kabullenmiş, bunu ötekine kabul ettirmiş… Tıpkı “Açık
Toplum ve Düşmanları” kitabında Popper’ın dediği gibi, “Herkes özgür olsun. Ama
sizin özgürlüğünüz, sizin yumruk atma özgürlüğünüz benim burnumun sınırına
kadardır. Eğer benim burnuma dokunursa o zaman kusura bakmayın, buna özgürlük
denmez, bunun sosyal, siyasal, ideolojik fikrim kamuslardaki karşılığı
faşizmdir.”
İBRAHİM
ÖZDİŞ (Adana) – O da sizsiniz, siz, AKP iktidarı!
ORHAN
ATALAY (Devamla) – O yüzden, AK PARTİ, sadece üniversitelerde değil, hiçbir
yerde faşizme geçit vermeyecektir; hiçbir yerde kaba gücü, şiddeti, kendi
düşüncesini, kendi fikriyatını lanse etme aracı olarak kullanmasına izin
vermeyecektir. (AK PARTİ sıralarından alkışlar) 
TÜRABİ
KAYAN (Kırklareli) – Siz üniversite istemiyorsunuz, siz medrese istiyorsunuz. 
ORHAN
ATALAY (Devamla) – Rahat olun, rahat olun, biz medreseleri de açarız. (AK PARTİ
ve CHP sıralarından gürültüler)
BAŞKAN
– Sayın milletvekilleri…
TÜRABİ
KAYAN (Kırklareli) – Onun yanında ODTÜ’ye bir türlü tahammül edemiyorsunuz. 
BAŞKAN
– Efendim, yerinize oturur musunuz, Sayın Milletvekili. 
TÜRABİ
KAYAN (Kırklareli) – Bu kafa medrese kafasıdır.
BAŞKAN
– Sayın Milletvekili…
TÜRABİ
KAYAN (Kırklareli) – Medrese istemiyoruz biz, üniversite istiyoruz. 
ORHAN
ATALAY (Devamla) – Senin aklın medreseyi kavramaya yetmez, rahat ol. 
BAŞKAN
– Görüşlerine katılmasak da hatiplerin, her bir milletvekilinin kürsüdeki
hatibi saygıyla dinlemesi lazım. 
ORHAN
ATALAY (Devamla) – Değerli arkadaşlar, bakın, sizin tahammülsüzlüğünüzü burada
görüyoruz. 
Ben
“1933 yılında darülfünunu kapattınız.” dedim. Aksi bir iddianız, bilginiz varsa
çıkar konuşursunuz. (Gürültüler)
Ben
“Yıllarca, yirmi beş yıllık iktidarınız döneminde, bu ülkeye kaç tane
üniversite açtınız?” diye bir soru soruyorum, cevabını verin. İki tane açtıysak
çıkar burada söylersiniz, bir üniversite açmışsınızdır. Ben size diyorum ki
Orta Doğu’da bir grup, kendinden sol, PKK ya da YDG-H adı, ne olursa olsun, kendi
inancını, kendi ideolojisini ötekine zorla dayatan, şiddeti kendi düşüncesini
benimsetme aracı olarak tercih etmiş bir yapı var. Bu yapıya biz izin vermeyiz.
O yüzden değerli arkadaşlar, biz MHP’nin önerisini…
(Mikrofon
otomatik cihaz tarafından kapatıldı)
ORHAN
ATALAY (Devamla) – …gerçekten değerlendirmeye tabi tutmamız gerektiği
kanaatindeyim. Ama sadece şiddet üniversitelerde yok. Şiddet bir kültür
meselesidir, bir inanç meselesidir, bütün dünyayı tehdit eden bir unsurdur, bir
virüstür. Bununla daha sağlıklı nasıl mücadele edilir, onun üzerinde derin
derin konuşmalar, tartışmalar, müzakereler yapmamız gerekiyor.
Yüce
heyetinizi saygılarımla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Atalay.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkanım, biraz önce iktidar partisinden bir sayın
milletvekili… (AK PARTİ ve CHP sıralarından gürültüler)
BAŞKAN
– Sayın milletvekilleri, lütfen…
Buyurun.
ÖZGÜR
ÖZEL (Manisa) – …hem de bir akademisyen, Milliyetçi Hareket Partisinin ortaya
koyduğu, Meclisimizin gündeme getirdiği öneri üzerinde söz aldı. 
Ben
hep söylüyorum, iktidar partisinin iktidar olmak, yapacaklarını söylemek,
ülkede aksayan durumlarla ilgili muhalefetin eleştirilerine bir iktidar
sorumluluğuyla cevap vermek yerine; kürsüye çıkardığı sayın milletvekillerinin,
muhalefete muhalefet etmek, hepimizin ortak değerlerine saldırmak, Türkiye
Cumhuriyeti’nin kurucularına, kurucu iradesine hakaret etmeyi…
BÜLENT
TURAN (Çanakkale) – Yapma Özgür ya.
ÖZGÜR
ÖZEL (Manisa) – …bir meziyet olarak kendilerine atfetmelerinden utanç
duyuyoruz.
OSMAN
AŞKIN BAK (Rize) – Öyle bir şey yok. “Üniversite açmadınız.” dedi ya.
ÖZGÜR
ÖZEL (Manisa) – Ayrıca, bu ülkenin kuruluşundan… 
OSMAN
AŞKIN BAK (Rize) – Çıkın, “Açtık.” deyin o zaman. Sadece onu söyledi. 
BAŞKAN
– Sayın milletvekilleri…
Buyurun
Sayın Özel, dinliyorum ben sizi.
OSMAN
AŞKIN BAK (Rize) – Çıkın “Şu tarihte şu üniversiteyi açtık, şunu yaptık, bunu
yaptık…”
ÖZGÜR
ÖZEL (Manisa) – Yapacağız, yapacağız, merak etmeyin, yapacağız.
OSMAN
AŞKIN BAK (Rize) – Veya buyurun, buna cevap verin. Kaç tane üniversite açtınız,
ne yaptınız? Tebrik ederiz ya! Alkışlarız. Üniversite açmışsınız, tebrik
ederiz.
ÖZGÜR
ÖZEL (Manisa) – Tabii ki sayın hatibin 1923’le 1950 arası dönemdeki üniversite
sayısıyla milenyumda açılan üniversite sayılarını birbiriyle karşılaştırmayla
ilgili Meclisin aklıyla alay eden tavrını da kınıyoruz. Konuşması boyunca
ağzından bir akademisyene değil bu Meclisteki hiç kimseye, hiçbirimize yakışmayacak
ifadeleri yüzünden, öncelikle…
BÜLENT
TURAN (Çanakkale) – Sayın Başkanım, söz verebilirsiniz; böyle bir usul yok. 
OSMAN
AŞKIN BAK (Rize) – Başkanım sataşma var, verin sözü.
BAŞKAN
– Sayın milletvekilleri, lütfen…
ÖZGÜR
ÖZEL (Manisa) – Önceki hatibimize yapmış olduğu sataşmadan dolayı Sayın Aylin
Nazlıaka için…
ORHAN
ATALAY (Ardahan) – Adını anmadım, kimsenin adını anmadım. 
ÖZGÜR
ÖZEL (Manisa) – …ayrıca grubumuza yapmış olduğu sataşmadan dolayı da grubumuz
adına cevap hakkı talep ediyorum.
Saygılar
sunarım.
BAŞKAN
– Sayın Özel, evet grubunuz hakkında…
AYLİN
NAZLIAKA (Ankara) – Sayın Başkan…
BAŞKAN
– Sayın Nazlıaka bir saniye, size söz vermiyorum şu anda. 
Grubunuzla
ilgili sataşmadan dolayı kim çıkacaksa iki dakika sataşmadan dolayı…
ÖZGÜR
ÖZEL (Manisa) – Aylin Hanım’ın söz hakkı saklıdır efendim.
AYLİN
NAZLIAKA (Ankara) – Bizzat benim söz hakkım var burada Sayın Başkan, sebebi de
şudur…
BAŞKAN
– Şimdi, bir saniye… Aylin Nazlıaka için tutanak isteyeceğim, sizin için. Sayın
Nazlıaka, ben sizin şahsınıza yönelik bir sataşma görmedim.
AYLİN
NAZLIAKA (Ankara) – Sayın Başkan…
BAŞKAN
– Ama gruba yönelik sataşmadan dolayı Sayın Özel ben size iki dakika süre
veriyorum, buyurun. 
AYLİN
NAZLIAKA (Ankara) – Sayın Başkan…
BAŞKAN
– Sayın Nazlıaka ben tutanakları isteyeceğim. Sizin şahsınıza yönelik bir
sataşma, ben dikkatlice dinledim, fark etmedim. Gözümden kaçmış olabilir,
tutanaklara bakacağım varsa söz vereceğim.
AYLİN
NAZLIAKA (Ankara) – Sayın Başkan, tutanaklarda şuna bakmanız gerekiyor…
BAŞKAN
– Sayın Atıcı, CHP Grubu adına sataşmadan dolayı…
Sayın
Atıcı buyurun lütfen, buyurun.
AYLİN
NAZLIAKA (Ankara) – Kendisinin ODTÜ’yle ilgili söylediği şeyler benim
cümlelerimden alıntılardır. O yüzden cevap hakkı doğmuştur. Sataşmadan dolayı
söz istiyorum. 
BAŞKAN
– Sayın Nazlıaka bakacağım tutanaklara, eğer varsa söz vereceğim ama can
kulağıyla dinledim, şahsınıza yönelik bir sataşma duymadım. 
Sayın
Atıcı, buyurun. 
İki
dakikalık süre… 
Ve
başka bir sataşmaya meydan vermeyelim. 
IV.- SATAŞMALARA İLİŞKİN KONUŞMALAR (Devam)
4.- Mersin Milletvekili Aytuğ Atıcı’nın,
Ardahan Milletvekili Orhan Atalay’ın MHP grup önerisi üzerinde yaptığı
konuşması sırasında CHP Grubuna sataşması nedeniyle konuşması
AYTUĞ
ATICI (Mersin) – Teşekkür ederim Sayın Başkan.
AKP’nin
hatibi “Üniversite kapattınız.” diye başladı ve Türkiye Cumhuriyeti’nin kurucu
iradesine kadar giden bir sataşma zincirinde bulundu. Sayın Hatip, eğer burada
oturuyorsanız cumhuriyet sayesinde oturuyorsunuz, bunu unutmayın. (CHP
sıralarından alkışlar, AK PARTİ sıralarından gürültüler)
OSMAN
AŞKIN BAK (Rize) – Cumhuriyet sadece sizin değil kardeşim! (AK PARTİ
sıralarından gürültüler)
AYTUĞ
ATICI (Devamla) - Ben, bir tamirci çocuğuyum.
OSMAN
AŞKIN BAK (Rize) – Millet sayesinde cumhuriyet kuruldu, millet sayesinde!
Buradaki herkes sayesinde var o!
AYTUĞ
ATICI (Devamla) - Bir tamirci çocuğu olarak ben bugün profesörsem, ben bugün
bir milletvekiliysem cumhuriyetin kazanımları sayesindedir, bunu da unutmayın.
(CHP sıralarından alkışlar)
OSMAN
AŞKIN BAK (Rize) – Millet kurdu, millet!
AYTUĞ
ATICI (Devamla) - Eğer cumhuriyet olmasaydı ben de aranızdaki birçok insan da
hâlâ padişahın kapı kulu olacaktık. (CHP sıralarından alkışlar) Ama bugün,
cumhuriyetin bütün kazanımlarına rağmen, içinizde sarayın da, padişahın da kapı
kulu olmaya özenenler var. 
OSMAN
AŞKIN BAK (Rize) – Sana uyar, sana!
AYTUĞ
ATICI (Devamla) – Cumhuriyet, kurulduğu ilk yıllardan itibaren eğitime önem
vermiş ve eğitimi köylere kadar -köy enstitüleri kurarak- yaymıştır. 
Daha
dün şu koltukta oturan Sayın Millî Eğitim Bakanı köylerde kaç okul kapattığını
bize anlattı mı anlatmadı mı? Tutanaklara bakın, kaç okul kapattığınızı siz
değerlendirin. 
OSMAN
AŞKIN BAK (Rize) – Kaç tane okul var, kaç tane, onu söyle. Kaç tane üniversite
açtınız, onu söylesene.
AYTUĞ
ATICI (Devamla) – Bize asla namaz edebiyatı yapmayın. Bizim, namaz kılanlarla
bir sorunumuz yok; bizim, namaz kılarken “Nasıl ihale kaparım?” diyenlerle
sorunumuz var; bizim, namaz kılarken “Acaba 5 vakit daha fazla kılsam da
milletvekili olsam.” diyen zihniyetle sorunumuz var; bizim, dindarlarla değil,
sizinle sorunumuz var; bunu unutmayın. (CHP sıralarından alkışlar)
ALİM
TUNÇ (Uşak) – Senin namazla ne alakan var?
ORHAN
ATALAY (Ardahan) – Sayın Başkan...
BAŞKAN
– Sayın Atalay, buyurun. 
OSMAN
AŞKIN BAK (Rize) – Bizimle sorununuz olamaz! Sorununuz olduğu için 3 Kasımda
sandığa gömdü millet sizi! 
BAŞKAN
– Bir dakika... Sayın Atalay, bir dakika.
Sayın
milletvekilleri...
Evet
Sayın Atalay, ne dedi tam olarak?
ORHAN
ATALAY (Ardahan) – Sayın hatip “sayın hatip” diyerek şahsıma sataştı, cevap
vermek istiyorum Başkanım.
BAŞKAN
– Sayın Atalay, ben onda da tutanakları isteyeceğim, kaçırmış olabilirim.
Şimdi,
değerli arkadaşlar...
AYTUĞ
ATICI (Mersin) – Sataştım, sataştım, öyle bir sataştım, itiraf ediyorum. 
BÜLENT
TURAN (Çanakkale) – Sayın Başkan...
NURETTİN
YAŞAR (Malatya) – Sayın Başkan...
BAŞKAN
– Bir dakika... 
Sayın
Turan, buyurun.
BÜLENT
TURAN (Çanakkale) – Sayın Başkan, zabıtlara geçsin diye ifade etmek istiyorum.
Az önce CHP’li kıymetli başkan vekili arkadaşımız, ısrarla, muhalefete
muhalefet edilmediğinden dolayı yola çıkarak tavrımı kınamaya çalıştılar.
Bakınız, burası milletin kürsüsü, herkes her dilediğini söyleme hakkına
sahiptir edep içerisinde, usul içerisinde. Dolayısıyla, “İktidar partisi sadece
yapılanları anlatır.” algısını doğru bulmuyoruz biz. Sistem başkadır, devlet
başkadır ancak milletin değerleri başkadır. Uygulama içerisinde bizim de bazen
beğenmediklerimiz olabilir. Dolayısıyla, bizim hatiplerimizin de zaman
içerisinde eleştiri yapmalarını arkadaşlarımızın anlayışla karşılamadıklarını
düşünüyorum. CHP dokunulmaz bir parti değildir. Her parti eleştirilebilir ama
her zaman, eleştirildiğinde ayağa kalkıp çok büyük bir reaksiyon göstermek
doğru değildir diye düşünüyorum.
İkinci
husus: Arkadaşların ısrarla “Cumhuriyet olmasaydı, burada olmazdınız.”
söylemini doğru bulmuyoruz. 
OSMAN
AŞKIN BAK (Rize) – Evet.
BÜLENT
TURAN (Çanakkale) – Bu cumhuriyet herkesin cumhuriyetidir. 
ALİ
ÖZKAYA (Afyonkarahisar) – Bizim de cumhuriyetimizdir.
BÜLENT
TURAN (Çanakkale) – Herkesin dedesi, babası, atası bu cumhuriyeti kurmak için
çaba göstermiştir. Dolayısıyla, olmayacaksak beraber olmayacaktık, olacaksak
beraber olacağız. Cumhuriyet, hiçbir partinin babasının malı değildir. (AK
PARTİ sıralarından alkışlar) 
BAŞKAN
– Teşekkür ediyorum. 
AYTUĞ
ATICI (Mersin) – Ben de aynı şeyi söyledim, ben de aynı şeyi söyledim. 
ORHAN
ATALAY (Ardahan) – Başkanım, sataşma var. 
BAŞKAN
– Sayın milletvekilleri, birbirimizi…
OSMAN
AŞKIN BAK (Rize) – Amcam da vardı, dedem de vardı…
AYTUĞ
ATICI (Mersin) – Höykürme, insan gibi konuş. 
BAŞKAN
– Sayın Bak…
OSMAN
AŞKIN BAK (Rize) – Millet var, millet. 
BAŞKAN
– Sayın milletvekilleri, lütfen…
OSMAN
AŞKIN BAK (Rize) – Millet var, millet. Bunu millet kurdu. 
BAŞKAN
– Bakın, her birimiz kürsüde kendimizi, fikrimizi çok net bir şekilde ifade
edebiliriz, yeter ki bir başkasına hakaret etmeyelim, yeter ki şahsiyetle
uğraşmayalım, yeter ki ortak değerlerimizi istismar etmeyelim. Tabii ki
cumhuriyet, inançlarımız, millî değerlerimiz, manevi değerlerimiz hepimizin ortak
değerleridir ve bu ortak değerler hepimiz için de vazgeçilmez, kutsal
değerlerdir. Buna karşın, yine, kürsüdeki hatibin eleştirisine
katılmayabiliriz, sert bir içerik kullanabilir ama hakaret etmediği müddetçe.
Ama, ne olursunuz arkadaşlar, kendisini ifade ettiği müddetçe, düşüncesine
katılmıyorsak dahi, saygıyla dinleyelim. Zaten, eğer cevap hakkı doğuyorsa,
sataşmadan bir hak doğuyorsa, mümkün mertebe, adilane bir şekilde, bu hakkı da
herkese karşı kullandırmaya çalışıyorum. Burada verimli bir şekilde bu Meclisi
yönetmek, milletin beklentilerine cevap vermek ve milletin istediği üslup
dairesinde bu iradeyi ortaya koymak hepimizin ortak değeridir diyorum,
tekrardan hepinizi hassasiyetle, saygıyla buna davet ediyorum, teşekkür
ediyorum. 
Bu
bağlamda, Sayın Atalay, ben tutanakları isteyeceğimi söylemiştim. 
Sayın
Altay…
ENGİN
ALTAY (İstanbul) – Teşekkür ederim. 
Sayın
Başkan, biraz önce Sayın Bülent Turan’ın… Ben Genel Kurula da yeni geldim,
Sayın Başbakanla iki buçuk saat süren çok verimli bir görüşme yaptık ama
geldim, Genel Kurul karışmış. 
BAŞKAN
– Hoş geldiniz. 
ENGİN
ALTAY (İstanbul) – Sayın Bülent Turan’ın söylediğinden bir iki şey anladım,
bunlar düzeltilmeye muhtaç şeyler. Birincisi: Burası Parlamento, doğrudur. Bu
kürsüden her parti eleştirilebilir. “Cumhuriyet Halk Partisi eleştirilmez.” diye bir iddiamız,
savımız asla yok. 
BÜLENT TURAN
(Çanakkale) – Öyle olmalı Hocam. 
ENGİN ALTAY (Sinop)
– Hayır, yoktur. Hiçbir arkadaşım da “Cumhuriyet Halk Partisi eleştirilmez.”
dememiştir, dememişlerdir. Elbette eleştirilir, buna bir itiraz etmeyiz. Bu
çerçevede iktidar partisi de eleştirilir, bunun altını çizmem lazım. Burası
eleştirmek için vardır, bu kürsü. Ancak, bununla beraber bir şeyi söylememiz
lazım: Cumhuriyet Halk Partililerin, hiçbir Cumhuriyet Halk Partilinin
“Cumhuriyeti biz kurduk.” diye bir iddiası da yoktur. Cumhuriyeti Büyük
Atatürk’ün “Türk milleti” diye tarif ettiği Anadolu halkları kurmuştur. Hep
birlikte yaşatacağız. (AK PARTİ sıralarından alkışlar) 
OSMAN AŞKIN BAK
(Rize) – Bravo, bravo, biz de onu söylüyoruz. Bravo Engin Başkan, bravo.
Neredesin sen ya? Hoş geldin.
ENGİN ALTAY (Sinop)
– Ancak, Cumhuriyet Halk Partililerin cumhuriyetin temel değerleriyle ilgili
bir yüksek hassasiyetleri vardır. Ben eminim ki Adalet ve Kalkınma Partili milletvekillerinin
tümü de cumhuriyeti içselleştirmiş, benimsemiştir. (AK PARTİ sıralarından
alkışlar) Ben böyle düşünüyorum, böyledir çünkü. Olay bundan ibarettir. 
Arz ederim. 
OSMAN AŞKIN BAK
(Rize) – Teşekkür ederiz Başkan. 
BAŞKAN – Teşekkürler
Sayın Altay. 
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 16/12/2015 tarih ve 524
sayıyla İstanbul Milletvekili İzzet Ulvi Yönter ve arkadaşları tarafından,
Türkiye’deki üniversitelerde yıllardır süren yoğun yasa dışı PKK terör örgütü
yapılanmasıyla birlikte üniversitelerde devam eden terör eylemleri,
üniversitelerdeki PKK propagandasının engellenmemesi ve öğrenciler üzerinde
baskı kurulması, pek çok öğrencinin öğretim haklarının ve can güvenliklerinin
tehdit altında olduğuna dair üniversite yönetimlerine başvurularına rağmen
üniversite yönetimlerinin ve emniyet birimlerinin gerekli tedbirleri almaması
sonucunda Türkiye’deki üniversitelerde öğrencilerin PKK terör örgütü
militanlarınca şehit edilmesiyle de sonuçlanan sorunların araştırılarak
alınması gereken önlemlerin belirlenmesi amacıyla verilmiş olan Meclis
araştırması önergesinin, Genel Kurulun 30 Aralık 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Şimdi,
Milliyetçi Hareket Partisi grup önerisini oylarınıza sunuyorum: Kabul edenler…
Kabul etmeyenler… Grup önerisi kabul edilmemiştir. 
Birleşime on dakika
ara veriyorum. 
Kapanma Saati: 15.56
İKİNCİ OTURUM
Açılma Saati: 16.12
BAŞKAN: Başkan Vekili Ahmet AYDIN
KÂTİP ÜYELER:
Ömer SERDAR (Elâzığ), Özcan PURÇU (İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 22’nci Birleşiminin
İkinci Oturumunu açıyorum.
AYLİN
NAZLIAKA (Ankara) – Toplantı yeter sayısı istiyoruz.
BAŞKAN
– Şu anda isteyemezsiniz Sayın Nazlıaka, oylamaya geçersek isteyebilirsiniz.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 9/12/2015 tarihinde
Hakkâri Milletvekili Selma Irmak ve arkadaşları tarafından, Hakkâri ilinde son
üç aylık dönemde gebe kadınlarda yaşanan düşük ve düşük tehlikesi vakalarındaki
artışın nedenlerinin tüm boyutlarıyla araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 30 Aralık 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
30/12/2015
Türkiye Büyük Millet Meclisi Başkanlığına
Danışma
Kurulunun 30/12/2015 Çarşamba günü (bugün) yaptığı toplantısında,
toplanamadığından, grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Çağlar
Demirel
 Diyarbakır
 HDP
Grup Başkan Vekili
Öneri:
9
Aralık 2015 tarihinde, Hakkâri Milletvekili Sayın Selma Irmak ve arkadaşları
tarafından verilen (223 sıra numaralı), Hakkâri ilinde son üç aylık dönemde
gebe kadınlarda yaşanan düşük ve düşük tehlikesi vakalarındaki artışın
nedenlerinin tüm boyutlarıyla araştırılması amacıyla Türkiye Büyük Millet
Meclisine verilmiş olan Meclis araştırma önergesinin, Genel Kurulun bilgisine
sunulmak üzere bekleyen diğer önergelerin önüne alınarak, 30/12/2015 Çarşamba
günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN
– Halkların Demokratik Partisi Grubu önerisi lehinde Muş Milletvekili Burcu
Çelik Özkan.
Buyurun
Sayın Özkan. (HDP sıralarından alkışlar)
Süreniz
on dakikadır.
BURCU
ÇELİK ÖZKAN (Muş) – Sayın Başkan, değerli milletvekilleri; evet, son günlerde
ülkemizin ve Türkiye halklarının kabul etmediği, hak etmediği bir süreçten
geçiyoruz hep birlikte ve ben de bu süreçte en ağır, bu durumdan en ağır zarar
gören kadınlar ve çocuklar noktasında biraz konuşmak istiyorum.
Şöyle,
7 Hazirandan itibaren katledilen kadınlar teknik anlamda, istatistiki anlamda
aynen şu şekilde geçmiştir: Bölgede savaştan kaynaklı katledilen kadınların
sayısı -hepinizin artık bildiği ve tüm basında defalarca hepimizin gördüğü
Miray bebek dâhil olmak üzere- 31’dir. Sokağa çıkma yasakları sırasında
katledilen toplam kadın sayısı ise 24’tür. 7 Hazirandan sonra yaşadığımız,
ülkemizde gerçekleşen katliamlarda ise katledilen kadınların sayısı toplamda
38’dir. Bu katliamlara karşı direnen ve mücadele eden ve bu esnada infaz edilen
kadın sayısı ise 7’dir. Totalde, 7 Hazirandan bu yana katledilen kadın sayısı
73’tür. 
Değerli
milletvekilleri, sokağa çıkma yasağı ilan edilen yerlerde devlet tarafından
katledilen kadınlara ilişkin biraz bilgi vermek istiyorum ve bugün gerçekten
herkesin, özellikle kadın milletvekillerinin yüreklerine ve vicdanlarına
değinmek istiyorum, dokunmak istiyorum. “Sokağa çıkma yasağı” adı altında
uygulanan terör, işgal, kapatma, abluka, yağma ve talanın yanında, her gün en
az 3 ila 5 sivil insanın öldürüldüğü büyük bir katliama dönüşmüş durumdadır.
Devletin sokağa çıkma yasaklarının olduğu bölgelerde özellikle kadınlara
yönelen, kadınları hedef alan katliamlar son günlerde gittikçe artış
göstermektedir. Çatışmalı süreç boyunca 30’u aşkın kadının katledilmesi hem
kadınların Kürt halkının direnişinde aktif ve öncü rol almalarından hem de
ablukalarla birer cezaevine dönüştürülen kentlerde kadınların yaşamı devam
ettirmelerinden kaynaklanmaktadır. Bu noktada, bire bir yaşadığımız, tanık
olduğumuz bazı olayları burada sizlerin vicdanına ve yüreğine tekrardan sunmak
ve bu konular üzerinde Meclis olarak hepimizi aklıselim bir şekilde göreve davet
ediyorum. 
Sokağa
çıkma yasağının sürdüğü Cizre’de 32 yaşındaki Güler Yamalak isimli 8 aylık
hamile kadın 20 Aralık Pazar günü güvenlik güçlerinin açtığı ateş sonucu
kapısının önünde katledilmiştir. Ve ben, kendim, şahsen, Şırnak Devlet
Hastanesinde, annesini hayatta tutan fakat ne yazık ki daha dünyaya gözünü
açmadan diğer dünyaya gönderilen o 8 aylık bebeği teslim almak zorunda olan bir
milletvekili olarak sizlere şu anda hitap ediyorum. O an, bana kalırsa, bugüne
kadar devam eden süreci ele aldığımızda, birbirimizden farklı siyasi
düşüncelere sahip olmamızı bir kenara bırakarak, bu savaştan…
BÜLENT
TURAN (Çanakkale) – Terörle mücadele, terörle.
BURCU
ÇELİK ÖZKAN (Devamla) - …son günlerde yaşadığımız hukuki hiçbir dayanağı
olmayan ve tamamen idari kararlarla alınan sokağa çıkma yasaklarında
katledilenlerin, en çok zarar görenlerin kadınlar ve çocuklar olduğunu göz
önüne alıp tüm Türkiye halklarının bunlarla karşı karşıya kalmak noktasını hak
etmediklerini Meclis olarak ele alıp hepimizin göreve dâhil edilmesi gerekiyor.
Yine,
sokağa çıkma yasakları devam ederken kaybettiğimiz ve burada ismini defalarca
zikrettiğimiz Taybet ana. Taybet ana, 57 yaşında ve 11 çocuk annesiydi.
Günlerce, yedi gün boyunca sokak ortasında bırakıldı ve cenazesi çürümeyle
karşı karşıya bırakıldı, yüz tuttu. Taybet ananın Silopi sokaklarında yedi gün
bekletilen cenazesi vicdanların öldüğünün resmidir.
Yine,
hepinizin artık tanık olduğu ve bildiği bu resim, Miray bebek. Cizre’de sokağa
çıkma yasağı altında doğan Miray bebek yine Cizre’de süren sokağa çıkma
yasağında ailesinin kucağında taranarak katledildi. Yani, iki sokağa çıkma
yasağı arasında doğup ölen henüz 3 aylık Miray bebek, henüz doğmamış çocukların
ve henüz yeni doğmuş çocukların dahi vahşice katledildiğini tüm dünyanın kamuoyuna
çıplak bir şekilde gösterildiğinin kanıtıdır. Ailesinin kucağında katledilen
Miray bebek hastane morgunda, Şırnak Devlet Hastanesi morgunda yer kalmadığı
için minik bedeni hâlâ daha önce katledilen başka bir cenazenin kucağında
bekletilmektedir.
Bugün
değinmek istediğimiz diğer bir vaka, Hediye Şen. Yine, bizzat teslim aldığım ve
ailesine teslim ettiğim bu vakada otopsi raporu tarafımca bizzat okunmuş ve bu
konu hakkında basına da beyanda bulunulmuştur. Şöyle ki: Hediye Şen’in
vücudunda 8 kurşun yarası var, bunun 3’ü bizim hukuki olarak ele aldığımızda
giriş ve çıkış dediğimiz yani 3 kurşunun vücuda girmiş ve çıkmış olmasıyla
birlikte 8 kurşun yarasından bahsediyorum. Eşiyle yaptığımız konuşmada,
sabahtan akşama kadar orada bekleyen özel harekâtçılar tarafından izlenen evin
avlusunda oynayan çocukların varlığından haberdar olan bu kollukların akşam
saatlerinde, bilerek, göz göre göre, Hediye Şen’in ihtiyaç dolayısıyla evinin
avlusunda olduğu bir anda elektriklerin bir anda kesilmesi sonucu katledildiğini
ve katillerinin hâlen evinin önünde beklediğini söyleyen de yine Hediye Şen’in
eşidir. 
Burada
anlattıklarımız hikâye değil. Burada anlattıklarımız, hâlen ülkenin bir
bölümünde, kürdistanda yaşanan savaş konseptinin sonuçlarıdır. Bu fotoğrafları
burada defalarca göstermemizin sebebi de belki biraz vicdanlarınıza
seslenebilmek ve bu savaşa hep birlikte dur diyebilmekten geçiyor. 
Yine,
kapısının önünde katledilen Selamet Yoldaş. Bakın, bunların hepsi kapısının
önünde oldu. Yine, olaylar esnasında katledilen bir çocuk daha. Yine,
Nusaybin’de katledilen Fehime ana. Hiçbir gerekçe olmadan evlerinin önünde
katledilen insanlar bunlar. 
Bu
savaş konsepti devam ederken en büyük sıkıntı… Özellikle kadın arkadaşlarımıza
seslenmek istiyorum: Bakın, normal şartlar altında ortalama nüfus yoğunluğuna
göre, istatistiki olarak ele aldığımızda, şu anda bu savaşın devam ettiği
bölgelerde kadınların düşük oranlarının ne kadar arttığı da önemli bir konudur.
Yaşanan düşük vakalarının tam sebebi bilinmemekle birlikte, yoğun korku, panik,
endişe ve stres gibi dürtülerden kaynaklı olabileceği belirtilmektedir.
22 Temmuz 2015 tarihinde Suruç
katliamıyla birlikte biten çözüm sürecinden bu yana ülke olarak çatışmalı bir
süreç yaşamaktayız. Özellikle kürdistanda, bu sürecin en yoğun şekilde
yaşandığı illerde ne yazık ki ısrarla sürdürülen bu savaş politikasının en
büyük bedelini hiç kuşkusuz kadın ve çocuklar başta olmak üzere sivil
insanlarımız ödemektedir. Düşük yapan kadınların büyük çoğunluğunun çatışma
ortamının yaşandığı yerleşim yerlerinde gerçekleşmesi oldukça düşündürücüdür.
Bu durum halkta derin bir endişe, kaygı ve öfke yaratmaktadır. Yaşam hakkının
kutsallığını hiçe sayan bu yaklaşım, evrensel ve ulusal hiçbir hukuka uymadığı
gibi, vicdanları da kanatmaktadır. Kürdistandaki, kürdistan özelindeki bu vahim
insanlık dışı durumun burayla sınırlı olmayacağı aşikârdır. Bu savaş konsepti
devam ederse ne yazık ki bu durum tüm Türkiye'yi saracaktır. Bütün bu
gelişmeler göz önüne alındığında, Meclise düşen temel görevin yaşanan bu ölümlerdeki
sorumluları açığa çıkararak yargılanmaları konusunda ön açıcı bir tutum
sergilemek ve benzeri olayların önünü almaktadır. Bu itibarla, Türkiye
halklarının onurlu bir…
(Mikrofon
otomatik cihaz tarafından kapatıldı)
BURCU
ÇELİK ÖZKAN (Devamla) – …barışa kavuşabilmeleri önündeki bu ve benzeri ölümlere
engel olabilmek için Meclisi göreve davet ediyorum.
Tekrardan
teşekkür ederim. (HDP sıralarından alkışlar) 
BAŞKAN
– Teşekkürler Sayın Özkan.
Halkların
Demokratik Partisi grubu önerisi aleyhinde ilk söz, Antalya Milletvekili Ahmet
Selim Yurdakul’a aittir. 
Buyurun
Sayın Yurdakul. (MHP sıralarından alkışlar)
Süreniz
on dakikadır. 
AHMET
SELİM YURDAKUL (Antalya) – Sayın Başkan, değerli milletvekilleri; şu anda artan
şiddet ve terör eylemleri nedeniyle millî birlik ve beraberliğimiz ağır bir
saldırı altındadır. Yıkıcı ve bölücü terör, dağlardan sonra şehirlerimize
inerek sokaklarımızı, üniversitelerimizi ve ülkemizi büyük bir kaosa
sürüklemektedir. Bugün tüm vatandaşlarımız doğuda veya batıda fark etmeksizin tüm
şehirlerimizde can ve mallarına yönelik büyük bir güvenlik kaygısı içinde
yaşamaktadırlar. 
Şunu
unutmayalım: PKK, uluslararası bir terör organizasyonudur. Bu örgütün sık sık
taşeron eylemler yaptığı ve örtülü olarak kimlere hizmet ettiğiyle ilgili devletimizin
elinde yeterince bilgi bulunmaktadır. Devlet aklını bir kenara koyan ve otuz
beş yıllık terörle mücadelede elde edilen deneyimleri görmezden gelen AKP
hükûmetleri, devlet aklını görmezden geldiği gibi teröristlerle kol kola
yürümekten bir dakika bile imtina etmemişlerdir. Birilerine hoş görünmek adına
gencecik Mehmetçiklerimizin şehit olmasına neden olan politikalar izleyen
AKP’ye sormak gerekir: Oslo’dan itibaren PKK ile teröristbaşı Öcalan ve Kandil
ile nasıl bir iş birliği içindesiniz? Hani analar ağlamayacaktı, hani şehitler
gelmeyecekti, hani dağlarda piknikler yapılacaktı? PKK’nın ne olduğunu
unutanlara tekrar hatırlatmak isterim: PKK, devlet güçleri ile vatandaşlarımız
arasında gerilim yaratmayı amaçlayan bir terör organizasyonudur. 
Terör
örgütünün siyasi kolunun başkanları terör eylemlerinin arkasında olduğunu
açıkça ifade etmektedirler. “Bir kez daha, bu direnişi ortaya koyan herkese
partim adına teşekkürlerimi sunarım.” diyerek terör örgütüyle aynı çizgide
olduğunu ifade eden HDP Eş Başkanı, hendekler arkasından güvenlik güçlerine
saldıran PKK’nın darbeye karşı direndiğini söyleyebilmesi PKK-HDP arasındaki
ilişkiyi açıkça ortaya koymaktadır. 
Milliyetçi
Hareket Partisi olarak biz, geçtiğimiz yıllarda, PKK terör örgütüyle izlenen
müzakere politikasının Türkiye’yi bugünlere sürükleyeceğini açıkça AKP
hükûmetlerine söylemiş ve sert bir ifadeyle uyarmıştık. Bugün askerimiz,
jandarmamız ve polisimiz hayatlarını kaybetmekte ve PKK’lı teröristlerin bu
kentlerde örgütlenmesine AKP’nin izin vermesi nedeniyle şehit olmaktadırlar.
2002 yılında AKP iktidarı terörsüz bir Türkiye devralmıştır. Kendilerine
terörsüz bir Türkiye teslim eden politikaları “güvenlikçi politikalar” diye
aşağılayan AKP’nin bugün gelmiş olduğu nokta ibret vericidir. Genel Başkanımız
Sayın Devlet Bahçeli’nin sıkıyönetim teklifini reddeden Sayın Başbakan
Davutoğlu, bugün sıkıyönetimi de aşan ve kısmi seferberlik durumu benzeri
önlemler almak zorunda kalmaktadır. 
PKK,
AKP politikaları yüzünden 1990’lı yıllara göre daha farklı bir yapılanma hâline
gelmiştir. Müzakere sürecinde duran mücadele neticesinde teröristler şehirlere
inmiştir. AKP’nin sağladığı serbestlikten faydalanan teröristlerin dağ ve şehir
kanatları birbirleriyle iletişime geçerek, istihbarat ağlarını güçlendirme
imkânı bulmuşlardır. Güvenlik güçlerimizin operasyon yapmasının engellenmesi
neticesinde, PKK ülkemize 80 bin silah ve tonlarca patlayıcı sokmuştur. PKK
ülkemize binlerce silah sokarken AKP neredeydi ve ne umuyordu? 
Şimdi
vatandaşlar adına sormak istiyorum. Bu ülkeyi o zaman kim yönetiyordu? Sayın
Başbakan ve Millî İstihbarat Teşkilatı ne yapıyordu? Devletin istihbarat
mekanizmasını durduran ve teknik ekibin teknik takip yapmasını engelleyen AKP
politikaları neticesinde, Türkiye'ye, ülkemize 65 ton patlayıcı sokulmuştur ve
PKK bu patlayıcıları asfalt altlarına döşeyerek asker ve polislerimizi kahpece
şehit etmiştir. 
Hani,
biliyor musunuz, o hamile eşinin yanında askerimizi kalleşçe şehit eden
PKK’lılar var ya… Şimdi o hamile kadının psikolojisi, hayatı ne olmuştur? Şimdi
AKP ve o PKK’lı teröristlere ve onları destekleyenlere sormak istiyorum. 
Sayın
Arınç, “PKK, halk ayaklanması için uygun ortamı bulmak amacıyla sinsice hareket
etti.” diyor. Evet, Arınç’ın tespitleri doğru ancak PKK sinsice değil, açıkça,
göstere göstere bugünlere gelmiştir. 
PKK
hiçbir zaman terörle amacına varamayacaktır, çünkü, bizim Kürt kardeşlerimizle
bin yıllık kardeşliğimiz vardır. Şu anda bölgedeki vatandaşlarımız devletten
sadece güvenliklerinin sağlanmasını beklemektedirler. Sözde özerklik açıklamaları
vatandaşlarımızda açıkça tepkiye neden olmaktadır ve oradaki vatandaşlarımızın
yaşamları, sağlıkları, psikolojileri, ekonomileri ve her şeyi terör eylemleri
yüzünden bozulmaktadır. Vatandaşlar PKK’ya karşı şu an pasif bir direniş
içerisindedirler. Devlet gücünü gösterdiği an bu pasif direniş aktif bir
mücadeleye dönüşecektir. Bundan hiç kimsenin endişesi olmasın. PKK, peki,
burada duracak mıdır? Hayır. Kurtarılmış bölgeler yaratmaya devam edecektir,
bölgesel özerklikler ilan etmeye devam edecektir ve bunların uluslararası
toplumu müdahale etmeye çağırması devam edecektir. Bunca yıl teröristlere göz
yumarken, onların siyasi taleplerini allayarak pullayarak Türk milletine
dayatırken hep uyardık. Örneğin, Büyükşehir Yasası, AKP ile HDP’nin iş birliğini
ve mutlu beraberliğini gösteren bir anlaşmadır ama şimdi görüyorum ki Genel
Başkanımızın ve Milliyetçi Hareket Partisinin söylediklerine bir bir
geliyorsunuz.
Bir
diğeri ise Dolmabahçe mutabakatıdır. Bugün “HDP’ye randevu vermiyoruz, onları
muhatap almıyoruz.” diyenler eminim kapalı kapılar arkasında çoktan yeni yeni
pazarlıklar içine girmiş durumdadırlar. 
Sayın
Cumhurbaşkanı ve Sayın Adalet Bakanı “Ankara ve Diyarbakır Cumhuriyet
Başsavcıları geçen günlerde yapılan Demokratik Toplum Kongresinde HDP Eş
Başkanları ve sorumluların söyledikleri ifadeler hakkında soruşturma
açmışlardır.” diyor. O zaman ben de buradan sesleniyorum: Sayın Meclis Başkanı,
Sayın Başbakan, Sayın Adalet Bakanı; o zaman getirin şu fezlekeleri bu Mecliste
karar verelim, sonuçlandıralım, var mısınız AKP Hükûmeti? 
Sayın
Başbakan HDP için aynen şu cümleyi ifade etmiştir, buradan yanlış ifade etmemek
için okuyorum: “Halkı tehdit eden vekil görüntüsündeki bu terör destekçileri de
mutlaka hak ettikleri cevabı alacaklardır.” Sayın Başbakan ve Cumhurbaşkanı
Sözcüsü Sayın Kalın ise şöyle ifade etmektedir: “Özerklik, öz yönetim,
federatif yapı, bunların hepsi fantezidir.” Peki, Sayın Başbakan, hem böyle
söylüyorsunuz hem de sizin 64’üncü Hükûmet Programı’nda, aynen HDP’nin ifade
ettiği gibi, özerklik, öz yönetimi ifade eden Avrupa Yerel Yönetim Özerklik
Şartı’nı destekliyorsunuz ve peşinden de başkanlığı destekliyorsunuz. Yani,
diyorsunuz ki: “Başkanlığı ver, al özerkliği.” Bunları nasıl açıklıyorsunuz
Sayın Başbakan? Gelin, burada ifade edin lütfen. 
Daha
önce de ifade ettiğimiz gibi ülkemizin PKK terörünü aşması için parti ve
kişilerden ziyade milletin menfaatlerini ön planda tutan, sürdürülebilir barış
ve güvenliği sağlayacak, akıllı güce dayanan bir antiterörizm stratejisine
ihtiyaç vardır. Herkes şunu bilsin ki milliyetçi, ülkücü camianın son neferi
hayatını kaybetmedikçe hainler emellerine ulaşamayacak ve ülkemiz
bölünmeyecektir. Çünkü, Milliyetçi Hareket Partisi bin yıllık kardeşliğimizin
köprüsü ve toprak bütünlüğünün teminatıdır. Milliyetçi Hareket Partisi varsa
henüz tüm yollar kapanmış değildir. Vatandaşlarımız merak etmesin, Milliyetçi
Hareket Partisi varsa çareler tükenmiş, çıkışlar tükenmiş değildir. 
Konuşmama
son verirken hepinizi sevgi ve saygılarımla selamlıyorum ve son cümle olarak
her zaman ifade ediyoruz ki ne mutlu Türk’üm diyene! (MHP sıralarından
alkışlar)
BAŞKAN
– Teşekkürler Sayın Yurdakul.
İDRİS
BALUKEN (Diyarbakır) – Sayın Başkan, sayın hatip konuşması sırasında açık bir
şekilde HDP’nin teröre destek verdiği şeklinde sataşmalarda bulundu. 69’a göre
söz istiyoruz.
BAŞKAN
– İkinci bir sataşmaya meydan vermeyelim lütfen. İki dakikadır süre.
Buyurun
Sayın Baluken.
IV.- SATAŞMALARA İLİŞKİN KONUŞMALAR (Devam)
5.- Diyarbakır Milletvekili İdris
Baluken’in, Antalya Milletvekili Ahmet Selim Yurdakul’un HDP grup önerisi
üzerinde yaptığı konuşması sırasında Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; bütün Genel Kurulu terör örgütlerine destek
konusunda biraz sabra davet ediyorum. Birleşmiş Milletlerin yakında açıklanacak
terör örgütleri ve o örgütlere destek verecek olan güçler listesi yakın bir
dönemde açıklanacak. O açıklama yapıldıktan sonra, burada subjektif düşünceler
üzerinden değil, evrensel kriterler üzerinden kimin terör örgütü olduğu, kimin
terör örgütlerine destek verdiği açık bir şekilde ortaya çıkacak. O nedenle, o
konuda biraz sabır gerekiyor. 
MEHMET
AKİF YILMAZ (Kocaeli) – Ona gerek yok, otuz yıldır ortada terör örgütü.
İDRİS
BALUKEN (Devamla) – Tabii, Dolmabahçe mutabakatıyla ilgili ifade edilen şeylere
katılmak mümkün değil. Biz bu konuda MHP’yle bir polemiğe girmek, onlara laf
yetiştirmek derdinde değiliz çünkü 180 derece farklı düşünüyoruz. Onlar çözüm
süreci olmasın, müzakere, diyalog olmasın, işte, son PKK’liyi imha edinceye
kadar savaş devam etsin diyorlar. Biz de tam tersini savunuyoruz. Ama, burada,
özellikle çözüm sürecinin bir muhatabı olan AKP Grubundan arkadaşların da
buraya çıkıp cevap vermesi gerektiği kanaatindeyim. Biz, Dolmabahçe
mutabakatına kadar, iki buçuk yıllık süre içerisinde, evet, bu ülkedeki akan
kanı durdurduk, bu ülkede çatışmalı süreçten kaynaklı anaların gözyaşı dindi,
analar her gece rahatlıkla başlarını yastığa koydular. Ne zamanki çözüm süreci
bitti, ne zamanki “Masa yok.” dendi, ne zamanki “Kürt sorunu yok.” dendi,
tekrar çatışmalı süreç başladı. Burada bağırarak çağırarak birbirimize belli
şeyleri dikte ettirmek yerine, rasyonel aklı devreye koyarak tekrar o ortamı
nasıl yakalayabilirizin arayışı içerisinde olmamız gerektiği kanaatindeyiz. 
Hafta
sonu ilan edilen, Demokratik Toplum Kongresinin ifade ettiği demokratik
özerklik yeni bir şey değil, yıllardır savunuyoruz. Bunu, keşke vakit olsaydı
da Sayın Cumhurbaşkanının da bölgesel yönetimlerden, eyalet sistemlerinden
korkulmaması gerektiği, bundan korkanların kendi ülke tarihini…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …kendi coğrafya tarihini bilmedikleri yönündeki sözlerini
hatırlatmış olsaydım. İleriki konuşmalarda bunlarla ilgili bugüne kadar yapılan
konuşmaları da ifade edeceğiz. 
Biz,
çözüm sürecinin mevcut sorunların sebebi değil, çözüm sürecinin bitirilmesinin
mevcut sorunların sebebi olduğunu bir kez daha hatırlatıyor, bütün siyasi
partileri de bu konuda rasyonel akılla düşünmeye davet ediyoruz. 
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Baluken. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
ERKAN
AKÇAY (Manisa) – Sayın Başkan, söz istiyorum efendim sataşmadan. Sayın grup
başkan vekili cevap verirken bize ait olmayan görüşleri bize atfetmiştir. 
BAŞKAN
– Buyurun Sayın Akçay, size de iki dakika veriyorum.
Yeni
bir sataşmaya meydan vermeyelim lütfen.
6.- Manisa Milletvekili Erkan Akçay’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Valla
ister evrensel kriterleri dikkate alalım, istersek millî vicdandaki kriterleri
esas alalım terör terördür, PKK da bir terör örgütüdür. Bunu hiçbir hakikat
değiştiremez.
Bir
diğer hakikat de, maalesef PKK terör örgütünün sadece eli silahlı bir terör
örgütlenmesi olmasının dışında bunun da destekçi unsurları var. Bunu siyasi
platformlarda, sivil toplum platformlarında, medyada, hatta iktidar
mahfillerinde bile görmek mümkündür. Şimdi, notlarımızda var. İki dakikalık
süre yetmediği için ifade edemedim ama terör örgütü güzellemelerini, iktidar
sahiplerinin, Erdoğan’ın, Davutoğlu’nun ve diğer kadrolarının söylediği sözleri
ifade etsek âdeta ansiklopedi yazmak gerekir.
HÜSNÜYE
ERDOĞAN (Konya) – Haksızlık ediyorsunuz ama.
ERKAN
AKÇAY (Devamla) – Terör örgütü AKP iktidarı tarafından beslenmiştir,
desteklenmiştir, göz yumulmuştur. Bu çözüm sürecinin bir sonucudur bugünkü
ülkemizde yaşadığımız. Üniversitedeki hadiseler, doğu ve güneydoğu illerimizde,
ilçelerimizdeki kaos hâli, anarşi, terör hâli ve vatandaşın içine düşürüldüğü
durum, 10 binlere, 100 binlere varan iç göç hadisesi… Maalesef Türkiye’de terör
nedeniyle ve teröre verilen destek ve tavizler nedeniyle, göz yummak nedeniyle
değil, dolaylı, doğrudan destek nedeniyle terör azdırılmıştır, terör şehirlere
hâkim olmaya başlamıştır. Dolayısıyla, millî vicdan gayet iyi bilmektedir kimin
terörist olduğunu, kimin destekçi olduğunu, kimin göz yumduğunu, kimin yol
arkadaşı olduğunu.
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Lütfen, terör örgütüne destek vermekten herkes vazgeçsin.
Hepimizin birleşmesi gereken ortak nokta önce hukuktur. Eğer hukukta
birleşemezsek hiçbir şeyde birleşemeyiz. O bakımdan, Türkiye’nin bir numaralı
belası terör örgütüdür. AKP iktidarı canavarlaştırdığı bir yapıdan şimdi
şikâyet eder görünmektedir. 
BAŞKAN
– Teşekkürler Sayın Akçay.
ERKAN
AKÇAY (Devamla) – Bir de birileri utanmadan “fantazya” diyor. Bu fantazyayı siz
oluşturdunuz, en sonunda bir Frankenstein çıkardınız; şimdi nasıl baş
edeceğinizi bilemiyorsunuz, Barzani’den medet umuyorsunuz. Daha neler
söyleyebiliriz? Devam edersem inşallah söyleyeceğim. (MHP sıralarından
alkışlar)
BAŞKAN
– Teşekkürler Sayın Akçay.
BÜLENT
TURAN (Çanakkale) – Sayın Başkan…
BAŞKAN
- Sayın Turan…
BÜLENT
TURAN (Çanakkale) – Sayın Başkan, AK PARTİ’nin teröre destek olduğuyla ilgili
bir iddiası oldu Sayın Başkanın. İzin verirseniz düzeltmek istiyorum.
BAŞKAN
– Buyurun efendim. (AK PARTİ sıralarından alkışlar)
Sataşmadan
size de iki dakika süre veriyorum. 
Başka
bir sataşmaya meydan vermeyelim.
7.- Çanakkale Milletvekili Bülent Turan’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli arkadaşlar; az önceki konuşmayı ibretle
izledik, üzülerek izledik. 
Gönlümüz
isterdi ki bu milletin yıllardan beri AK PARTİ’ye olan desteğinin temelinde,
Şırnak’ın kaderinin Çanakkale’den, Hakkâri’nin kaderinin Kırklareli’den farklı
görmediğimizi bilmelerini, o arkadaşların bilmesini isterdik. 
Biz,
şimdiye kadar “millî birlik, beraberlik” adıyla iddia ettiğimiz projemizle
göğsümüzü, elimizi, yüreğimizi taşın altına koyarak, en büyük riskleri alarak
çok ciddi adımlar attık. Geçen dönemin son yasama çalışmalarında, hepinizin
bildiği gibi terör örgütüne karşı en iddialı olan yasal faaliyetlerden bir
tanesi iç güvenlik paketiydi. Ancak AK PARTİ Grubu yekvücut hâlinde, teröre
karşı yasal zemin isteyen güvenlik güçlerimize bu yetkiyi verirken az önce
teröre destek verdiğimizi iddia eden arkadaşların bize nasıl karşı çıktığını,
üstelik HDP’yle beraber oturup kalktığını, karşı çıktığını üzülerek gördük. Her
şey kamuoyunun gözü önünde yaşanıyor. Şimdiye kadar, on üç yıldan beri milletin
irfanına, izanına sığınarak şunu söyledik: Biz bu milletin doğusunu batısını,
kuzeyini güneyini ayrı görmüyoruz. Bizim partimiz Şırnak’ta da var, Edirne’de
de var, Samsun’da da var, Hatay’da da var. Bu bile başlı başına bizim bu
meseleye nasıl yaklaştığımızın en güzel fotoğrafı. Ancak, sizin partinizin bu
ülkenin önemli bir bölümünde teşkilatı dahi olmayacak, binde 1 oy
almayacaksınız ama gelip buradan AK PARTİ’ye terörle ilgili eleştiride
bulunacaksınız. Terörün karşısında yekvücut duran, en iddialı parti AK
PARTİ’dir. Bunu zaten milletimiz on üç yıldan beri defaatle tescil etmiştir,
göstermiştir, en son 1 Kasımda da arkamızda olduğunu tekrar ifade etmiştir.
Hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ediyorum.
İDRİS BALUKEN (Diyarbakır) – Sayın
Başkan…
ERKAN AKÇAY (Manisa) – Sayın Başkan…
BAŞKAN – Önce Sayın Baluken söz
istemişti.
Buyurun Sayın Baluken.
İDRİS BALUKEN (Diyarbakır) – Milliyetçi
Hareket Partisi adına konuşan sayın grup başkan vekili tekrar teröre destek
vermekle itham etti, o konuda sataşmadan doğan söz hakkımızı, cevap hakkımızı
kullanmak istiyorum.
BAŞKAN – Sayın Baluken, bir kez daha söz
vereceğim ama lütfen başka bir sataşmaya meydan vermeden ifadelerimizi
kullanalım, aynı ifadeden dolayı birden fazla kez sataşmadan söz istemeyelim.
Teşekkür ediyorum.
8.- Diyarbakır Milletvekili İdris
Baluken’in, Manisa Milletvekili Erkan Akçay’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS BALUKEN (Diyarbakır) – Teşekkür
ediyorum.
Sayın Başkan, değerli milletvekilleri;
demin de herhangi bir sataşmaya mahal vermeden meseleyi aktarmaya çalıştım.
Meselenin adı “Kürt meselesi”dir. Bu sorunu kabul etmeden, bu sorunun çözüm
yöntemiyle ilgili bir netleşmeye varmadan sorunu çözmek mümkün değildir. 1925
yılından, Şeyh Sait önceliğindeki itirazdan başlayarak Ağrı, Zilan, Dersim,
Diyarbakır Cezaevinden Roboski’ye kadar bu ülkede yaşanan bütün katliam
tarihlerinin ve bütün itiraz süreçlerinin sebebi çözülmeyen Kürt sorunudur; PKK
de bu çözülmeyen Kürt sorununun bir sonucudur. Bu Kürt meselesini çözmeden 10
defa PKK’yi bitirseniz, 11’inci defa yeniden bir halk isyanıyla
karşılaşırsınız. Bütün dünyada bu meseleler nasıl çözülmüşse bu ülke de bu
meselelerini öyle çözmek zorundadır. İspanya ETA örneğine bakın, İngiltere IRA
örneğine bakın, Filipinler Moro örneğine bakın, Kolombiya FARC örneğine bakın;
sayısız örnekleri burada verebiliriz. Dünyada son isyancıyı öldürünceye kadar,
imha edinceye kadar halka mal olmuş bir isyan sürecini tamamen bitirmek,
tamamen o sorunu çözmek gibi akıl dışı bir yöntemle sonuca gidildiği
görülmemiştir. Bir tek Sri Lanka gibi kısıtlı bir ada ülkesinde Tamil
gerillalarının imhasına yönelik bir konseptten eğer feyz alınıyorsa o daha
büyük bir sorunla beraber bugün de Sri Lanka’da daha büyük sorunların da geleceğini
âdeta bugünden göstermeye başlamıştır. O nedenle, burada bağırıp çağırmaya
gerek yok, meselenin ismini doğru koyalım, siyaseten diyalog, müzakere
kanallarıyla çözelim; birbirimize bağırarak, çağırarak insanların ölümüne sebep
olabilecek bu süreçlerden en azından bu Meclisin imtina etmesi gerektiğini
düşünüyorum. 
Hepinizi
saygıyla selamlıyorum. (HDP sıralarından alkışlar)
ERKAN
AKÇAY (Manisa) – Sayın Başkan…
BAŞKAN
– Sayın Akçay...
ERKAN
AKÇAY (Manisa) – Sayın Başkan, biraz evvel konuşan AKP grup başkan vekili açık
bir sataşmada bulunmuştur. Yine görüşlerimi dile getirmek istiyorum. 
BAŞKAN
– Buyurun efendim, son kez, sataşmaya meydan vermeden Sayın Akçay, iki dakikada
meramımızı ifade edelim. 
9.- Manisa Milletvekili Erkan Akçay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Tabii,
Kürt sorunu var mıdır, yok mudur AKP’nin çelişki içerisinde olduğu bir durum.
HDP’nin görüşleri bu konuda belli. Biz Milliyetçi Hareket Partisi...
HAKAN
ÇAVUŞOĞLU (Bursa) – Sayın Akçay, iç güvenlik paketine destek verdiniz mi
vermediniz mi?
ERKAN
AKÇAY (Devamla) – Cevap vereceğim, dinle.
HAKAN
ÇAVUŞOĞLU (Bursa) – Verin hadi, onu bekliyorum. 
ERKAN
AKÇAY (Devamla) – “Kürt sorunu” diye bir sorunu biz parti olarak kabul
etmiyoruz. Türkiye'nin Balkanlaşmaması lazım ve etnik kimlikler üzerinden bir
siyasallaştırma yapmak, gerçekten ülkeye büyük bir kötülüktür. Meseleyi terör
meselesi olarak ele aldıktan sonra, hadisenin anayasal, bireysel temel hak ve
hürriyetler bağlamında demokrasinin ve hukukun geliştirilmesi çerçevesinde ele
alınmasında fayda görüyorum. 
İç
Güvenlik Yasası’nda, Sayın Turan, tutanaklar ortada ve bizim talebimizle açık
oylama yapıldı. Kimin, hangi partinin, hangi maddeye “evet” dediği, “hayır”
dediği ortada, bunları ortaya koyacaksınız, demagoji ve mugalata
yapmayacaksınız, bir.
HAKAN
ÇAVUŞOĞLU (Bursa) – Ya, şurada ne diyordunuz? HDP’liler orada oturuyordu,
karşıdan izliyordunuz, karşıdan. Boş versene. 
ERKAN
AKÇAY (Devamla) – Yaptığınız çözüm sürecinin millî birlik beraberlikle
alakasının olmadığı, aksi bir netice verdiği de geldiğimiz, ülkenin içinde
bulunduğu durum itibarıyla öyledir. 
HAKAN
ÇAVUŞOĞLU (Bursa) – Siz en kritik anlarda bunu yapıyorsunuz. 
BAKİ
ŞİMŞEK (Mersin) – Çözüm sürecinin arkasında durun. 
HAKAN
ÇAVUŞOĞLU (Bursa) – En kritik anlarda...
ERKAN
AKÇAY (Devamla) – Yani Sayın Erdoğan’ın konuşmaları burada, Beşir Bey burada
-cevap da alabilir, şimdi cevap versin kendisi- “Beğenin ya da beğenmeyin,
Öcalan Kürtlerin lideri.” diyor. Daha ne söyleyelim. Bir terör örgütü liderini
ülkenin, Türkiye Cumhuriyeti’nin bir vatandaşı olan Kürt vatandaşlarımızın
önderi olarak yapmak elbette HDP’nin başaracağı bir iş değil. İktidar olarak
sizin çözüm sürecinizin kodlarının ne olduğunu gayet ifade ediyor, tekrar
söylüyorum…
AHMET
HAMDİ ÇAMLI (İstanbul) – Erkan Bey, çözüm sürecinin kodları merhamet.
ERKAN
AKÇAY (Devamla) – …Adalet ve Kalkınma Partisi bu çözüm süreci adı altında
terörü beslemiştir, göz yummuştur. Aksini iddia ediyorsanız sataşmadan söz
alın, bu tartışmaya da böylece devam edelim. (MHP sıralarından alkışlar)
BAŞKAN
– Teşekkür ediyorum Sayın Akçay. 
BÜLENT
TURAN (Çanakkale) – Oyuna gelmeyeceğiz.
ERKAN
AKÇAY (Manisa) – Dolmabahçe’ye gelelim, DTK bildirisine gelelim, vaktimiz var. 
BAŞKAN
- Sayın milletvekilleri, terör sorunu gibi çok önemli bir sorun belli bir
partinin, bir grubun, bir sınıfın sorunu değil; bu sorun devletin sorunu ve
muhatabı da tüm milletimizdir. 
BEŞİR
ATALAY (Van) – Sayın Başkan… Sayın Başkan…
BAŞKAN
– Dolayısıyla, ortak irade, ortak akıl olarak teröre karşı inanıyorum ki
hepimiz ortak bir mücadele, omuz omuza bir mücadele veriyoruz, vermemiz de
gerekiyor. Demokrasimiz hedeftir, milletimiz hedeftir, her bir ferdi bu
milletin ayrı ayrı hedeftir; inancı, dili, dini düşüncesi ne olursa olsun
hedefte herkes vardır. 
AHMET
SELİM YURDAKUL (Antalya) – Sayın Başkan, herkes vermiyor.
BAŞKAN
- Dolayısıyla, hepimizin teröre karşı ortak bir mücadele vermesi zaruridir diye
düşünüyorum. 
AHMET
SELİM YURDAKUL (Antalya) – Herkes vermiyor. Sayın Başkan, herkes vermiyor,
oradan ifade ediyorsunuz ama herkes vermiyor.
BAŞKAN
- Sayın Atalay’ın bir söz talebi vardır.
Buyurun
Sayın Atalay, sataşmadan zannediyorum söz isteyeceksiniz. 
ERKAN
HABERAL (Ankara) – Sataşma yok ki.
CEMAL
OKAN YÜKSEL (Eskişehir) – Efendim, söz istemedi.
BAŞKAN
– Buyurun, iki dakika süre veriyorum.
BAKİ
ŞİMŞEK (Mersin) – Atalay’a kim sataşmış Sayın Başkan?
ÖZGÜR
ÖZEL (Manisa) – Efendim, usulü bari…
BAŞKAN
– Şimdi, sayın milletvekilleri, Sayın Akçay açık açık Sayın Atalay’ın ismini
zikrederek… Yani kendisi de biliyor.
ÖZGÜR
ÖZEL (Manisa) – Bari usul şartını yerine getirin, bir kelime dinleyin ya!
CEMAL
OKAN YÜKSEL (Eskişehir) – Efendim, söz istediğini telepatiyle mi anladınız?
Sayın Atalay hiçbir şey konuşmadı.
BAŞKAN
– Sayın Atalay, buyurun.
İki
dakika süre veriyorum.
10.- Van Milletvekili Beşir Atalay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında şahsına sataşması nedeniyle konuşması
BEŞİR
ATALAY (Van) – Sayın Başkan, değerli milletvekilleri; hepinizi saygıyla
selamlıyorum. 
Doğrusu
söz almak gibi bir niyetim yoktu ama benim söylemediğim bir şeyi burada… 
ÖZGÜR
ÖZEL (Manisa) – Tesadüfen oradan zorla verdiler.
BEŞİR
ATALAY (Devamla) - Bizim MHP’li dostlar sloganla konuşurlar, pek düşünce
geliştiremezler, onun için iki yıldır aynı şeyi söylüyorlar. (MHP sıralarından
sıra kapaklarına vurmalar, gürültüler) 
AHMET
SELİM YURDAKUL (Antalya) – Senin dostun değil!
BAKİ
ŞİMŞEK (Mersin) – Senin geliştirdiğin düşünceye lanet olsun! Yazıklar olsun
sana! Türkiye’yi getirdiğin nokta belli; on dört yıldır Türkiye’yi
yönetiyorsunuz, terör nereden nereye geldi! Yazıklar olsun!
BEŞİR
ATALAY (Devamla) - Geçen dönem de aynen grup başkan vekilleri bunu söyledi, ben
çıktım, burada dedim ki: Böyle bir şey söylemedim. Sadece bir gazetede çıktı, o
da Ortadoğudur, onu da tekzip ettim. Böyle bir şey söz konusu değildir ama bir
cümle buluyorlar ve onunla yaşıyorlar.
KAMİL
AYDIN (Erzurum) – Var mıdır, yok mudur? Söyleyin.
AHMET
SELİM YURDAKUL (Antalya) – Çözüm sürecinin arkasında dur, niye kenara
çekiliyorsun? Arkasında dur. 
BEŞİR ATALAY (Devamla) – Değerli dostlar,
doğrusu biz mümkün olduğunca sakin olmanın, bu Mecliste mümkün olabildiğince
daha kapsamlı, daha makro, daha genel bakmanın, ülkemizin sorunlarını mümkün
olduğunca ortak akılla nasıl çözeriz, onun peşinde olduk. Yaptığım on iki yıl
Bakanlığım süresince bütün icraatımın, eylemlerimin, kararlarımın,
politikalarımın hesabını her zaman vermeye hazırım. 
KAMİL AYDIN (Erzurum) – Vereceksiniz.
AHMET SELİM YURDAKUL (Antalya) –
Vereceksin zaten.
BEŞİR ATALAY (Devamla) – Biz on iki yıl
Bakanlık yaptık, alnımızın akıyla milletin huzurundayız ve yine burada,
görüyorsunuz, buradayız, dolayısıyla, siz de oradasınız, buna bakın yeter. (AK
PARTİ sıralarından “Bravo” sesleri, alkışlar, MHP sıralarından gürültüler) 
Teşekkür
ediyorum.
BAŞKAN
– Teşekkürler.
KAMİL
AYDIN (Erzurum) – Ülkeyi kan gölüne çevirdiniz, kan gölüne!
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
Evet,
Sayın Akçay iki dakika süre veriyorum, bu polemiği bitirelim lütfen.
11.- Manisa Milletvekili Erkan Akçay’ın,
Van Milletvekili Beşir Atalay’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Öncelikle, ifade etmek isterim ki yüce Mecliste bulunmak bir
şereftir. Dün burada, bugün burada saat yönündeyiz, yarın da buradayız Allah’ın
izniyle, bunu göreceksiniz. Bu iktidar şımarıklığını elbette yapacaksınız.
ORHAN
KIRCALI (Samsun) – Sen inanıyor musun ona? İnanarak mı söylüyorsun bunu? 
ERKAN
AKÇAY (Devamla) – Şimdi, “MHP’li dostlarımız” dedi, doğrusu, bir dostluk var
mı, yok mu… Ben Sayın Atalay’ı bir dost olarak kabul etmiyorum, sizin dostunuz
PKK ve Öcalan. Bunu öncelikle ifade edelim. 
AHMET
HAMDİ ÇAMLI (İstanbul) – Bizim dostumuz millet, millet.
ERKAN
AKÇAY (Devamla) – Efendim, “Sloganlarla konuşuyormuşuz.” Gerçeklerle
konuşuyoruz, fikirlerle konuşuyoruz, milleti etnik gruplara bölerek etnik
ırkçılıkları hortlatıyorsunuz. 
HAKAN
ÇAVUŞOĞLU (Bursa) – Ortadoğu gazetesinde çıkmış, tekzip edilmiş, niye
kullanıyorsunuz onu o zaman?
ERKAN
AKÇAY (Devamla) – Türk milletinin varlığını, birliğini zedeledi sizin
politikalarınız. Siz “tek millet” diyorsunuz, milletin adını dahi söylemekten
âcizsiniz. Size soruyorum: Tek milletse milletimizin adı nedir?
BÜLENT
TURAN (Çanakkale) – Türk milleti.
HAKAN
ÇAVUŞOĞLU (Bursa) – Büyük Türk milleti. 
ERKAN
AKÇAY (Devamla) – Her milletin adı var da bizim milletimizin adı mı yoktur?
Bayrağımız tek bayrak da bayrağımızın adı nedir? Niye söyleyemiyorsunuz? (AK
PARTİ sıralarından gürültüler)
AHMET
HAMDİ ÇAMLI (İstanbul) – Millet bayrağı.
ERKAN
AKÇAY (Devamla) – Milletin adı, milletin adı… Adsız bir millet olmaz.
BAŞKAN
– Sayın milletvekilleri, hatibe müdahale etmeyelim.
ERKAN
AKÇAY (Devamla) – Evet, bu yaptığınızdan, ülkeyi getirdiğiniz bu durumdan,
elbette bir gün bunun hesabını vereceksiniz hem millet vicdanında hem hukuk
karşısında.
Hepinize
saygılar sunuyorum. (MHP sıralarından alkışlar)
ORHAN
KIRCALI (Samsun) – Millet vicdanını gösterdi.
HAKAN
ÇAVUŞOĞLU (Bursa) – Ortadoğu gazetesinden referans almışsınız, yanlışmış o.
BAŞKAN
– Teşekkürler Sayın Akçay.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 9/12/2015 tarihinde
Hakkâri Milletvekili Selma Irmak ve arkadaşları tarafından, Hakkâri ilinde son
üç aylık dönemde gebe kadınlarda yaşanan düşük ve düşük tehlikesi vakalarındaki
artışın nedenlerinin tüm boyutlarıyla araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 30 Aralık 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisi lehinde ikinci ve son söz Manisa
Milletvekili Sayın Özgür Özel.
Buyurun
Sayın Özel. (CHP sıralarından alkışlar)
Süreniz
on dakikadır. 
ÖZGÜR
ÖZEL (Manisa) – Sayın Başkan, teşekkür ederim.
Öncelikle,
iki konuyu, söz alıp, kürsüye çıkıp anlatmam lazımdı ama söz sırası bende
olunca zaman ve usul ekonomisi açısından böyle davrandım.
Öncelikle,
şunu görmek lazım, iktidar partisinin sayın grup başkan vekili ayağa
kalktığında “Kürsüye buyurun.” diye davet etmeler, biz orada halıyı aşındırdık
söz alabilmek için ama bunda Nirvana’ya ulaştınız. Sayın Bakan kendisi
söylüyor, “Söz almak gibi bir niyetim yoktu.” diyor. Sayın Bakan buradan
tesadüfen geçiyordu, söz verdiniz, kürsüye çıkardınız. (CHP sıralarından
alkışlar)
AHMET
HAMDİ ÇAMLI (İstanbul) – On dakika burada söz istedi adam, on dakika.
ÖZGÜR
ÖZEL (Devamla) – Şimdi gelelim bir başka hususa.
On
üç yıldır devleti yöneten bir iktidar partisi, birazcık nezakete, birazcık
diplomasiye, birazcık Parlamentoda gruplar arası nezakete bakmak lazım.
Yukarıda, Sayın Başbakan randevu talep etmiş, randevusu verilmiş, heyetiniz
gelmiş, kapıda karşılanmış; içeride bir müzakere sürüyor. Milliyetçi Hareket
Partisinin grup önerisi hakkında çıkıyoruz, öğrencilerin sorunları,
üniversitede yaşananlar… O sırada bir hatip çıkarıyorsunuz, o hatip… Ki,
Cumhuriyet Halk Partisinin sayın grup başkan vekili bugün grup önerisi
vermemiş, o saatlerde görüşme var ve oradaki görüşmeye olumsuz bir etki
yapılmak istenmez, devletin Başbakanı yukarıda, grubumuzda misafir. Bir öğretim
görevlisi Ardahan’dan geliyor buraya, “1881’de kurulan üniversite de dâhil
sizin döneminizde değil.” deyip yani bizi bu milletin tarihinden de arındırıp,
atıp -bizim görev süremiz olan tek parti ki yukarıdaki heyette amcası CHP’de
bakan olanlar, bakanlarınız içinde dedesi CHP’de 5 dönem milletvekili olanlar
var- Cumhuriyet Halk Partisine hakareti marifet sayıyor. Bunu Meclisin,
sizlerin, grubunuzun takdirlerine bir kere arz ediyoruz. (CHP sıralarından
alkışlar) 
Gelelim
HDP’nin grup önerisine. Öneri fevkalade önemli bir konuda. Şimdi, burada
siyasete kurban gidecek mi, bilmiyorum. Önerge şunu söylüyor, diyor ki:
“Hakkâri’de son üç ayda 300 anne bebeğini düşürdü.” Bu rakama baktık biz
grubumuzdaki arkadaşlarımızın katkılarıyla. Hakkâri’deki bebek ölüm hızına
baktığınızda bu rakam ancak iki yılda yaşanacak rakam yani 8 kat bir artış var,
iddia fevkalade vahim. Yani aslında ölen 300 bebekten 35’inin ölümü
istatistiksel olarak beklenen bir şey, 265’i fazladan ölmüş, bunun mutlaka
araştırılması lazım. Ne oluyor da Hakkâri’de, ne oluyor da Şırnak’ta, Cizre’de
anneler bebeklerini kaybediyor? Onu bırakın, bir de annesiz yaşayan,
hastanelerde olan bebekler var ve çok ciddi sıkıntılar var ortada “Bunu
araştıralım.” diyorlar. Biz CHP olarak şunu söylüyoruz: Zaten 1970’ten bugüne
kadar anne ve bebek ölüm hızları her sene düşerken -hükûmetlerden bağımsız bir
şey- 2013’te artış gösterdi, 2014’te de aynı artış bekleniyor; rakamlar ilan
edilmiş değil, daha da artması. Bir de işin bu boyutu da var ve biz diyoruz ki
2 kadın doğum uzmanı milletvekilimiz var; Sayın Çetin Arık ve Nurettin Demir.
Çocuk hastalıkları profesörümüz var, verelim. 4 kişi istiyorsunuz yani toplamda
burada CHP’den 4; HDP’den 2; MHP’den 1 milletvekili ve sizden 10 milletvekili
-yine çoğunluktasınız- gidecekler, bakacaklar bu bebekler niye ölüyor diye. Ve
birazdan oylama yapacağız, bakalım buna nasıl oy kullanacak AKP Grubu? Biz bunu
gerçekten önemsiyoruz yoksa meseleyi orada yaşananlara sıkıştırıp da, meseleyi
siyasileştirip pozisyonlarınızı onun üzerinden tarif edip de orada bir ilde üç
ayda fazladan ölen 265 bebek gerçeğine duyarsız kalamazsınız. 
Cumhuriyet
Halk Partisi hendeğe de karşı, Cumhuriyet Halk Partisi bir ilçeye, bir şehre
tank sokulmasına da karşı. Cumhuriyet Halk Partisi hukuk devletini, devletin
hukuktan ayrılmamasını ve yaşam hakkını savunuyor ve bunun için de atılması
gereken ne adım varsa atılmalı. Siyasette çatışmayı değil, müzakereyi; oralarda
da ne tankı ne hendeği, yaşam hakkını savunuyoruz. Herkesin bunu böyle bilmesi
lazım. 
Geçtiğimiz
günlerde Cizre Devlet Hastanesinden bir başvuru oldu. Meclisteydik, telefonu
uzattılar, onu anlattık. Verilen cevaplar âdeta oradan gelen çığlığı haksız
göstermeye çalışan nitelikteydi. Sonradan çıkan gerçek, Uşak Tabip Odasının
Başkanı Sayın Adnan Memiş, geçici görevle gitmiş, oradaymış ve oradaki herkes
adına bir imdat çağrısı yapmış ama Hükûmetin bu konuda verdiği cevapları,
meseleye nasıl kategorik yaklaştığını yani Cizre’den geliyorsa bu yakınma,
“Aman efendim, yok orada bir şey.” veya “Biz yapmıyoruz, PKK yapıyor.” demeyi,
gerçekten bu Meclisi, bu devleti on üç yıldır yöneten bir partiye ve bu
Mecliste birlikte görev yaptığımız gruplara yakıştırmamız mümkün değil. Bu
yüzden de şunu düşünmenizi istiyoruz: Bu ülkede bazı bebekler doğuyor, 2 tane
bebek doğuyor. Kitaplardan yetiştiriliyor bazıları, oda sıcaklığı 25 santigrat
derece, annesi nemini ayarlamak için bir tane cihaz almış, odanın basıncına
bile bakıyorlar, klasik müzik dinliyor, su sesi dinlettiriliyor. Öbür tarafta,
bazı bebekler doğuyorlar ve battaniyeye sarılıyorlar, elektrikler kesik; tank
sesleri, top sesleri, çatışma sesleri, havan sesleri içinde ve o psikoloji
içinde bazıları doğmadan ölüyor, bazıları da doğduğu hâlde hayatlarını... Bu
iki bebek de bizim bebeğimiz. Bunu bütün vicdanlara söylüyoruz. Bir yerdeki
bebek annesinin, babasının pamuklar içinde büyüttüğü bir bebekken, bir tarafta
o bebeğin o hâlde o ilk gecesini geçirmesini bir şekilde durdurmamız gerekiyor,
Cumhuriyet Halk Partisi bunu savunuyor. 
Ve
bütün dinlerde, bütün inançlarda, bütün kültürlerde; uluslararası hukuk,
evrensel değerler, tüm hukuk normlarında cenazeye saygı duyulur ve taziye üst
bir ahlak normudur ve defne mutlaka izin verilir. Aziz Güler, Türkiye
Cumhuriyeti’ne karşı hiçbir suç işlemediği hâlde -çünkü hep meseleyi öyle bir
yere sıkıştırıyorsunuz, bir algı yönetiyorsunuz ki- T.C.’ye karşı… O “Kobane’ye
geçip IŞİD’e karşı destek olacağım.” dedi, bir mayına bastı, öldü; altmış gün
boyunca cenazesi sınırda bekledi bir derin dondurucunun içinde. Ağabeyi Ersin
Umut Güler Mecliste gezdi, babası oğlunu orada bekledi. 4 kez, AKP Grup Başkan
Vekili Sayın Mahir Ünal’la, 1 kez de onun yardımıyla Başbakanla görüştük ve
altmış günün sonunda yalvar yakar, çürümüş bir beden geldi, defnedilebildi
İstanbul’da. 
Şimdi,
bugün geldiğimiz noktada, bir ülkenin şehirlerinde yaşlı kadınların cesetleri
sokakta çürüyor defne izin verilmediği için veya cenazeye saygı duyulmadığı
için. 10 yaşında, 13 yaşında bebekler annelerinin bir gece kucağında, sonra
derin dondurucuda kalıyorlar. Cemile’nin annesi “Cansız bedenini koynumda
yatırdım, ellerine kına sürdüm.” diyor. Ben Cemile’nin yaşadığı yerlerde kimin
ne yaptığına, annesinin hangi partiye oy verdiğine, amcasının ne olduğuna falan
bakmıyorum; Cemile 13 yaşında bir kız çocuğu ve on gün boyunca evin
buzdolabında durdu. Bunun başka bir şeyle izahı yok. Elbette, Türkiye’de
yaşananlara savaş falan demez Cumhuriyet Halk Partisi. Ama, savaş hukukunda
dahi cenazeye bir saygı, defne izin ve taziye gibi bir kültür vardır. Eğer bunu
taşıyamıyorsanız o zaman bu ülkede devleti yönetmeyle ilgili ve vicdanla ilgili
çok ciddi bir sorun baş göstermiş demektir. 
Bunun
yanında, bugün Cizre’de Sağlık Emekçileri Sendikasının Başkanı bir yaralıya
müdahale ederken hayatını kaybetti. O cenazenin de teslim edilmediğine ilişkin
bilgiler geliyor. Abdülaziz Yural, bir sağlık emekçisi ve bir sendika başkanı
kendisi. 
“Devlet”
dediğiniz aygıt, güçlü bir aygıttır. Gücünü kanıta ihtiyacı yoktur. Devlet
gücünü kanıtlama ihtiyacı duyuyorsa orada devlet zafiyet içinde demektir. Ve
cenazeyi gömdürmeyerek veya cansız bir bedene eziyet ederek devlet güçlü olmaz,
devlet güçlü kılınmaz. Böylesine hastalıklı bir derin devlet uygulamasına
ihtiyaç duyuyorsanız koskoca devleti haklıyken haksız duruma düşürürsünüz ve o
zaman devlete itibar değil, ancak ve ancak düşman kazandırırsınız. Doktorunu
korumak, öğretmenini korumak, memurunu korumak çok önemli. 
Doktoru
geri çekmek, hemşireyi çekmek, öğretmeni çekmek, türbeyi taşımak, seçim
sandığını taşımaya çalışmak; egemenlik alanını terk etmek bunlar, devlet
olmaktan vazgeçmek demek bunlar, “Ben orada yokum.” demek bunlar. İlla
çatışarak değil, doğru yöneterek bu hallere getirmemeniz gerekiyordu zaten
orada yaşananları. 
Son
olarak şunu söylemek istiyorum: Cumhuriyet Halk Partisi olarak bugün
vicdanımızla oy kullanacağız; önergenin kimden geldiğine bakmadan, ölen bebeğin
soyuna sopuna bakmadan, mağduru ve mazlumu kökenine göre değil, insan olduğu ve
bu ülkenin onurlu bir yurttaşı olduğu için savunma sorumluluğuyla. 
Hepinize
saygılar sunuyorum. (CHP ve HDP sıralarından alkışlar)
BAŞKAN
– Teşekkürler Sayın Özel.
Halkların
Demokratik Partisi Grubu önerisi aleyhinde ikinci ve son söz, Konya Milletvekili
Abdullah Ağralı’ya aittir. 
Buyurun
Sayın Ağralı. (AK PARTİ sıralarından alkışlar) 
ABDULLAH
AĞRALI (Konya) – Sayın Başkanım, kıymetli milletvekillerimiz; Genel Kurulu
saygıyla selamlıyorum.
HDP’nin,
Hakkâri ilimizde son üç aylık dönemde gebe kadınların düşük ve düşük tehdidiyle
ilgili Meclis araştırması önergesine istinaden AK PARTİ Grubu adına söz almış
bulunuyorum. Buradan, çok sevdiğim, gönül bağı olan Hakkârili hemşehrilerimi
saygıyla selamlıyorum. 
AK
PARTİ hükûmetleri döneminde tüm alanlarda olduğu gibi özellikle sağlık
hizmetlerinde devrim niteliğinde işler yapılmıştır. Özellikle, genel olarak
Türkiye’deki sağlık hizmetlerini de bir hatırlatmak istiyorum. 
2002’den
sonra Sağlıkta Dönüşüm Programı kapsamında özellikle acil hizmetlerinde kıyaslanamayacak
derecede düzenlemeler yapılmıştır. Yer ambulansları, paletli araçlar, hava
ambulansları, ücretsiz sağlık hizmetleri, acil hizmetleri; bunlar hep AK PARTİ
döneminde yapılmıştır. Özellikle anne ve bebek takipleri açısından uygulamaya
konulan aile hekimliği uygulamasıyla, bebekler anne karnına düştüğü andan
itibaren Sağlık Bakanlığının takibi altındadır ve Sağlık Bakanlığımızın en
titiz olduğu konuların başında da anne ve bebek ölümleri gelmektedir.
AYTUĞ
ATICI (Mersin) – El insaf! Onun için mi bebek ölüm hızı artıyor, anne ölüm hızı
artıyor?
ABDULLAH
AĞRALI (Devamla) – Bu konuda aklıselim olarak düşünürseniz dünyanın takdir
ettiği, anne-bebek ölümlerindeki ölümün engellenmesi konusunda birinci ülke
Türkiye’dir. Eğer bu konular…
AYTUĞ
ATICI (Mersin) – El insaf yani! Anne ölüm hızı artıyor, bebek ölüm hızı
artıyor.
ABDULLAH
AĞRALI (Devamla) – Evet, evet… Şimdi anlatacağım. 
AYTUĞ
ATICI (Mersin) - Sağlık Bakanlığı verisi, bilmeden konuşmayın.
ABDULLAH
AĞRALI (Devamla) – Evet, Türkiye’deki genel sağlık uygulamalarıyla ilgili de…
AYTUĞ
ATICI (Mersin) - Gidin Bakanınıza sorun, bunu ben söylemiyorum.
BAŞKAN
– Sayın Atıcı, lütfen müdahale etmeyiniz.
ABDULLAH
AĞRALI (Devamla) - Burada sağlık hizmeti alan, veren hekim, sağlıkçı
arkadaşlarımız var. Hayatın içerisinde bir şekilde sağlık kuruluşlarına giden,
sağlık hizmeti alan bütün vekil arkadaşların takdirine sunuyorum. 
Bütün
bu sağlık hizmetleri neticesinde… Sağlık Bakanlığının verilerini doğru kabul
etmeyebilirsiniz ama Hacettepe Üniversitesinin 2013 Türkiye nüfus ve sağlık
araştırmaları yapıldı, sonuçları İnternet sayfalarında var, bakabilirsiniz.
Ben, bu istatistiklere çok boğmak istemiyorum ama birkaç parametre paylaşacağım.
Bunlarda özellikle doğurganlık oranları, doğurganlık hızları, doğurganlık
hızlarındaki ani değişiklikler, bütün bu doğurganlık hızındaki değişikliklerin
bölgelere göre dağılımı vardır.
AYTUĞ
ATICI (Mersin) - Ölüm hızını anlat, ölüm hızını!
ABDULLAH
AĞRALI (Devamla) - Anne ölümleri 2002 yılında yüz binde 70 iken 2013 yılında
15’e düşmüştür. 
AYTUĞ
ATICI (Mersin) - 2012’de kaçtı?
ABDULLAH
AĞRALI (Devamla) - Bebek ölümleri 2002 yılında binde 30 iken bugün binde 6,5
seviyesine düşmüştür. Özellikle düşükler, Sağlık Bakanlığının -demin de ifade
ettim- üzerinde en ciddi, en titiz çalıştığı konulardan biridir. Bunun
önlenmesiyle ilgili çeşitli programlar gündeme alınmıştır. Bunlar: Doğum
yapılan mekânlar iyileştirilmiştir; doğum sırasında yardımlaşma yapılmıştır; doğum
sonrası bakım hizmetleri devreye sokulmuştur; aşılama, beslenme, emzirme, anne
sütüyle ilgili ciddi çalışmalar yapılmıştır. 
Özellikle
Hakkâri’ye gelmek istiyorum. Hakkâri ilinde bebek ölüm hızları binde 35,3’iken
2002 yılında, 2015 yılında 8,4; anne ölümleri yüz binde 67,9’iken 38,4’e
düşmüştür. Hakkâri Şemdinli, Yüksekova’da riskli gebelerin takibi için Sağlık
Bakanlığı tarafından misafirhane otelleri açılmıştır. Riskli gebelikler ulaşım
sorunları sebebiyle Bakanlığın takibine alınmıştır ve orada otel konforunda
takip edilmektedir. Bebek dostu il ve bebek dostu hastane çalışmaları
başlatılmıştır. Hakkâri de bebek dostu hastane unvanını almıştır, bebek dostu
il olma konusunda da çalışmalar devam etmektedir. 
AK
PARTİ batıda ne varsa doğuda da aynısını yapmıştır. Burada bir ayırım yoktur;
hastane yapmıştır, yol yapmıştır, baraj yapmıştır. Şırnak’ta, Siirt’te,
Yüksekova’da, Mardin’de havaalanı yapılmıştır, hastane yapılmıştır. Hakkâri’de
yapılan hizmetleri ben biliyorum. Ben, Hakkâri’ye giden bir kardeşinizim, onun
için, bilerek konuşuyorum ve veriye dayalı konuşuyorum. Devlet yatırımlarını
yapıyor, vatandaşlarına değerini veriyor. Sağlık hizmetlerinde, hakikaten,
buradaki temel sorun -ki veriye dayalı bir iddia değil bu- sağlık hizmetlerinin
sunumu değil; arkadaşlar, hizmetin ulaşımında sorun vardır, terör vardır.
Bugün, şurada, dünya kadar istatistik var, zaman kaybından paylaşmak
istemiyorum. Sağlık çalışanlarına yapılan saldırıları, öldürülen sağlık
memurlarını, doktorları isim isim sayabilirim. Burada, eğer sağlık
hizmetlerinin sunumunda bir sorun varsa… Sağlık hizmetlerinin mekânlarında,
donanımında sağlık çalışanlarından kaynaklanan bir sorun yok. Sağlık
hizmetlerinin ulaşımını, Kürtlerin sağlık hizmetlerine ulaşmasını engelleyen
terördür. 
Burada,
sadece şunu bir istatistik olarak vereceğim: Doğu ve güneydoğuda 2002 yılında
toplam istasyon sayısı 55 iken, 2013 yılında bu 451’e çıkmıştır. 2002 yılında
doğu ve güneydoğudaki toplam ambulans adedi 451 iken, şu anda arkadaşlar, 1.052
olmuştur. Bunlar hep AK PARTİ’nin hizmetleridir. Bununla ilgili eğer burada bir
mağduriyetten konuşulacaksa şunu söylemek lazım: Hakikaten, sanırım malzeme
bitti. Yaşlı, çocuk demeden o bölgede…
AYHAN
BİLGEN (Kars) – Araştıralım da kimden kaynaklandığı ortaya çıksın, olur mu? Araştıralım
şimdi, araştıralım. Evet oyu verin, araştıralım çıksın ortaya. Var mısınız? 
ABDULLAH
AĞRALI (Devamla) - …öz yönetim diye Kürtlere hayatı zindan edenlere şunu
sormalı: Acaba, Kürtler niye sizden kaçıyor, niye devletin güvenlik sağladığı
alanlara sığınıyor? 
AYHAN
BİLGEN (Kars) – Ya, biz araştıralım diyoruz. Araştıralım, örgüt çıksın, burada
birlikte kınayalım, var mısınız? 
ABDULLAH
AĞRALI (Devamla) – Evet, evet… 
OSMAN
AŞKIN BAK (Rize) – Abdullah Bey, bize anlat. Vatandaş biliyor, milletimiz biliyor,
1 Kasımda da değerlendirdi sorun yok. Devam et, devam et…
ABDULLAH
AĞRALI (Devamla) – Onun için şunu söyleyeyim: HDP’nin önergesi de eğer bu
veriye dayalı olarak tartışılacaksa varız. 
OSMAN
AŞKIN BAK (Rize) - Dört seçimdir aynı oluyor, devam et canım benim. Millete
anlat sen, millete anlat… Devam et. 
AYHAN
BİLGEN (Kars) – Çoğunlukta olacaksınız, niye korkuyorsunuz ki araştırmaktan?
Kur’an buna “yalancı şahitlik” diyor, “yalancı şahitlik”.
ABDULLAH
AĞRALI (Devamla) – Ama bir konu başlığı hazırlanıp bu konu başlığı üzerinde,
biz Meclise geldiğimiz günden itibaren varsa yoksa mağdur edebiyatı… 
AYHAN
BİLGEN (Kars) – Vicdanınız elveriyorsa yalancı şahitlik yapmayı…
ABDULLAH
AĞRALI (Devamla) - Siz kim, Kürtleri temsil etmek kim! 
OSMAN
AŞKIN BAK (Rize) – Evet Abdullah Bey, bravo!
ABDULLAH
AĞRALI (Devamla) – Onu söyleyin bana. Siz kim, Kürtleri temsil etmek kim! (AK
PARTİ sıralarından “Bravo” sesleri, alkışlar) Kürtlere hayatı zindan ettiniz.
Kürtlere hayatı zindan ettiniz. 
Sayın
Vekilim, bir şey soracağım…
SİBEL
YİĞİTALP (Diyarbakır) – Tankları mı göndereceksiniz?
ABDULLAH
AĞRALI (Devamla) – Bir şey soracağım: Kimlerin millete hizmet ettiğini…
Milletten güç alanlar millete hizmet eder ama terörden güç alanların kimlere,
ne amaçla hizmet ettiğini millet görmektedir. Biz bunu biliyoruz. (AK PARTİ
sıralarından “Bravo” sesleri, alkışlar)
OSMAN
AŞKIN BAK (Rize) – Millete hizmete devam! 
ABDULLAH
AĞRALI (Devamla) – Şunu biliyorum, şunu söylüyorum: Evet, burada, gündemde olan
bir kürdistan meselesi konuşuluyor. 
SİBEL
YİĞİTALP (Diyarbakır) – Var olan bir gerçek bu. 
ABDULLAH
AĞRALI (Devamla) – Burada birkaç şey söylemek istiyorum. Kürdistan hayali
Kürtlerin hayali değildir arkadaşlar, Kürtlerin devleti var. Türkiye
Cumhuriyeti Türklerin de, Kürtlerin de devletidir. Kürtlerin böyle bir derdi
yok. (AK PARTİ sıralarından “Bravo” sesleri, alkışlar) 
ERTUĞRUL
KÜRKCÜ (İzmir) – Yalancıyı ne yapsınlar ya?
ABDULLAH
AĞRALI (Devamla) – Bugün HDP Grubuna baktığınızda, HDP Grubunun içerisinde Türk
var, Kürt var, Çerkez var, Sünni var, gayrimüslim var, hepsi var. Sizi bir
arada tutan acaba bu ırkçılıktan kaynaklanan kürdistan meselesi mi? Nedir? Ben
bunu soruyorum, gerçekten soruyorum. (AK PARTİ sıralarından “Bu soruya cevap
verin!” sesleri, HDP sıralarından gürültüler) 
ERTUĞRUL
KÜRKCÜ (İzmir) – Ya, başında ne söylüyorsun, sonunda ne söylüyorsun!
ABDULLAH
AĞRALI (Devamla) – Yani, evet, sizi bir arada tutan ideolojiniz mi, yoksa
ırkçılık eksenli bir kürdistan meselesi mi? 
İDRİS
BALUKEN (Diyarbakır) – Ne ayıp ya! Çok büyük sataşma…
ABDULLAH
AĞRALI (Devamla) – Yani, “Ne alaka?”sı mı? 
ERTUĞRUL
KÜRKCÜ (İzmir) – Mantığı var mı bu söylediğinin?
ABDULLAH
AĞRALI (Devamla) – Söyleyin bakalım. 
Evet,
millet görüyor arkadaşlar; millet kimlerin millete hizmet ettiğini de görüyor
ve hakikaten kimlerin bunlar üzerinden siyaset yaptığını da görüyor. 
Şunu
da söyleyeceğim: Hakikaten, ben seviyenin bu kadar düşeceğini tahmin
etmiyordum. Evet, Kürtler üzerinden hep sömürü siyaseti yaptınız ama anne
karnında, doğmamış, daha anne karnına düşmemiş çocuklar üzerinden siyaset
yapılacağını ben hakikaten, bir Kürt olarak tahmin etmiyordum. 
ABDULLAH
ZEYDAN (Hakkâri) – Orada bomba sesleriyle düşük yapan hamile kadınlar var,
attığınız gazlardan çocuğunu kaybeden anneler var. Onları araştıralım beraber.
O zehirli gazlar o bebekleri öldürüyor.
ABDULLAH
AĞRALI (Devamla) – Evet, arkadaşlar, evet, evet…
Şunu
söylüyorum… 
BAŞKAN
– Sayın Ağralı, Genel Kurula hitap edin.
Buyurun.

ABDULLAH
AĞRALI (Devamla) – Değerli Başkanım…
Millet
her şeyin farkında. 
OSMAN
AŞKIN BAK (Rize) – Dağdaki çobanı nasıl aldığımızı anlat ya! Dağdan çobanı
helikopter yollayıp nasıl aldığımızı anlat! Telefon etti, ne yaptık? Gittik,
aldık, geldik. 
ABDULLAH
AĞRALI (Devamla) – Evet…
Arkadaşlar,
şunu söylüyorum: Bugün ayırım yapmadan ülkenin her tarafına hizmet götüren AK
PARTİ’dir. 
OSMAN
AŞKIN BAK (Rize) – Her tarafına, hizmet her tarafa gidiyor!
ABDULLAH
AĞRALI (Devamla) – Bugün Kürtlerin temsilcisi olduğunu iddia edenler acaba niye
“Biz iktidara geldiğimizde ilk işimiz Diyaneti kaldırmak.” diyebilir. Nedir bu?
“Diyarbakır” dediğimiz peygamberler şehrini…
ERTUĞRUL
KÜRKCÜ (İzmir) – Ya, boş boş konuşma artık Allah’ını seversen ya!
ABDULLAH
AĞRALI (Devamla) – …Diyarbakır peygamberler şehrini, sahabeler şehrini terörle,
molotofla anılır hâle getirdiniz? Millet bunu görüyor, millet bunu görüyor.
ERTUĞRUL
KÜRKCÜ (İzmir) – Hoca, daha bir dakika kaldı. Biraz daha saçmala.
ABDULLAH
AĞRALI (Devamla) – Genel Kurulu saygıyla selamlıyorum.
Sadece
son söz şunu söylemek istiyorum, Sultan Abdülhamit’in bir sözünü aktarmak
istiyorum: Eğer mesele hak aramaksa arkadaşlar, gelin bu hakkı hep beraber
arayalım ama mesele başkaldırışsa, “…”(x) ise o baş kesilir. 
ERTUĞRUL
KÜRKCÜ (İzmir) – Vay vaaay! Mezbahaya, mezbahaya!
ABDULLAH
AĞRALI (Devamla) – Selam ve saygılar sunuyorum. (AK PARTİ sıralarından
alkışlar) 
BAŞKAN
– Teşekkür ediyorum Sayın Ağralı.
Sayın
Atıcı, buyurun. 
AYTUĞ
ATICI (Mersin) – Sayın Başkan, sayın hatip konuşmasında birtakım sağlık
verilerini bizlere anlatmaya çalıştı. Bilerek ve isteyerek halkı yanıltmıştır.
Sağlık Bakanlığının verilerinden konuşmak gerekirse eğer, 2013 yılında hem anne
ölümleri yükselmiştir hem bebek ölümleri yükselmiştir ve bu yükseliş Türkiye
Cumhuriyeti tarihinde 1970 yılından bugüne kadar ilk defa olmuştur. Bunun da
bir tek nedeni vardır: Birinci basamak koruyucu sağlık hizmetleri yok
edilmiştir, piyasalaştırılmıştır. 2002 ile 2014’ü mukayese etmek sadece bir
illüzyon yaratmaktır. 
BAŞKAN
– Tutanaklara geçmiştir Sayın Atıcı.
AYTUĞ
ATICI (Mersin) – Bu illüzyonu yaratmakta AKP çok mahirdir. 
BAŞKAN
– Geçmiştir tutanaklara.
AYTUĞ
ATICI (Mersin) – Halkımızın doğru bilgi almaya ihtiyacı vardır. Doğru bilgi:
Hem anne hem bebek ölümleri sizin yüzünüzden yükselmiştir. 
BAŞKAN
– Teşekkürler Sayın Atıcı.
Sayın
Baluken…
OSMAN
AŞKIN BAK (Rize) – Evet, millet değerlendiriyor Hocam.
AYTUĞ
ATICI (Mersin) – Dediğin doğru mu, yanlış mı?
İDRİS
BALUKEN (Diyarbakır) – Sayın hatip konuşması sırasında…
BAŞKAN
– Sayın milletvekilleri, Sayın Baluken’i dinliyorum.
OSMAN
AŞKIN BAK (Rize) – Millet onu da değerlendirir.
BAŞKAN
– Sayın milletvekilleri…
Buyurun
Sayın Baluken.
İDRİS
BALUKEN (Diyarbakır) – Açık bir şekilde partimizi ırkçılıkla itham etmiştir.
BAŞKAN
– Buyurun, iki dakika süre veriyorum. 
Sataşmaya
meydan vermeden ifade edelim lütfen. 
IV.- SATAŞMALARA İLİŞKİN KONUŞMALAR (Devam)
12.- Diyarbakır Milletvekili İdris
Baluken’in, Konya Milletvekili Abdullah Ağralı’nın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Tabii,
bu kadar fazla yalan yanlış bilgi aktarılınca hangisine cevap vereceğimizi
bilmiyoruz. Önce, bu sağlık hizmetleriyle ilgili, şu saat itibarıyla AKP’nin yaptığı
sağlık hizmetini söyleyeyim: Şu anda, birkaç saat önce, Cizre’de SES Şube
Başkanı Abdülaziz Yural AKP’nin talimat verdiği kolluk güçleri tarafından
alçakça katledilmiştir. Bunu biliyor musun? Bir yaralıya müdahale etmek için
çıkan bir sağlıkçıyı katleden bir Hükûmetin pratiğini gelip burada “Sağlık
sisteminde bunlar oldu.” diye sunmayın bize!
OSMAN AŞKIN BAK (Rize) – Ambulanslara kim
ateş ediyor, ambulanslara?
İDRİS BALUKEN (Devamla) – O sağlık
emekçisinin yaşam hakkını bile gasbeden bir sistemi siz getirdiniz bu
topraklara.
OSMAN AŞKIN BAK (Rize) – Onu biliyor,
biliyor!
İDRİS BALUKEN  (Devamla) - Sizin
bir hekim olarak… 
ABDULLAH AĞRALI (Konya) – Bir hekim
olarak, evet, konuşurum. Sağlık çalışanlarını çağırıp “Hasta var” deyip
ambulanslara roket atanlara… 
İDRİS BALUKEN  (Devamla) - O
önergede bulunan bilgilerin tamamı doğrudur, senin verdiğin bilgilerin tamamı
çarpıtmadır.
Burada Hakkâri adına konuşurken öyle,
gelip hamasi söylemler, nutuklar atmak kolay. 
ABDULLAH AĞRALI (Konya) – Nereden
biliyorsunuz?
İDRİS BALUKEN (Devamla) - Koruma ordusu
olmadan git bakalım, Hakkâri’de Hakkâri halkıyla konuş bakayım. 
ABDULLAH AĞRALI (Konya) – Hakkâri’den
geliyorum. 
İDRİS BALUKEN (Devamla) - Hakkâri halkı
sana söylesin orada neler olduğunu. Sen Şırnak’ı, Hakkâri’yi, Cizre’yi, Sur’u…
AHMET GÜNDOĞDU (Ankara) – Kendi
konuşmanızı yapsanıza, başkasının konuşmasını niye… 
İDRİS BALUKEN (Devamla) - …Nusaybin’i
açık bir cezaevine çevirip sonra da mezarlığa çeviren bir Hükûmetin mensup
olduğu bir siyasi parti grubunun milletvekili olarak konuşuyorsun. İnsan
konuşurken bile biraz utanır, utanır. (AK PARTİ sıralarından gürültüler)
OKTAY ÇANAK (Ordu) – Aynen, aynen!
OSMAN AŞKIN BAK (Rize) – Sen kendine bak
ya!
İDRİS BALUKEN (Devamla) – Diğer taraftan,
o kürdistan hayaline gelince; kürdistan, öyle bir hayal falan değil. 
ZEHRA TAŞKESENLİOĞLU (Erzurum) –
Kürdistan diye bir yer yok, bunu öğrenin!
BAŞKAN – Sayın Baluken…
İDRİS BALUKEN (Devamla) – Kürdistan,
tarihsel, sosyal, coğrafik, sosyal bir realitedir. Selçuklu’dan, Osmanlı’dan bu
Millet Meclisinin tutanaklarına kadar Orta Doğu’nun kalbinde olan kanayan bir
yaradır. Biz o yarayı durdurmaya, kürdistanın statüsünü Kürt halkıyla
buluşturmaya kararlıyız. (AK PARTİ sıralarından gürültüler)
Hepinizi saygıyla selamlıyorum. (HDP
sıralarından alkışlar) 
BÜLENT TURAN (Çanakkale) – Sayın Başkan… 
AHMET GÜNDOĞDU (Ankara) – O yarayı açan
sizsiniz!
BAŞKAN – Sayın Turan…
BÜLENT TURAN (Çanakkale) – Sayın Başkan,
az önceki hatip “Sizin güvenlik güçleriniz” diyerek ifade ettiler; düzeltmek
istiyorum o yüzden.
ERTUĞRUL KÜRKCÜ (İzmir) – Kimin güvenlik
gücü?
BAŞKAN – Buyurun efendim.(AK PARTİ
sıralarından alkışlar)
İki dakika süre veriyorum. 
Yeni bir sataşmaya meydan vermeyelim
Sayın Turan. 
13.- Çanakkale Milletvekili Bülent
Turan’ın, Diyarbakır Milletvekili İdris Baluken’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
BÜLENT TURAN (Çanakkale) – Sayın Başkan,
değerli arkadaşlar; dün yarım kalan kanunun bugün yasalaşması için sabırla,
alttan alarak, sükûnetle, suhuletle süreci götürmeye çalışıyoruz. Ancak söz
söylemekten başka, iftira atmaktan başka, hakaretten başka hiçbir sözü
olmayanların nasıl bir tiyatro içerisinde olduğunu da görüyoruz ibretle. 
Bakınız değerli arkadaşlar, az önceki hatibin
ifade ettiği, “Sizin güvenlik güçleriniz” diye ifade ettiği AK PARTİ’nin değil
devletin askeridir, polisidir ve daha ötesi o asker, o polis bu millet adına
güneydoğuda, doğuda terörle mücadele etmektedir. (AK PARTİ sıralarından
alkışlar)
OSMAN
AŞKIN BAK (Rize) – Evet, terörle mücadele ediyor aslanlarımız.
BÜLENT
TURAN (Devamla) – Her terörle ilgili bir laf atıldığında aynı adresin cevap
vermesi de ayrı ibretliktir. PKK diyoruz, cevap veriyorsunuz, sorun var
diyoruz, cevap veriyorsunuz. Karar vereceksiniz; ya bu milletin partisi
olacaksınız ya Kandil’in. (AK PARTİ sıralarından alkışlar)
ERTUĞRUL
KÜRKCÜ (İzmir) – Kes lan tıraşı, ahlaksız!
İDRİS
BALUKEN (Diyarbakır) – Hadi oradan!
BÜLENT
TURAN (Devamla) – Yeter, sabahtan beri aynı meseleyi, aynı olayı ısrarla,
ısrarla gündeme getirmeyin!
İDRİS
BALUKEN (Diyarbakır) – Bu kadar düzeyi düşürmeyin, ayıp!
BÜLENT
TURAN (Devamla) – Değerli arkadaşlar, bu ülkenin Başbakanı randevu alacak, bunu
sokak ağzıyla reddedeceksiniz. 
AYHAN
BİLGEN (Kars) – Bebek ölümlerinin Kandil’le ne ilgisi var ya?
BÜLENT
TURAN (Devamla) – Bu ülkenin Başbakanı “Çözüm sürecinin altına bedenimi
koyarım.” diyecek, “Baldıran zehri içerim.” diyecek; sizin bu süreç devam
ederken kardeş olduğunuz insanlar, kanka olduğunuz insanlar gidecekler, sivilleri
öldürecekler, evdeki polisi öldürecekler…
AYHAN
BİLGEN (Kars) – Araştıralım, araştıralım; kim öldürüyor, orada çıksın ya.
BÜLENT
TURAN (Devamla) – …marketteki askeri öldürecekler, utanmadan, sıkılmadan buraya
gelip “sizin askeriniz” diyeceksiniz. (AK PARTİ sıralarından alkışlar) 
Hayır
arkadaş, bu millet, zaten dört ay içerisinde size bir kredi verip “Gelin, bu
milletin partisi olun, gelin, bu milletin içerisinde iş yapın.” demesine
rağmen, bu krediyi anlamadığınızdan dolayı öyle bir tokat vurdu ki, böyle
giderseniz bir tokat daha gelecek ilk seçimlerde. 
Hepinizi
saygıyla selamlıyorum. (AK PARTİ sıralarından “Bravo” sesleri, alkışlar) 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sayın milletvekilleri, lütfen eleştirilerimizi yapalım ama
şahsiyetle uğraşmayalım. 
Buyurun
Sayın Baluken.
14.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Önce şu kafa kesme meselesine bir açıklık getireyim.
BÜLENT
TURAN (Çanakkale) – Ne meselesi?
İDRİS
BALUKEN (Devamla) – Kafa kesme. En son IŞİD Kürt halkının kafasını kesiyordu,
IŞİD’in sonunun ne olduğunu gördünüz değil mi? 
AHMET
GÜNDOĞDU (Ankara) – PKK ne yapıyor Sayın Vekil, PKK!
İDRİS
BALUKEN (Devamla) – Bizi tehditle, IŞİD yöntemleriyle diz çöktüreceğinizi
sanıyorsanız siz karşımızda diz çökersiniz. Biz diz çökerek yaşamaktansa ayakta
ölmeyi yeğlemiş bir siyasi mücadeleyiz.
HÜSEYİN
BÜRGE (İstanbul) – Siz kimsiniz? Siz nerede yaşıyorsunuz?
İDRİS
BALUKEN (Devamla) – Biz yaşamayı uğrunda ölecek kadar seven bir mücadelenin
ardılıyız; direnmeyi yaşamak, yaşamayı direnmek olarak gören bir siyasi
partiyiz. Tehditlerinize asla pabuç bırakacak değiliz. 
ORHAN
KIRCALI (Samsun) – Açık söyle, açık; açık açık söyle, PKK de, PKK de!
İDRİS
BALUKEN (Devamla) – Diğer taraftan, burada, yaptığınız katliamları
meşrulaştırmak için gelip “terörle mücadele” falan demeyin. 
OSMAN
AŞKIN BAK (Rize) – Dünya söylüyor orada terörle mücadele olduğunu.
İDRİS
BALUKEN (Devamla) – 70 yaşındaki ana, 3 aylık bebek, demin bahsettiğim sağlık
emekçisini katletmek insanlığa karşı suçtur ve o suçun hesabını vereceksiniz. 
ZEHRA
TAŞKESENLİOĞLU (Erzurum) – Diyarbakır’daki doktoru katletmek de suçtur.
Diyarbakır’daki doktoru katletmek ne oldu peki?
OSMAN
AŞKIN BAK (Rize) – Öyle bir şey yok.
İDRİS
BALUKEN (Devamla) - Bizim pozisyonumuzu, konumumuzu, merak ediyorsanız; bizim
icazetimizi, muhataplığımızı merak ediyorsanız Dolmabahçe mutabakatındaki o
resme bakın. Diplomasiyi, siyaseti bilmiyorsanız onu size öğretecek değiliz.
Biz, Kürt halkının muhatapları olarak, ezilen Türkiye halklarının muhatapları
olarak Dolmabahçe mutabakatının fotoğrafında Hükûmetle oturmuş bir siyasi partiyiz.
(AK PARTİ sıralarından gürültüler) 
HÜSEYİN
BÜRGE (İstanbul) – Kürt halkının muhatapları değilsiniz.
İDRİS
BALUKEN (Devamla) - Muhataplığımızı halktan alırız ancak muhataplığımızı
sonlandırma hakkı ve yetkisi de sadece halkımızdadır. (AK PARTİ sıralarından
gürültüler) 
OSMAN
AŞKIN BAK (Rize) – Millete ait, evet.
AHMET
GÜNDOĞDU (Ankara) – PKK’dan emir alanların halktan bahsetmeye hakkı yok.
İDRİS
BALUKEN (Devamla) - O yüzden, buraya gelip bize öyle muhataplıkla ilgili
çerçeve belirtmeye, sınır belirtmeye gerek yok. Her gün insanlığa karşı suç
işliyorsunuz. 
HÜSEYİN
BÜRGE (İstanbul) – Millet biliyor.
İDRİS
BALUKEN (Devamla) - Ant olsun ki bu suçların hepsinin hesabını tek tek
hepinizden soracağız. Yargı önünde, adalet önünde hepsinin hesabını vereceksiniz,
hepsini soracağız. (AK PARTİ sıralarından gürültüler, sıra kapaklarına
vurmalar)
ORHAN
KIRCALI (Samsun) – Tehdit mi ediyorsun?
AHMET
GÜNDOĞDU (Ankara) – PKK’nın emrinden çıkamayan sizsiniz.
BAŞKAN
– Sayın Baluken, lütfen…
İDRİS
BALUKEN (Diyarbakır) – Hepinizi saygıyla selamlıyorum.
HÜSNÜYE
ERDOĞAN (Konya) – Yüz binler bu tarafa nasıl geliyor, bunun hesabını verin.
BAŞKAN
– Sayın milletvekilleri…
BÜLENT
TURAN (Çanakkale) – Sayın Başkan…
BAŞKAN
– Sayın Turan...
BÜLENT
TURAN (Çanakkale) – Usul ekonomisi açısından söz almayacağım ancak… (AK PARTİ
ve HDP sıralarından karşılıklı laf atmalar)
BAŞKAN
- Sayın milletvekilleri, lütfen, Sayın Turan’ı dinliyorum.
Buyurun
Sayın Turan.
BÜLENT
TURAN (Çanakkale) – Sayın hatibin grubumuza dönerek tehditvari bir şekilde “hesap
vereceksiniz” demesinden hiç çekinmediğimizi, hiç korkmadığımızı ifade etmek
istiyorum. (AK PARTİ sıralarından alkışlar)
OSMAN
AŞKIN BAK (Rize) – Bravo! Millete hesap veririz, millete; merak etmeyin!
İDRİS
BALUKEN (Diyarbakır) – Sayın Başkan, “Adalet önünde, yargı önünde, tarih önünde
hesap vereceksiniz.” dedim.
BAŞKAN
– Sayın milletvekilleri…
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, artık bu işi bitirelim lütfen.
Buyurun.
ÖZGÜR
ÖZEL (Manisa) – Tabii.
Bu
tartışmadan önce ve bu sert açıklamalardan önce Adalet ve Kalkınma Partisi
Grubu adına söz alan sayın hatip benim konuşmamdaki bazı rakamlara birtakım
çarpıtmalarla karşı çıktı, o konuda cevap hakkımı kullanmak istiyorum, İç
Tüzük’e göre.
BAŞKAN
– Sayın Özel, ona cevap veremiyoruz şu an çünkü ara verildi.
ÖZGÜR
ÖZEL (Manisa) – Hayır, vermediniz, şimdi, ne arası efendim.
BAŞKAN
– Ne söyledi? 
CEMAL
OKAN YÜKSEL (Eskişehir) – Yeni efendim, şimdi…
BAŞKAN
- Bir dakika, bir dakika… Ne söyledi?
ÖZGÜR
ÖZEL (Manisa) – Halkların Demokratik Partisi Grup önerisi üzerinde söz
almıştım. Bu konuşmamdan sonra Adalet ve Kalkınma Partisinden sayın konuşmacı
çıktı, benim verdiğim rakamların hatalı olduğuyla ilgili birtakım sözler
söyledi ve yanıltma olduğunu söyledi.
ZEHRA TAŞKESENLİOĞLU (Erzurum) – Öyle bir
şey demedi.
ÖZGÜR ÖZEL (Manisa) – O andan sonra da
ara vermedik, cevap hakkımı talep ediyorum.
BAŞKAN
– Sayın Özel, tamam, ben tutanakları istetip bakacağım. 
ÖZGÜR
ÖZEL (Manisa) – Hayır! Böyle bir şey yapmanıza izin vermeyeceğim.
BAŞKAN
– Bir dakika, Sayın Özel.
ÖZGÜR
ÖZEL (Manisa) – Her isteyene söz verip Cumhuriyet Halk Partisine bunu
yapamazsınız.
BAŞKAN
– Bir saniye, bir saniye, Sayın Özel…
ÖZGÜR
ÖZEL (Manisa) – Yoldan geçen Bakanı kürsüye davet ettiniz.
BAŞKAN
– Sayın Özel, lütfen, öyle adaletsiz bir tutumum yok. 
ÖZGÜR
ÖZEL (Manisa) – Böyle bir şey olur mu Sayın Başkan? Yoldan geçene söz
veriyorsunuz.
ÖZKAN
YALIM (Uşak) – İki dakika verin, konuşsun.
BAŞKAN
– Siz de haksızlık yapmayın, haksızlık yapmayın. Bakın, haksızlık yapmayın.
CEMAL
OKAN YÜKSEL (Eskişehir) – Atalay’a zorla söz verdiniz.
ÖZGÜR
ÖZEL (Manisa) – Sayın Başkan, bunu kabul etmemiz mümkün değil.
BAŞKAN
– O konuşmanın üzerinde nice konuşmalar oldu. Bakın, ben size söz vermeyeceğim
demedim. 
ÖZGÜR
ÖZEL (Manisa) – Ben sadece Sayın Grup…
BAŞKAN
– Sayın Ağralı’nın konuşmasından ben bunu hatırlamıyorum, olabilir, dikkatimi
çekmemiş olabilir ama varsa tutanaklarda, ara vermeden söz vereceğim size;
tamam, söz vereceğim. 
ÖZGÜR
ÖZEL (Manisa) – Bu doğru değil, bu yaptığınız doğru değil. Ben Grup Başkan
Vekiliyim. İki grup başkan vekiline saygımdan, o konuşmadan sonra söz talep
etmedim.
BAŞKAN
- Sayın Özel, lütfen…
ÖZGÜR
ÖZEL (Manisa) – Siz sadece…
BAŞKAN
– İstirham ediyorum.
CEMAL
OKAN YÜKSEL (Eskişehir) – Adaletsizlik yapıyorsunuz, adaletsizlik yapıyorsunuz.
BAŞKAN
– Bakın, hayır, ben…
ÖZGÜR
ÖZEL (Manisa) – Hayır… Bir grup başkan vekiline, sadece ve sadece diğer grup
başkan vekillerine duyduğu saygıdan dolayı…
ZEHRA
TAŞKESENLİOĞLU (Erzurum) – Hayır ama yani gerekçeniz ne?
ÖZGÜR
ÖZEL (Manisa) – …söz talebinde geriye kaldı diye bu haksızlığı yapamazsınız.
Bunu Cumhuriyet Halk Partisi Grubuna saygısızlık kabul ederiz. Sayın Başkan,
hiç yakışmaz, lütfen yapmayın.
BAŞKAN
– Şimdi, Sayın Özel, Sayın Başkan, bir dakika… Yakışmaz, doğru söylüyorsunuz. 
Sayın
Özel, bakın, bu dönem…
ÖZGÜR
ÖZEL (Manisa) – Bakın…
BAŞKAN
– Bir saniye, ben konuşayım. Hep siz konuşuyorsunuz, Allah aşkına! 
Meclisi
yöneten bir Başkan Vekili olarak biraz da benim konuşmama müsaade ederseniz
memnun olurum.
Bakın,
değerli arkadaşlar, ilk günden bugüne, bu yasama yılında, bu yasama döneminde
şu koltuğa oturduğumdan beri mümkün mertebe grup başkan vekillerini hiç
kısmadan, adil bir şekilde, iktidar muhalefet ayrımı yapmadan, hiç kimsenin söz
hakkını gasbetmeden ama öbür taraftan da milletin beklentilerine uygun olarak
bu Meclisin çalışmalarını verimli bir şekilde yürütmesi adına bir yönetim
sergilemeye çalıştım. Hiç kimseye de haksızlık yapmadım, size de yapmam, bundan
sonraki süreçte de yapmayız. Orada da oturduk, sizin meramınızı da biliyorum,
anlıyorum, grubunuzun da durumunu, psikolojisini biliyorum, bütün gruplar için
bunu diyorum. Bütün gruplar için diyorum, tüm gruplar için diyorum bunu. 
ÖZKAN
YALIM (Uşak) – Ne varmış psikolojimizde?
CEMAL
OKAN YÜKSEL (Eskişehir) – Bu ne demek ya? 
BAŞKAN
– Arkadaşlar, lütfen… 
Biz
bu noktada grup başkan vekillerine her daim söz verdik, yine söz veririz ama
bunu yaparken de bu işin de bir usulünün olması gerektiğini ifade ediyorum. Ben
bir usulsüzlük yaparak, bir haksızlık yaparak hak doğuralım demiyorum. Haksa
sonuna kadar açık ama lütfen, haksızlıktan da hiçbir haksızlıktan da hak
doğmaz, usulsüzlükten usul geliştirmeyelim. Dolayısıyla, siz onu iddia
ediyorsanız… Ama ben bir kereye mahsus olarak sataşmadan gene size söz veririm,
sizin sözünüze istinaden güvenerek veririm.
Ama
lütfen değerli arkadaşlar, grup başkan vekili arkadaşlarımız, beraber orada
çalıştık birçoğunuzla. Burada orayı da anlıyorum ama burayı da anlamanız lazım.
Bu milleti de hepimizin anlaması lazım, bu Meclisin de çalışması lazım, Meclisin
gündemine geçmesi lazım. Bir saatte çıkacak kanunda daha kanuna geçemedik. 
İDRİS
BALUKEN (Diyarbakır) – Meclisin gündemidir bu konuşulan şeyler. Sayın Başkan,
bu konuşulan şeyler Meclisin gündemidir. Ne demek? Meclisin gündemi AKP’nin
gündemi değil, öyle şey mi olur ya!
BAŞKAN
- Ben tekrardan, Meclisin çalışma esaslarına uygun bir şekilde, hepimizin
riayet etmesi hassasiyetiyle iki dakikalık size sataşmadan söz veriyorum. 
Teşekkür
ediyorum. 
Lütfen
yeni bir sataşmaya da meydan vermeyelim. 
Buyurun.
(CHP sıralarından alkışlar)
15.- Manisa Milletvekili Özgür Özel’in,
Konya Milletvekili Abdullah Ağralı’nın HDP grup önerisi üzerinde yaptığı
konuşması sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Başkan teşekkür ederim. 
Doğrusunu
sonda yaptınız, bunu baştan yapsaydınız zaten boşu boşuna bu kadar zaman da
kaybetmezdik. 
BAŞKAN
– En doğrusunu yaparım Sayın Özel, siz de bunu çok iyi bilirsiniz. 
ÖZGÜR
ÖZEL (Devamla) – Şimdi, benim Cumhuriyet Halk Partisinin Grup Başkan Vekili olarak
buradaki tavrımız, tarzımız… 2 grup başkan vekili sırayla ayağa kalkıp söz
talep ediyorken aslında hakkın bizde olduğu hâlde daha ağır bir sataşma durumu
olduğu için -benimki bilgiyi düzeltme- ona saygılı davrandık. Ondan sonra, buna
itibar etmemek, tutanağa bakmak falan incitici olur. Yapmış olduğunuz
uygulamayı, “bir sefere mahsus” kısmını şöyle algılıyorum: “Bir sefere mahsus
olmak üzere, Sayın Grup Başkan Vekili söz talep ettiğinde tutanak talep etme
gibi incitici bir davranışta bulundum, bir daha olmayacak.” diyorsunuz diye
algılıyorum. 
Teşekkür
ediyorum. (CHP sıralarından alkışlar) 
BAŞKAN
– Ben ne dediğimi çok iyi biliyorum Sayın Özel. 
ÖZGÜR
ÖZEL (Manisa) – Bundan sonraki kısım şununla ilgili: Salon biraz boştu demin,
şimdi bütün arkadaşlar hemen hemen burada. Oylama olacak. Burada sert
tartışmalar oluyor. Bu tartışmalarda hangi tarafta olduğunuzu oylamayacağız.
Oylayacağımız şu: Hakkâri’de son üç ayda 300 tane anne düşük yapmış. Normal
rakamlar o da olsa bu da olsa bunun 8 katı ve 35 bebek öleceğine ortalamada 300
bebek ölmüş yani 265 günahsız bebek daha doğmadan hayatlarını kaybetmiştir. 
HÜSNÜYE
ERDOĞAN (Konya) – Rakamları nereden aldınız? 
ÖZGÜR
ÖZEL (Devamla) –
Şimdi, burada oturacağız, bir komisyon kuracağız, eğer “evet” derseniz; 10 tane
sizden milletvekili olacak, 4 bizden, 2 HDP’den, 1 MHP’den, çoğunluk sizde. Sağ
olun, hiç başkanlık divanını da paylaşmıyorsunuz; başkan sizden olacak, ikinci
başkan, sözcü… Gidilecek bakılacak bu rakamlar doğru mu değil mi, bu ölümler
oluyorsa niye oluyor, nasıl engel olunabilir; bu sabilerin, bu günahsızların,
bu cennetliklerin ölümüne nasıl mani olabiliriz. Elinizi vicdanınıza koyun. Bu
oylama özerklik oylaması falan değil; bu oylama “Bebekler ölüyor, ölsün mü
ölmesin mi?” oylaması. 
Takdirlerinize sunuyorum. (CHP sıralarından alkışlar) 
BÜLENT TURAN (Çanakkale) – Hayır, hayır, öyle değil. 
OSMAN AŞKIN BAK (Rize) – Bütün bebekler yaşasın! 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 9/12/2015 tarihinde
Hakkâri Milletvekili Selma Irmak ve arkadaşları tarafından, Hakkâri ilinde son
üç aylık dönemde gebe kadınlarda yaşanan düşük ve düşük tehlikesi vakalarındaki
artışın nedenlerinin tüm boyutlarıyla araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 30 Aralık 2015 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Halkların Demokratik Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Sayın milletvekilleri, alınan karar gereğince sözlü soru
önergelerini görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz. 
1’inci sırada yer alan, Konya Milletvekili Halil Etyemez
ile 13 Milletvekilinin; Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Plan ve Bütçe
Komisyonu Raporu’nun görüşmelerine kaldığımız yerden devam edeceğiz.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Konya Milletvekili Halil Etyemez ile 13
Milletvekilinin; Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Plan ve Bütçe
Komisyonu Raporu (2/272) (S. Sayısı: 12) (x)
BAŞKAN – Komisyon? Burada. 
Hükûmet? Burada. 
Geçen birleşimde ikinci bölüm üzerindeki konuşmalar
tamamlanmıştı. 
Şimdi ikinci bölüm üzerinde soru-cevap işlemi
gerçekleştirilecektir. 
Sayın milletvekilleri, sisteme soru girilmediğine göre…
AYTUĞ ATICI (Mersin) – Dünden var Sayın Başkan. 
BAŞKAN – Buyurun efendim?
AYTUĞ ATICI (Mersin) – Dünden girilen soru listesi var
efendim. 
BAŞKAN
– Şimdi, efendim, dünden sisteme giren arkadaşlarımıza öncelik vereceğiz. Bu
milletvekillerinden sisteme girenler: Sayın Kuşoğlu, Sayın Şimşek, Sayın
Haberal, Sayın Atıcı, Sayın Tanal, Sayın Yüksel, Sayın Karabıyık. 
Evet,
soru-cevap işlemine geçiyoruz.
Sayın
Şimşek…
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Bakanıma buradan sormak istiyorum, aslında Maliye Bakanına soracağımız bir
soruydu ama şu anda o yok, Adalet Bakanımıza soruyorum: Özellikle, ÖGS ve
HGS’lerle ilgili, gittiğimiz yerlerde vatandaşlardan çok büyük şikâyetler
alıyoruz. İnsanlara belgeleri olmasına rağmen çok büyük cezalar geliyor,
taksicilere, kamyonculara. 20-25 milyarlık cezalardan bahsediliyor. Hükûmetin
bununla ilgili… Ya bu cihazların sistemi artık çökmüşse yeni bir sistem kurulup
belgesi olan insanlara ÖGS ve HGS’yle ilgili Karayollarından ceza
gönderilmemesi ya da bu gönderilen cezaların makul bir şekle çekilip insanların
bu beladan kurtarılması gerektiğine inanıyorum. Alakası olmayan köydeki traktöre
bile otobanda HGS cezası kesilmiş, gönderilmiş. Bunların araştırılmasını
istiyorum.
Teşekkür
ediyorum.
BAŞKAN
– Teşekkürler Sayın Şimşek.
Sayın
Haberal…
ERKAN
HABERAL (Ankara) – Teşekkür ederim.
İki
yıllık meslek yüksekokulu mezunu bazı meslek grubuna mensup olanların göreve
başlama derecesi 9’uncu derecenin 2’nci kademesi olarak gerçekleştirilmesine
rağmen, astsubay meslek yüksekokulu mezunlarının hâlen 9’uncu derecenin 1’inci
kademesinden göreve başlatılması mağduriyete neden olan adaletsiz bir durumdur.
Bu sorunun çözümü için Hükûmetiniz bir düzenleme yapmayı düşünmekte midir?
Teşekkür
ederim.
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakan, Pendik ve Tuzla ilçelerimizde bulunan büyükşehir belediyesinin otobüs duraklarında,
kışın vatandaşımızın yağmurdan korunması için duraklar kapalı alan değil ve
duraklarda aynı zamanda oturacak banklar da olmadığı için hem yaşlılarımız hem
hamile kadınlarımız, aynı zamanda hastalarımız gerçekten oturacak yer
bulamıyor, mağdur.
İkincisi,
Şanlıurfa ili Eyyübiye ilçesinde Yağmurlu Köyü, Bardacık, Yukarı Yazıcı, Aşağı
Yazıcı, Çaylı köyü ve Demirkapı köylerinin elektrikleri kesik, vatandaş bu
konuda mağdur. Bana mesajlar atıyor. Sizden rica ediyorum bu Şanlıurfa’nın
köylerinin elektriklerini kesmeyin. Bunlardan oy alıyorsunuz diye insanları
mağdur etmeyin ve burada bakanlara, tüm Urfa milletvekillerine sesleniyorum: Bu
Urfa’nın hakkını, hukukunu savunun Sayın Bakanım.
BAŞKAN
– Sayın Yüksel’e söz veriyoruz.
Sayın
Yüksel…
CEMAL
OKAN YÜKSEL (Eskişehir) – Sayın Başkan, teşekkür ederim.
Hükûmetin
yanlış Suriye politikası sonucu Suriyeli mültecilerin memleketimizi ne hâle
düşürdüğü malumunuzdur. Son olarak, Eskişehir’de 9’u çocuk olmak üzere 13
Suriye vatandaşı bir evde karbonmonoksit gazından zehirlenerek vefat
etmişlerdir. Türkiye'de ucuz iş gücü olarak kullanılan ve gerçekten bizim
gençlerimizin de elinden işini alan Suriyelilerle ilgili akılcı, gerçekçi,
vicdani bir çözüm öneriniz var mıdır efendim?
BAŞKAN
– Sayın Atıcı, buyurun.
AYTUĞ
ATICI (Mersin) – Teşekkür ederim Sayın Başkan.
Sayın
Bakan, Mersin’de 2015 yılının ilk on ayında tahakkuk eden vergi miktarı 8
milyardan fazla. Türkiye'de 6’ncı sırada. Aynı dönemde yaklaşık 7 milyar
tahsilat yapılıyor, yine Türkiye'de 6’ncı sırada. Mersin’de kamu yatırımı ne
kadar diye baktığımızda 2014 yılında sadece 422 milyon TL ve 22’nci sırada.
Yani 6’ncı sırada vergi ödüyor, 22’nci sırada hizmet alıyor. 2015 yılındaki
yatırımlar da yine aynı. Mersin’in bu kadersizliği neden? Mersin’e yatırımları
kim engelliyor? Mersin’e gelen bakanlar bol keseden vaatlerde bulunuyorlar, bu
vaatler yerine gelmeyince Maliye Bakanını suçluyorlar. Allah aşkına, Mersin’e
yatırımı kim engelliyor ya da gelen bakanlar yalan mı söylüyor?
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Başbakan
Ahmet Davutoğlu tarafından 17 Aralık 2015 tarihinde açıklanan 2016 Yılı Acil
Eylem Planı’nda “Bir hafta içinde yapılacaklar” bölümünde esnaflar için 30 bin
TL faizsiz kredi desteği uygulanmasına başlanması öngörülmektedir. Medyada
geniş yer bulmuş olan bu “Esnafa can suyu, esnafa müjde, esnafı kurtaracak
kredi” gibi başlıklarla haber olmuştur. Ancak uygulamadaki durum hiç de
Başbakanımızın dediği gibi, gazetelerin yazdığı gibi değildir çünkü krediden
yararlanma koşullarına göre başvuruda bulunacak esnaflardan vergi, kredi,
stopaj gibi borçları bulunmama, hakkında icra takibi başlatılmamış olma, bir
yıl içinde bankalardan ve KOSGEB’den kredi kullanılmamış olma şartı
aranmaktadır. Dolayısıyla esnafımızın başvuruları bu koşullara uymadıkları
gerekçesiyle reddedilmektedir. Bu konuyu dikkatinize sunmak istedim. 
Teşekkür
ederim. 
BAŞKAN
– Sayın Yurdakul…
AHMET
SELİM YURDAKUL (Antalya) – Sayın Başkan, değerli milletvekilleri; biraz önce
konuşmacılarımızın da ifade ettiği gibi yanlış bir anlaşılma olmuştu. Biraz
önce milletvekilimiz de düzeltmeye gayret gösterdi ama bebek ölüm hızları, 2002
yılından itibaren, tüm dünyada olduğu gibi Türkiye’de de sosyoekonomik
gelişmeler çerçevesinde belli bir düşüş gösterdi. Hatta 2013 yılında Sağlık
Bakanlığı verilerine göre Türkiye’nin ortalaması binde 7,8; Kilis’te örneğin
binde 25,1 ama 2013 tarihinden itibaren ilk defa tüm dünyada olmak üzere bebek
ölüm hızları artış gösterdi ve bu artışı, Sayın Sağlık Bakanı verileri vermemekte,
saklamakta. Buradan Sağlık Bakanının bu bebek ölüm hızlarının yeni verilerini
açıklamasını ve bu bölgeler arasındaki, iller arasındaki farklılığın
nedenlerini vatandaşlarımıza açıklamasını ifade etmek istiyorum. 
Teşekkür
ederim.
BAŞKAN
– Sayın Yalım…
ÖZKAN
YALIM (Uşak) – Teşekkür ederim Başkanım.
Uşak’ta
256 tane köyümüz var, birçok köy muhtarımızın ve de köylümüzün isteği üzerine,
Sayın Bakanım, muhtarlarımızın, bir defaya mahsus, köylerdeki konutların,
evlerin, il özel idaresi tarafından planlandırılıp ve projelendirilip ruhsat
verilmesi yönünde istekleri vardır. Bu konuda muhtarlarımızın isteği
doğrultusunda gerekenin yapılmasını rica ederim 
Teşekkür
ederim. 
BAŞKAN
– Teşekkür ediyorum. 
Şimdi
soruları cevaplandırmak üzere Hükûmet adına Başbakan Yardımcısı Sayın Numan
Kurtulmuş’a söz veriyorum.
Buyurun
Sayın Kurtulmuş.
LALE
KARABIYIK (Bursa) – Sayın Başkan, benim de sorum vardı.
BAŞKAN
– Sisteme girilmemiş Sayın Karabıyık. Bir de, zaten cevap süresi de geldi.
Vakit kalırsa size söz vereceğim Sayın Karabıyık.
Buyurun
Sayın Bakan. 
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli milletvekilleri;
hepinizi saygıyla selamlıyorum.
Bu
soruların içerisinde OGS ve HGS’ye yüksek cezalarla ilgili yapılan soruyu… Bunu
araştıracağız ne olduğunu. Biz size yazılı olarak sonradan bu konuyla ilgili
gerekli bilgiyi veririz.
Aynı
şekilde, Şanlıurfa’nın bazı köylerindeki elektrik kesilmesi… Bununla ilgili de
hemen gerekli düzenlemeyi yapacağız. Neden kesildi, bunun gerekçeleri nelerdir,
bunların üzerinde duracağız.
Eskişehir’deki
Suriyeli vatandaşlarımızla ilgili, Suriyeli insanlarla ilgili gündeme getirilen
konu, maalesef, çok sıkça gördüğümüz hazin tablolardan birisidir. 2011 yılından
bu yana, Nisan 2011’den bu yana Türkiye’ye gelen sığınmacıların sayısı,
bildiğiniz gibi, 2,5 milyon seviyesindedir. 
Türkiye
başından itibaren Suriye’deki drama sessiz ve seyirci kalmamıştır. Açık kapı
politikası gereği, Suriye’de her kim Türkiye’den yardım istemişse, elini
uzatmışsa, ister Kürt kökenli olsun ister Arap kökenli olsun ister Türkmen
olsun ister Ezidi olsun ister Sünni olsun ister Alevi olsun ister gayrimüslim
olsun her kim Türkiye’den yardım istemişse, Türkiye’ye sığınmak isteyen
Suriyeli ve Iraklı insanlara kapımız açılmıştır.
Şimdiye
kadar yaklaşık 8 milyar dolar Birleşmiş Milletler standartlarında… Bu da bazen
yanlış anlaşılıyor. Türkiye'nin cebinden bu kadar para çıktı anlamında değil,
yapılan hizmetin Birleşmiş Milletler standartlarına göre yaklaşık 8 milyar
dolarlık bir maliyeti de Türkiye karşılamıştır. 
Buna
rağmen, sorunun fevkalade çok taraflı ve büyük bir sorun olduğunun farkındayız.
Türkiye'nin tek başına çözebileceği bir sorun olmanın çok ötesine geçmiştir.
Özellikle yaz aylarında, Türkiye'nin üzerinden Doğu Akdeniz göç yolunu
kullanarak Avrupa’ya geçmek isteyen insanların oluşturduğu manzara dolasıyla da
Suriyeli göçmenler sorunu, maalesef, uluslararası camianın yeni nazarıdikkatine
gelmiştir. Dolayısıyla, Türkiye, artık bu mülteciler meselesini uluslararası
platformlara taşımıştır. Bütün dünyanın bu konuda dikkatini her platformda
çekmeye devam ediyoruz ama maalesef, Suriye’de Suriye halkının istediği onurlu
bir barış sağlanmadan Suriye meselesinin kısa bir süre içerisinde çözülmesi de
mümkün görünmüyor.
CEMAL
OKAN YÜKSEL (Eskişehir) – Sayın Bakanım… Çok özür dilerim, devam edin.
BAŞBAKAN
YARDIMCISI NUMAN KURTULMUŞ (Ordu) - Uluslararası camia Suriye meselesinde
başından itibaren Suriye’de nasıl sorunu çözeceğine ilişkin bir plana sahip
olmadığı gibi, maalesef, mülteciler meselesinin de nasıl üstesinden
gelinebileceğine dair ortak bir plana sahip değildi. Türkiye olarak üzerimize
düşen sorumluluğu yerine getirmeye gayret ettik, bundan sonra da gayret
ediyoruz. Bizim amacımız, Suriye’de Suriye halkının istediği kalıcı, onurlu bir
barışın sağlanmasıdır.
Buyurun.
CEMAL
OKAN YÜKSEL (Eskişehir) – Sualim yanlış anlaşıldı herhâlde efendim. Bu
bahsettiğiniz tespitlerden biz de haberdarız fakat şu anda Türkiye’de yaşayan
Suriyeli insanların, gerek Türk halkı gerek kendileri için yaşam kalitesinin
çok kötü olmasından kaynaklı olarak Hükûmetinizin ne gibi bir planı vardır
bunları düzeltmek için? Sorum bu. 
BAŞKAN
– Sayın Bakanım, siz tüm soruları cevaplandırırsanız, süre kalırsa tekrar dönüş
yapabilirsiniz.
BAŞBAKAN
YARDIMCISI NUMAN KURTULMUŞ (Ordu) – Bunlarla ilgili, bakın, ben, geçen Hükûmet
döneminde Suriye koordinasyonuyla ilgili çalışmaları yürütüyordum. İlgili
bakanlıklarımız ve ilgili kamu kurum ve kuruluşlarımız, ilgili Başbakan
Yardımcısının başkanlığında düzenli olarak toplanır. AFAD’tan Göç İdaresine
kadar, Sağlık Bakanlığından Millî Eğitim Bakanlığına kadar entegre bir Suriye
mültecileri politikasını Türkiye’de yürütmeye gayret ediyoruz ve bunu da
sürekli olarak güncelliyoruz. Dolayısıyla bütün bakanlıklar üzerine düşen
sorumlulukları yerine getirmeye çalışıyor, bütün kamu kurum ve kuruluşlarımız
sorumluluklarını yerine getiriyor. Son derece disiplinli ve son derece
bütünleşik bir Suriye politikasını uygulamaya gayret ediyoruz. Ancak takdir
edersiniz ki mesele sadece Türkiye'nin tek başına çözebileceği bir sorun
olmanın çok ötesine geçmiştir.
Yine
“Mersin’le ilgili yatırımı kim engelliyor?” çarpıcı sorusu soruldu. Ben de bu
konuyu bilmiyorum. Mersin’le ilgili olan konuyu konuşur, size bunların yazılı
olarak cevabını veririz. 
Sayın
Haberal’ın kamuda astsubaylarla ilgili olarak sorduğu soru. İki yıllık
yüksekokul mezunu polisler 10’uncu dereceden başlıyorlar, polisler ve
astsubaylar 9’a 1’den başlıyorlar. Dün yapılan düzenlemeyle birlikte de
astsubaylarımız da bundan sonra 9’a 1’den görevlerine başlamış olacaklar, bunu
da arkadaşlarım bilgi notu olarak ilettiler. 
Geri
kalan sorular da yazılı olarak ilgili arkadaşlara cevaplandırılacaktır. 
Teşekkür
ediyorum. 
BAŞKAN
– Sayın Karabıyık, sisteme girmişsiniz. 
Sayın
Karabıyık’a söz veriyoruz. 
Buyurun
Sayın Karabıyık. 
LALE
KARABIYIK (Bursa) – Teşekkür ederim Sayın Başkan.
Enflasyon
ile mücadele ve istikrar konusunda Merkez Bankasının ve Merkez Bankası araç
bağımsızlığının önemini biliyoruz. Sayın Bakan, Merkez Bankasının bağımsız
olduğunu düşünüyor musunuz? Tabii, bu soruya bir iktidar partisi bakanı olarak
cevap vermeniz zor olabilir ama Merkez Bankasını eleştiren dünya kuruluşları,
G20 gibi kurumların görüşleri acaba neden bu yönde?
Teşekkür
ederim.
BAŞKAN
– Buyurun Sayın Bakan.
BAŞBAKAN
YARDIMCISI NUMAN KURTULMUŞ (Ordu) – Türkiye Cumhuriyet Merkez Bankası, yasası
gereği bağımsız bir kuruluştur, Hükûmetten bağımsızdır. Ancak Türkiye
Cumhuriyet Merkez Bankası Türkiye'deki Hükûmetin genel olarak ortaya koymuş
olduğu, Parlamentoda kabul edilen ekonomi politikalarıyla uyumlu bir şekilde,
dünyanın her yerinde, bütün merkez bankalarının olduğu gibi uyumlu bir şekilde
hareket eder. 
Dolayasıyla,
Türkiye’de Türkiye Cumhuriyet Merkez Bankasının bağımsızlığı konusunda en ufak
bir tereddüt yoktur. Bu bağımsızlık araçsal bağımsızlıktır. Araçsal bağımsızlık
Türkiye Cumhuriyet Merkez Bankasının tamamıyla Türkiye'deki ekonomi
politikalarından uzak, azade olduğu anlamına gelmez. Merkez Bankası Yasası
gereği de Türkiye Cumhuriyet Merkez Bankasının temel sorumluluğu Türkiye’de
fiyat istikrarını sağlamaktır. Bununla ilgili olarak bütün araçsal bağımsızlık
kuralı içerisinde bütün araçlarını geliştirir, zaman zaman farklı araçlar
kullandığına siz de şahit oldunuz. Zaman zaman faiz aralığı gibi yeni bir
uygulama ortaya koyar, başka araçları kullanır. Dolayısıyla, bütün bu
uygulamalarda Türkiye Cumhuriyet Merkez Bankası bağımsızdır. Herhangi bir
şekilde bağımsızlığında bir şüphe yoktur. Bunu başkasının raporları değil,
Türkiye Cumhuriyeti’nin uygulamaları ve yasaları belirler. 
Teşekkür
ederim.
BAŞKAN
– Teşekkürler Sayın Bakan.
Sayın
Atıcı sisteme girmiş. 
Sayın
Atıcı’ya söz veriyoruz. 
AYTUĞ
ATICI (Mersin) – Teşekkür ederim Sayın Başkan.
Sayın
Bakan, Mersin sizden lütuf istemiyor, Mersin Hükûmetten hakkını istiyor, diyor
ki: “Ben 6’ncı sırada vergi ödüyorum. Üstelik de bu vergiyi tahakkuk da
ediyorum, yine 6’ncı sırada tahakkuk ediyorum. Yani ben namusluyum. Hem
tahakkuk ettiriyorum, üretiyorum hem de paramı topluyorum, devlete veriyorum.
Devlet ne yapıyor? Yatırımı bana 22’nci sırada veriyor.” Sorun burada. Üstelik
bu yaptığınız yatırımlar… Örneğin geçen yıl Mersin’e yapılan yatırımların
kaynağı sizin TOKİ’ye verdiğiniz Tevfik Sırrı Gür Stadyumu’dur. Yani Mersin’in
kendi malını alıyorsunuz, satıyorsunuz; sonra “Mersin’e yatırım yaptık.” diye
Mersinlileri aldatıyorsunuz. Sorun büyüktür. 
Biz
sizden hakkımızı istiyoruz. Hükûmet hangi hükûmet olursa olsun Mersin layık
olduğu hakkını sizden talep ediyor, etmeye devam edecek.
BAŞKAN
– Sayın Bakan…
BAŞBAKAN
YARDIMCISI NUMAN KURTULMUŞ (Ordu) – Sayın Atıcı, bir Mersin milletvekili olarak
Mersin’in hakkını savunmanızı takdirle karşılıyorum ancak şu “Aldatıyorsunuz.”
lafını da isterseniz bir zihnimizden çıkartalım. Siz de Mersin milletvekili
olarak Mersin’in… Ben söylediğiniz konunun detayını bilmediğim için giremiyorum
detayına. Ama Mersin milletvekilisiniz, bizler hangi ilden seçiliyor olursak
olalım hepimiz Türkiye’nin milletvekiliyiz, Türkiye’nin bütün illerinin
sorumluluğu üzerimizdedir. 
Sizlerin
eğer Mersin’le ilgili “Şu yatırımlar yapılırsa Mersin’e faydalı olur.” diye
teklifleriniz varsa bu tekliflere her halükârda açık olduğumuzu bir kere daha
ifade ediyorum. Nasıl Mersin’e yatırım yapmak sizin için, oranın, o yörenin, o
ilin milletvekili olduğunuz için önemliyse bizim için de bu talebinizi dinlemek
önemlidir. Kaldı ki Mersin’den de bir Başbakan Yardımcımız var. Beraber oturur,
hep beraber Mersin’e daha iyi yatırım götürmek için gayret sarf ederiz.
BAŞKAN
– Teşekkür ediyorum Sayın Kurtulmuş.
AYTUĞ
ATICI (Mersin) – Bir cümle.
Sayın
Bakan, sadece vaatlerinizi yerine getirin, başka bir şey istemiyoruz.
BAŞKAN
– Teşekkürler Sayın Atıcı.
AYTUĞ
ATICI (Mersin) – Sayın Başbakan Yardımcısı “billboard”lara yazdığı vaatleri
yerine getirsin, başka hiçbir şey istemiyoruz.
BAŞBAKAN
YARDIMCISI NUMAN KURTULMUŞ (Ordu) – Eyvallah, uyarınız için teşekkür ederiz.
AYTUĞ
ATICI (Mersin) – Teşekkür ederim.
BAŞKAN
– Teşekkür ediyorum.
İkinci
bölüm üzerindeki görüşmeler tamamlanmıştır.
Şimdi
ikinci bölümde yer alan maddeleri, varsa o maddeler üzerindeki önerge işlemlerini
yaptıktan sonra ayrı ayrı oylarınıza sunacağım.
7’nci
madde üzerinde iki önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 7’nci maddesinde yer alan “31/12/2016”
ibaresinin “30/06/2016” olarak değiştirilmesini arz ve teklif ederiz.
 İdris
Baluken Çağlar Demirel Adem
Geveri
 Diyarbakır Diyarbakır Van
 Tuğba
Hezer Öztürk Ertuğrul Kürkcü Mizgin
Irgat
 Van İzmir Bitlis
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 7’nci maddesinin teklif metninden
çıkarılmasını arz ve teklif ederiz. 
 Ali
Özcan Tahsin Tarhan Dursun
Çiçek
 İstanbul Kocaeli İstanbul
 Kemal
Zeybek Haydar Akar Aytuğ
Atıcı
 Samsun Kocaeli Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet önergeye katılıyor mu?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge hakkında konuşmak isteyen, Mersin Milletvekili Aytuğ Atıcı.
Buyurun
Sayın Atıcı, süreniz beş dakikadır. (CHP sıralarından alkışlar)
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, 12 sıra sayılı Kanun Teklifi’nin 7’nci maddesi üzerindeki
önergemiz üzerine söz almış bulunuyorum. Harama el uzatmayan, uzatana da göz
yummayan, haram için öğrencileri ve muhtaçları paravan yapmayan, istismar
etmeyen herkesi de saygıyla selamlıyorum.
Değerli
arkadaşlar, bu maddeyle yani 7’nci maddeyle sosyal yardımlaşma ve dayanışma
vakıflarının, yükseköğrenim öğrencilerine burs vermesi amacıyla gerçek ve tüzel
kişilerden şartlı bağış almasının devam etmesini istiyorsunuz. Bu süre 2015
yılının sonunda yani yarın sona erecekti. Siz diyorsunuz ki komisyonda “Bunu
2020 yılına kadar uzatalım.” Biz itiraz ediyoruz, diyoruz ki: “Burada pis
kokular var, uzatmayalım.” Ve siz en nihayetinde bunu “Bir yıl bari uzatalım.”
diyerek 2016’ya kadar uzatmak istiyorsunuz. Biz de önergemizde diyoruz ki bu
madde kalksın. Niye kalksın, öğrenciye burs verilmesin mi? Tabii ki verilsin.
Bütün öğrencilere hiçbir ayrım yapılmadan burs verilsin ama bu bursu devlet
versin yani öğrencilerimizi namerde muhtaç etmesin. Ama eğer siz kalkıp
öğrencilerin ve ailelerin, sizin yarattığınız yoksulluğu üzerinden onların
ihtiyaçlarını istismar ederek, hele hele bazı vakıfların arkasındaki rüşvet
döngüsünü de görmezden gelerek böyle bir teklife imza atmanız doğrusu
şaşırtıcıdır dersem yalan söylemiş olurum; şaşırtıcı değildir, tam da sizin
duruşunuza yakışan bir tavırdır. 
Benzer
uygulamayı yurtlar için de yaptınız. Bilerek ve isteyerek yurt yapmayarak
öğrencilerimizi namerde muhtaç ettiniz. Eğer siz, öğrencilerimizin sadece beşte
1’inin yurt ihtiyacını karşılıyor iseniz âcizsiniz. Eğer “Âciz değiliz
kardeşim, biz bu kadar inşaat yapıyoruz TOKİ’yle, biz güçlüyüz.” diyorsanız, o
zaman öğrencilerin yüzde 80’inin yurt ihtiyacını karşılamadığınız için
suçlusunuz. Bilerek, isteyerek taammüden bu suçu işliyorsunuz. 
Eğer
dönüp de siz -daha dün bu kürsüde konuşan AKP’li hatibin sözleriyle- 2013-2014
eğitim öğretim yılında 2,6 milyon öğrencinin 1 milyon 350 binine yani yarısına
burs ve kredi verebilmiş iseniz, kredi geri ödemeli olduğu için burs sayısı
sadece 353 bin kişi ise, siz bu işi bilerek, isteyerek yapmıyorsunuz demektir.
“Ben güçsüzüm, ben zayıfım.” diyorsanız, buyurun, Hükûmeti derhâl devredin.
“Hayır, ben güçlüyüm.” diyorsanız, çıkın, bu öğrencilerin burs ve yurt
sorunlarını çözün ama siz bu işi vakıflara veriyorsunuz. Diyorsunuz ki:
“Vakıflara beleş paralar gelsin, örneğin TÜRGEV’e gelsin bu paralar.” Eğer bir
tek havaleyle TÜRGEV’e 100 milyon dolar para gelmiş ve TÜRGEV bunun sadece 10
milyon TL’sini harcamış ise bu işin arkasında bir problem vardır. Ve siz bu para
akışının devamını sağlıyorsunuz. İşin daha da kötüsü şudur: Bakın, hiç kimse
size, TÜRGEV’e bu parayı bedava vermez. Bakın, bağışçı, bağışın ardından,
İstanbul’da imar planını aldı mı almadı mı, imar iznini aldı mı almadı mı?
Bağışı 26 Nisan 2012 tarihinde yapıyor. Bağışçının imar izni başvurusu bir ay
sonra, mayısta, imar izni kabulü bir ay sonra haziranda; parayı veriyor,
İstanbul’da imar iznini alıyor. 
ORHAN
KIRCALI (Samsun) – Nereden çıkardın öyle bir sonucu? 
AYTUĞ
ATICI (Devamla) – Benzer şekilde, milletin anasına küfreden adamlar bu şirkete
-şirket demem ağzımdan çıktı, Allah söyletti- bu vakfa geliyor, pek çok bağışta
bulunuyor ve milletin anasına küfrederken önündeki bütün engeller kalkıyor.
İşte biz diyoruz ki: Vakıfları bu kirli, bu ahlaksız, bu namussuz ilişkilerden
kurtaralım. Devletimiz büyüktür, AKP’ye rağmen büyüktür. Sizin yok etme,
mahvetme, küçültme çabalarınıza rağmen Türkiye Cumhuriyeti devleti büyüktür ve
öğrencilerine sahip çıkar, size rağmen çıkacaktır. 
Teşekkür
ederim. (CHP sıralarından alkışlar) 
OSMAN
AŞKIN BAK (Rize) – Ya, belediye burslarını kim iptal ettirdi? Öğrencilere
verilen bursları kim iptal ettirdi? 
AYTUĞ
ATICI (Mersin) – Ne konuşuyorsun ya! Sana cevap bile vermem.
OSMAN
AŞKIN BAK (Rize) – CHP iptal ettirdi. Verme. Kim iptal ettirdi?
AYTUĞ
ATICI (Mersin) – Adam bile değilsin.
OSMAN
AŞKIN BAK (Rize) – Sen değilsin adam. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 12 sıra sayılı Kanun Teklifi’nin 7’nci maddesinde yer alan “31/12/2016”
ibaresinin “30/06/2016” olarak değiştirilmesini arz ve teklif ederiz. 
Ertuğrul Kürkcü (İzmir) ve arkadaşları
BAŞKAN – Komisyon önergeye
katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz. 
BAŞKAN – Önerge hakkında söz isteyen
İzmir Milletvekili Ertuğrul Kürkcü. 
Buyurun Sayın Kürkcü. 
ERTUĞRUL KÜRKCÜ (İzmir) – Sayın Başkan,
sevgili arkadaşlar; benden önce konuşan Cumhuriyet Halk Partisi Milletvekili Aytuğ Atıcı’ya
benzer gerekçelerle bu değişikliğin yapılmasını önereceğim. Tekrardan kaçınmak
için onun dediklerinden biraz daha başka bir yerde belki kurabilirim söylemi. 
Birincisi: Sık sık
ortaya çıkan zamana ilişkin bütün bu değişiklik tasarıları esasen bir temel
kanundan yoksun oluşumuzla yakından ilgilidir. Hükûmetin o gün aklında, gündeminde, kendi portföyünde olan bütün meseleleri,
birbiriyle hiçbir şekilde irtibatlandırılamayacak konu ve hususları tek bir
torbaya doldurarak bunlardan bir kanun çıkarma alışkanlığının bir parçasıdır.
Bu yüzden de kanunların hepsi birbiriyle bağlantısız, kanun maddelerinin hepsi
temel kanundan uzak bir biçimde değiştirildiği için durmaksızın temel
sorunlarla karşı karşıya kaldığında değişiklik önerileri karşımıza geliyor. Bu
keyfî bir biçimde toplumu yönetme, bürokrasinin ve Hükûmetin ihtiyaçlarına
bağlı olarak Meclisi çalıştırma alışkanlığının bir sonucu. Ortaya konulan
gerekçe, tarihin ileriye alınması gerekçesi anlaşılabilir değil, herhangi bir
esasa da bağlanmış değil. Bizim bunun altı ay geriye doğru çekilmesine dair
yaptığımız öneri de çalışmalarını belli bir tarihe göre planlamış olanların mağdur
edilmeden bu işin içerisinden çıkılmasına yardımcı olmak ama esasen bu duruma
karşı çıkmakla ilgilidir. 
İkinci
mesele: Bu -Aytuğ Atıcı arkadaşımızın söylediği gibi- parasız eğitim ve parasız
sağlık, esasen temel anayasal yönelişin etrafından dolaşan bir kanun olduğu
için temelden kadük olması gerekir. Türkiye Cumhuriyeti bir sosyal hukuk
devleti ise öğrencilerin burslarını, öğrenim ihtiyaçlarını, yurt ve okul
giderlerini doğrudan doğruya devlet bütçesinden karşılayacaktır. Kendi
yükümlülüklerini, sosyal yükümlülüklerini zenginlere, şahıslara devrederek
eğitim sürecini özelleştirme, eğitimin üzerinde sermayenin ve mülk sahibi
sınıfların damgasını vurabilmek bakımından son derece güçlü bir aparat olan
sosyal dayanışma vakıflarına böylesine büyük ayrıcalıklar sağlanması esasen
sosyal devlet meselesiyle doğrudan doğruya karşı karşıyadır. Bu nedenle de
kesinlikle sermayenin sultası, çıkar gruplarının eğitim üzerindeki tasarrufu ve
devletin yurttaşlarına karşı görevlerinin sermayeye devredilmesi, böylelikle
kamusal alanın piyasalaştırılması işine son verilmesi gerekir. Partimiz buna
temelden karşıdır. 
Bu
vesileyle, aslında kamusal alanda son derece güçlü bir duruş gösteren
üniversitelerin ve eğitim kurumlarının da bu tasarı sahiplerince hedef alınması
son derece manidardır. Orta Doğu Teknik Üniversitesi günlerdir baskı altında,
günlerdir saldırı altında. Bir kamu üniversitesi bir zengin kulübü gibi topluma
tanıtılmak istenirken, zenginlerin, üniversiteleri kendi kulüpleri hâline
getirmesi teşvik ediliyor. Bu nasıl bir paradokstur? 
Din
ve ibadet özgürlüğünün ayaklar altına alındığı söyleniyor. Bunun kocaman bir
yalan, Kabataş yalanı kadar kocaman bir yalan, Dolmabahçe Camisi’ndeki Gezi
döneminde ortaya atılan yalanlar kadar kocaman bir yalan olduğu, bizzat darbedildiği
söylenilen öğrenci tarafından yalanlandığı hâlde hâlâ ısıtılıp temcit pilavı
gibi ortaya konuyor.
Bakın,
ben size söyleyeyim: Ben Orta Doğu Teknik Üniversitesinin eski bir
öğrencisiyim. Orta Doğu Teknik Üniversitesinde, aslında üniversiteyi yönetenler
hiçbir şekilde öğrencileri ideolojik olarak yönlendirmeye çalışmazlar, hatta
ideolojik olarak yönlenmelerini önlemeye çalışırlar fakat üniversitenin bir
geleneği vardır; orada düşünceler üzerine herhangi bir baskı kurulmaz, dersler
ideolojik doktrin alanları değildir. O yüzden, zihinleri serbest kalan
öğrenciler, ister istemez, onurlu ve zeki insanlar oldukları için, doğru olanı
yani demokratik olanı, devrimci olanı, muhalif olanı seçerler.
Bu
üniversiteden kurtulmak istiyorsanız yapacağınız şey, burayı bir askerî kışlaya
çevirmektir; yoksa Orta Doğu Teknik Üniversitesi bu geleneği ister istemez
sürdürecektir. Bu okulun öğrencisi olmakla da gurur duyduğumu söylemek
istiyorum. (HDP sıralarından alkışlar)
BAŞKAN
– Teşekkürler.
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
7’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
8’inci
madde üzerinde ikisi aynı mahiyette olmak üzere üç adet önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 8’inci maddesinde
yer alan “15.330” rakamlarının “16.000” olarak değiştirilmesini arz ve teklif
ederiz.
 İsmail
Faruk Aksu Erkan Akçay Zihni
Açba
 İstanbul Manisa Sakarya
 Erkan
Haberal Baki Şimşek Ruhi
Ersoy
 Ankara Mersin Osmaniye
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim,
eğer talep yoksa da gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 8’inci maddesinin teklif metninden
çıkarılmasını arz ve teklif ederiz.
Saygılarımızla.
 Murat
Bakan Bülent Kuşoğlu Lale
Karabıyık
 İzmir Ankara Bursa  Mehmet
Bekaroğlu Seyit Torun Kadim
Durmaz
 İstanbul Ordu Tokat  Faik
Öztrak  Tekirdağ
Aynı
mahiyetteki diğer önergenin imza sahipleri:
 İdris
Baluken Çağlar Demirel Mithat
Sancar
 Diyarbakır Diyarbakır Mardin
 Adem
Geveri Tuğba Hezer Öztürk Mizgin
Irgat
 Van Van Bitlis
BAŞKAN
– Komisyon önergelere katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
- Aynı mahiyetteki önergeler üzerinde söz isteyen, Mardin Milletvekili Mithat
Sancar.
Buyurun
Sayın Sancar.
MİTHAT
SANCAR (Mardin) – Sayın Başkan, değerli milletvekilleri; ben, tabii, bu kanunda
er ve erbaşların ücretlerinde düzeltme yapmanın gerekçesini gerçekten
anlayamadım. Bu ihtiyaç nereden çıktı, neden şimdi çıktı, onu da anlamış
değilim. Aklıma şöyle bir açıklama geliyor tabii, onu da sizlerle paylaşayım:
Türkiye Cumhuriyeti’nin militarist politikalar tarihinde ne zaman bir
güvenlikçi politika ekseni ya da patikası oluşursa, arka arkaya aynı refleksler
gelir. Şimdi, bugünkü Hükûmetin de 7 Hazirandan sonra izlediği politikalar
kendisini böyle bir güvenlikçi yola sokmuştur. Bu, bir parçası olarak
düşünülebilir, arkasından başkaları da gelecektir. 
Bakın,
Roboski’de de aynı şey oldu, onu da konuşurken yine aynı tepkiler verildi.
Bugün üstü örtülmek isteniyor, unutturulmak isteniyor. Daha önceki yönetimler
zamanında da aynı şey yapıldı. Tabii, ben şunu merak ediyorum, vicdanlı bütün
AK PARTİ’lilere de soruyu sormak istiyorum: Nasıl bu kadar rahat
benimseyebildiniz daha önceki dönemin eleştirdiğiniz, eleştirdiğinizi
söylediğiniz, benimsemediğinizi söylediğiniz politikalarını? O dönemlerde
katliamlar yapıldığında bunları sizler açığa çıkarmayı da taahhüt ettiniz, o
politikaları sürdürmeyeceğinizi de 2002’den itibaren bütün seçim
bildirgelerinizde dile getirdiniz ama şimdi aynı şeyleri yapıyorsunuz. 
Eğer
geçmişteki bu ihlalleri aydınlatacak bir yöntem bulamazsanız, bulmazsanız,
çatışmaların kaynağını kurutmanız da mümkün değildir. Yeniden barışmayı
sağlamak, daha doğrusu, adil bir barışı, özgür bir birlikte yaşamı kurmanız da
mümkün değildir. Roboski üzerinde bu kadar durmamızın nedeni budur. “Unutun
gitsin” politikası, Türkiye’de militarist dönemle, yönetimle özdeşleşmiş bir
anlayıştır. Unutulmuyor hiçbir şey. 
Size
bir filmden kısa bir replik aktarayım: “İyileşecek yaraları olduğu sürece
geçmiş, bugün olarak kalır.” Eğer geçmişte açılmış bir yara varsa bunun
failleri, nasıl gerçekleştiği, şartları ortaya çıkarılmazsa o insanlar ve o
insanlarla kendini bir hisseden bütün insanlarda o yara açık kalır. 
Çözüm süreci boyunca ben akil insanlar
heyetindeyken de, akademisyen olarak da Hükûmete, doğrudan doğruya o zamanın
Başbakanı Sayın Erdoğan’a, Sayın Davutoğlu’na bir hakikat komisyonu benzeri
model oluşturalım, bunları aydınlatalım, gelin geçmişteki yaraları
iyileştirerek adil bir barışı sağlam temeller üzerine oturtalım dedim. Pek çok
başka gereklilik gibi, çözüm sürecinin başarıyla yürümesi için ihtiyaç duyulan
pek çok başka kurum önerisi gibi bunu da maalesef reddettiler.
Şimdi, burada bizim söyleyebileceğimiz
şey şudur: Askerî alanla ilgili düzenlemelerde öncelikle zorunlu askerliği
kaldırmakla işe başlamak gerekiyor. Avrupa İnsan Hakları Mahkemesinin vicdani
retle ilgili Türkiye’yi mahkûm ettiği pek çok kararı var. Vicdani ret hakkını
tanımak gerekiyor, ondan sonra da ücretlerde gerekirse düzenlemeler yapılabilir,
o zaman çok daha rahat bunları açıklayabilirsiniz ama şu an yaptığınız şey, bu
militarist reflekslerin tekrarından başka bir şey değildir.
Yaralarla ilgili başlamışken yine
yaralarla ilgili bir şiirle bitirmek isterim. Turgut Uyar’ın 1970’te yazdığı
şiirdir. Gerçekten çok büyük uyarıdır bizlere de:
“Güllerin
bedeninden dikenlerini teker teker koparırsan,
Dikenleri kopardığın yerler teker teker kanar.
Dikenleri kopardığın yerleri bir bahar filan sanırsan,
Kürdistan'da ve Muş-Tatvan yolunda bir yer
kanar.”
Gelin, bu yaraları kapatacak çalışmaları
hep birlikte yapalım.
Saygıyla selamlıyorum sizleri. (HDP
sıralarından alkışlar)
HASAN BASRİ KURT (Samsun) – Biz kimseyi
diken olarak görmüyoruz yalnız.
BAŞKAN – Aynı mahiyetteki diğer önerge
üzerinde söz isteyen, İstanbul Milletvekili Mehmet Bekaroğlu.
Buyurun Sayın Bekaroğlu. (CHP
sıralarından alkışlar)
MEHMET BEKAROĞLU (İstanbul) – Sayın
Başkan, değerli milletvekilleri; hepinizi saygıyla selamlıyorum.
Sayın
Sancar “Bu düzenleme niye yapıldı, bilemiyorum.” dedi, ben açıklayayım değerli
arkadaşlarım. Bu düzenlemeyle, uzman er ve erbaşların maaşları bugüne kadar
asgari ücret üzerinden hesaplanırken şimdi memur katsayısına endeksleniyor.
Sebebi ne biliyor musunuz arkadaşlar? Sebebi, hiyerarşi, TSK’daki hiyerarşi. Bu
arkadaşlarımız asgari ücret arttığından dolayı bu aydan itibaren maaşları yüzde
30 artacak. Şimdi, bu, yüzde 30 artınca astsubayların maaşını geçecek değerli
arkadaşlarım. O nedenle, uzman er ve erbaşların maaşı artmasın diye, hiyerarşi
bozulmasın diye yapılıyor bu vicdansızlık. Niye vicdansızlık arkadaşlar? 
Bakın,
şehit haberleri geliyor. Kim bu şehit haberlerindekiler? Bakıyoruz, rütbelere
bakıyoruz. Elbette şehitlerde rütbe ayrımı yapılamaz ama bakın uzman er, uzman
erbaş, onbaşı; öyle değil mi arkadaşlar? Niye bu çocuklar sözleşmeli oldular?
Niye bu çocuklar uzman er ve erbaş oldu değerli arkadaşlarım? Sesimi
yükseltiyorum, heyecanlıyım onların adına. Niye oldular? Fakir oldukları için
arkadaşlar. Elbette vatanlarını seviyorlar, elbette vatanları için ölüme
gidiyorlar. Niye gidiyorlar? Siyaset bu meseleyi çözemediği için bu çocuklar
ölüme gidiyorlar. Şimdi, bu siyaset, Adalet ve Kalkınma Partisi Grubu
bürokrasinin şeyine uyarak, ordudaki saçma sapan hiyerarşi dediğimiz şeyin
işine uyarak bu çocukların maaşını kesiyor. Bu, vicdansızlıktır. Bu,
adaletsizliktir, ayıptır değerli arkadaşlarım. 
ENGİN
ALTAY (İstanbul) – Ayıp! Ayıp!
MEHMET
BEKAROĞLU (Devamla) – Bakın, bu çocuklara… 
ORHAN
DELİGÖZ (Erzurum) – 3 kat artırıyoruz. 
MEHMET
BEKAROĞLU (Devamla) - Hiyerarşi başka şekilde düzeltilemez miydi? Astsubayların
maaşını artırsaydınız. Bu ölüme sürdüğünüz çocukların, genç insanların maaşını
azaltmak için arkadan dolanarak bu oyunu kurmak bir devlete yakışır mı değerli
arkadaşlarım? Bu, vicdansızlıktır. Gerçekten vicdansızlıktır, adaletsizliktir,
ayıptır. Bu ayıp, Adalet ve Kalkınma Partisi Grubuna yeter. 
Kaldı
ki son dakikaya kadar Komisyon Başkanı dahi bu maddenin ne anlama geldiğini
bilmiyordu. Bu maddeyle bu arkadaşların maaşının 500-550 lira artmayacağını
bilmiyordu değerli arkadaşlarım. Sonra gitti, Bakanla görüştü ama bürokrasi
ısrar ettiği için bu madde burada kaldı. 
Bu
uzman er ve erbaşların durumu bunlardan, maaştan ibaret değil değerli
arkadaşlarım. Bu insanlar var ya bu insanlar, taşeron işçisi gibi, sözleşmeli
çalışıyorlar. Niye? Fakir oldukları için, gariban çocukları oldukları için bu
çocuklar ölüme gidiyorlar. Niçin? Burası, Meclis bu meseleyi çözemediği için.
Bu gariban çocukların sorunu çok fazla, taşeron, sözleşmeli, 45 yaşına geldi mi
emekli ediliyor bu çocuklar. İki aydan fazla rapor aldı mı bu çocukların, bu
gençlerin ordudan ilişiği kesiliyor. Ne kadar bunlar? 71 bin şu anda. 50 bini
emekli olmuş, 100 bin kişi de ayrılmış bu zor şartlara dayanamadığından.
Bunların mesaisi filan yok, eli tetikte dağlarda, şehirde geziyor bu çocuklar.
Biz gönderdik bunları, bunların sorumluluğu bize ait. Niye? Çünkü bu Meclis bu
meseleyi çözmedi, çocuklarımız, insanlarımız ölmeye devam ediyor değerli
arkadaşlarım.
Bunların
sorunları çok. Bakın, bu çocuklar var ya bu çocuklar, bu ölüme gönderdiğimiz
çocuklar, bu çocuklar garnizonlara… O bölgeye giden subay ve astsubaylar iki
yıl kalıyor, bu çocuklar beş yıl kalıyor. Sosyal tesislere bile alınmıyor bu
çocuklar, evet, sosyal tesislere bile alınmıyor. Birliklerde yüzde 70’i
oluşturuyorlar ama lojmanlarda ancak yüzde 5 veriliyor, böyle bir ayrımcılık da
yaşıyor bu çocuklar. Bu çocukların bir okulu filan da yok, eğitim filan da
almıyor bu çocuklar. Evet, eğitim, doğru dürüst bir eğitim de almıyor, askerde
aldıkları eğitimle yetiniyorlar. Daha sonra profesyonel yapıyoruz bunları ama
öyle bir eğitim bu çocuklara vermiyoruz. Bu çocukların üst rütbesi
astsubaylıktır, astsubaylığa geçişte de çok ciddi problemler var.
Değerli
milletvekilleri, değerli arkadaşlarım; burada eğer vicdan sahibiyseniz, burada
sürekli şekilde şehit edebiyatı yapıyorsunuz, “terörle mücadele” filan
diyorsunuz, eğer şu kadar vicdanınız varsa Sayın Bakanım, Sayın Kurtulmuş, bu
önergemize “evet” dersiniz ve bunu buradan çıkarırız. Sonra gelin, başka bir
düzenleme yapın ve astsubayların maaşını da artırın, neyse o hiyerarşi, o
hiyerarşiyi koruyun ama bu ölüme sürdüğünüz çocukların hakkını gasbetmeyin;
ayıptır, günahtır, haramdır! 
Bu
kadar değerli arkadaşlarım, saygılarımı sunuyorum. (CHP sıralarından alkışlar) 
BAŞKAN
– Aynı mahiyetteki her iki önergeyi oylarınıza sunuyorum: Kabul edenler...
ENGİN
ALTAY (İstanbul) – Haydi...
BAŞKAN
- Kabul etmeyenler... Önergeler kabul edilmemiştir.
ENGİN
ALTAY (İstanbul) – Ondan sonra “Şehitler ölmez.” diye bağırıyorsunuz.
MEHMET
BEKAROĞLU (İstanbul) – Yazıklar olsun size! Yazıklar olsun size! Yalancısınız
siz! (AK PARTİ sıralarından gürültüler)
ORHAN
KARASAYAR (Hatay) – Sana yazıklar olsun! Asıl sana yazıklar olsun!
BAŞKAN
– Sayın milletvekilleri, diğer önergeyi okutuyorum…
OSMAN
AŞKIN BAK (Rize) – Kimin ne olduğunu biliyoruz biz, otur!
MEHMET
BEKAROĞLU (İstanbul) – Hiçbir şey bildiğin yok, yazıklar olsun! 
OSMAN
AŞKIN BAK (Rize) – Hadi güle güle! 
MEHMET
BEKAROĞLU (İstanbul) – Yazıklar olsun!
OSMAN
AŞKIN BAK (Rize) – Tamam, gördüler seni!
CAHİT
ÖZKAN (Denizli) – Vicdanının kabul etmediklerini öyle yüksek sesle bağırarak
yediremezsin. Haddini bil! Haddini bil!
MEHMET
BEKAROĞLU (İstanbul) – Hadi oradan! (AK PARTİ sıralarından gürültüler) 
Türkiye Büyük Millet Meclisi Başkanlığına
Görüşülmekte
olan 12 sıra sayılı Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 8’inci maddesinde
yer alan “15.330” rakamlarının “16.000” olarak değiştirilmesini arz ve teklif ederiz.
İsmail Faruk Aksu (İstanbul) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet önergeye katılıyor mu? 
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önerge hakkında konuşmak isteyen, İstanbul Milletvekili İsmail Faruk Aksu.
Buyurun
Sayın Aksu. (MHP sıralarından alkışlar; AK PARTİ ve CHP sıralarından karşılıklı
laf atmalar, gürültüler)
BAŞKAN
– Sayın milletvekilleri, hatip kürsüye çıktı, lütfen hatibi dinleyelim. 
Buyurun
Sayın Aksu. 
İSMAİL
FARUK AKSU (İstanbul) – Sayın Başkan, değerli milletvekilleri… (AK PARTİ ve CHP
sıralarından karşılıklı laf atmalar, gürültüler)
BAŞKAN
– Sayın milletvekilleri… Lütfen sayın milletvekilleri, kürsüde hatip var.
Buyurun
Sayın Aksu. 
İSMAİL
FARUK AKSU (Devamla) – Sayın Başkan, değerli milletvekilleri; 8’inci maddeye
ilişkin değişiklik önergemiz, sözleşmeli erbaş ve erlerin ücretlerinin
artırılmasına ilişkindir. 
6191
sayılı Sözleşmeli Erbaş ve Er Kanunu’nun 7’nci maddesinin üçüncü fıkrasında,
sözleşmeli erbaş ve erlerin ücretleri düzenlenmektedir. 
Hâlen
erbaş ve erlere, sözleşme tarihinden geçerli olarak, 16 yaşından büyükler için
belirlenen asgari ücret brüt tutarının, hizmet yıllarına göre kanuna ekli (1)
sayılı cetvelde belirlenen oranla çarpımı sonucu bulunacak tutar üzerinden
aylık ücret verilmektedir. Buna göre, hizmeti bir yıl olan sözleşmeli erbaş ve
erler için belirlenen 1,90 oranı esas alındığında net ücretleri 2.401 lira 28
kuruş olmaktadır. Hükûmetin getirdiği düzenleme ise, brüt asgari ücret yerine
15.330 gösterge rakamının memur aylık katsayısıyla çarpılması suretiyle ücretin
hesabını öngörmektedir.
2015
yılı ikinci yarısından geçerli katsayı esas alındığında, sözleşmeli erbaş ve
erlerin ücretleri net 2.401 lira 62 kuruş olmakta, ücretlerde sadece 34
kuruşluk bir artış meydana gelmektedir. Yani esasen mevcut ücret, aynıyla
korunmakta, ilave bir artış öngörülmemektedir. Bununla birlikte ücret hesabına
ilişkin sistem değişikliği yapıldığı için erbaş ve erlerin 2016’da alacakları
ücret azalmaktadır. 6191 sayılı Kanun’da hiçbir değişiklik yapılmamış olsaydı,
asgari ücretin net 1.300 lira olacağı varsayımıyla brüt asgari ücret 1.645 lira
76 kuruş olacak, bu durumda ise bir yıllık hizmeti olan bir erbaş net 3.103
lira alacaktı. Değişikliğin 2016 yılında uygulanacak olan katsayı dikkate
alınarak hesaplanması durumunda ise sadece katsayıdan kaynaklanan ve tüm kamu
çalışanlarına uygulanan artış söz konusu olacaktı. 
Kanun
teklifinin gerekçesinde diğer kamu görevlilerinde olduğu gibi göstergeye dayalı
bir sistem getirilmesi öngörüldüğü ifade edilse de, düzenlemeyle, asgari
ücretin artırılması nedeniyle, sözleşmeli erbaş ve erlerin ücretlerinde diğer
çalışanlara göre meydana gelecek daha yüksek artışı engellemenin amaçlandığı
açıktır. Hâlbuki sözleşmeli erbaş ve erler çalışma şartları, aldıkları
sorumluluk ve taşıdıkları riskler nedeniyle zor şartlarda görev yapmakta ve
daha iyi mali ve sosyal haklara sahip olmayı hak etmektedir. Nitekim, Türk
Silahlı Kuvvetleri emrinde görev yapan ve özlük hakları konusunda sıkıntı
yaşayan personel arasında sözleşmeli erbaş ve erler önde gelmektedir. Her ne
kadar Silahlı Kuvvetler personeli arasındaki ücret dengesinin korunmasının
amaçlandığı belirtilse de, bize göre, söz konusu personelin düşük seviyelerde
olan ücretlerinin artırılması zorunludur. Şayet bir dengesizlik olacaksa,
Silahlı Kuvvetlerin diğer personelinin ücretlerinde de artış yapılabilecektir.
Terörle mücadelede önemli işlev gören sözleşmeli erbaş ve erlerin aylık net
ücretlerinde artış yapılması bu personelin moralini olumlu etkileyecek ve
çalışma şevkini artıracaktır.
Değişiklik
önergemizle sözleşmeli erbaş ve erler hakkında uygulanması düşünülen gösterge
rakamının 16 bine yükseltilmesini öngörüyoruz. Böylece, sözleşmeli erbaş ve
erlerin aylık net ücretlerinin 105 ile 122 lira arasında ve ayrılma
tazminatlarının da hizmet sürelerine göre 349 ile 3.453 lira arasında
yükseltilmesini öneriyoruz. 
Değerli
milletvekilleri, önergemizle, yeterli olmasa da, katsayıya bağlı genel ücret
artışına ilave olarak sözleşmeli erbaş ve erlerin ücretleri artırılmış ve
mağduriyetleri bir ölçüde de olsa giderilmiş olacak. Aynı zamanda, Türk Silahlı
Kuvvetleri personeli arasındaki ücret dengesi de bozulmamış olacaktır.
Bu
nedenle, verdiğimiz değişiklik önergesine destek olmanızı bekliyor, Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Aksu.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Maddeyi
oylarınıza sunuyorum: Kabul edenler… Kabul etmeyenler.. 8’inci madde kabul
edilmiştir.
Şimdi,
9’uncu madde üzerinde 3 önerge vardır. Aynı mahiyetteki bu önergeleri
okutacağım ve birlikte işleme alacağım. Talepleri hâlinde önerge sahiplerine
ayrı ayrı söz vereceğim.
Şimdi
aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 12 sıra sayılı Kanun Teklifi’nin
9’uncu maddesinin teklif metninden çıkarılmasını arz ve teklif ederiz.
 Mustafa
Kalaycı Erkan Akçay Zihni
Açba 
 Konya Manisa Sakarya
 Mehmet
Parsak Erkan Haberal
 Afyonkarahisar Ankara
Aynı
mahiyetteki diğer önergenin imza sahipleri:
 Lale
Karabıyık Dursun Çiçek Yakup
Akkaya
 Bursa İstanbul İstanbul
 Tahsin
Tarhan Aytuğ Atıcı Cemal
Okan Yüksel
 Kocaeli Mersin Eskişehir
 Haydar
Akar
 Kocaeli
Aynı
mahiyetteki diğer önergenin imza sahipleri:
 İdris
Baluken Çağlar Demirel Abdullah
Zeydan
 Diyarbakır Diyarbakır Hakkâri
 Berdan
Öztürk Ayhan Bilgen
 Ağrı Kars
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
BAŞBAKAN
YARDIMCISI NUMAN KURTULMUŞ (Ordu) – Katılmıyoruz.
BAŞKAN
– Önergeler hakkında söz isteyen, Konya Milletvekili Mustafa Kalaycı.
Buyurun
Sayın Kalaycı. (MHP sıralarından alkışlar) 
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum. 
2014
yılı Eylül ayında kabul edilen 6552 sayılı torba Kanun’la, Milliyetçi Hareket
Partisi olarak tüm muhalefetimize rağmen, kamuda taşeron işçisi çalıştırılması
yasal hâle getirilmiş, bu konuda uyulacak hususlar belirlenmiş ve taşeron
işçilerinin, görevlendirildikleri hizmetler dışında başka görevlerde
çalıştırılamayacağı, aksi durumlarda idari para cezaları verileceği hükme
bağlanmıştır. Aslında, işçilere bazı haklar veren düzenlemeler yapılmakla
birlikte, taşeron sistemi var olduğu sürece işçilere verilen haklar kâğıt
üzerinde kalacaktır çünkü bu sistemin varlık nedeni işçi haklarını hile yoluyla
ortadan kaldırmaktır. Bu yıl nisan ayında çıkarılan 6645 sayılı Kanun’la
uygulama 31/12/2015 tarihine kadar ertelenmiştir. Şimdi de uygulama süresinin
altı ay daha uzatılması öngörülmektedir. Daha önce süre uzatılmasına rağmen,
kendi öngördüğü uygulamayı beceremeyen Hükûmet, devletin hangi hizmetlerinin
asıl iş, hangilerinin yardımcı iş olduğunu dahi bugüne kadar belirleyememiştir.
Ülkemizde
1 milyonun üzerinde taşeron işçisinin kamuda çalıştığı ifade edilmektedir.
Kamuda çalışan taşeron işçilerine kadro verileceği haberleri yıllardır müjde
olarak sunulmasına karşın AKP Hükûmetinin böyle bir niyeti bulunmadığı
ortadadır. Sadece Karayolları taşeron işçilerinin bir kısmı seçimler öncesi
kadroya alınmıştır. Dava açıp kazananlar ile davaları mahkemede olanlara kadro
verilmiş ancak burada bile haksızlık yapılarak 40 yaşın üzerinde olanlar
alınmamıştır. Yargı kararları olmasına rağmen bu kararları dört yıl
uygulamayarak suç işleyen Hükûmet, sanki bir lütufta bulunuyormuş gibi kadro
verilmesini de şova dönüştürmüştür. Haddizatında işçilerin yargı kararıyla
kazandığı haklarda kısıntıya bile gidilmiştir. Aslında, yargı, taşeron
uygulamalarının hileli olduğu ve taşeron işçilerinin işe girdiği tarihten
itibaren kamu işçisi olduğu yönünde kararlar vermiştir ama AKP Hükûmeti, bunu
hiç dikkate almamakta olup kendilerinin de kölelik olarak tanımladığı taşeron
sistemini sürdürmekte kararlıdır. Bu çağda köleliği hararetle savunan AKP,
taşeron işçilerini yine hayal kırıklığına uğratmaktadır.
Değerli
milletvekilleri, AKP döneminde taşeron işçilik uygulaması yaygınlaşmış, kamuda
girmediği alan kalmamıştır. AKP, taşeronlaşmayı politikasının esası olarak
uygulamış ve bundan da siyasi nema sağlamıştır. Taşeron firmalarca alınan
işçilerin tamamı, AKP’li siyasetçilerin referanslarıyla işe alınmaktadır, aksi
hâlde firmanın ihalesi iptal edilmektedir. İşsizliğin olumsuzluğunu fırsata
çevirerek oluşturulan bu sömürü düzeninde taşeron firma, işçileri işten
çıkarılma tehdidiyle AKP’ye oy vermeye zorlanmakta, AKP’nin siyasi
mitinglerinin kadrolu elemanı olarak kullanmaktadır. 
Taşeron
firmalar, daha çok kâr elde edebilmek için, daha fazla işçiyle yapılması
gereken işi daha az işçiyle yapmaktadır. İşçiler günde sekiz saatin çok
üzerinde çalıştırılmakta, çoğu zaman haftalık izin bile kullandırılmamaktadır.
Taşeron işçilerine mesai ücreti ödenmemektedir. Taşeron işçilerine maaşları da
düzenli verilmemekte, hakları gasbedilmektedir. Taşeron işçilerinin
ücretlerinin gecikmeli ödendiği, sözleşme gereği ödenmesi gereken yemek, yol
parası gibi ödemelerin ya hiç ödenmediği ya da eksik ödendiği, Sayıştay
raporlarına bile yansımıştır. AKP Hükûmeti bu sömürüye, bu soyguna açıkça göz
yummaktadır. 
Milliyetçi
Hareket Partisi, kamuda sürekli hizmetlerde çalıştırılan taşeron işçilerine
kadro verilmesini savunmaktadır. Yargı kararları da bu yöndedir. Milliyetçi
Hareket Partisi, bu konuda öteden beri birçok kanun teklifi de vermiştir.
Taşeron işçilerinin sorunları artık çözüme kavuşturulmalıdır. Bu kölelik
sistemine, bu sömürü düzenine artık son verilmelidir. Kamuda çalışan taşeron
işçileri mutlaka kadroya alınmalıdır.
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen, Kocaeli Milletvekili
Haydar Akar. 
Buyurun
Sayın Akar.(CHP sıralarından alkışlar)
HAYDAR
AKAR (Kocaeli) – Sayın Başkan, değerli milletvekilleri, hepinizi sevgi ve
saygıyla selamlıyorum.
Evet,
bir kanun maddesi getirildi, yine bir süre uzatma. Neyle ilgili süre uzatma?
Taşeronlarla ilgili. Niçin bu kanun getirilmişti? Ne zaman süre verilmişti?
Niye, hangi amaçla bu yapılmıştı? Hepimiz şöyle bir algımızı yoklayalım, geriye
dönüp bir bakalım. Soma’da yaşadığımız o büyük faciadan sonra, asıl işveren ve
yardımcı işlerin düzenlenmesiyle ilgili bir kanundu bu ve taşeron işçiliğini ortadan
kaldıracağını düşündüğümüz bir teklifti. Önce bunu 2015 yılının 31 Aralığına
uzattılar. Şimdi bu da yetmedi, nereye uzatmaya çalışıyorsunuz? Bir yıl sonraya
uzatmaya çalışıyorsunuz. Yani amaç burada belli: Türkiye’de taşeronu bitirmek
istemiyorsunuz, böyle bir niyetinizin de olmadığı bu kanun teklifiyle ortaya
çıkmış oldu. 
Evet,
AKP iktidarları dönemine baktığımızda hep şöyle bir savunma getiriyorsunuz:
“Türkiye’deki taşeronu biz getirmedik.” Doğru, siz getirmediniz. Siz iktidara
geldiğinizde Türkiye’de, kamuda 100-150 bin taşeron varken bugün 1 milyon 200
bine çıkan bir taşerondan bahsediyoruz. Bütün işleri, asıl işleri
taşeronlaştırdınız ve böyle bir niyetinizin olmadığı da bu kanun teklifiyle bir
kez daha ortaya çıktı. 
Bakın,
size bir şey anlatayım, belki eski milletvekilleri bilir ama yenileri bilmiyor
bu konuyu: Kozlu faciasından sonra ben bir kanun teklifi vermiştim; yer altı
madenciliğinde taşeron işçiliğinin kaldırılması ve orada asıl işçiliğin
yapılması konusunda bir kanun teklifi vermiştim. Soma faciasından sonra, Soma
katliamından sonra bu kanun teklifi buraya geldi. Faruk Çelik, Çalışma ve
Sosyal Güvenlik Bakanı olarak şu sıralarda otururken, AKP Grubuyla beraber bu
kanun teklifini kabul ettik ve bu kanun teklifini gündeme aldık. 
Tabii, o zaman sırada 590 tane daha kanun
vardı, gündemin ilk sıralarına alınması gerekiyordu. Bir gün sonra da bu kanun
teklifini Cumhuriyet Halk Partisi ve diğer muhalefet partilerinin oylarıyla ön
sıralara aldık. Tarihinde ilk defa AKP, Meclisin tatil olması için burada
yoklama istedi ve iki gün -çarşamba ve perşembe günleri- Meclisi tatil ettiniz
ki insanlarımızı bu taşerondan kurtarabilmek için, bu ölüm tuzağından
kurtarabilmek için getirdiğim kanunu burada AKP oylarıyla kabul etmemek,
reddetmek için. Tabii, o acılı günlerde bunu reddetme şansını kullanamadınız.
Ne yaptınız? İlk defa muhalefet partileri dışında AKP, yoklama isteyerek
Meclisi iki gün tatil etti ve şimdi, yine vatandaşla dalga geçiyorsunuz. 
Seçim meydanlarında “Taşeronluğu
kaldıracağız.” dediniz, 7 Haziran ile 1 Kasım arasında “billboard”ları
süslediniz, “Taşeron işçiliğine son vereceğiz.” dediniz, getirdiğiniz bu kanun
teklifiyle de taşeronluğu tekrar kurumsal hâle dönüştürüyorsunuz, “Taşeronluğu
kaldıracağız.” da demiyorsunuz. 24’üncü Dönemde getirdiğiniz tüm kanun
teklifleriyle taşeronluğun kurumsallaşması için elinizden gelen her şeyi
yaptınız.
Sevgili arkadaşlar, amcanızın oğluna,
teyzenizin çocuğuna, etrafınıza bir bakın, o kamu hastanelerine taşeron diye,
temizlikçi diye yerleştirdiğiniz akrabalarınıza bakın. “İş bulduk.” diyorsunuz
onlara ama 1.000 liralık, -bugün itibarıyla açıklandı- 1.300 liralık asgari
ücrete mahkûm ediyorsunuz ve bugünün Cumhurbaşkanı, geçmişin Başbakanı gittiği
her yerde 3 çocuktan bahsediyor, 3 çocuk. Vatandaş evlenecek, evini kuracak,
eşiyle beraber mutlu bir yuvası olacak, 3 çocuk yapacak ama 1.300 lira maaşla
geçinecek. Bu çocukları 1.300 liralarla sizin gibi özel okullarda değil, onları
zorladığınız imam-hatiplerde bile okutma şansı yok arkadaşlar, orada bile okutma
şansları yok.
AHMET HAMDİ ÇAMLI (İstanbul) – Evlenmeye
de teşvik, çocuğa da teşvik, çeyiz parası, hepsi var!
HAYDAR AKAR (Devamla) – O, senin çocuğun
gibi doktor olma, avukat olma şansını yakalayamayacak. Onların çocukları sizin
çocuklarınız gibi özel kolejlerde, hani bir zamanlar Fethullah Gülen’in
kolejlerinde okutuyordunuz da apar topar başka kolejlere kaydırdığınız
çocuklarınız gibi şanslı olmayacak. O çocukların okuma hakkı yok mu? Taşeron
işçisi olarak çalışan, temizlikte ve yardımcı işlerde taşeron işçisi olarak
çalışan bu gençlerimizin, bu kardeşlerimizin evlenme, evlendikten sonra
çocuklarına iyi bir eğitim aldırma hakları olmayacak mı arkadaşlar?
OSMAN
AŞKIN BAK (Rize) – Var, var, okullar var ya, yapıyoruz da. Kaç tane okul
yapıldı, yapma, kaç tane derslik yapıldı. Okuyacak, milletvekili bile
seçilecek, gelecek buraya. 
HAYDAR
AKAR (Devamla) – Bakın, on dört yıldır kamunun tüm imkânlarını kullanıyorsunuz.
Getirdiğiniz maddelere bakın, insan utanır, utanır; yeni parayla 300 milyar
liralık, eski parayla 300 katrilyonluk bir bütçeyi on dört yıldır
yönetiyorsunuz ve getirdiğiniz, erbaşa 90 liralık zam, asgari ücret 1.300 lira
ve taşeron olarak çalışan işçilerin taşeronluk süresinin devamı. 
Evet,
arkadaşlar, elinizi vicdanınıza koyun ve düşünün, aynı şartları sizin haiz
olduğunuzu düşünün.
(Mikrofon
otomatik cihaz tarafından kapatıldı) 
HAYDAR
AKAR (Devamla) – Taşeronu kaldıracağız, kaldırmalıyız diyor, hepinize sevgiler
saygılar sunuyorum. (CHP sıralarından alkışlar) 
BAŞKAN
– Teşekkürler Sayın Akar.
Aynı
mahiyetteki üçüncü önerge üzerinde söz isteyen Kars Milletvekili Ayhan Bilgen.
Buyurun
Sayın Bilgen. 
AYHAN
BİLGEN (Kars) – Sayın Başkan, değerli milletvekilleri; aslında, benden önceki
iki konuşmada da çok net biçimde ifade edildi. Aklın yolu bir. Eğer söz konusu
olan çalışanların hakkıyla ilgili bir ihlalse galiba burada parti taassubunu
bir tarafa bırakıp, eğer gerçekten doğru bir şey yapıyorsak, iyi bir şey
yapıyorsanız, iyi bir önerge getirmişseniz hep birlikte hareket edip galiba
buna destek vermemiz gerekiyor. Ama biraz önce de çok net dikkat çekildiği
gibi, altı çizildiği gibi, söz konusu olan durum, firmaların sorumluluklarını
altı ay ertelemeye dönük. Ne yazık ki bu ülkenin yasa yapma yöntemi, artık bunu
çok olağanlaştırmış, çok rutinleştirmiş durumda.
Söz
konusu olan çalışanların haklarıyla ilgili, yani işçi haklarıyla ilgili, yani
kul haklarıyla ilgili bir durum. Başka bir işe aldığınız hâlde, başka bir işte
çalıştırmanın ortaya çıkarttığı cezai müeyyideleri altı ay ertelemeye biraz
sonra ellerinizi kaldırarak “evet” diyeceksiniz ve bu geçecek. Evet, sayısal
olarak buna bu Parlamentodaki grubunuzun gücü yetiyor ama tarih herkesi
yaptıklarıyla yazacak. 
Bu
ülkede 2014’ün sonuna kadar Kamu İhale Kanunu’nda 32 değişiklik yapıldı -bu,
doğrudan doğruya Maliye Bakanının kendi beyan ettiği rakamlar- bu 32
değişikliğin 2 tanesi Anayasa Mahkemesinden iptalle ilgili, geriye kalan 30
tanesi -bu yılı saymıyoruz, 2015’i saymıyoruz- iradi olarak bu Parlamentonun bu
yasada yaptığı değişiklikleri kapsıyor. Bir ülke Kamu İhale Yasası’nda böyle
bir zaman diliminde 30 kere değişiklik yapma zorunluluğu hissediyorsa bu ya çok
soyut olarak yasaların dinamikliği ilkesiyle açıklanabilir yani ihtiyaçlar
doğuyor ve siz bu ihtiyaçları çok iyi okuyorsunuz, çok iyi öngörüyorsunuz ve
dinamik yasalarınızla iyileştirmeler yapıyorsunuz ya da tam tersi,
öngöremiyorsunuz, planlayamıyorsunuz, sorunun esasını konuşup çözecek bir
iradeyi burada sergileyemiyorsunuz, sadece ölüm ile sıtma arasında bir tercih
yapmak zorunda kalıyoruz. Ya bu düzenleme bugün buradan geçecek ve bugün akşam
ya da yarın itibarıyla bazı taşeron işçilerin işsiz kalmamasını sağlayacağız
-bu sıtma tercihimiz- ya da işte ölümü hep birlikte oylayacağız. Dolayısıyla da
burada galiba yüzleşmemiz gereken şey taşeron işçi sistemidir, kamu yönetimi
modelimizdir, kötü yönetim ve ihale sistemimizdeki yapısal sorunlardır.
Bunlarla yüzleşmek yerine, bunları iyileştirecek ciddi düzenlemeleri masaya
yatırıp bu Parlamentonun seçmenine, halkına karşı sorumluluğunu yerine getirmek
yerine, makyaj yapmak, ertelemek, zamana yaymak ne yazık ki bir alışkanlık
hâline gelmiş. 
Bu
sistemi dünya artık sorgulamaya başladı. Evet, kötü kamu yönetimleri
verimsizlik nedeniyle bir dönem taşeron sistemini bir umut olarak masaya
yatırdı, bunu biliyoruz; bütün dünyada, Avrupa Birliği dâhil, buna dair
arayışlar oldu ama şimdi hem sosyal haklar dolayısıyla, Avrupa İnsan Hakları
Sözleşmesi’nin, Ekonomik, Sosyal ve Kültürel Haklar Uluslararası
Sözleşmesi’nin, Birleşmiş Milletler mevzuatının zorunlu kıldığı ekonomik,
sosyal haklar dolayısıyla hem de doğrudan doğruya devletin konumu, kamu
yönetiminin pozisyonuyla ilgili bu konu yeniden tartışılıyor. Şimdi, bu
tartışılırken, bu sorgulanırken, bizim örnek aldığımız, kendimize gerekçe
gösterdiğimiz ülkeler bununla yüzleşirken biz sadece durumu kurtarmaya
çalışıyoruz, sadece sorunu zamana yayıyoruz ve ne yazık ki bunu yaparken de en
kolay gözden çıkardığımız, en kolay feda edebildiğimiz şey işçilerin hakları.
Herkese
hayırlı olsun. (HDP sıralarından alkışlar)
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Beş
dakika ara veriyorum.
Kapanma Saati: 18.36
ÜÇÜNCÜ OTURUM
Açılma Saati: 18.43
BAŞKAN: Başkan Vekili Ahmet AYDIN
KÂTİP ÜYELER:
Ömer SERDAR (Elâzığ), Özcan PURÇU (İzmir)
------0-----
BAŞKAN – Türkiye
Büyük Millet Meclisinin 22’nci Birleşiminin Üçüncü Oturumunu açıyorum.
12
sıra sayılı Kanun Teklifi’nin görüşmelerine kaldığımız yerden devam edeceğiz.
9’uncu
madde üzerinde aynı mahiyetteki üç önergenin oylamasında karar yeter sayısı
bulunamamıştı. Şimdi aynı mahiyetteki önergeleri tekrar oylarınıza sunacağım ve
karar yeter sayısı arayacağım.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir, karar yeter sayısı vardır.
Teklifin
görüşmelerine devam edeceğiz.
Komisyon
ve Hükûmet yerinde.
9’uncu
maddeyi oylarınıza sunuyorum: Maddeyi kabul edenler… Etmeyenler… 9’uncu madde
kabul edilmiştir.
10’uncu
madde üzerinde üç adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin çerçeve 10’uncu maddesine ekli
(1) sayılı listede yer alan “12.500” ibarelerinin “130.000” şeklinde
değiştirilmesini arz ve teklif ederiz.
 Erkan
Haberal  Zihni Açba Erkan
Akçay
 Ankara 
Sakarya Manisa
 İsmail
Faruk Aksu Ruhi Ersoy Zühal
Topcu
 İstanbul Osmaniye Ankara
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 10’uncu maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Lale Karabıyık  Aytuğ
Atıcı  Ali Özcan
 Bursa  Mersin
 İstanbul 
 Murat Bakan  Tahsin
Tarhan  Dursun Çiçek
 İzmir  Kocaeli
 İstanbul 
 Özkan Yalım  Gaye
Usluer 
 Uşak  Eskişehir

Madde 10- 25/8/2011 tarihli ve 652
sayılı Millî Eğitim Bakanlığının Teşkilat ve Görevleri Hakkında Kanun Hükmünde
Kararname’ye aşağıdaki ek madde eklenmiştir. 
“EK MADDE 3- (1) Ekli (1) sayılı
listede yer alan kadrolar ihdas edilerek 190 sayılı Genel Kadro ve Usulü
Hakkında Kanun Hükmünde Kararnamenin eki (I) sayılı cetvelin Millî Eğitim
Bakanlığına ilişkin bölümüne eklenmiştir.”
Teklif
Metnine Ekli Liste
(1) Sayılı
Liste
Kurumu: Millî Eğitim
Bakanlığı
Teşkilatı: Taşra




SINIFI


UNVANI


DERECESİ


SERBEST KADRO ADEDİ


TOPLAMI




EÖH


Öğretmen


(1-9)


50.000


50.000













50.000


50.000



BAŞKAN – Şimdi, maddeye
en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte olan 12
sıra sayılı Kanun Teklifi’nin 10’uncu maddesinin (2)’nci fıkrasıyla, 25/8/2011
tarih ve 652 sayılı Kanun Hükmünde Kararname’ye eklenmesi öngörülen ek maddeyle
190 sayılı Genel Kadro ve Usulü Hakkında Kanun Hükmünde Kararname’nin eki (I)
sayılı cetvelinin Millî Eğitim Bakanlığına ilişkin bölümüne eklenmesi
belirtilen (I) sayılı listenin “İHDAS EDİLEN KADROLARIN” başlıklı tablosunun
aşağıdaki şekilde değiştirilmesini arz ve teklif ederiz.



SINIFI


UNVANI


DERECESİ


SERBEST KADRO
  ADEDİ


TOPLAMI




EÖH


Öğretmen


(1-9)


150.000


150.000




TOPLAM


150.000


150.000



 İdris Baluken  Çağlar
Demirel Abdullah Zeydan
 Diyarbakır  Diyarbakır
 Hakkâri 
 Ayhan Bilgen  Berdan
Öztürk  Garo Paylan
 Kars  Ağrı
 İstanbul 
BAŞKAN – Komisyon önergeye katılıyor
mu? 
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN – Hükûmet
katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
hakkında söz isteyen İstanbul Milletvekili Garo Paylan.
Buyurun Sayın
Paylan. (HDP sıralarından alkışlar)
GARO PAYLAN
(İstanbul) – Sayın Başkan, sayın milletvekilleri; atamalarla ilgili 12.500
sayısı öngörülmüş. Biliyorsunuz, Millî Eğitim Bakanlığımız dahi açığı 120 bin
olarak açıklıyor. Sendikalara göre bu 150 bin ve hâlâ 300 bin öğretmen, elinde
diploması olan 300 bin öğretmen atama bekliyor ve bu yüzden intihar eden
öğretmenlerimiz var. Bu sayı son derece düşük. 150 bini belki şu anda kabul
etmeyeceksiniz ama biz kabul etmenizi ivedilikle öneriyoruz. Peyderpey bu
öğretmenlerimizin mutlaka kadroya alınması lazım ve görevlerini yapmaları
lazım, öğrencileriyle buluşmaları lazım.
Bununla
beraber, yalnızca sayıya bakmayalım diyoruz, öğretmenlerin niteliğine de
bakalım. Öğretmenler yalnızca kendi konularıyla ilgili eğitim alıyorlar. Ancak,
doksan yıllık cumhuriyet tarihine baktığımızda, öğretmenlerimizin yetiştirdiği
öğrencilere baktığımızda, ayrımcılık yapan öğrenciler yetiştirmişler, nefret
suçu söyleyen öğrenciler yetiştirmişler, çoğulcu kimlikten bihaber öğrenciler
yetiştirmişler. Bu ülkenin çok dilli, çok kültürlü, çok inançlı bir yer
olduğunu anlatmayan öğretmenler maalesef o tip öğrenciler yetiştirmişler, Mecliste
de bunun tezahürlerini görüyoruz. O açıdan, öğretmenlerin atanması kadar
onların niteliği de önemli. Barışı, sevgiyi ve saygıyı öğretebilecek
öğretmenler yetiştirelim ve onları atayalım. Böyle kriterlerimiz de olsun diye
özellikle öneriyorum. Bu ülkenin çok dilli olduğunu ve ana dili temelli çok
dilli eğitimin bir nimet olduğunu, ana dilini bilen bir çocuğun evrensel dili
de ulusal dili de çok daha kolay öğrendiğini bilen öğretmenler olsun ve buna
göre davransınlar isteriz.
Mesela,
az önce bir tezahür gördüm. Hani, belli ki çoğulculuğu fark etmemiş, çok
kimlikli olduğumuzu fark etmemiş öğretmenler tarafından eğitilmiş bir AKP’li
vekil “O baş kesilir.” diyebildi, IŞİD zihniyetinin bir benzerini burada ortaya
koydu. Çok yazık. Birtakım demokratik talepleri böyle “O baş kesilir.” diye
ortaya koymak ne yazık. Hâlbuki, mesela, HDP’ye de onun üzerine, kimliklerini
sayıp büyük bir çelişkiyle “Her kimlik HDP’de var.” dedi ve sonra da ırkçılıkla
suçladı ne hikmetse. Bakın, bizler bugünlerde Kürt’üz, ben de Kürt’üm çünkü
Kürtlere saldırılıyor bugün. On yıl önce, dokuz yıl önce bütün HDP’liler Hrant
Dink’ti, hepsi Ermeni’ydi. Sokakta biri LGBT kimliğinden dolayı öldürüldüğünde
hepimiz LGBT’yiz. Bir başörtülüye eğer ki saldırılırsa hepimiz başörtülüyüz. 
HÜSNÜYE
ERDOĞAN (Konya) – Namaz kılana da saldırılıyor. 
GARO
PAYLAN (Devamla) - Bizi bir arada tutan değer insanlık değerlerimiz ve
hepimizin birbirimizin kimliğine saygı duymamız. Ve ırkçılığın olmayacağı tek
parti HDP’dir çünkü bizler bir arada, birbirimizin kimliklerine saygı duyarak
ve onlara sahip çıkarak mücadele veriyoruz. Dediğim gibi, ben bugün Kürt’üm
çünkü Kürt mahallesine saldırılıyor, Kürtler öldürülüyor. 
OSMAN
AŞKIN BAK (Rize) – Teröristler öldürülüyor, teröristler. 
GARO
PAYLAN (Devamla) – Ve başımıza gelen her türlü dertte biraz daha kimliğimize
hapsoluyoruz. Ben mesela, bu kadar Ermeni olmak istemiyorum, kimliğime bu kadar
hapsolmak istemiyorum ama sistem bana Ermeniliğimi hatırlatıyor. Bugün de
Cizre’deki Kürt’e sırf Kürt olduğu için…
AHMET
HAMDİ ÇAMLI (İstanbul) – Terörist, terörist…
GARO
PAYLAN (Devamla) – …Kürt olmaktan dolayı haklarını talep ettiği için topla,
tankla, tüfekle saldırılıyor. 
HÜSEYİN
BÜRGE (İstanbul) – Bak, Kürt dolu burası, Kürt. 
GARO
PAYLAN (Devamla) – O açıdan, “iyileşmek” dediğimiz şey, hepimizin arzusu, ben
de iyileşmek istiyorum, hepimiz iyileşelim hapsolduğumuz kimliklerden ve HDP
bütün bu iyileşmenin adresi. Bütün radikalliğin, bütün ırkçılığın panzehri
HDP’dir. O açıdan, bu mücadelemizde hepimiz…
AHMET
GÜNDOĞDU (Ankara) – Sayın Vekil, bir cümle de terör örgütüne söylerseniz bu
konuşmanız anlamlı olacak. 
ERTUĞRUL
KÜRKCÜ (İzmir) – O emniyetin görevi, bırak Allah’ını seversen. 
AHMET
GÜNDOĞDU (Ankara) – Hadi bir cümle de terör örgütünü kınayın, ne olur. Hadi
buyurun, kınayın, hadi terör örgütüne “Lanet olsun.” deyin; diyemezsiniz,
emrindesiniz. 
GARO
PAYLAN (Devamla) – Irkçılığın panzehri HDP’dir, sizler kimliğinize… 
OSMAN
AŞKIN BAK (Rize) – Onu da söyle. Zaten öğretmenlere bir sürü şey söyledin ya. 
ÇAĞLAR
DEMİREL (Diyarbakır) – Başkan, müdahale etsenize Başkan. 
BAŞKAN
– Sayın milletvekilleri… Sayın milletvekilleri…
GARO
PAYLAN (Devamla) – Mecliste de, burada kimliklerine hapsolmuş gruplar var, AKP
belli bir kimliğe hapsolmuş, MHP belli bir kimliğe hapsolmuş. 
AHMET
GÜNDOĞDU (Ankara) – Tamam, siz de PKK kimliğine mahkûm olmuşsunuz. 
AHMET
HAMDİ ÇAMLI (İstanbul) – Vay vay vay! Vay!
GARO
PAYLAN (Devamla) – O anlamda, bütün bu kimliklerden kurtulmanın yolu HDP’dir.
Hepinizi iyileşmek için HDP’ye saygı duymaya, HDP’nin çoğulcu kültürüne, çok
kimlikli, çok kültürlülüğüne ve insanlık değerlerine davet ediyorum. 
Sağ
olun. (HDP sıralarından alkışlar) 
OSMAN
AŞKIN BAK (Rize) – Hendeğe, hendeğe…
AHMET
GÜNDOĞDU (Ankara) – Tek cümle de PKK’ya et, anlamlı olur, tek cümle.
OSMAN
AŞKIN BAK (Rize) – Tek cümle de PKK’ya söyle. 
MEHMET
METİNER (İstanbul) – Bu kadar yalana pes!
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
V.- AÇIKLAMALAR (Devam)
12.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 12 sıra sayılı Kanun
Teklifi’nin 10’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Değerli
konuşmacı herkesi HDP’ye saygı duymaya davet etti ama diğer partilere karşı -sadece
AK PARTİ’ye karşı değil- saygısızlık etti. (AK PARTİ sıralarından alkışlar) 
ERTUĞRUL
KÜRKCÜ (İzmir) – Nasıl yani, bir daha söyle. 
MEHMET
NACİ BOSTANCI (Amasya) – Beş dakikalık bir konuşma içerisinde saygıdan,
sevgiden, barıştan ve olumlu ne kadar değer varsa onlardan bahsedip de tam
tersini yapma becerisini gösterdi diyebilirim. (AK PARTİ sıralarından alkışlar)
Nasıl yaptı? Nasıl yaptı, onu da söyleyeyim: “Irkçılığın olmayacağı tek parti
HDP” demek, diğer üç parti de ırkçıdır demektir, bunu hatırlatır. 
AHMET
GÜNDOĞDU (Ankara) – CHP’ye duyurulur. 
MEHMET
NACİ BOSTANCI (Amasya) – Eğer dil diye bir şeyden haberdarsak, ırkçılığın
olmadığı tek parti HDP ise diğer partiler ırkçı demektir. Sayın Paylan acaba bir
cümle kurarken o cümlenin aynı zamanda hangi anlamları çağrıştıracağına ilişkin
bir muhakemeye sahip değil mi? Bence sahip; sahipse kasıtlı yapıyor, değilse bu
affedilebilir bir durum olabilir. 
İkincisi,
yüz binlerce öğretmeni ve geçmişteki bütün öğretmenleri, hepsini bir
genellemeyle ırkçı, ayrımcı, nefret suçu işleyen öğrenciler yetiştirmekle
suçluyor. Yani, affedersiniz, böyle bir genellemeyi yapmak son derece ayıp,
yakışıksız ve Türkiye'nin yaşadığı yakın tarihe ilişkin de saygısızlıktır. 
Yakın
tarihte problemler olabilir. Türkiye, yaşadığı demokratikleşme çerçevesinde bu
problemleri çözmeye çalışıyor, hep birlikte çözmeye çalışıyoruz ve bugün
geldiğimiz noktada, Sayın Paylan, geçmişe, öğretmenlere, onların yetiştirdiği
öğrencilere karşı bu saygısız lafları Meclis kürsüsünden söylüyor.
ERTUĞRUL
KÜRKCÜ (İzmir) – Hocam, çoktan doldu süreniz.
ÇAĞLAR
DEMİREL (Diyarbakır) – Gerekçe hiç ifade edilmedi Başkan.
MEHMET
NACİ BOSTANCI (Amasya) – Yani, demokratik Türkiye’de milletvekili olarak
seçilmiş ve buradan Türkiye’ye sesleniyor, kendisi bir kere söylediklerini
tekzip ediyor, tekzip. 
ERTUĞRUL
KÜRKCÜ (İzmir) – Hocam, artık tamam.
BAŞKAN
– Sayın Bostancı, bitirelim Sayın Bostancı cümlenizi.
ÇAĞLAR
DEMİREL (Diyarbakır) – Başkan, süre işlemiyor. 
MEHMET
NACİ BOSTANCI (Amasya) – Üçüncüsü, affedersiniz, “Rejim, Kürt olduğu için
insanları öldürüyor.” demek büyük bir bühtandır, büyük bir ayıptır.
ERTUĞRUL
KÜRKCÜ (İzmir) – Nasihat saatinde miyiz, ne oluyor?
ÇAĞLAR
DEMİREL (Diyarbakır) – Nasıl bir konuşma tarzı var, anlamadım yani. 
MEHMET
NACİ BOSTANCI (Amasya) – Bu bölgede yaşananlara karşı da körlüktür. Ne olduğunu
millet biliyor, üzerine tek bir laf bile etmeyeceğim.
Saygılarımla.
(AK PARTİ sıralarından alkışlar)
BAŞKAN
– Teşekkür ediyorum Sayın Bostancı.
GARO
PAYLAN (İstanbul) – Sayın Başkan…
BAŞKAN
– Buyurun Sayın Paylan. 
ÇAĞLAR
DEMİREL (Diyarbakır) – Başkan… Başkan…
BAŞKAN
– Sayın Paylan, siz mi söz istiyorsunuz?
GARO
PAYLAN (İstanbul) - Efendim, sataşmada bulundu kendisi direkt şahsıma hitap
ederek.
ÇAĞLAR
DEMİREL (Diyarbakır) - Şahsına ilişkin sataşma var.
BAŞKAN
- Buyurun Sayın Paylan, iki dakika veriyorum. 
Yalnız,
yeni bir sataşmaya meydan vermeyelim Sayın Paylan.
IV.- SATAŞMALARA İLİŞKİN KONUŞMALAR (Devam)
16.- İstanbul Milletvekili Garo Paylan’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
GARO
PAYLAN (İstanbul) – Sayın Bostancı, ben bir Ermeni okulunda okudum ve…
MEHMET
NACİ BOSTANCI (Amasya) - Türkiye’de, değil mi?
GARO
PAYLAN (Devamla) - Evet, elbette.
Türkiye’de
bir Ermeni okulunda okudum. Bir müdür yardımcısı atar devlet, hâlâ da vardır o
müdür yardımcısı. “İsmail Hakkı” diye bir hocamız vardı. Her sabah geldiğinde
“Sizler Türk’sünüz.” derdi ve “Türk olmakla övünün.” derdi.
AHMET
HAMDİ ÇAMLI (İstanbul) – Geçti o günler, geçti, yeni Türkiye. O, devr-i CHP.
GARO
PAYLAN (Devamla) - Ve her sabah bize tekrar ve tekrar İstiklal Marşı’nı on kere
okuturdu, yetmez bir daha, boğazlarımız yırtılıncaya kadar.
HASAN
BASRİ KURT (Samsun) – Bitti o iş, bitti.
ERTUĞRUL
KÜRKCÜ (İzmir) - Ya, adam kendine ne olduğunu anlatıyor, niye onun yerine
konuşuyorsun ya!
GARO
PAYLAN (Devamla) - Ve daha sonra Andımız’ı on kere, yirmi kere okuturdu. Bakın,
bunları hepimiz yaşadık.
HASAN
BASRİ KURT (Samsun) - 1990’da değiliz, 2016’ya geldik. 
MEHMET METİNER (İstanbul) – Bu ülkede hiç
kimse Kürt olduğu için öldürülmedi. Yalan söylüyorsunuz!
GARO
PAYLAN (Devamla) - Ben az önce konuşan AKP’li vekilin de, “O baş kesilir.”
diyen vekilin de benzer bir öğretmenle karşılaştığını düşündüm, o çoğulculuğun
farkında olmayan.
OSMAN
AŞKIN BAK (Rize) - Cümlenin tamamını söylesene. Abdülhamit’in sözünü söyledi o.

MEHMET
METİNER (İstanbul) – Baş kesen teröriste sahip çıkmayacaksınız o zaman. 
GARO
PAYLAN (Devamla) - Ben barışa inanan, demokrasiye inanan öğretmenlerimi tenzih
ederim ama eğitim fakülteleri faşizan anlayışlarla kurulmuştur. Eğitim
fakültelerinde çoğulculuk anlatılmaz…
MEHMET
UĞUR DİLİPAK (Kahramanmaraş) - Belli oluyor, belli oluyor.
AHMET
HAMDİ ÇAMLI (İstanbul) – İstiklal Marşı’ndan rahatsız olamazsın.
HASAN
BASRİ KURT (Samsun) – Ermenistan’da bulundunuz mu?
GARO
PAYLAN (Devamla) - …dine saygı, inanca saygı, etnisiteye saygı anlatılmaz. O
açıdan, eğitim fakültelerinde ayrımcılık dersleri olsun, nefret söylemi
dersleri olsun, insanlık değerlerine saygı dersleri olsun ve bu tarzda
öğretmenler atayalım ki insanlarımız bu şekilde eğitilsin, çocuklar bu insanlık
değerlerine daha fazla dokunsunlar. 
Ve
şunu söyledi Sayın Bostancı… İşte “HDP ırkçılığın olmadığı tek partidir.”
dedim. Evet, altına imza atarım, gurur duyuyorum bununla. 
AHMET
DEMİRCAN (Samsun) - Yapma ya!
OSMAN
AŞKIN BAK (Rize) - Sen yeni geldin be!
GARO
PAYLAN (Devamla) - Ama bu tabii ki retorikle, o anlama gelmiyor çünkü yüz
yıllık çamur hepimize az veya çok bulaştı. Bende de belki bir miktar ırkçılık
vardı, ben HDP’de iyileştim. HDP, ırkçılığın panzehri. (AK PARTİ sıralarından
gürültüler)
OSMAN
AŞKIN BAK (Rize) - Vay vay vay! Aşı mı oldun, aşı mı?
GARO
PAYLAN (Devamla) - Hepimiz kimliklerimizle orada çünkü birbirimizin derdiyle
dertleniyoruz, hepimiz birbirimizin derdiyle…
AHMET
GÜNDOĞDU (Ankara) – Söylediğine kendin bile inanmıyorsun. Gülmenden belli,
söylediğine kedin bile inanmıyorsun. Bu kadar gülünç olmayın.
BAŞKAN
– Sayın milletvekilleri… Sayın milletvekilleri…
GARO
PAYLAN (Devamla) - O açıdan, bir arada, hiyerarşi kurmadan kimlikler arasında… 
AHMET HAMDİ ÇAMLI (İstanbul) – HDP’de
iyileştiniz mi?
GARO PAYLAN (Devamla) – Elbette iyileştim
ve iyileşmeye devam ediyorum, size de tavsiye ederim. (AK PARTİ sıralarından
gürültüler)
HAYDAR AKAR (Kocaeli) – Ya, bundan bir
sene evvel siz de “terörist” diyemiyordunuz, şimdi adamı niye zorluyorsunuz?
Siz diyemiyordunuz da “Sayın”la başlıyordunuz ya! Yapmayın ya! “Sayın”, “Siz”
diyordunuz, şimdi adamı niye zorluyorsunuz?
GARO
PAYLAN (Devamla) – Hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
MEHMET
METİNER (İstanbul) – Bu ülkede kimse Kürt olduğu için öldürülmedi. Yalan
söylüyorsunuz!
ERTUĞRUL KÜRKCÜ (İzmir) – Ya,
Cumhurbaşkanınız “Affedersiniz, Ermeni” diye konuşan bir adam, hâlâ ötüyorsunuz
ya!
İDRİS BALUKEN (Diyarbakır) – Sayın
Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Bostancı deminki konuşmasında partimizi ırkçılıkla
itham eden sataşmada bulunmuştur, grubumuz adına cevap vereceğim. 
BAŞKAN
– Sayın Paylan cevap verdi grup adına. 
İDRİS
BALUKEN (Diyarbakır) – Hayır, o şahsı adına verdi, şahsına sataşıldı. 
ÇAĞLAR
DEMİREL (Diyarbakır) – Şahsı adına verdi Başkan.
MEHMET
NACİ BOSTANCI (Amasya) – Ben Sayın Paylan’ın konuşmasına cevap verdim, HDP’yle
ilgili değil, hiç alakası yok.
İDRİS
BALUKEN (Devamla) – Şahsına sataşıldı ama, yani, hem gruba hem Sayın Garo
Paylan’a sataşmıştır. 
MEHMET
UĞUR DİLİPAK (Kahramanmaraş) – Sen yoktun bile ya.
AHMET
HAMDİ ÇAMLI (İstanbul) – Sen yoktun bile. 
MEHMET
UĞUR DİLİPAK (Kahramanmaraş) – Nereden çıktın? Yoktun. Dışarıdan geldin. 
ERTUĞRUL
KÜRKCÜ (İzmir) – Bize de laf geldi canım, rica ederim yani. 
BAŞKAN
– Sayın Baluken, lütfen bitirelim ama bu işi. 
İki
dakika veriyorum.
ERTUĞRUL
KÜRKCÜ (İzmir) – Ya, fena mı işte, uygulamalı eğitim oluyor. 
17.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; konuşmamızdan niye bu kadar korkuyorsunuz,
anlamıyorum. (AK PARTİ sıralarından gürültüler)
AHMET
GÜNDOĞDU (Ankara) – Boş konuşuyorsun.
AHMET
HAMDİ ÇAMLI (İstanbul) – Yeter ki konuşun!
İDRİS
BALUKEN (Devamla) – Ben Sayın Bostancı’nın bütün konuşmasını dinledim.
BAŞKAN
– Sayın milletvekilleri, lütfen…
İDRİS
BALUKEN (Devamla) – Sayın Bostancı “ezen ulus milliyetçiliği” ile “ezilen
ulusun hak mücadelesi”ni ayırt edebilecek bilgi ve donanıma sahiptir. Ama
ısrarla, tabii, AKP’nin bugün içerisine girmiş olduğu bu çıkmazı savunmak
adına, sürekli, HDP’ye yönelik “ırkçılık” suçlaması getiriyor. 
MEHMET
NACİ BOSTANCI (Amasya) – Ben öyle bir şey demedim, o ayrı.
İDRİS
BALUKEN (Devamla) – Bakın, biz açık bir şekilde ifade ediyoruz: Hangi halkın
dili, kimliği, kültürü yasaklanırsa, hangi halk diline, kimliğine, kültürüne
sahip çıktı diye…
MEHMET
UĞUR DİLİPAK (Kahramanmaraş) – Ne zaman yasaklandı?
FARUK
ÖZLÜ (Düzce) – Yasak mı şu anda?
İDRİS
BALUKEN (Devamla) – …bu şekilde katliam konseptinden geçerse biz bütün bunları
savunmaya devam edeceğiz. 
Bugün
Kürt halkının ana dilde eğitim hakkı yoktur, kamusal alanda Kürtçenin
kullanılma hakkı yoktur. Kürt halkı üzerinde, tıpkı Dersim katliamında olduğu
gibi, tıpkı Ağrı’da, Zilan’da olduğu gibi, “Ev ev temizleyeceğiz.” diyen bir
katliam konsepti olduğu için burada Kürtlerden bahsediyoruz. (AK PARTİ
sıralarından gürültüler) 
MEHMET
UĞUR DİLİPAK (Kahramanmaraş) – Sayın Baluken, teröristleri temizliyoruz,
teröristleri. Teröristlerden temizleyeceğiz bu ülkeyi.
İDRİS
BALUKEN (Devamla) – Yarın bu ülkedeki başka bir ulusun üzerinde, başka bir
halkın üzerinde bu katliam konsepti olursa, buradan, HDP’li vekillerin ağzından
onları da duyarsınız. (AK PARTİ sıralarından gürültüler)
Siz,
“Affedersiniz, Ermeni” diyen, insanların etnisitesini, inancını meydanlarda
yuhalatan bir ırkçılıkta mahirsiniz.
AHMET
HAMDİ ÇAMLI (İstanbul) – Sizin sahip çıktığınız medeniyet ortada!
MEHMET
UĞUR DİLİPAK (Kahramanmaraş) – AK PARTİ’de hiçbir zaman ırkçılık yoktur. 
İDRİS
BALUKEN (Devamla) – O yüzden, böyle ağzınıza ırkçılığı alırken önce 10 kere
düşünün, geçmişinize bakın, sonra burada her halktan, her inançtan, her
kimlikten, her dünya görüşünden milletvekillerini…
MEHMET
UĞUR DİLİPAK (Kahramanmaraş) – AK PARTİ’de de vardır Sayın Baluken, AK PARTİ’de
de vardır.
İDRİS
BALUKEN (Devamla) – …getiren HDP’ye dil uzatın diyorum.
Hepinizi
saygıyla selamlıyorum. (HDP sıralarından alkışlar) 
ERKAN
AKÇAY (Manisa) – Sayın Başkan… Sayın Başkan…
BAŞKAN
– Sayın milletvekilleri, az önce Sayın Paylan -hakikaten ben de esefle
karşıladım- “Sırf Kürt olduğu için Cizre’de insanlar katlediliyor.” dedi. 
ERTUĞRUL
KÜRKCÜ (İzmir) – Ne için öldürülüyor?
BAŞKAN
– Bakın, şunu ifade edeyim: Ben de bir Kürt’üm, ben de bir Kürt’üm…
İDRİS
BALUKEN (Diyarbakır) – Siz katılamazsınız bu tartışmaya Sayın Başkan.
BAŞKAN
– …Türkiye Cumhuriyeti’nin onurlu bir vatandaşıyım, her şeyden önce insanım,
insanlığa karşı olan tüm suçların da karşısındayım. (AK PARTİ sıralarından
alkışlar) 
İDRİS
BALUKEN (Diyarbakır) – Siz Meclis Başkan Vekilisiniz. Böyle, milletvekilinin
görüşlerine cevap veremezsiniz. Ayıptır. Tarafsız olmak zorundasınız. 
BAŞKAN
– Ve Meclis Başkan Vekili olarak milletin iradesini temsilen buradayım.
Milletin iradesiyle, yine milletin Meclisi olan bu yüce makamı yönetmeye
çalışıyorum. 
İDRİS
BALUKEN (Diyarbakır) – Bostancı için de birkaç cümle söyleyin o zaman. Tarafsız
olun, ayıp!
BAŞKAN
– Bu noktada, ben nereden gelirse gelsin, hangi ifade eğer gerçekten kaba ve
yaralayıcı bir ifadeyse ve gerçek dışı bir ifadeyse bunu İç Tüzük’e göre de
ikaz etmek durumundayım. 
Dolayısıyla,
lütfen sayın milletvekilleri… Hepimizin farklı düşünceleri, ifadeleri olabilir.
Birbirimize karşı farklı anlamlara gelecek şekilde, şahsiyetimizle uğraşacak
tarzda beyanlardan kaçınırsak çok daha doğru olur diye düşünüyorum. 
Teşekkür
ediyorum. (AK PARTİ sıralarından alkışlar) 
Yine,
10’uncu madde üzerine…
ERKAN
AKÇAY (Manisa) – Sayın Başkan, söz istiyorum efendim.
BAŞKAN
– Buyurun Sayın Akçay.
V.- AÇIKLAMALAR (Devam)
13.- Manisa Milletvekili Erkan Akçay’ın,
İstanbul Milletvekili Garo Paylan’ın 12 sıra sayılı Kanun Teklifi’nin 10’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvel kürsüde konuşan milletvekili Sayın Paylan kendilerinin dışında diğer
partilerin ırkçı olduğunu ifade etti. Öncelikle, Milliyetçi Hareket Partisi
olarak bu ifadeyi kesinlikle ve şiddetle reddediyoruz. Milliyetçi Hareket Partisi
olarak ırkçılığı reddeden, milliyetçiliği temel alarak siyaset yapan ve
sosyolojik olarak da millet gerçeğini esas alan ve milliyetçiliği de ırkçılığın
bir panzehri olarak gören bir partiyiz. Ve millet gerçeğini iyi bilmek ve kabul
etmek gerekir. Aslında etnik fetişizme kapılanlar bilakis kendileri bir çeşit
ırkçılık yapmaktadırlar. Bütün Genel Kurul tutanaklarında son bir ay itibarıyla
bir istatistik yapalım, ifadelerde bir tasnif yapılsın, inanın… Bunlar çok
özenle kullanılmamış ifadelerdir. 
Milliyetçi
Hareket Partisi Grubu olarak bu görüşümüzü ifade etmekte fayda buldum.
Teşekkür
ederim.
BAŞKAN
– Teşekkürler Sayın Akçay. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Konya Milletvekili Halil Etyemez ile 13
Milletvekilinin; Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Plan ve Bütçe
Komisyonu Raporu (2/272) (S. Sayısı: 12) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 10’uncu maddesinin aşağıdaki şekilde
değiştirilmesini arz ve teklif ederiz.
Saygılarımızla.
Gaye Usluer (Eskişehir) ve arkadaşları
Madde 10- 25/8/2011 tarihli ve 652
sayılı Millî Eğitim Bakanlığının Teşkilat ve Görevleri Hakkında Kanun Hükmünde
Kararname’ye aşağıdaki ek madde eklenmiştir. 
“EK MADDE 3- (1) Ekli (1) sayılı
listede yer alan kadrolar ihdas edilerek 190 sayılı Genel Kadro ve Usulü
Hakkında Kanun Hükmünde Kararnamenin eki (I) sayılı cetvelin Millî Eğitim
Bakanlığına ilişkin bölümüne eklenmiştir.”
Teklif
Metnine Ekli Liste
(1) Sayılı
Liste
Kurumu: Millî Eğitim
Bakanlığı
Teşkilatı: Taşra




SINIFI


UNVANI


DERECESİ


SERBEST KADRO ADEDİ


TOPLAMI




EÖH


Öğretmen


(1-9)


50.000


50.000













50.000


50.000




BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen Eskişehir Milletvekili Gaye Usluer.
Buyurun
Sayın Usluer. (CHP sıralarından alkışlar)
GAYE
USLUER (Eskişehir) – Sayın Başkan, değerli milletvekilleri; görüşmekte
olduğumuz 12 sıra sayılı Kanun Teklifi’nin 10’uncu maddesine ilişkin önergemiz
üzerinde konuşmak üzere söz almış bulunmaktayım. Hepinizi sevgi ve saygıyla
selamlıyorum. 
Değerli
milletvekilleri, iki günden beri 12 sıra sayılı Kanun Teklifi’ni görüşüyoruz.
Bu teklif içerisinde tali komisyon olarak Millî Eğitim, Kültür, Gençlik ve Spor
Komisyonu da olmasına rağmen ne 5’inci madde ne de 10’uncu madde ilgili
komisyona getirilmemiştir. 22 Aralık 2015 tarihinde bu teklifin ilgili
komisyonlara gönderildiği belirtilmesine rağmen ilgili komisyonlarda
görüşülmemesinin, uzman görüşünün alınmamasının nedenini sizlere sormak
istiyorum.
Değerli
arkadaşlar, 10’uncu maddede 2016 yılı Şubat ayı için 12.500 öğretmen kadrosu
ihdası ve 2015 yılında kullanılmayan 17.500 kadro ile 30 bin öğretmen ataması
yapılması öngörülmektedir.
Değerli
arkadaşlar, sizlere bazı rakamlar vermek istiyorum. Lütfen, dinlerseniz konuyu
daha iyi anlayabiliriz. Resmî rakamlara göre, sizler tarafından belirlenen resmî
rakamlara göre atanamayan öğretmen sayısı, atama bekleyen öğretmen sayısı 350
bin. Yine, öğretmen açığımız, sizlerden gelen rakamlara göre 94.624. Adalet ve
Kalkınma Partisinin iktidara geldiğinde atama bekleyen öğretmen sayısı 70 bin.
Demek ki on üç yıllık iktidarınız sonunda atama bekleyen öğretmen sayısında tam
5 katlık bir artış olduğunu rahatlıkla söyleyebiliriz. 
TALİP
KÜÇÜKCAN (Adana) – 550 bin öğretmen atandı, 550 bin.
GAYE
USLUER (Devamla) – Peki, Şubat 2016’da 30 bin öğretmen ataması yapılması
sonucunda neyi elde edeceğiz bakın arkadaşlar; 30 bin öğretmen ataması
sonucunda atama bekleyen öğretmenlerin ancak ve ancak yüzde 10’undan azı
atanabilecektir, öğretmen açığının ise ancak ve ancak yüzde 30’u
kapatılabilecektir. Peki, geriye kalan öğretmen açığı nasıl tamamlanacaktır?
Elbette ki taşeron sistemiyle. Taşeron öğretmen ne demektir? Ücreti az olan
öğretmen demektir. Taşeron öğretmen ne demektir? Güvencesiz çalışan, yaz
tatillerinde ücret alamayan öğretmen demektir. Dahası uzun, anlatmayacağım.
Ancak son on üç yılda Millî Eğitim Bakanlığında tam 12 kez yeni düzenleme
yaptınız, 5 bakan değiştirdiniz ama değişmeyen sorunlar büyüyerek devam ediyor.
OSMAN
AŞKIN BAK (Rize) – On üç yılda kaç öğretmen atandı Hocam?
GAYE
USLUER (Devamla) – Yerinizden konuşmayın. İstiyorsanız gelir kürsüden
konuşursunuz, tamam mı! Kürsüden konuşacaksınız. (CHP sıralarından alkışlar)
OSMAN
AŞKIN BAK (Rize) – Tamam, söyleyeceğim, merak etme. Söyleyin, işte soruyorum
ben. Tamam, sorun yok.
GAYE
USLUER (Devamla) – Sayın Başkan, lütfen uyarır mısınız.
OSMAN
AŞKIN BAK (Rize) – Bilginiz vardır diye, onun için soruyorum.
BAŞKAN
– Sayın milletvekilleri, müdahale etmeyelim.
GAYE
USLUER (Devamla) – 4+4+4 eğitim sistemi sizin eseriniz. Kız çocuklarının örgün
eğitimden ayrılmaya başlamaları sizin eseriniz. Çağdaş karma eğitime
saldırılar, ilkokulda din temelli Arapça dersleri, dershaneden bozma temel
liseler, önü kapanan meslek liseleri, her sene değişen sınavlar ve taşımalı
eğitim.
HASAN
BASRİ KURT (Samsun) – Kim kapatmış meslek liselerini?
GAYE
USLUER (Devamla) – Mutlu musunuz değerli arkadaşlar. Eğitimi yamalı bohçaya
çevirdiniz, kutluyorum sizleri! (CHP sıralarından alkışlar)
MEHMET
UĞUR DİLİPAK (Kahramanmaraş) – 100 kişilik sınıflardan haber verin.
GAYE
USLUER (Devamla) – Biraz önce oyladığımız maddeye bakacak olursak TÜRGEV gibi
özellikli sivil toplum örgütleriyle içeriği belirsiz protokollerin imzalanması
ve bugün bir rant projesi olduğu tescil edilen FATİH Projesi yine sizlerin
eseri, kutluyorum sizleri! (CHP sıralarından alkışlar) Ve maalesef değerli
milletvekilleri, burada akılla, usla yasa yapmak üzere toplanmış olmamıza
rağmen âdeta hasım gibi hareket ediyoruz. 150 bin öğretmen ataması teklif
ediliyor, “Hayır.” diyorsunuz. Neden? Öğretmenler size oy vermediler mi veya
seçime çok olduğu için mi kabul etmiyorsunuz?
Değerli
arkadaşlar, maalesef, yüreğimizi yakan Doğu ve Güneydoğu Anadolu’daki çatışma
ortamı, öğretmenlerin iki cümlelik bir SMS’le memleketlerine çağrılmaları,
süresi belirsiz hizmet içi eğitim. Ölen, öldürülen çocuklar, eğitim alamayan
çocuklar bizim çocuklarımız değil mi? Hiç içiniz acımıyor mu? Türkiye'de,
maalesef, on üç yılda eğitim, bir siyasi ideolojiye göre yetiştirilmek istenen
gençlik projesine dönüştürülmüştür. Bir ülkenin iç politikası değişebilir, bir
ülkenin dış politikası değişebilir ancak eğitim politikası yenilenmeler dışında
süreklilik ister değerli arkadaşlarım. Aklınıza gelen, size uygun olan fikre
göre insan yetiştirmek üzere eğitim politikası yapılmaz, yapılamaz. 
Değerli
arkadaşlar, yeni yılın ülkemize huzur ve barış getirmesini ama daha da önemlisi
bu Meclise ortak akıl getirmesini diliyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Usluer.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Şimdi,
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin çerçeve 10’uncu maddesine ekli
(1) sayılı listede yer alan “12.500” ibarelerinin “130.000” şeklinde
değiştirilmesini arz ve teklif ederiz.
Zühal Topcu (Ankara) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen Ankara Milletvekili Zühal Topcu.
Buyurun
Sayın Topcu. (MHP sıralarından alkışlar)
ZÜHAL
TOPCU (Ankara) – Sayın Başkan, değerli milletvekilleri; 12 sıra sayılı Kanun
Teklifi’nin 10’uncu maddesinde verdiğimiz önerge üzerinde söz almış bulunuyoruz
Milliyetçi Hareket Partisi Grubu adına. Hepinizi saygıyla selamlıyorum.
Evet,
bu maddeye baktığımızda, özellikle öğretmen atamalarına yönelik olarak, 12.500
kadronun sağlanmasına yönelik ama genel olarak baktığımızda da bu sayının
hiçbir zaman ihtiyacı gidermeye cevap vermeyeceği yönündeki vurgularımıza da
daha önceki söylemlerimize de destek olacak şekilde bunun çok daha, bu sayının
üzerinde çok daha fazla bir rakama ihtiyaç olduğunu belirtmek istiyoruz.
Biz
de Milliyetçi Hareket Partisi olarak bu rakamın, gerçekten ihtiyacı çözmeye
yönelik olacak rakamın 130 bin olması gerektiğini düşünüyoruz. Çünkü şu anda
açık olarak bakıldığında ve sendikaların yaptığı araştırmalarda da ve özellikle
TÜRK EĞİTİM-SEN’in yaptığı araştırmada bu ihtiyacın 130 bin olduğunu
görmekteyiz. 
Şimdi,
buradan olaya baktığımızda, inanın işin vahameti daha çok ortaya çıkmaktadır.
Çünkü üniversitelerden mezun olan öğretmen adaylarına ve bunların atanma
yüzdelerine baktığımızda bu kadroların ihtiyaca cevap veremediğini
görebiliyoruz. Şu anda bazı rakamlara göre 350, bazı verilere göre 350, bazı
verilere göre de 400 ve 450 olduğu ifade edilen atanamayan bir öğretmenler
grubu var. Ama ihtiyaç olan grubun da 130 bin olduğunu düşündüğümüzde 12.500
rakamının ihtiyaca cevap vermeyeceğini de belirtmek istiyoruz. Onun için, bu
açığın bir an önce giderilmesi gerektiğini düşünüyoruz.
Her
yıl 90 bin öğretmen adayı sisteme girmektedir. Bu açıdan bakıldığında bu
biriken adaylar, atanamayan öğretmen adaylarının sayısının da birkaç yıl
içerisinde 1 milyona dayanacağını da biz buradan belirtmek istiyoruz ki
özellikle işsiz sayısının artması yarın patlamaya hazır bir sosyal yapı olarak,
sosyal veri olarak karşımızda da bir yığın olarak durmaktadır, onu da buradan
veriyoruz. 
Şimdi,
demin, HDP Grubundan sayın konuşmacının kullandığı bir ifadenin, toptan
reddiyeci anlayışla, gerçekten eğitim fakültelerinde özverili bir şekilde
öğretmen yetiştiren hocaları üzdüğünü ben burada söylemek istiyorum. Otuz yıl
bilfiil üniversitelerde, öğretmen yetiştiren fakültelerde ders vermiş, hocalık
yapmış biri olarak, Türkiye Cumhuriyeti devleti üniversitelerinde hiçbir hocanın
ayrım yapmadan, ayrımcılık yapmadan, etnisite gözetmeden ve hiçbir zaman da
herhangi bir öğrenciye saygısızlık yapmadan dersini verdiğini ve onu da en
güzel bir şekilde yetiştirdiğini buradan ben sizlerle paylaşmak istiyorum.
Böyle bir ifadenin de gerçekten talihsiz bir ifade olduğunu da vurgulamak
istiyorum. 
Diğer
bir uygulamanın da ücretli öğretmenler olarak... Diğer arkadaşlarım da bahsetti
ama öğretmenin ücretlisi olmaz. Şu anda elimizdeki rakamlar 80 bin öğretmenin
ücretli olarak çalıştığını veriyor bize. Ücretli vekil var mı? Ücretli doktor
var mı? Ücretli polis var mı? Biz bu nesli, özellikle, çocuklarımızı emanet
ettiğimiz bu grubun ücretli olmasını kabul etmiyoruz. Onun için de ihtiyaç olan
130 bin rakamının bir an önce doldurulması gerektiğini ve herhangi bir başlık
konulmadan bu ihtiyacın acilen giderilmesi gerektiğini düşünüyoruz ve
öğretmenlik mesleği arasında da bu ayrımın, bu ayırıcı ifadenin de ortadan
kaldırılmasını özellikle vurguluyoruz. 
Son
olarak da, bugün Milliyetçi Hareket Partisinin de araştırma önergesi olarak
gündeme getirdiği üniversitelerdeki terör yapılanmasına bir an önce el
atılmasını istiyoruz ve bu terör örgütlerinden üniversitelerin bir an önce
temizlenmesini istiyoruz. Buradan Millî Eğitim Bakanına, buradan Başbakana ve YÖK Başkanına
sesleniyoruz. Özellikle sizlerin de desteğiyle bu probleme bir an önce çözüm
getirilmesini istiyoruz. 
Teşekkür ediyorum. (MHP ve AK PARTİ sıralarından
alkışlar)
BAŞKAN – Teşekkürler Sayın Topcu.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Maddeyi oylarınıza sunuyorum: Kabul edenler… Kabul
etmeyenler… 10’uncu madde kabul edilmiştir. 
11’inci madde üzerinde üç adet
önerge vardır. Önergeleri okutuyorum: Türkiye Büyük Millet Meclisi Başkanlığına
Görüşülmekte olan 12 sıra sayılı Kanun Teklifi’nin
11’inci maddesinde yer alan 1/1/2016 ibaresinin 2/1/2016 ibaresiyle
değiştirilmesini arz ve teklif ederiz. 
 İdris
Baluken  Çağlar Demirel  Burcu
Çelik Özkan
 Diyarbakır
 Diyarbakır Muş
 Ertuğrul
Kürkcü Müslüm Doğan 
 İzmir İzmir

Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 11’inci maddesinin (a) fıkrasındaki
“tarihinden geçerli olmak üzere yayımı tarihinde” ibaresinin “tarihinde”
şeklinde değiştirilmesini arz ve teklif ederiz. 
 Erkan
Akçay İsmail Faruk Aksu Baki
Şimşek
 Manisa 
İstanbul Mersin
 Erkan
Haberal  Kadir Koçdemir
 Ankara Bursa
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 11’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.

 Ali
Özcan Özkan Yalım Aytuğ
Atıcı 
 İstanbul Uşak Mersin
 Tahsin
Tarhan Dursun Çiçek Lale
Karabıyık
 Kocaeli İstanbul Bursa
 Akın
Üstündağ
 Muğla
“MADDE
11- Bu kanun 1/1/2016 tarihinde yürürlüğe girer.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Muğla Milletvekili Akın Üstündağ.
Buyurun
Sayın Üstündağ. (CHP sıralarından alkışlar) 
AKIN
ÜSTÜNDAĞ (Muğla) – Sayın Başkan, değerli milletvekilleri; hepinizi saygılarımla
selamlıyorum öncelikle. 
Değerli
arkadaşlar, eskiden beri bu Mecliste torba yasaların ne kadar Meclisteki kanun
yapma tekniğine ve İç Tüzük’e aykırı olduğu devamlı ifade edilmiştir. Yine bir
torba kanunla karşı karşıyayız ama bu sefer çok enteresan bir şey daha oldu,
torba kanunun içine bir de temel kanunu koyduk. Böyle bir durum söz konusu
oldu. Bu da bilebildiğim kadarıyla…
Ben
Meclisi Mecliste olmadığım zamanlarda da takip etmeye çalışan bir
arkadaşınızım, ilk defa ben de böyle bir şey gördüm, torba yasanın içinde bir
temel kanun. O yüzden ben kim yarattıysa böyle bir şeyi kendilerini tebrik
ediyorum, müthiş bir buluş. 
Değerli
arkadaşlarım, bu temel yasa olarak görüşüldüğünde vatandaşlarımız bizi izlediği
zaman neyi görüştüğümüzü bile anlayamadıklarını tahmin edebiliyorum. Çünkü
maddeleri dahi kimse konuşamıyor, sadece değişiklik önergelerini konuşabiliyor.
O yüzden kısaca ben hatırlatmak istiyorum.
Değerli
arkadaşlar, 1’inci maddeyle er ve erbaşların harçlıklarını artırıyoruz. Yani,
siz diyorsunuz ki: “Alın size üç kuruş, bu vatan için ölün!” Zenginlere de
“Bize parayı verin, askerlikten yırtın!” İşte bu 1’inci maddenin özeti, değerli
arkadaşlarım, budur. Yine olan fakir ve dar gelirli Anadolu çocuklarına oluyor.

5’inci
maddede çok enteresan bir şey yaşadık dün. Görüşmeler devam ederken asgari
ücretle ilgili hemen bir madde geldi. Sonra nedense -sanırım HDP Grubuyla
ilgili bazı tartışmalar çıktı- bu asgari ücretle ilgili olan teklif hemen geri
çekildi. Bu niye geri çekildi, niye geri buraya geldi bunu da anlayabilmiş
değiliz.
OSMAN
AŞKIN BAK (Rize) – Zamanla anlarsın. Grup başkan vekiline sor.
AKIN
ÜSTÜNDAĞ (Devamla) – İşte, Sözleşmeli Erbaş ve Er Kanunu’nda asgari ücretin
değil, memur maaş katsayısının dikkate alınması var. Bu sözleşmeli er ve
erbaşların maaşlarının çok aşırı yükselmesini önlemek için bu maddenin
geldiğini de ben buradan anlamış oluyorum. Yani asgari ücrete dayalı olarak
verilse asgari ücret de 1.300 liraya çıktığı zaman çok yüksek bir miktara
çıkabilir korkusuyla hemen ne yapmışsınız? Memur katsayısına bağlamışsınız. Bu
da iyi bir uyanıklık örneği o yüzden sizleri yine tebrik ediyorum değerli
arkadaşlar. 
2’nci
maddede Kıbrıs’taki askerlerimizin ödeneklerini artırıyorsunuz ama arkadaşlar
Kıbrıs elden gidiyor. Bakın hendeklerden bahsediliyor, birçok şeyden
bahsediliyor ama Kıbrıs’la ilgili hiç kimse konuşmuyor değerli arkadaşlarım.
Kıbrıs elden gidiyor ve korkarım değerli arkadaşlarım, orada maaş verecek
askeri bile zamanı gelince bulamayabiliriz. 
Değerli
arkadaşlarım, çok enteresan bir madde geldi. Bu aslında bir teklif olarak
geldi. Ayrıca sırada bekleyen bir de kanun tasarısı var ama her ikisinde de
Sayıştay Yasası’yla ilgili bir değişiklik teklifi var. Anayasa Mahkemesi iptal
etmiş olmasına rağmen, kamu payı yüzde 50’den az olan şirketlerin Sayıştay
denetiminden kaçırılması olayı var. Bu, teklifle getirildi ama komisyondan
geçmedi ama sırada bekleyen bir kanun tasarısı daha var. Yani burada bir şey
yapmak istiyorsunuz, bu şirketlerle ilgili bir şey var, bunu mutlaka ileriki
zamanlarda çözeriz. Bunların içerisinde TELEKOM var, Türk Hava Yolları var ve
kamu payı yüzde 50’den az olan şirketler var. Bunu niye yapıyorsunuz? Bu konuda
da gerçekten soru işaretleri içimizde mevcut. 
Değerli
arkadaşlarım, sanırım bu son toplantımız, ben bu anlamda bütün milletvekili
arkadaşlarıma yeni yılda hep beraber daha güzel, daha usulüne uygun yasalar
çıkarmayı diliyorum, hepinize saygılar sunuyorum, sağ olun. (CHP sıralarından
alkışlar)
BAŞKAN
– Teşekkür ediyorum Sayın Üstündağ. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Demin kürsüden konuşan sayın hatip dün asgari ücretle
ilgili bir düzenleme yapılacakken HDP’nin itirazı üzerine o düzenlemenin
yapılamadığını söyledi. Yani Genel Kurulu ve kamuoyunu yanlış bilgilendirdi. Ya
kürsüden cevap vereyim ya yerimden cevap vereyim.
BAŞKAN
– Tamam yerinizden cevap verebilirsiniz.
Buyurun
Sayın Baluken.
İDRİS
BALUKEN (Diyarbakır) – Teşekkür ediyorum Sayın Başkan.
Cumhuriyet
Halk Partisi adına konuşan sayın hatip asgari ücretin 1.300 TL olmasıyla ilgili
bir düzenleme öngören değişiklik önergesinin geldiğini ve HDP’nin itirazları
sonucunda da geri çekildiğini ifade etti ya da HDP’yle ilgili tartışmalar
nedeniyle geri çekildiğini ifade etti. Sanırım sayın milletvekili iyi takip
edememiş, değişiklik önergesini de okuyamamış. Orada asgari ücretin 1.300 TL
olmasıyla ilgili herhangi bir düzenleme yok. Zaten, HDP, bırakın 1.300 TL’yi,
seçim bildirgesinde 2 bin TL olmasını vadetmiş bir siyasi parti. O değişiklik
önergesinde öngörülen şey asgari ücretin 1.300 TL olmasıyla birlikte sermaye
önüne gelen faturanın hazineye yüklenmeye çalışılması. Türkiye’deki mevcut
vergi-gelir sistemine baktığımız zaman, vergi gelirlerinin yüzde 10’u
sermayeden toplanır, yüzde 90’ı yoksul, emekçi halktan toplanır, çalışanlardan
toplanır. Dolayısıyla, sermayeden yüzde 40 yükü azaltıp hazineye devretmek
tekrar o asgari ücret artışını emekçi halkın sırtına bindirmek anlamına
geliyor. Yani, emekçinin bir cebine koyup diğer cebinden alma anlamına geliyor.
Dolayısıyla, HDP sermayeyi kayıran ve son dakika, herhangi bir şekilde
komisyonda tartışılmamış, yasama tekniğine uygun olmayan bu değişiklik
önergesini emekten yana olan politik ilkesel duruşundan dolayı reddetmiştir.
Keşke Cumhuriyet Halk Partisi de aynı tavrı göstermiş olsaydı diyorum.
BAŞKAN
– Teşekkürler. 
AKIN
ÜSTÜNDAĞ (Muğla) – Sayın Başkan…
BAŞKAN
– Buyurun.
AKIN
ÜSTÜNDAĞ (Muğla) – 69’a göre söz istiyorum. Bir yanlış anlaşılma var.
Söylediğimden çok farklı anlamda şey söylendiği için söz istiyorum.
ERTUĞRUL
KÜRKCÜ (İzmir) – Niye Hocam? Öyle dedin.
İDRİS
BALUKEN (Diyarbakır) – Öyle dediniz yahu.
BAŞKAN
– Siz de isterseniz yerinizden ifade edin bir dakikada.
AKIN
ÜSTÜNDAĞ (Muğla) – Sayın Başkan, ben ifademde “Asgari ücret teklifi geldiği
zaman HDP Grubuyla yaşanan tartışmalar sonunda geri çekildi.” dedim, HDP’nin
bunu kabul etmediğiyle ilgili herhangi bir şey söylemedim. Ben o tartışmaları
canlı canlı izledim, o konuda herhangi bir şey yok. HDP Grubunun burada
alınmasına dair herhangi bir durum söz konusu değildir. Ben, sadece asgari
ücretle ilgili teklifin alelacele bu Meclise torba yasa görüşülürken niye
geldiğine ilişkin olarak aslında söylemek istedim. 
Teşekkür
ediyorum. 
BAŞKAN
– Teşekkür ediyoruz. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 11’inci maddesinin (a) fıkrasındaki
“tarihinden geçerli olmak üzere yayımı tarihinde” ibaresinin “tarihinde”
şeklinde değiştirilmesini arz ve teklif ederiz. 
Erkan Akçay (Manisa) ve arkadaşları 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge üzerinde söz isteyen Manisa Milletvekili Erkan Akçay. 
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Bu
kürsüde, yıllardır, genelde konuya, maddeye bağlı olarak konuşmaya büyük özen
gösterirdik ancak bugün, müsaadenizle ve hoşgörünüzle, biraz evvel Sayın Beşir
Atalay’la yaşadığımız polemik neticesinde tutanaklara giren Sayın Atalay’ın bir
ifadesine cevap vermek üzere konuşmamı yapacağım çünkü bu yönelttiği ifadeler
mesnetsiz ve çirkin bulduğumuz bir sataşma olmuştur. 
Aynen
şöyle demişti: “MHP’li dostlar sloganla konuşurlar, pek düşünce
geliştiremezler, iki yıldır aynı şeyi söylüyorlar.” Efendim, iki yıldır değil,
yıllardır belli bazı temel konularda aynı şeyi söyleriz. Bu, Milliyetçi Hareket
Partisinin ilkeli, tutarlı, sorumlu bir parti olmasından kaynaklanır. Dün ne
dediysek bugün de onu söyleriz. Bu, övünülecek bir tutumdur. Bazı partiler gibi
“Vay, ne safmışız.”, “Kandırılmışız.”, “Ne dediler de vermedik?” demeyiz. Bunu
onu söyleyenler düşünecek. 
Milliyetçi,
ülkücü hareket fikir dünyamızda mümbit, verimli ve üretken bir ocaktır. Bizden
taşanlar, artanlar ve kopanlar size de düşmektedir. (MHP sıralarından alkışlar)
Sayın
Profesör Doktor Beşir Atalay Bey’in akademik CV’sine baktığımızda 1 doktora
tezi, 1-2 araştırma, 9-10 da makale görüyoruz -şüphesiz değerlidir- başka bir
akademik verimi de doğrusu göremiyoruz.
Sayın
Atalay’ı akademik ürünlerinden ve verimlerinden ziyade, ben şahsen anket
esnaflığıyla tanıyorum, daha çok mümeyyiz vasfı odur ve Sayın Atalay, başta
Orhan Türkdoğan Hocamız olmak üzere pek çok milliyetçi aydınla ortam
paylaşmıştır, yalnız nasiplenmediği de anlaşılıyor ve yine…
BAŞKAN
– Sayın Akçay, şahsiyetle uğraşmasak, Genel Kurula hitap etsek.
ERKAN
AKÇAY (Devamla) – Efendim, uğraşmıyorum, şöyle, çok özür diliyorum, yani
gerçekten ben bunu arzu etmem ve bugüne kadar da olmadı…
MEHMET
GÜNAL (Antalya) – Bütün MHP’lilere sataştı Sayın Başkan.
ERKAN
AKÇAY (Devamla) – …fakat bu sataşma, dediğim gibi gerçekten ciddi ve kabul
edilir bir sataşma değildir. 
Dolayısıyla,
yüzlerce kez bu kürsüde konuştum, benim kişileri hedef alan bir konuşma
yapmadığımı bütün arkadaşlarım ve siz de Sayın Başkan başta olmak üzere
bilirsiniz, ancak bunları söylemek mecburiyetindeyim. 
Yine,
Sayın Atalay etnik kimliklerin siyasallaşmasının mimarı olarak tarihe geçmiştir
ve etnik kimliklerin siyasallaştırılmasını da millet geleceği açısından son
derece tehlikeli bulduğumuzu ifade etmek isterim. 
Türk
milliyetçiliği fikir sistemi, Türk milletini ve Türk vatanını yok olmaktan
kurtaran ve Türkiye Cumhuriyeti’ni kuran bir fikir hareketidir. Yusuf
Akçuralardan Zeki Velidi Toganlara, Sadri Maksudi Arsallardan Ziya Gökalplere,
Ziya Gökalp’ten Mümtaz Turhanlara ve Erol Güngörlere kadar, daha çok, yüzlerce
sayabileceğimiz, Nurettin Topçular, Remzi Oğuz Arıklar da dâhil olmak üzere
-edebiyat dünyamızı da sayabiliriz, vaktimiz kalmadı- bu yüzlerce kaynaktan
beslenen bir fikir hareketidir ve Orhan Türkdoğan Hocamıza kadar da bu
değerlerle beslenmiştir.
Bu
düşüncelerle huzurunuzdan ayrılıyorum ve inşallah bu polemiği daha fazla da
uzatmak istemiyorum.
Hepinize
saygılar sunarım. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler…
BEŞİR
ATALAY (Van) – Sayın Başkan…
BAŞKAN
– İşlemi bitireyim efendim.
…Kabul
etmeyenler… Önerge kabul edilmemiştir.
Buyurun
Sayın Atalay.
BEŞİR
ATALAY (Van) – Ben söz istiyorum tabii. İsmimi anarak herhâlde konuşmasını bana
ayırmış sayın sözcü.
BAŞKAN
– Buyurun Sayın Atalay.
Sataşmadan
dolayı iki dakika.
MEHMET
GÜNAL (Antalya) – O sözleri söylemedi mi Sayın Başkan? Niye… O sözleri söyledi
Sayın Bakan!
IV.- SATAŞMALARA İLİŞKİN KONUŞMALAR (Devam)
18.- Van Milletvekili Beşir Atalay’ın,
Manisa Milletvekili Erkan Akçay’ın 12 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
BEŞİR
ATALAY (Van) – Sayın Başkan, değerli milletvekilleri; hepinizi saygıyla
selamlıyorum.
Belli
ki çok dokunmuş.
ERKAN
AKÇAY (Manisa) – Evet.
BEŞİR
ATALAY (Devamla) – Yarası olana dokunur zaten benim ifadelerim, yarası olan
gocunur.
MEHMET
GÜNAL (Antalya) – Size hiç dokunmuyor ama! Siz hiç yara hissetmiyor musunuz?
BEŞİR
ATALAY (Devamla) – Ben şöyle bir düzeltme yaptım, sadece şunu söyledim: İki yıl
önce -iki yıl önce, tutanaklarda var, çıkarabilirim- yine MHP’nin bir sayın
grup başkan vekili benim Öcalan’la ilgili aynı sözü söylediğimi ifade etti. Ben
de bu kürsüde “Bunu ben söylemedim, iki gazetede çıktı, ben tekzip ettim ve
onlar bu tekzibi yayımladı, burada da bunu açıklıyorum.” dedim. Aynı şeyi bugün
söylüyor. Ben de dedim ki: “Düşünce üretemiyorlar, aynı şeyleri yıllar içinde
söylüyorlar.” Bunda gocunacak fazla bir şey yok. 
KAMİL
AYDIN (Erzurum) – Bunun düşünce üretmekle ne alakası var?
BEŞİR
ATALAY (Devamla) – Benim şahsımla ilgili sayın sözcü… Tabii, kendi şahsımı
burada söz konusu edecek değilim. Sadece şununla övünürüm ben: Kimliğimle,
kişiliğimle, hamdolsun, uzun hayatımın içinde tutarlı, ilkeli duruşumla herkes beni
bilir. Ben hiçbir zaman farklı yerlerde eğip bükerek falan yaşayan bir insan
değilim. 
MEHMET
GÜNAL (Antalya) – İyi biliriz, iyi biliriz!
BEŞİR
ATALAY (Devamla) – Öyle “esnaflık falan” gibi burada kendince güya küçültücü ifadeler
kullanıyor. 
MEHMET
GÜNAL (Antalya) – Esnaflık küçük düşürücü değil. Esnaf çok Türkiye’de.
BEŞİR
ATALAY (Devamla) – Türkiye’de tutarlı siyasi analizleri ANAR’la ben başlattım
çünkü 28 Şubat süreci beni Kırıkkale Üniversitesi Rektörlüğünden aldı, ben erken
yaşta işsiz kaldım, emekli oldum. ANAR diye Ankara Sosyal Araştırmalar
Merkezini -bugün başka arkadaşlarımız yürütüyor, ben milletvekili olunca
ilişiğimi kestim- kurduk bir grup arkadaşla ve Türkiye’de gerçekten siyaset
analizinde bir çığır açtık ama diğer konularda benim Meclis albümündeki
biyografime bakabilir sayın sözcü. Planlama Teşkilatında, Özal döneminde,
Sosyal Planlamanın başındaydım.
(Mikrofon
otomatik cihaz tarafından kapatıldı)
BEŞİR
ATALAY (Devamla) – Yedi yıl Sosyal Planlama biriminin başında sosyal planlamayı
yürüttüm.
KAMİL
AYDIN (Erzurum) – Bu hâle getirdiniz.
BEŞİR
ATALAY (Devamla) – Ve benim birikimimi, hukuk eğitimimi, sosyoloji akademik
kariyerimi… Ama ben buraya gelip de kendimle ilgili konuşmaktan edep ediyorum
ama onların benimle ilgili konuşmasını da acizlik olarak görüyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Atalay.
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Tutanaklara girmesi için ifade ediyorum. Yani, tekrar,
sataşmadan söz de istemeyeceğim. 
Birincisi,
yapılan sataşmalara, birtakım hakarete varan  ifadelere
cevap vermek gayet açık bir mertliktir. Biz de görüşlerimizi açık bir şekilde
ifade ettik.
Ayrıca
“anket esnaflığı”nı, herhâlde esnaflığı küçük görüyor olmalı ki küçültücü bir
ifade olarak nitelendirdi. Burada esnaflık küçültücü bir ifade değildir.
Esnaflık onurlu bir iştir. Yani yasal bir şekilde, eğer vergisini de vermişse
zaten helaldir. Onu da dile getirmekte fayda var. Buradaki polemiklere son
verelim efendim.
BAŞKAN
– Tutanaklara geçti. 
BEŞİR
ATALAY (Van) – Sizin söylemenizle küçülmeyiz, sizin söylemenizle yükseliriz.
MEHMET
GÜNAL (Antalya) – Düzeltelim efendim, hadi “esnaf tüccarı” diyelim, biraz
büyüsün o zaman. 
İSMAİL
OK (Balıkesir) – Memleketi kan gölüne çevirdiniz, daha utanmadan
konuşuyorsunuz. 
BAŞKAN
– Teşekkürler Sayın Akçay.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Konya Milletvekili Halil Etyemez ile 13
Milletvekilinin; Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Plan ve Bütçe
Komisyonu Raporu (2/272) (S. Sayısı: 12) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 11’inci maddesinde yer alan “1/1/2016”
ibaresinin “2/1/2016” ibaresiyle değiştirilmesini arz ve teklif ederiz.
İdris Baluken (Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen Diyarbakır Milletvekili İdris Baluken.
Buyurun
Sayın Baluken.
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; artık son maddelere geldik. Genel olarak
görüşlerimizi ifade ettik. Yeni bir yıla da gireceğiz. Umarız ki bu Mecliste
görmüş olduğumuz ve hepimizin rahatsız olduğu düzeysizlikler bir an önce son
bulur ve halkın bizden beklediği bir düzeyi bu Meclis yakalar.
Bakın,
dün bu düzeysizlik örneklerinden birisi yine yaşandı, bugün de devam ettirildi.
Halkların Demokratik Partisi, AKP Grubunun Komisyona getirmediği, son dakikada
buraya getirmek istediği bir değişiklik önergesini kendi ilkesel tutumu,
ilkesel politik doğrusu doğrultusunda reddetmişti. Bu son derece normal bir
işleyiş. Bir partinin, iktidar partisinin getirdiği önergeye destek sunma,
yasama tekniği açısından o yanlışa ortak olma gibi bir durumu söz konusu
olamaz. Biz de öyle yaptık ama dün burada bulunan Sayın Bakan Süleyman Soylu
bugün bir basın açıklamasıyla tamamen yalan içeriğe sahip, son derece düzeysiz ithamlarda
bulunmuştur. O nedenle, aynı düzeysizlikle cevap vermek durumunda kalacağım. 
BAŞKAN
– Sayın Baluken, sözlerimize biraz dikkat edebilirsek…
İDRİS
BALUKEN (Devamla) – Şimdi, bakın, şurada, yaptığı basın açıklamasında diyor ki:
“Danışma Kurulunda bu öneriye destek veren HDP…” Bir kere, Danışma Kurulunun ne
olduğunu Sayın Bakan bilmiyor herhâlde. Bu önerge Danışma Kuruluna falan gelmiş
değil. Son dakikada buraya geldiği için Komisyon üyeleri ya da grup başkan
vekilleri arkaya çağrılıp orada görüşülmüş ve orada da HDP’nin tavrı net olarak
ifade edilmiştir. 
Devam
ediyor: “HDP, Hükûmet önerisi olarak sunulduğunda destek vermedi ve biz geri
çektik.” HDP’yi bir cehalet topluluğu olarak tanımlıyor. “Aldığı oyun ne anlama
geldiğini bilmeyen cehalet topluluğu…”, “Her hâliyle ikircikli hayat anlayışını
kendi bütün davranışlarına aksettirenler.” diye devam ediyor. Bu, bir kere, bir
bakanın ağzına yakışacak bir üslup falan değil. Kimin cehalet topluluğu, kimin
cahil olduğu konusunda tartışmaya gidersek o hamur çok su kaldırır. Cahil
-cehalet- söyledikleri arasında tutarsızlık olan, bilgiye, belgeye dayanmadan
konuştuğu için sonra o söyleminden tamamen 180 derece çark eden kişilere denir.

Bakın,
ben 2008 ve 2009 yılında Süleyman Soylu’ya ait söylemleri buradan ifade edeyim:
“Başbakan, padişah olmak istiyor.” Bugünkü Cumhurbaşkanı için diyor. “Bu
Hükûmete zıkkımın kökünü göstereceğiz.”, “Hükûmet yolsuzluk çukurunun içinde.”,
“Başbakan rantın babasını getirdi.”, “Bu ülkenin herkese çatan veya kaos
yaratan bir Başbakanı var.” 
HAYDAR
AKAR (Kocaeli) – Bravo, ne kadar güzel tespitler yapmış ya!
İDRİS
BALUKEN (Devamla) – “Başbakan at üstünde durmayı nasıl beceremediyse ülkeyi
yönetmeyi de o şekilde beceremedi.” 
Bakın,
bu sıralara ne kadar cahilce geliyor değil mi bu sözler? 
“AKP
Hükûmeti yanlış politikalar sonucunda bayramları millete zehir etti. İnsanlar
gülmeyi unuttu.”, “Paçalarından yolsuzluk akıyor.”, “Türkiye'de ihale ve yandaş
belediyeciliği yapılıyor.”, “Halk Hükûmete zıkkımın kökünü gösterecek.”,
“‘Yolsuzluklarla mücadele edeceğim.’ diyen Hükûmet Türkiye'yi yolsuzluk çukuru
içine batırdı.”, “Ülkemizde sadaka kültürü var.”, “Türkiye'de her üç kişiden
biri fukaralık sınırının altında. İnsanları bu duruma düşüren Hükümettir.”,
“Kendisini Menderes’e benzetiyor. Sen kim, Menderes kim! Menderes’in adını
ağzına alma.” 
Şimdi,
bunları diyen Süleyman Soylu bir sabah kalktı, bir baktık ki AK PARTİ’li oldu,
ondan sonra da dedi ki: “Tayyip Erdoğan ilelebet ve ebedi bu ülkenin
başkanıdır. Sayın Başbakanımıza minnettarım. Allah ondan razı olsun. Biz ve
bizim gibi insanları dışarıdan imrenerek seyrettiğimiz AKP’nin içerisine davet
etti.” 180 derece fark var. Son söyledikleri de bize çok cahilce geliyor.
AYTUĞ
ATICI (Mersin) – Edep yahu! Edep yahu! Edep yahu!
BAŞKAN
– Sayın Baluken, şahsiyatla uğraşmasak lütfen.
İDRİS
BALUKEN (Devamla) – Dolayısıyla, burada söylediğiniz söylemler arasında
tutarsızlık varsa ya bir kişilik problemi içerisindesiniz ya da tam da
bahsettiğiniz cehalet tutumu içerisindesiniz. Biz Türkiye Cumhuriyeti’nde “bakan”
düzeyine gelmiş bir insanın kişilik problemi olabileceği kanaatinde değiliz
kendisi o yönlü bize nefret söylemiyle yaklaşsa da. Olsa olsa bunu her zaman
bilgiye ve belgeye dayanmadan yapmış olduğu boş konuşmalar olarak
değerlendiriyoruz. 
Bizim
o önergeyi neden reddettiğimiz son derece nettir. Sermayeyi kayıran, sermayenin
yükünü tekrar emekçi halkların üzerine yığan, öyle son dakika önergelerine
bugüne kadar onay vermedik, bundan sonra onay vermeyeceğiz.
Genel
Kurulu saygıyla selamlıyorum. (HDP sıralarından alkışlar)
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan…
BAŞKAN
– Evet, sataşmadan dolayı Sayın Bakana iki dakikalık söz veriyorum.
Buyurun.
(AK PARTİ sıralarından alkışlar)
IV.- SATAŞMALARA İLİŞKİN KONUŞMALAR (Devam)
19.- Çalışma ve Sosyal Güvenlik Bakanı
Süleyman Soylu’nun, Diyarbakır Milletvekili İdris Baluken’in 12 sıra sayılı
Kanun Teklifi’nin 11’inci maddesiyle ilgili önerge üzerinde yaptığı konuşması
sırasında şahsına sataşması nedeniyle konuşması
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) - Sayın Başkan, çok
saygıdeğer milletvekilleri; dün akşam ortaya çıkan bir tartışmadan dolayı biraz
önce HDP Grubunun sözcüsü, geçmişteki siyasi hayatımdaki değerlendirmeleri de
burada ortaya koyarak aslında mikrofonların ne kadar da fuzuli bir şekilde
işgal edilebileceğini net bir şekilde bir kez daha ifade etmiştir.
Size
bir şey söyleyeyim, bunu da hiç unutmayın: Ben, 1960’da, sizin gibi
zihniyetlerin içerisinde bulunan rahmetli Menderes’in idam edildiği bir siyasi
hayatın bugün bütün inancıyla, bütün kalbiyle ve bütün anlamıyla birlikte ve
attığı her adımı onunla beraber özdeşleştiren bir siyasi partide siyaset
yapmaktan ve milletimize hizmet etmekten onur duyuyorum. (AK PARTİ sıralarından
alkışlar)
Ve
yine, bugün eğer burada söz söyleme hakkına sahipseniz ve eğer bugün burada
değerlendirme hakkına sahipseniz sizin zihniyetinizle değil -çünkü sizin
zihniyetiniz bu ülkede, bu ülkenin birliğine, beraberliğine, kardeşliğine ve bu
ülkenin bin yıldır bu topraklarda ve bu medeniyette oluşturmuş olduğu büyük bir
anlayışa halel getirmek, sakatlamak ve ortadan kaldırmak için kurulmuş bir zihniyettir
ki bu zihniyetle değil- tam tersine, idama giderken bile “Milletime ebedî
saadet diliyorum.” diyen bir insanın ortaya koymuş olduğu anlayışla birlikte
bugün burada konuşuyorsunuz.
ERTUĞRUL
KÜRKCÜ (İzmir) – Mevzuyla ne alakası var?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Eğer bugün burada
konuşuyorsanız şu AK PARTİ Grubunun…
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Merak ettik, eleştiriler vardı.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) - …on üç yıldır ortaya
getirmiş olduğu, Türkiye’nin…
Sayın
Başkan, beş dakika konuştu, dünyayı söyledi. Biz bir buçuk dakika…
İDRİS
BALUKEN (Diyarbakır) – Beş dakika değil canım, iki dakika konuştum.
HAYDAR
AKAR (Kocaeli) – Sataşmadan… Usul öyle, usul. Buraya da alışamamışız. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ne sataşması? 
İDRİS
BALUKEN (Diyarbakır) – Sayın Başkan, sataşmadan iki dakika söz verdiniz.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ne sataşması? Lütfen…
BAŞKAN
– Sayın Bakanım, sataşmadan dolayı iki dakika söz veriyoruz, iki dakika sürecek
ama siz her zaman Hükûmet olarak yerinizden söz alma hakkına sahipsiniz,
yerinizden söz alabilirsiniz.
ÇALIŞMA VE SOSYAL GÜVENLİK BAKANI
SÜLEYMAN SOYLU (Devamla) – Sayın Başkan, burada…
AYTUĞ ATICI (Mersin) – Torpil geçiyorsun
şimdi! Niye torpil geçiyorsun?
ERTUĞRUL KÜRKCÜ (İzmir) – Bedava yok ya!
İDRİS BALUKEN (Diyarbakır) – Sayın
Başkan, İç Tüzük’ü uygulayacak mısınız, yoksa…
BAŞKAN – Sayın Bakanım, süre doldu. Siz
dilerseniz mikrofonsuz bir şekilde orada ifade edebilirsiniz, aksi takdirde
Hükûmet olarak zaten burada yerinizden söz alma hakkına her zaman sahipsiniz,
sataşma iki dakikayla sınırlı çünkü.
AYTUĞ ATICI (Mersin) – Beş saat
konuşsanız kendinizi aklayamazsınız, boşuna konuşmayın!
ÇALIŞMA VE SOSYAL GÜVENLİK BAKANI
SÜLEYMAN SOYLU (Devamla) – Burada konuşmaya beni bırakabilecek kadar yüreğin
yok.
İDRİS BALUKEN (Diyarbakır) – Kimin yüreği
olup olmadığını göstereceğim!
ÇALIŞMA VE SOSYAL GÜVENLİK BAKANI
SÜLEYMAN SOYLU (Devamla) – Ama, bir şey söyleyeyim, çocukları, camileri ve
okulları ortadan kaldırabilecek kadar bir yüreğiniz var. (AK PARTİ sıralarından
alkışlar) 
ÇAĞLAR DEMİREL (Diyarbakır) – Tehdit
etmeyin, tehdit etmeyin!
ERTUĞRUL KÜRKCÜ (İzmir) – Ya yürü git bir
yerine otur ya, bakan mısın, nesin! 
ÇALIŞMA VE SOSYAL GÜVENLİK BAKANI
SÜLEYMAN SOYLU (Devamla) – Sen git otur! Hadi oradan! (AK PARTİ sıralarından
gürültüler) 
İDRİS BALUKEN (Diyarbakır) – Sayın
Başkan…
BAŞKAN – Buyurun Sayın Baluken, size de
iki dakika…
20.- Diyarbakır Milletvekili İdris
Baluken’in, Çalışma ve Sosyal Güvenlik Bakanı Süleyman Soylu’nun sataşma
nedeniyle yaptığı konuşması sırasında şahsına sataşması nedeniyle konuşması
İDRİS BALUKEN (Diyarbakır) – Sayın
Başkan, değerli milletvekilleri; hepinizi saygıyla selamlıyorum.
Burada dile getirdiğim hususların hiçbir
tanesine cevap vermedi. Yine, bildik ezberler üzerinden, bir nefret söylemi
üzerinden bir linç kültürüyle hareket etti. Öncelikle, şunu söyleyeyim: Adnan
Menderes’in idamını bizim zihniyetimizle özdeşleştirdi ama bizi nefretle takip
ettiği için çok yakından herhâlde okuyamamış. Biz, Türkiye’deki bütün darbe süreçlerine
karşı en net tutumu ortaya koyan ve bu ülkedeki bir başbakanın idam sehpasına
götürülmesini bu ülke demokrasisi açısından en büyük utanç olarak defalarca
tanımlayan bir siyasi partiyiz. Aynı zamanda, bu darbelerin idam sehpasına
götürdüğü Denizlerin, Yusufların, Hüseyinlerin idam sehpasında “Yaşasın Türk ve
Kürt halklarının kardeşliği”ni de mücadele şiarı edinmiş bir siyasi partiyiz.
Dolayısıyla, bu suçlamaların tamamını kendisine iade ediyorum. Ama, kendisini
biz yakından biliyoruz, kendisi yıllarca, 90’lı yıllarda faili meçhul, faili
malum cinayetler işleyen, asit çukurlarında Kürt gençlerini katleden, 17 bin
Kürt gencinin nasıl katledildiğini bile bugün izah edemeyen bir siyasi
gelenekten geliyor. 
HASAN TURAN (İstanbul) – Yalan makinesine
bağlansan patlatırsın!
İDRİS BALUKEN (Devamla) – Kendisi o
konseptin başında bulunan başbakanın prensi olarak burada konuşuyor.
Dolayısıyla, bize karşı nefret söylemiyle buraya gelip konuşması son derece
manidardır çünkü o 90’lı yılların hesabı kapanmadı, kapanmayacak. O, katledilen
gençlerin tamamının hesabı o gün o siyasi sorumlulukta bulunan herkesten
mutlaka sorulacak ve bunu da Halkların Demokratik Partisi halktan aldığı güçle
başaracak.
Hepinizi
saygıyla selamlıyorum. (HDP sıralarından alkışlar)
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Konya Milletvekili Halil Etyemez ile 13
Milletvekilinin; Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Plan ve Bütçe
Komisyonu Raporu (2/272) (S. Sayısı: 12) (Devam)
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
11’inci
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
12’nci
madde üzerinde iki adet önerge vardır, şimdi önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 12'nci maddesinde yer alan “Kurulu
yürütür” ibaresinin “Kurulunca yürütülür” ibaresiyle değiştirilmesini arz ve
teklif ederiz.
 İdris
Baluken Çağlar Demirel Müslüm
Doğan
 Diyarbakır Diyarbakır İzmir
 Sibel
Yiğitalp Burcu Çelik Özkan Ertuğrul
Kürkcü
 Diyarbakır Muş İzmir
BAŞKAN
– Şimdi maddeye en aykırı önergeyi okutup işleme alıyorum.
Türkiye Büyük
Millet Meclisi Başkanlığına
Görüşülmekte
olan kanun teklifinin 12’nci maddesinin aşağıdaki gibi değiştirilmesini arz ve
teklif ederiz.
“Madde
12- Bu kanun hükümleri Bakanlar Kurulu tarafından yürütülür.”
 Erkan
Akçay Erhan Usta Erkan
Haberal
 Manisa Samsun Ankara
 Mustafa
Kalaycı İsmail Faruk Aksu
 Konya İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) - Katılmıyoruz Sayın Başkan.
BAŞKAN
– Önerge üzerinde söz isteyen Samsun Milletvekili Erhan Usta.
Buyurun
Sayın Usta. (MHP sıralarından alkışlar) 
ERHAN
USTA (Samsun) – Sayın Başkan, değerli milletvekilleri; şimdi bu yeni yasama
yılında 3’üncü kanunu görüştük, üç haftadır aslında benzer şeyleri yaşıyoruz.
Ben hemen bir argüman olarak şunu söylemek istiyorum: Maalesef Hükûmet, bir
hafta sonrayı göremiyor. “Niye bir hafta sonrayı göremiyor?” diyeceksiniz. Yeri
gelince “2023”, yeri gelince “2053”, yeri gelince “2071” -hızını alamayıp-
diyenler -bu tarihlere hiçbir itirazımız yok, hepsi bizim de önem verdiğimiz
tarihlerdir ancak bunları söylemek kolay da- şu bir hafta sonrayı keşke bir
görüp de bu kanunları, bu düzenlemeleri, bu kanun tekliflerini, tasarılarını,
bunları dikkate alarak buralara getirmiş olsa. 
Niye
böyle diyorum? Vergi kanunlarıyla ilgili geçen hafta bir torba görüştük. O
torbada da bu kanunda olduğu gibi geçici maddeleri uzatan hükümler vardı.
Arkadaşlar iyi çalışmadığından oraya yetiştiremediler veya oraya
koyamadıklarını veya atladıklarını bugün bir kanun teklifiyle bu maddenin
içerisine koydular. Yani, bu, kanun yaparken kurumlarımızın ve Hükûmetin ne
kadar ciddi çalıştığına ilişkin önemli bir gösterge ama daha önemlisi dün akşam
yaşadığımız bir husus; burada asgari ücretle ilgili bir önerge bu kanuna
eklenmeye çalışıldı, sonucunda olmadı. 
Önce
Milliyetçi Hareket Partisi olarak bu asgari ücret konusuna bakış açımızı bir
kez daha tekrarlamak istiyorum. Biliyorsunuz, bizim seçim beyannamemizde 1.400
lira net asgari ücret öngörmüştük. Burada dün akşamki o kanuna bir madde
eklenmesine -aslında İç Tüzük’e çok uygun olmamakla birlikte- destek vermemizin
arkasındaki neden de biz, işverenlerimizin rekabet gücünün olumsuz etkilenmemesi,
kayıt dışı istihdama ve işçi çıkarmalarına neden olunmaması dikkate alınarak
asgari ücretin artışından gelecek bir yükün devlet tarafından karşılanmasının
uygun olacağını söyledik. Ancak daha önemlisi arkadaşlar, bu geçici bütçe
kanunu görüşülürken ben hem Plan ve Bütçe Komisyonunda hem de Genel Kurulda bu
konuyu sordum. Bakın, tutanaklardan okuyacağım, geçici bütçe kanununun Plan ve
Bütçe Komisyonunda görüşülmesi esnasında -çünkü gerekçeler yetersiz, ne olduğu
belli değil- usulden söz alıp şunu söylemişim: “Geçici bütçe yasasında asgari
ücret konusunda bir devlet katkısı olacak mı, olmayacak mı? Bu konuda bizim ve
kamuoyunun bir fikir sahibi olması lazım. Bakın, bu uygulama 1 Ocak tarihi
itibarıyla başlayacak, şu anda bilmiyoruz, belki Hükûmet de bilmiyor ama
Hükûmetin bunun bir an evvel kararını verip buraya bugün de bu bilgiyle gelmesi
lazım.” diye Plan ve Bütçe Komisyonunda söylemişim. Tekrar geneli üzerinde
görüşülürken “Sabahleyin sordum, cevabını alamadığım için şimdi tekrar
soruyorum: Bu 1.300 lira olan asgari -ve Bakanımız da aynı Bakanımızdı, Sayın
Maliye Bakanıydı- ücretin bu dengelere yansımış kısmı nedir? Çünkü bütçe
konuşuyoruz, üç aylık ödenek veriyoruz. Bunun içerisinde bir devlet katkısı var
mı, yok mu, bunu bana söyle.” diyorum Maliye Bakanına. “Az önce ‘Asgari ücreti
artıracağız.’ dediniz diye…” Neyse, uzatmışız, şimdi vaktimi fazla şey yapmamak
için…
Genel
Kurulda -buradaki bir sürü arkadaşımızın bunu dinlemiş olması lazım- burada da
sormuşum, şöyle demişim: “Şimdi, ben soruyorum: Asgari ücret bu bütçeye nasıl
yansıtıldı? İşverenlerimiz üzerindeki bu yükün bir kısmını devlet üstlenecek
mi, üstlenmeyecek mi? Bu konuda bize bilgi verilmesi gerekir.” Yani sanki taşa
söyledik, hiçbir bilgi verilmedi. Çünkü kanunlar çalışılmadan getiriliyor,
bütçeler çalışılmadan getiriliyor, ciddi tutarsızlıklar ve kötü iş yapma
yerleşti maalesef Türk bürokrasisine ve maalesef, Meclis de buna alet ediliyor.

Bakın,
burada ben sayın milletvekillerimize Genel Kurulda hitap ederek dedim ki…
Mesela, bir örnek daha vereyim, ondan sonra söyleyeyim bunu. Tutarsızlıklar var
diyorum, Sayın Başbakan dışarıda 64’üncü Hükûmetin 2016 yılı Programı’nı
açıklıyor, orada diyor ki: “İstisna ve muafiyetleri azaltacağız.” Orada,
“Dâhilde işleme rejimini şu, şu, şu mahzurları yönüyle gözden geçireceğiz,
hatta neredeyse kaldıracağız.” diyor, biz burada bunların süresini beş yıl
uzatan kanun yapıyoruz, sizlerin oyuyla. Şimdi, bu tutarsızlıkları nasıl izah
edeceğiz? Çalışılmadan, kötü çalışılarak getirilmiş kanunları, bütçeleri nasıl
izah edeceğiz? Ben bunu sizin takdirinize bırakıyorum. 
Aynı
şey AKP’nin seçim beyannamesinde de vardı. Bakın, seçim beyannamesinde bir eski
bakan şunu söyledi, dedi ki: “Beyanname matbaaya gidecek, son yarım saate kadar
biz asgari ücretin 1.300 lira olup olmaması konusunu tartıştık.” Bu bir marifet
değil arkadaşlar. Asgari ücretin ne olacağının daha önceden kararını vereceksin
ve seçim beyannamesinde bunun bütün yüklerini veya bunlarla ilgili alınması
gereken diğer tedbirleri de oraya yansıtacaksın. Yani böyle, parça parça,
birbirleriyle tutarsız olan dokümanlarla bu Hükûmet Türk milletinin karşısına
çıkıyor.
Kaldı
ki geçen hafta geçici vergilerle ilgili kanun görüşülürken bir önerge verdik,
sizin dün akşam vermeye çalıştığınız önergeyi verdik, önergede bizim de imzamız
vardı, Milliyetçi Hareket Partisi Grubu olarak verdik, o önerge reddedildi.
Yani yükün bir kısmı devlet tarafından üstlenilsin, hepsi işverene bırakılmasın
şeklindeydi. 
Ben
bu duygularla hepinize saygılar sunuyorum, teşekkür ediyorum. (MHP sıralarından
alkışlar)
BAŞKAN
– Teşekkürler Sayın Usta. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 12'nci maddesinde yer alan “Kurulu
yürütür” ibaresinin “Kurulunca yürütülür” ibaresiyle değiştirilmesini arz ve
teklif ederiz.
Ertuğrul Kürkcü (İzmir) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerine söz isteyen İzmir Milletvekili Ertuğrul Kürkcü.
Buyurun
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu yılın son oturumu
birazdan kapanacak. Ben, doğrusu, zaten eleştirilerimizi birçok düzlemde ifade
ettiğimiz bu yasayla ilgili yeni bir şey söylemek istemiyorum ama yeni yıl
hakkında size bir şey söylemek isterim.
Sevgili
arkadaşlar, yarın bir yıl kapanıp yeni bir başka yıla Türkiye girerken
Türkiye'nin pek çok yerinde pek çok farklı duygu, düşünce, hâl, yaşantı yılı
kapatacak ve karşılayacak ama şu çok açıkça görülüyor ki Türkiye'nin doğusunda
ve güneydoğusunda şu an operasyonların sürdüğü il ve ilçelerde halklarımız yeni
yıla endişe, kaygı, umutsuzluk, şiddet ve korku içerisinde girecekler.
Geçtiğimiz yılı düşündüklerinde “Keşke böyle bir yılı yaşamasaydık.”
diyecekler, önlerindeki yıla baktıklarında gelenin gideni aratmasından endişe
edecekler. Nasıl etmesinler ki? Dünya kendi ekseni etrafında bir kere daha
döndü diye şimdi, kapılarının önüne dizilmiş olan tanklar, toplar, özel harekât
birlikleri, şiddet kapılarının önünden çekilecek mi? Besbelli çekilmeyecek
çünkü bugünkü gazetelerin haberlerinde gördüğümüz yeni şey bölgeyle ilgili
olarak SAS komandolarının şimdi Cizre ve diğer ilçelerin kapısını çalacağıydı.
Korkarım önümüzdeki yıl Hava Kuvvetleri de devreye girmez.
Sevgili
arkadaşlar, bunun nedeni, aslında, Türkiye Büyük Millet Meclisinin kendi işini
Türk Silahlı Kuvvetlerine ve güvenlik güçlerine terk etmiş olmasıdır. Hepimiz
-kendimizi de katarak söylüyorum- şimdi Türkiye’nin yönetiminin Meclisin
elinden çıkmış olmasından sorumluyuz. Şu kadar insanın hayatını kaybettiğini,
şu kadar daha fazlasının kaybedecek olduğunu bile bile bu meseleyi
tartışamıyoruz ama bunu tartışmaya bizden çok daha az yetkili olan hatta biz bu
yetkiyi vermesek tartışamayacak olan Kamu Güvenliği Müsteşarlığının teklifi
üzerine yapılmış olan bir çöktürme planı web sitesinden web sitesine, sosyal
medya hesabından sosyal medya hesabına dağılıyor ve şu korkunç hakikatle karşı
karşıyayız ki Türkiye Cumhuriyeti’ni yöneten güçler yurttaşlarının, 10-15
bininin hayatının son bulmasıyla sonuçlanacağını öngördükleri bir operasyonu
yürütmektedirler. Türkiye Büyük Millet Meclisi 2016’da bunun nasıl ve niçin
yapıldığını sorma gücünü kendinde bulacak mı? Hepimize bunu sormak istiyorum.
Yurttaşlarımıza devletimiz tarafından öldürülme hesapları yapılıyorsa eğer,
adil bir rejimden, adil bir yönetimden nasıl söz edebiliriz? O nedenle ben
hepinizi ve hepimizi…
ORHAN
DELİGÖZ (Erzurum) – Hangi devletin yurttaşı, onu nereden çıkarıyorsun? 
ERTUĞRUL
KÜRKCÜ (Devamla) – Bir dur be, bir dur Allah’ını seversen, okuman yazman yok
mu? 
Hepinizi
ve hepimizi 2016’da bu milletin kaderini bir kere daha eline alacak bir
Mecliste çalışmayı sağlayacak adımları atmaya davet ediyorum. 1920’de olduğu
gibi, 1990’ların sonunda, 2000’lerin başında olduğu gibi kendisine dayatılan
bürokratik ve militarist planları kabul etmek değil, onların yerine halkın
iradesini koyan, milletin geleceğine sahip çıkan, ortak geleceğimizi esirgeyen,
yurttaşlarımızın hayat ve esenliğini kendinden bile koruyan bir Meclis olarak
hareket etme yeteneğini umarım koruyabiliriz. Türkiye Büyük Millet Meclisi
hatırlamalıdır ki barış içerisinde yaşama hakkı Türkiye Cumhuriyeti
yurttaşlarının en temel hakkıdır. Barış içinde yaşama hakkını temin etmek bu
Meclisin görevidir. Umarım 2016’da bütün bu tartışmaları arkada bırakıp bu hak
üzerine hep birlikte mücadele etmeye başlarız. 
Hepinize
-eğer kutlayabilecekseniz- iyi yeni bir yıl diliyorum.
Hoşça
kalın. (HDP sıralarından alkışlar) 
BAŞKAN
– Teşekkürler Sayın Kürkcü.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
12’nci
maddeyi oylarınıza sunuyorum: Kabul edenler... Etmeyenler... Madde kabul
edilmiştir.
Böylece
ikinci bölümde yer alan maddelerin oylamaları tamamlanmıştır.
Şimdi,
teklifin tümünü oylamadan önce, İç Tüzük’ün 86’ncı maddesi gereğince, oyunun
rengini belli etmek üzere, lehte Erzincan Milletvekili Serkan Bayram, aleyhte
ise İstanbul Milletvekili Engin Altay söz istemişlerdir.
Şimdi,
lehte, Erzincan Milletvekili Sayın Serkan Bayram’a söz veriyorum.
Buyurun
Sayın Bayram, süreniz beş dakikadır. (AK PARTİ sıralarından alkışlar) 
SERKAN
BAYRAM (Erzincan) – Sayın Başkan, değerli milletvekilleri; görüşülmekte olan
kanun teklifi üzerine şahsım adına lehte söz almış bulunuyorum, Genel Kurulu
saygıyla selamlıyorum. 
Son
yıllarda anayasal, kanuni ve kurumsal düzeyde yapılan reformlarla ülkemizin
demokratik düzeyi ve refah seviyesi artmıştır. Temel hak ve hürriyetler alanını
genişleten, sosyal yapıyı, ekonomiyi güçlendiren, bürokrasiyi azaltan ve her
alanda insanların gündelik hayatını kolaylaştıran bu reformlardaki temel
hareket noktası daha adil, güçlü ve demokratik bir Türkiye ideali olmuştur.
Geçmişten kalan birçok kronik soruna neşter vurulmuş, hantal bir ekonomi ve
devlet yapısından, üretimi esas alan dinamik ve rekabetçi bir ekonomiyle daha
etkin ve hızlı bir kamu idaresine geçilmiştir. Böylece, uzun seneler
çözülemeyen birçok temel sorun AK PARTİ’miz sayesinde çözülmüştür. Birileri
konuşur, AK PARTİ yapar. (AK PARTİ sıralarından alkışlar) 
ÖZKAN
YALIM (Uşak) – Ya, bunu iyi ki öğrendiniz, bravo yani, vallahi bravo yani. 
ERTUĞRUL
KÜRKCÜ (İzmir) – Şu yaptıklarını bir hatırlasan. 
SERKAN
BAYRAM (Devamla) - Sizler seksen sene konuştunuz, yeter, biraz da müsaade edin
biz konuşalım. (AK PARTİ sıralarından alkışlar) 
Değerli
milletvekilleri, hiç kuşkusuz sosyal, ekonomik ve siyasi reformlar süreklilik
arz eden bir yönetimi gerektirir. 
Vatandaşlarımızın
refah ve huzurunu beklenti ve talepleri istikametinde daha da artırmak, bütün
vatandaşlarımızı memnun ve mutlu etmek, toplumsal adaletin sağlanmasını temin
etmek hiç kuşkusuz yeni düzenlemeler gerektirmektedir. 
Bu
tasarı, 64’üncü Hükümet Programı’mızda ve 2016 yılı Eylem Planı’nda yer verilen
hususların gerçekleştirilmesi öngörülen konuların hayata geçirilmesi için
gerekli düzenlemeleri ihtiva etmektedir. 
Bu
teklif kapsamında askerî öğrenciler ile er ve erbaşların harçlıklarının
yükseltilmesi, kamu görevlilerinin maaş hesaplamaları memur aylık katsayısı
esas alınarak yapılmaktadır. Oysaki, sözleşmeli erbaş ve erlerin maaş
hesaplamasında, 6191 sayılı Kanun’un 7’nci maddesinde (3)’üncü ve (5)’inci
fıkrasında 16 yaşından büyükler için belirlenen asgari ücret brüt tutarı esas
alınmaktadır. 
Yapılan
bu yeni düzenleme ile tüm kamu görevlilerinin mali haklarında yapılan artışlar
konusunda uygulama birliğinin sağlanması ve mali hakların kurum içi hiyerarşik
yapıya uyumunun muhafaza edilebilmesi bakımından söz konusu personelin mali
haklarında da memur aylık katsayısının esas alınmak suretiyle belirlenmesi amaçlanmaktadır.
Bu sayede er ve erbaşların harçlıklarının hesaplanmasında esas alınan ve hâlâ
uygulanan gösterge rakamlar yüzde 100 oranında artırılmaktadır. 
Ayrıca,
2547 sayılı Yükseköğretim Kanunu’nun 30’uncu maddesinde öğretim üyelerinin
çalışma yaş haddi 67 yaş olarak belirlenmiş ancak 2006, 2007, 2008 yıllarında
kurulan devlet üniversitelerinde görev alan öğretim üyeleri açısından emeklilik
yaş sınırının 31/12/2015 tarihine kadar 72 olarak uygulanmasına dair geçici bir
uygulamaya geçilmiştir. Tasarıyla bu sürenin, üniversiteler için getirilen
öğretim görevlilerinin yaş haddinin 72 olarak uygulanmasının 31 Aralık 2016
tarihine kadar uzatılması sağlanacaktır.
Öte
yandan, devletin hüküm ve tasarrufu altında bulunan deniz ve iç sularda ve bu
yerlerden su alınarak karada yapılacak su ürünleri üretim tesislerinde veya bu
alanları ıslah etmek suretiyle projeye dayalı olarak yapılacak su ürünleri
yetiştiriciliği yatırımlarında ihtiyaç duyulan su ve su alanları ile deniz ve
iç sulardaki su ürünleri istihsal hakkının kira teknik şartları, süreleri ve
yıllık bedelleri, üretim yerlerinin özellikleri dikkate alınarak Gıda, Tarım ve
Hayvancılık Bakanlığınca tespit edilir. Bu maddenin uygulanmasında ve
kiralamalara ilişkin usul ve esaslar, Gıda, Tarım ve Hayvancılık Bakanlığı
tarafından çıkarılacak yönetmelikle belirlenecektir. 
Değerli
milletvekillerimiz, Millî Eğitim Bakanlığının Teşkilat ve Görevleri Hakkında
Kanun Hükmünde Kararnameye ek olarak yapılacak öğretmen atamalarında
kullanılmak üzere 12.500 kadro ihdas edilmiştir. Birileri burada bugüne kadar
yapılan öğretmen atamalarını azımsayarak daha fazla atama yapılacağını
söylemektedir; biz biliyoruz ki, bugüne kadar hep muhalefet… Bekâra karı
boşamak kolaydır ama demin de söyledim “Sizler konuşur, AK PARTİ yapar.”
Bu
sebeple, bugünkü teklif üzerinde…
ÖZKAN
YALIM (Uşak) – AK PARTİ sadece bizim taahhüt ettiklerimizi kopyalayıp yapıyor.
SERKAN
BAYRAM (Devamla) – 2023 Türkiye'si için AK PARTİ’miz tarafından belirlenen
hedefler dâhilinde ülkemize, milletimize hayırlara vesile olmasını diler, yüce
heyetinizi selamlar, yeni yılın ülkemize, milletimize hayırlar getirmesini
dilerim. (AK PARTİ sıralarından alkışlar) 
BAŞKAN
– Teşekkürler Sayın Bayram.
Aleyhte
İstanbul Milletvekili Engin Altay.
Buyurun
Sayın Altay. (CHP sıralarından alkışlar) 
ENGİN
ALTAY (İstanbul) – Sayın Başkan, sayın milletvekilleri; 86’ncı maddede lehte
konuşmayı iktidar partisine mensup sayın milletvekili kapattığı için aleyhte
söz aldım. Kimi çekincelerle birlikte bu kanuna kabul oyu vereceğiz, önce onun
altını bir çizeyim.
Keşke
diyorum… Aslında Genel Kurul bir aydır çalışıyor. Belki bu bir deneme üretimi
oldu. Hani bir fabrika yaparsınız da bir deneme üretimi yaparsınız,
aksaklıkları görürsünüz, sonra gerçek üretime geçersiniz, seri üretime. Yeni
yılda yani yeni yılla birlikte, aralık ayında şu Parlamentoda yaşananları bir
yeniden değerlendirme, bir muhasebe ve muhakeme imkânı bulup bu Parlamentodan
daha seri, daha verimli, daha yararlı kanunların çıkma olanağını hep birlikte
yaratırız diye bir dilekle başlamak istiyorum.
Sayın
milletvekillerimizin bilgisi olmakla birlikte Meclisi izleyen vatandaşlarımız
bilsin diye bir iki konuyu belirtmemiz lazım. Bu kanunun 8 ve 9’uncu maddeleri
dışındaki hükümleri bizim karşı çıkacağımız noktada değil. 8’inci ve 9’uncu maddedeki
hükümleri doğru ve uygun bulmuyoruz ancak her zaman yaptığınız gibi 12 maddenin
10 tanesi temiz, 2 tane sakatı da içine katarak böyle bir paket hâlinde bunları
getirerek aklınız sıra uyanıklık mı deyim, beceri mi deyim bir şey
yapıyorsunuz, doğru yapmıyorsunuz.
OSMAN
AŞKIN BAK (Rize) – Beceri…
ENGİN
ALTAY (Devamla) – Bakın, bu kanun bu Parlamentodan altı saatte geçerdi,
geçebilir, bir mani hâl yok ama 8’inci maddede sözleşmeli er ve erbaşlara
yaptığınız çok adil olmayan, çok insaflı olmayan uygulama ve 9’uncu maddede
biraz önce arkadaşımızın belirttiği taşeron işçilik kullanımındaki cezai
hükümlerle ilgili uygulamanız nedeniyle… Bu kanunu siz bunun için de zaten
biraz temel kanun olarak getirdiniz. Keşke er ve erbaşlara artık çocuklara bile
bazı yerlerde verilmeyen paralar yerine bizim önerilerimizi dikkate alarak hiç
değilse bir 300 lira harçlık verebilseydi bu Meclis. Bu kadar lüksü olan bir
devletin askerine, çavuşuna, onbaşısına 300 lirayı çok görmesini yadırgıyorum
doğrusunu isterseniz. (CHP sıralarından alkışlar) Kıbrıs’ta görev yapanlara
aynı şekilde, askerî öğrencilerimize aynı şekilde; bunların harçlıklarını bir
parça arttırdık ama kesinlikle bence bunların biraz gururunu kırdık. Şimdi bir
askere, bir onbaşıya diyeceğiz ki: Sana 29 lira veriyorduk -çoğu bunların eline
de verilmez zaten, onu bilin- al şimdi 86 lira. Biraz utanacağız aslında, biraz
utanacağız. Vicdanlarımızla ben çok bağdaştıramıyorum. Yani benim vicdanımı çok
tatmin etmiyor, kamu vicdanını da tatmin etmiyor diye düşünüyorum. Keşke 350
bin atama bekleyen öğretmen varken 12 binle bunu sınırlandırmasaydık. 130 bin
ihtiyaç olduğu Milli Eğitim Bakanlığı raporlarıyla, iç denetim raporlarıyla
sabit. Ama hiç değilse bir 40-50 bin vererek, 2016’ya ülkeyi ve toplumu bir
parça daha umutla sokabilirdik. Bunu da yapmadınız. 
Yani,
güya kimi konularda birtakım “tedbirler” ve “iyileştirmeler” adı altında
topluma bunu pazarlıyorsunuz. Ama sizin bu paketiniz, bana sorarsanız, pansuman
bile değil. Bir yara olur, pansuman yapar, sararsınız. Siz bu yarayı musluğun
altında suya tutuyorsunuz. Kanama ya durur, ya durmaz. Bu kafayla da bu kanama
durmaz. Esasen, toplumdaki kanama durmaz. Türkiye’nin -biraz sonra yeni yıl
mesajımızı da söyleyeceğiz- çok acilen huzur ortamının tesisine ihtiyacı var.
Türkiye’de huzur ortamını tesis edecek olan organ Hükûmet değildir; Türkiye’de
huzur ortamını tesis edecek olan organ emniyet, asker değildir; bu ülkenin
huzur ortamını tesis edecek organ burasıdır. Böyle bir tarihsel sorumlulukla,
böyle bir misyonla karşı karşıyayız. Türkiye’nin bir bölgesinde, vicdanların
kabul etmeyeceği bir trajedi, bir dram yaşanıyor. Bu hiç kimsenin kabul
edebileceği bir şey olmamakla birlikte, Türkiye Büyük Millet Meclisinin, Orta
Doğu bölgesinde modernitenin sembolü, timsali gibi algılanan ülkemizi de Orta
Doğu bataklığının bir çamuru hâline dönüştürecek bu tabloya seyirci kalmasına
benim gönlüm ve vicdanım razı değil. Umarım ve dilerim ki 2016’da bütün bunlara
çözüm buluruz. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Altay. 
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. 
Bu
süre içinde sisteme giremeyen üyelerin teknik personelden yardım istemelerini,
bu yardıma rağmen de sisteme giremeyen üyelerin, oy pusulalarını, oylama için
öngörülen üç dakikalık süre içinde Başkanlığa ulaştırmalarını rica ediyorum.
Ayrıca vekâleten oy kullanacak sayın bakanlar var ise hangi bakana vekâleten oy
kullandığını, oyun rengini ve kendisinin ad ve soyadıyla imzasını da taşıyan oy
pusulasını yine oylama için öngörülen üç dakikalık süre içerisinde Başkanlığa
ulaştırmalarını rica ediyorum. 
Oylama
işlemini başlatıyorum. 
(Elektronik
cihazla oylama yapıldı)
BAŞKAN –
Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin açık oylama sonucu:




“Oy sayısı


:


269





Kabul


:


261





Ret


:


7





Çekimser


:


1(X)


















Kâtip Üye
Özcan Purçu
İzmir


Kâtip Üye
Ömer Serdar
Elâzığ”











Teklif kabul
edilmiş ve kanunlaşmıştır, hayırlı olsun diyoruz. (AK PARTİ sıralarından
alkışlar) 
Şimdi, 2’nci
sırada yer alan, Türkiye Cumhuriyeti Hükümeti ile Gabon Cumhuriyeti Hükümeti
Arasında Savunma Sanayi İşbirliği Anlaşmasının Onaylanmasının Uygun Bulunduğuna
Dair Kanun Tasarısı ile Millî Savunma Komisyonu ve Dışişleri Komisyonu
Raporlarının görüşmelerine başlayacağız.
2.- Türkiye Cumhuriyeti Hükümeti ile Gabon
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Millî Savunma
Komisyonu ve Dışişleri Komisyonu Raporları (1/304) (S. Sayısı: 3) (XX)
BAŞKAN
– Komisyon? Burada. 
Hükûmet?
Burada.
Komisyon
Raporu 3 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok. 
Soru-cevap…
Yok.
Tasarının
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE CUMHURİYETİ
HÜKÜMETİ İLE GABON CUMHURİYETİ HÜKÜMETİ ARASINDA SAVUNMA SANAYİ İŞBİRLİĞİ
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) 12 Mayıs 2015 tarihinde Ankara’da imzalanan
“Türkiye Cumhuriyeti Hükümeti ile Gabon Cumhuriyeti Hükümeti Arasında Savunma
Sanayi İşbirliği Anlaşması”nın onaylanması uygun bulunmuştur.

BAŞKAN
– Madde üzerinde söz isteyen? Yok.
1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz isteyen? Yok.
Oylarınıza
sunuyorum: Kabul edenler… Kabul etmeyenler… Madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Madde üzerinde söz isteyen? Yok.
Maddeyi
oylarınıza sunuyorum: Kabul edenler… Etmeyenler… Madde kabul edilmiştir.
Tasarının
tümü açık oylamaya tabidir. Açık oylamanın elektronik oylama cihazıyla
yapılmasını oylarınıza sunuyorum. Kabul edenler... Kabul etmeyenler... Kabul
edilmiştir.
Oylama
için iki dakika süre vereceğim. 
Bu
süre içinde sisteme giremeyen üyelerin teknik personelden yardım istemelerini,
bu yardıma rağmen sisteme giremeyen üyelerin, oy pusulalarını, oylama için
öngörülen iki dakikalık süre içinde Başkanlığa ulaştırmalarını rica ediyorum.
Ayrıca, vekâleten oy kullanacak sayın bakanlar var ise hangi bakana vekâleten
oy kullandığını, oyunun rengini ve kendisinin ad ve soyadıyla imzasını da
taşıyan oy pusulasını yine oylama için öngörülen iki dakikalık süre içerisinde
Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylamaya başlandı)
BAŞKAN
– Sayın milletvekillerimiz, birazdan gruplarımızın yeni yıl mesajıyla birlikte
inşallah hep birlikte huzur içerisinde ayrılacağız. Şöyle bir beş on dakikanızı
daha istirham ediyorum.
(Oylamaya
devam edildi)
BAŞKAN
– Türkiye Cumhuriyeti Hükümeti ile Gabon Cumhuriyeti Hükümeti Arasında Savunma
Sanayi İşbirliği Anlaşmasının Onaylanmasının Uygun Bulunduğuna Dair Kanun
Tasarısı açık oylama sonucu:

“Kullanılan oy sayısı : 250
Kabul : 245
Ret : 2
Çekimser : 2
Geçersiz : 1(x)




Kâtip Üye
Özcan Purçu
İzmir



Kâtip Üye
Ömer Serdar
Elâzığ”












Böylece
tasarı kanunlaşmıştır. Hayırlı olsun diyoruz. (AK PARTİ sıralarından alkışlar)
Evet,
gruplarımız adına ilk söz, Sayın Akçay.
Buyurun.

V.- AÇIKLAMALAR (Devam)
14.- Manisa Milletvekili Erkan Akçay’ın,
2016 yılının hayırlı ve barış dolu bir yıl olmasını dilediklerine ve
milletvekilleri ile vatandaşların yeni yılını kutladıklarına ilişkin açıklaması
ERKAN
AKÇAY (Manisa) – Teşekkür ederim.
Sayın
Başkan, değerli milletvekilleri; 2015 yılının son günlerindeyiz. Türk milleti
ve insanlık olarak zorluklar içerisinde geçen bir yılı geride bırakıyoruz.
Öncelikle,
gerçekçi olarak ifade etmek istersek, 2015 yılında ülkemizin âdeta cenaze
evine, taziye çadırına dönüştüğü bu terör saldırıları nedeniyle yüzlerce
evladımızı terör saldırılarında şehadet mertebesine uğurladık, yüzlerce
vatandaşımız ve masum insan terör saldırılarıyla hayatını kaybetti. Maalesef
huzurlu bir yıl geçirmedik. İçimizde dirlik düzenliğimiz, birlik beraberliğimiz
maalesef biraz zarar gördü. Sevginin, saygının artmadığı bir yıl geçirdik
maalesef. 
Bütün
bu olanlara rağmen ve her şeye rağmen 2016 yılının bütün vatandaşlarımıza,
bütün insanlığa hayırlar, esenlikler, barışlar getirmesini temenni ediyorum.
Dirlik düzenlik, birlik beraberlik diliyorum. Kimsenin burnunun kanamadığı,
terörün olmadığı nice mutlu yıllar diliyorum. Önümüzdeki yılda, yeni dönemde de
Türkiye Büyük Millet
Meclisi olarak hep birlikte ülkemizin bütün sorunlarını en iyi şekilde,
insanlarımızı huzurlu, refah içerisinde, mutlu edecek çalışmaları birlikte
yapma temennisiyle iyi yıllar, mutlu yıllar diliyorum. Hepinize sevgiler, saygılar
sunuyorum. 
Teşekkür ederim Sayın Başkan. 
BAŞKAN – Teşekkürler Sayın Akçay. 
Sayın Demirel…
15.- Diyarbakır Milletvekili Çağlar
Demirel’in, 2016 yılının hayırlı ve barış dolu bir yıl olmasını dilediklerine
ve milletvekilleri ile vatandaşların yeni yılını kutladıklarına ilişkin
açıklaması
ÇAĞLAR DEMİREL (Diyarbakır) – Sayın Başkan, değerli
milletvekili arkadaşlarımız; evet, 2015 yılını geride bırakıyoruz. Acıyla, göz
yaşıyla; ne yazık ki insanların yaşamını yitirdiği bir süreçte, ne yazık ki
Sur’da, Cizre’de, Silopi’de sokağa çıkma yasaklarının olduğu, elektriğin, suyun
olmadığı, yaşam hakkının ihlal edildiği bir dönemde yeni yıla giriliyor. Biz
bir bütün olarak, Meclis bütünlüğü içerisinde 2015 yılının bu son dönemlerinde
yaşanan durumdan hep birlikte çıkabilmek için, burada hepimizin elimizi
vicdanımıza koyarak, demokrasi, özgürlük, barışla 2016 yılını geçirmesini
temenni ediyorum. 
Şu anda hâlâ cenazelerin ortada olduğu, cenazelerini bile
defnedemeyen Cizre ve Şırnak’taki, Sur’daki vatandaşlarımızın ne yazık ki bu
durumunu 2015 yılında Türkiye’de hâlâ bu şekilde ifade ediyoruz. Bu bir acıydı,
acı yılıydı, öyle ifade etmek istiyorum. Bizler grup olarak, HDP Grubu olarak
yeni yılı Diyarbakır’da, Sur’da, Cizre’de, Silopi’de ve Şırnak’ta geçireceğiz. Halkın,
halkımızın acılar yaşadığı, halkımızın ne yazık ki sokağa çıkma yasaklarıyla
evinden bile dışarıya çıkamadığı bir yeni
yılı geçireceğiz. Bunun için biz halkımızla birlikte ayın 31’inde yani yarın
akşam itibarıyla yeni yıla ilişkin Cizre’de, Şırnak’ta ve Sur’da olacağız.
Buradan şu mesajı tüm Türkiye kamuoyuna iletelim: Hep birlikte buradan, Genel
Kuruldan 2016 yılının 2015’teki acıların son bulacağı, barışın, özgürlüğün,
kardeşliğin ve çözümün gerçekleştirileceği bir yıl olmasını temenni ediyorum ve
hepimizin bu sorumlulukla hareket edeceğimizi düşünerek bütün halkımızın ve
milletvekili arkadaşlarımızın yeni yılını kutluyor, bu sürecin barış ve
özgürlüklere vesile olmasını temenni ediyorum.
BAŞKAN
– Teşekkürler Sayın Demirel.
Sayın
Altay…
16.- İstanbul Milletvekili Engin Altay’ın,
2016 yılının hayırlı ve barış dolu bir yıl olmasını dilediklerine ve
milletvekilleri ile vatandaşların yeni yılını kutladıklarına ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Sayın
milletvekilleri, 2015 yılını maalesef acılarla, burukluklarla, anlamsız üst
üste yapılan seçimlerle geride bıraktık. 2015 yılında oluşan 26’ncı Dönem
Parlamentosu iki aylık bir çalışma dönemini de 2015 yılı için tamamlamış oldu. 
Biraz
önce söylediğim gibi, Türkiye Büyük Millet Meclisinin üstünde bir güç yoktur.
Dolayısıyla, Türkiye'de 780.500 kilometrekarelik coğrafyanın her metrekaresinde
vatandaşlarımızın dökülen kanının, akan gözyaşının bu Mecliste bir vicdani
sorumluluğu vardır. Bu bakımdan, siyasetin de sadece ve sadece milletin huzuru,
refahı ve mutluluğu için yapıldığı bir gerçek olduğuna göre, 2016 yılında
önümüzdeki hafta yeni bir yıl, yeni umutlarla, yeni iş birliktelikleri, yeni
anlayışlarla ve az önce söylediğim gibi, sadece ve sadece vatandaşlarımızın
huzuru, refahı ve mutluluğunu esas ve temel alan bir anlayışla Parlamentomuzun
çalışmasını arzu etmekteyiz. 
2016
yılının kardeş kavgasının nihayet bulduğu bir yıl olmasını temenni ediyorum.
Gene, 2016 yılının Türkiye ekonomisinin risksiz, yükselen, büyüyen bir hâl
aldığı yıl olmasını temenni ediyorum. Yine, 2016 yılının demokrasimizin,
özgürlüklerle taçlandığı bir yıl olmasını arzu ve temenni ediyoruz. 
Cumhuriyet Halk Partisi Türkiye Büyük Millet Meclisi
Grubu olarak sayın milletvekillerimizin ve tüm vatandaşlarımızın yeni yılını
içtenlikle tebrik ediyor, önce huzur, sonra da sağlık, mutluluk ve esenlikler
diliyoruz.
Saygılar sunarım. (CHP sıralarından alkışlar) 
BAŞKAN – Teşekkürler Sayın Altay.
Sayın Turan, buyurun.
17.- Çanakkale Milletvekili Bülent
Turan’ın, 2016 yılının hayırlı ve barış dolu bir yıl olmasını dilediklerine ve
milletvekilleri ile vatandaşların yeni yılını kutladıklarına ilişkin açıklaması
BÜLENT TURAN (Çanakkale) – Sayın Başkan, değerli
milletvekili arkadaşlarım; iki gündür çok yoğun bir mesai içerisinde özellikle
askerlerimizi, öğrencilerimizi, öğretmenlerimizi, öğretim görevlilerimizi,
üyelerimizi, işverenlerimizi yakından ilgilendiren bu teklifin yasalaşmasında
çok yoğun emek sarf etmenizden dolayı tebrik ediyorum zatıalinizi ve tüm
milletvekili arkadaşlarımı. 
2015’i geride bırakıyoruz. Son yasama faaliyeti için bir
aradayız. 2015 anlamlı iki tane ayrı seçimin yaşandığı, tüm milletin hepimize
ders verdiği çok farklı bir yıl oldu. 2016’nın bu derslerden sonuç çıkarıldığı,
milletin bize verdiği fotoğraftan herkesin üzerine düşenin alındığı, buna bağlı
olarak da çok daha başarılı bir yasama döneminin olduğu bir yıl olmasını ümit
ediyorum. Ülkemizde inşallah 2016 yılının kardeş kavgasının azaldığı, olmadığı,
terörün son bulduğu, huzurun, refahın, barışın zirve yaptığı bir yıl olmasını
ben de ümit ediyorum. Aynı zamanda bugün eğitim hayatımızı yakından
ilgilendiren, hatırası olan Tevfik İleri’nin, Seyyid Ahmet Arvasi’nin ve İhsan
Sabri Çağlayangil’in ölüm yıl dönümü, ben bu vesileyle kendilerini rahmetle
anıyorum.
Tekrar yeni yılı kutluyorum. (AK PARTİ sıralarından
alkışlar) 
BAŞKAN – Çok teşekkür ediyorum.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, herkese hayırlı ve mutlu seneler dilediğine ilişkin konuşması
BAŞKAN – Bütün iyi dileklere bizler de katılıyoruz. 2015
yılının son çalışma gününü hep birlikte geride bıraktık. Emeği geçen herkese
teşekkür ediyoruz. 
Yeni yılın ülkemize, milletimize ve tüm insanlığa hayırlar getirmesini temenni ediyoruz.
2016 yılının barış, huzur ve kardeşlik içerisinde ve Türkiye ortak paydasında
milletimizin beklentilerinin gerçekleşeceği, yeni Anayasa ve İç Tüzük başta
olmak üzere reformların yapılacağı bir yıl olmasını temenni ediyorum. 
Bütün
bu temennilerle, bu iyi niyetlerle birlikte Genel Kurulu ve tüm
vatandaşlarımızı saygıyla selamlıyoruz. Herkese hayırlı, mutlu seneler
diliyorum.
Böylece,
alınan karar gereğince sözlü soru önergelerini görüşmek için 5 Ocak 2016 Salı
günü saat 15.00’te toplanmak üzere birleşimi kapatıyorum.
Hayırlı
seneler diliyorum.
Kapanma Saati: 20.36




(x) Bu bölümde Hatip tarafından Türkçe
olmayan bir kelime ifade edildi.


(x) 12 S. Sayılı Basmayazı 29/12/2015
tarihli 21’inci Birleşim Tutanağı’na eklidir. 


(X) Açık oylama kesin sonuçlarını
gösteren tablo tutanağa eklidir.


(XX) 3 S. Sayılı Basmayazı tutanağa
eklidir.


(x) Açık oylama kesin sonuçlarını gösteren tablo tutanağa eklidir.





