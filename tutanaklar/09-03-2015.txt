



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 72’nci
Birleşim
 9
Mart 2015 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Cuma İçten’in, Türkiye
Büyük Millet Meclisinde başlatılan “Küfre ve Kötü Söze Hayır” adlı kampanyaya
ilişkin gündem dışı konuşması
2.- Eskişehir Milletvekili Ruhsar Demirel’in, 8 Mart
Dünya Kadınlar Günü’ne ilişkin gündem dışı konuşması
3.- Adana Milletvekili Ali Halaman’ın, Adana ilindeki
esnafın sorunlarına ilişkin gündem dışı konuşması

V.- AÇIKLAMALAR
1.- Isparta Milletvekili S. Nevzat Korkmaz’ın, 8 Mart
Dünya Kadınlar Günü’ne ilişkin açıklaması
2.- Gaziantep Milletvekili Ali Serindağ’ın,
Cumhurbaşkanı Recep Tayyip Erdoğan’ın, Gaziantep’teki bir mitingde kullandığı
ifadelerine ilişkin açıklaması
3.- Mersin Milletvekili Aytuğ Atıcı’nın, 8 Mart Dünya
Kadınlar Günü’ne ve Cumhuriyet Halk Partisinin Mersin’de yaptığı ön seçimde
estirdiği demokrasi rüzgârının tüm ülkeye hâkim olmasını dilediğine ilişkin
açıklaması
4.- Kütahya Milletvekili Alim Işık’ın, Türk lirası
üzerinden bir hac ücretinin belirlenmesi için Diyanet İşleri Başkanlığı ile
Hükûmeti göreve davet ettiğine ilişkin açıklaması
5.- Sivas Milletvekili Malik Ecder Özdemir’in, AKP’nin
bazı uygulamalarının hukuku ve demokrasiyi yok ettiğine ilişkin açıklaması
6.- Şırnak Milletvekili Hasip Kaplan’ın, iktidar ve ana
muhalefet partisinden, seçim barajı, parti kapatılması ve her seçim döneminde 3
bakanın değişmesi uygulamasını kaldırmak konusunda bir çalışmayı Meclise
getirmeyi düşünüp düşünmediklerini öğrenmek istediğine ve 8 Mart Dünya Kadınlar
Günü’ne ilişkin açıklaması
7.- İstanbul Milletvekili Mihrimah Belma Satır’ın, AK
PARTİ Grubu olarak, 8 Mart Dünya Kadınlar Günü’ne ve Türkiye Büyük Millet
Meclisinde grubu bulunan bütün partilerin milletvekillerini, özellikle kadın
milletvekillerini ezeli ve ebedi barışı tesis etmek üzere rol almaya davet
ettiğine ilişkin açıklaması
8.- Trabzon Milletvekili Mehmet Volkan Canalioğlu’nun,
bakanlık görevlerine atanan müsteşarları kutladığına ve hac ile umre
ziyaretlerinde lise mezunu olan imam hatiplerin de görevlendirilmesi
gerektiğine ilişkin açıklaması
9.- Ankara Milletvekili Levent Gök’ün, 8 Mart Dünya
Kadınlar Günü’ne ilişkin açıklaması
10.- Ankara Milletvekili Levent Gök’ün, AK PARTİ’den
milletvekili adaylığı için istifa eden MİT Müsteşarı Hakan Fidan’ın tekrar MİT
Müsteşarlığına atanmasının kabul edilebilir bir tutum olmadığına ilişkin
açıklaması
11.- Bingöl Milletvekili İdris Baluken’in, Halkların
Demokratik Partisi olarak, Kobani’de yaşamlarını yitiren Metin Altıntaş, Tahsin
Akti ile Mustafa Mıhyedin’in ailelerine başsağlığı dilediklerine ve IŞİD
vahşeti konusunda Hükûmetin duyarsızlığını kabul edilemez bulduklarına ilişkin
açıklaması
12.- Kahramanmaraş Milletvekili Mahir Ünal’ın, Ankara
Milletvekili Levent Gök’ün yaptığı açıklamasındaki bazı ifadelerine ilişkin
açıklaması
13.- Kayseri Milletvekili Yusuf Halaçoğlu’nun, AK
PARTİ’den milletvekili adaylığı için istifa eden MİT Müsteşarı Hakan Fidan’ın
tekrar MİT Müsteşarlığına atanmasının kabul edilebilir bir tutum olmadığına
ilişkin açıklaması
14.- Ankara Milletvekili Levent Gök’ün, Kahramanmaraş
Milletvekili Mahir Ünal’ın yaptığı açıklamasındaki bazı ifadelerine ilişkin
açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener’in,
8 Mart Dünya Kadınlar Günü’ne ilişkin konuşması 

VII.- BAŞKANLIĞIN GENEL KURULA SUNUŞLARI
A) Tezkereler
1.- Cumhurbaşkanlığının, 2839 sayılı Milletvekili
Seçimi Kanunu’nun 6’ncı maddesi uyarınca 25’inci Dönem Milletvekili Genel
Seçiminin 7 Haziran 2015 Pazar günü yapılacağı Yüksek Seçim Kurulunun 31/1/2015
tarihli ve 100 sayılı Kararı’yla seçimin başlangıç tarihinin 10 Mart 2015 Salı
günü olarak tespit edildiği, bu sebeple, Türkiye Cumhuriyeti Anayasası’nın
114’üncü maddesi uyarınca 7 Mart 2015 tarihinden geçerli olmak üzere
görevlerinden çekilen Bakanlardan; Adalet Bakanlığına Kenan İpek, İçişleri Bakanlığına
Sebahattin Öztürk, Ulaştırma, Denizcilik ve Haberleşme Bakanlığına Feridun
Bilgin’in, Türkiye Cumhuriyeti Anayasası’nın 114’üncü maddesi gereğince
Başbakan tarafından atanmış olduklarına ilişkin tezkeresi (3/1708)
2.- Türkiye Büyük Millet Meclisi Başkanlığının,
Sırbistan Ulusal Meclisi Kadın Parlamenter Ağı tarafından Avrupa Güvenlik ve İş
Birliği Teşkilatı Sırbistan Misyonu iş birliğiyle 2-3 Mart 2015 tarihlerinde
Sırbistan’ın başkenti Belgrad’da düzenlenen Güneydoğu Avrupa Kadın
Parlamenterler Konferansı’na katılması Genel Kurulun 24/2/2015 tarihli 63’üncü
Birleşiminde kabul edilen heyeti oluşturmak üzere siyasi parti gruplarının
bildirmiş olduğu isimlere ilişkin tezkeresi (3/1709)
3.- Türkiye Büyük Millet Meclisi Başkanlığının, Türkiye
Büyük Millet Meclisi Başkanlık Divanının 3/2/2015 tarihli ve 214535 sayılı
Kararı’yla, NATO Parlamenter Asamblesi Siyasi Komitesi üyelerinin ülkemizi
ziyaret etmesinin uygun bulunduğuna ilişkin tezkeresi (3/1710)
4.- Türkiye Büyük Millet Meclisi Başkanlığının,
Dışişleri Komisyonu üyelerinden oluşan bir heyetin Polonya Senatosu Dışişleri
Komisyonu Başkanının vaki davetine icabetle Romanya-Türkiye-Polonya
Parlamentoları Dışişleri Komisyonları Üçlü Toplantısına katılımı Genel Kurulun
10/2/2015 tarihli 53’üncü Birleşiminde kabul edilen heyeti oluşturmak üzere
siyasi parti gruplarının bildirmiş olduğu isimlere ilişkin tezkeresi (3/1711)
5.- Türkiye Büyük Millet Meclisi Başkanlığının, Avrupa
Parlamentosu (AP) Adalet ve İçişleri (LIBE) Komitesi tarafından 23-24 Şubat
2015 tarihlerinde Brüksel’de düzenlenen “Akıllı Sınırlar Paketi: Avrupa
Mücadelesi, Ulusal Tecrübeler, İzlenecek Yol” konulu toplantıya katılması Genel
Kurulun 17/2/2015 tarihli 56’ncı Birleşiminde kabul edilen heyeti oluşturmak
üzere siyasi parti gruplarının bildirmiş olduğu isimlere ilişkin tezkeresi
(3/1712)

B) Meclis Araştırması Önergeleri
1.- Şırnak Milletvekili Hasip Kaplan ve 21
milletvekilinin, devletin fiziksel, sosyal, ekonomik ve yasal tüm süreçleri
çocuğun esenliğini odağa alan bir perspektifle oluşturmak yükümlülüğünün
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1242)
2.- Mardin Milletvekili Erol Dora ve 21
milletvekilinin, Türkiye’de çocukların yaşadığı sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1243)
3.- BDP Grubu adına, Grup Başkan Vekili Iğdır
Milletvekili Pervin Buldan’ın, Türkiye’nin Patriot füzeleri gibi son teknolojiye
dayalı savunma sistemleri ve radar üssüne sahip olma arayışının arkasında yatan
nedenlerin, olası savaş ihtimalinin ve Türkiye dış politikasının çıkmazlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1244)

C) Gensoru Önergeleri
1.- HDP Grubu adına, Grup Başkan Vekili Bingöl
Milletvekili İdris Baluken’in, kalkınma plan ve stratejilerinin oluşturulması
sürecindeki görevini yerine getirmeyerek ve KOBİ’leri yeterince desteklemeyerek
çevresel, ekonomik ve sosyal problemlere zemin hazırladığı iddiasıyla Kalkınma
Bakanı Cevdet Yılmaz hakkında gensoru açılmasına ilişkin önergesi (11/46)
2.- HDP Grubu adına, Grup Başkan Vekili Bingöl
Milletvekili İdris Baluken’in, Türkiye’nin son dönemde ekonomik ve istihdama
yönelik göstergelerinin kötüye gittiği iddiasıyla Ekonomi Bakanı Nihat Zeybekci
hakkında gensoru açılmasına ilişkin önergesi (11/47)

VIII.- ANT İÇME
1.- Anayasa’nın 114’üncü maddesine göre atanmış
bulunan; Adalet Bakanı Kenan İpek, İçişleri Bakanı Sebahattin Öztürk ve
Ulaştırma, Haberleşme ve Denizcilik Bakanı Feridun Bilgin’in, ant içmesi

IX.- GEÇEN TUTANAK HAKKINDA KONUŞMALAR
1.- Şırnak Milletvekili Hasip Kaplan’ın, 4/3/2015
tarihli 69’uncu Birleşimdeki bazı ifadelerini düzelttiğine ilişkin konuşması
2.- Konya Milletvekili Faruk Bal’ın, 4/3/2015 tarihli
69’uncu Birleşimdeki bazı ifadelerini düzelttiğine ilişkin konuşması
3.- İstanbul Milletvekili Sedef Küçük’ün, 4/3/2015
tarihli 69’uncu Birleşimdeki bazı ifadelerini düzelttiğine ilişkin konuşması
4.- Bingöl Milletvekili İdris Baluken’in, 4/3/2015
tarihli 69’uncu Birleşimdeki bazı ifadelerini düzelttiğine ilişkin konuşması

X.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, tüketici hakları alanında yaşanan sorunların araştırılması
amacıyla Türkiye Büyük Millet Meclisi Başkanlığına verilmiş olan Meclis
araştırması önergesinin (10/77) ön görüşmelerinin Genel Kurulun 9 Mart 2015
Pazartesi günkü birleşiminde yapılmasına ilişkin önerisi 
2.- MHP Grubunun, Antalya Milletvekili Mehmet Günal ve
arkadaşları tarafından, Türkiye’de elektrik dağıtımının özelleştirilmesiyle
ortaya çıkan elektrik faturaları ile kayıp kaçak oranlarındaki artış ve
vatandaşın bu durumdaki mağduriyetiyle ilgili sorunların ve çözüm önerilerinin
tespiti amacıyla 4/3/2015 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 9 Mart 2015
Pazartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi
3.- CHP Grubunun, Kocaeli Milletvekili Mehmet Hilal
Kaplan ve 22 milletvekili tarafından, 1 Mayıs 2013 tarihinde Taksim Meydanında
yapılan kutlamalarda yaşanan sorunların araştırılması amacıyla 21/5/2013
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 9 Mart 2015 Pazartesi günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi 

XI.- USUL HAKKINDA GÖRÜŞMELER
1.- BDP Grubu adına verilmiş olan Meclis araştırması
önergesinin Genel Kurulda görüşülmesini talep eden HDP grup önerisinin
görüşülmesinin İç Tüzük hükümlerine uygun olup olmadığı hakkında
2.- Bu birleşimde İç Tüzük’ün 58’inci maddesine göre
söz alarak 69’uncu Birleşimdeki beyanların düzeltilmesinin İç Tüzük hükümlerine
uygun olup olmadığı hakkında

XII.- SATAŞMALARA İLİŞKİN KONUŞMALAR
1.- Hakkâri Milletvekili Adil Zozani’nin, Konya
Milletvekili Faruk Bal’ın usul görüşmesiyle ilgili yaptığı konuşması sırasında
HDP Grubuna sataşması nedeniyle konuşması
2.- Hakkâri Milletvekili Adil Zozani’nin, Isparta
Milletvekili Recep Özel’in MHP grup önerisi üzerinde yaptığı konuşması sırasında
Halkların Demokratik Partisine sataşması nedeniyle konuşması
3.- Antalya Milletvekili Mehmet Günal’ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
4.- Ankara Milletvekili Levent Gök’ün, Isparta
Milletvekili Recep Özel’in MHP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
5.- Bingöl Milletvekili İdris Baluken’in, Isparta
Milletvekili S. Nevzat Korkmaz’ın usul görüşmesiyle ilgili yapığı konuşması
sırasında HDP Grubuna sataşması nedeniyle konuşması
6.- Kayseri Milletvekili Yusuf Halaçoğlu’nun, Bingöl
Milletvekili İdris Baluken’in geçen tutanak hakkında ve sataşma nedeniyle
yaptığı konuşmaları sırasında Milliyetçi Hareket Partisine sataşması nedeniyle
konuşması
7.- Ankara Milletvekili Levent Gök’ün, İdris Baluken’in
sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
8.- Isparta Milletvekili S. Nevzat Korkmaz’ın, İdris
Baluken’in sataşma nedeniyle yaptığı konuşması sırasında şahsına ve Milliyetçi
Hareket Partisine sataşması nedeniyle konuşması
9.- Kayseri Milletvekili Yusuf Halaçoğlu’nun, Hakkâri
Milletvekili Adil Zozani’nin usul görüşmesiyle ilgili yaptığı konuşması
sırasında Milliyetçi Hareket Partisine sataşması nedeniyle konuşması
10.- Ankara Milletvekili Levent Gök’ün, Hakkâri
Milletvekili Adil Zozani’nin usul görüşmesiyle ilgili yaptığı konuşması sırasında
Cumhuriyet Halk Partisine sataşması nedeniyle konuşması
11.- Hakkâri Milletvekili Adil Zozani’nin, Ankara
Milletvekili Levent Gök’ün sataşma nedeniyle yaptığı konuşması sırasında
şahsına sataşması nedeniyle konuşması




XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) 
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)



XIV.- YAZILI SORULAR VE CEVAPLARI
1.- İzmir Milletvekili Rahmi Aşkın Türeli'nin,
2003-2013 yılları arasında ihracat ve ithalatın ne kadarının dahilde işleme rejimi
kapsamında yapıldığına ilişkin sorusu ve Ekonomi Bakanı Nihat Zeybekci’nin
cevabı (7/59647) 
2.- Ankara Milletvekili Özcan Yeniçeri'nin, 2005-2015
yılları arasında Bakanlık ile bağlı kurum ve kuruluşlar tarafından yurt
dışından satın alınan mal ve hizmetlere ilişkin sorusu ve Ekonomi Bakanı Nihat
Zeybekci’nin cevabı (7/59890)
3.- İzmir Milletvekili Rahmi Aşkın Türeli'nin, orta
vadeli program ve orta vadeli mali planlardaki gecikmelere ilişkin sorusu ve
Kalkınma Bakanı Cevdet Yılmaz’ın cevabı (7/59988)
4.- Kütahya Milletvekili Alim Işık'ın, Doğu Karadeniz
Projesi Bölge Kalkınma İdaresi Başkanlığının 2014 yılı bütçesinden yapılan
harcamalara,
Türkiye İstatistik Kurumunun 2014 yılı bütçesinden
yapılan harcamalara,
İlişkin soruları ve Kalkınma Bakanı Cevdet Yılmaz’ın
cevabı (7/59990), (7/59994)
5.- Kütahya Milletvekili Alim Işık'ın, Konya Ovası
Projesi Bölge Kalkınma İdaresi Başkanlığının 2014 yılı bütçesinden yapılan
harcamalara ilişkin sorusu ve Kalkınma Bakanı Cevdet Yılmaz’ın cevabı (7/59991)
6.- Kütahya Milletvekili Alim Işık'ın, Doğu Anadolu
Projesi Bölge Kalkınma İdaresi Başkanlığının 2014 yılı bütçesinden yapılan
harcamalara ilişkin sorusu ve Kalkınma Bakanı Cevdet Yılmaz’ın cevabı (7/59992)
7.- Kütahya Milletvekili Alim Işık'ın, GAP Bölge
Kalkınma İdaresi Başkanlığının 2014 yılı bütçesinden yapılan harcamalara
ilişkin sorusu ve Kalkınma Bakanı Cevdet Yılmaz’ın cevabı (7/59993) 
8.- İzmir Milletvekili Rahmi Aşkın Türeli'nin, imalat
sanayi ihracatında düşük teknolojili sektörlerin ağırlıkta olmasına ilişkin
sorusu ve Ekonomi Bakanı Nihat Zeybekci’nin cevabı (7/60156)
9.- İzmir Milletvekili Birgül Ayman Güler'in, TTIP
görüşmeleri ile ilgili çalışmalara ilişkin sorusu ve Ekonomi Bakanı Nihat
Zeybekci’nin cevabı (7/60157)
10.- Hatay Milletvekili Mevlüt Dudu'nun, Bakanlığın
merkez ve taşra teşkilatları ile bağlı kurum ve kuruluşlarındaki ulaşım
harcamalarına ilişkin sorusu ve Ekonomi Bakanı Nihat Zeybekci’nin cevabı
(7/60158)
11.- İzmir Milletvekili Alaattin Yüksel'in, 2010-2014
döneminde hizmet alımı yoluyla yapılan harcamalara ve yüklenici firmalarda
çalışan taşeron işçilere ilişkin sorusu ve Ekonomi Bakanı Nihat Zeybekci’nin
cevabı (7/60160)
12.- Hatay Milletvekili Mevlüt Dudu'nun, Bakanlığın
merkez ve taşra teşkilatları ile bağlı kurum ve kuruluşlarındaki ulaşım
harcamalarına ilişkin sorusu ve Kalkınma Bakanı Cevdet Yılmaz’ın cevabı
(7/60205)
13.- İzmir Milletvekili Alaattin Yüksel'in, 2010-2014
döneminde hizmet alımı yoluyla yapılan harcamalara ve yüklenici firmalarda çalışan
taşeron işçilere ilişkin sorusu ve Kalkınma Bakanı Cevdet Yılmaz’ın cevabı
(7/60206)
14.- İstanbul Milletvekili D. Ali Torlak'ın, 2014
yılında başlatılan kamu yatırımlarına ilişkin sorusu ve Ekonomi Bakanı Nihat
Zeybekci’nin cevabı (7/60443)
15.- İstanbul Milletvekili Atila Kaya'nın, Bakanlık ile
bağlı kurum ve kuruluşlar tarafından kiralanan hizmet binalarına ilişkin sorusu
ve Ekonomi Bakanı Nihat Zeybekci’nin cevabı (7/60448)
16.- İstanbul Milletvekili D. Ali Torlak'ın, 2014
yılında başlatılan kamu yatırımlarına ilişkin sorusu ve Gümrük ve Ticaret
Bakanı Nurettin Canikli’nin cevabı (7/60485)
17.- Van Milletvekili Nazmi Gür'ün, Suriye sınırında
yeni sınır kapıları açılmasına ilişkin sorusu ve Gümrük ve Ticaret Bakanı
Nurettin Canikli’nin cevabı (7/60489)
18.- Ankara Milletvekili Özcan Yeniçeri'nin, Ocak 2015
itibarıyla yabancı yat ve yatçılardan ülkemize girişlerinde alınan ücretlere
ilişkin sorusu ve Gümrük ve Ticaret Bakanı Nurettin Canikli’nin cevabı
(7/60490)
19.- Ankara Milletvekili Özcan Yeniçeri'nin, 28 Mayıs
2013 tarihinden itibaren Gezi Parkı eylemlerine katıldıkları gerekçesiyle
hakkında işlem yapılan personele ilişkin sorusu ve Gümrük ve Ticaret Bakanı
Nurettin Canikli’nin cevabı (7/60491)
20.- Ankara Milletvekili Özcan Yeniçeri'nin, 28 Mayıs
2013 tarihinden itibaren sosyal medya paylaşımları nedeniyle hakkında işlem
yapılan personele ilişkin sorusu ve Gümrük ve Ticaret Bakanı Nurettin
Canikli’nin cevabı (7/60492)
21.- Ankara Milletvekili Aylin Nazlıaka'nın, Bakanlık
ile bağlı kurum ve kuruluşlarda sosyal medya paylaşımları nedeniyle hakkında
işlem yapılan kamu personeline ilişkin sorusu ve Gümrük ve Ticaret Bakanı
Nurettin Canikli’nin cevabı (7/60843)
22.- İzmir Milletvekili Rahmi Aşkın Türeli'nin,
Türkiye'de gelir dağılımı ve yoksulluk oranlarına ilişkin sorusu ve Kalkınma
Bakanı Cevdet Yılmaz’ın cevabı (7/60852) 
23.- İstanbul Milletvekili Mustafa Sezgin
Tanrıkulu'nun, Bakanlığa bağlı kurum ve kuruluşların 2003-2015 yılları
arasındaki proje ve yatırımları ile ödenek kullanımına ilişkin sorusu ve
Ekonomi Bakanı Nihat Zeybekci’nin cevabı (7/61061)
24.- İstanbul Milletvekili Mustafa Sezgin
Tanrıkulu'nun, Bakanlığa bağlı kurum ve kuruluşların 2003-2015 yılları
arasındaki proje ve yatırımları ile ödenek kullanımına ilişkin sorusu ve Gümrük
ve Ticaret Bakanı Nurettin Canikli’nin cevabı (7/61107)
25.- İzmir Milletvekili Rahmi Aşkın Türeli'nin,
Ekonomik ve Sosyal Konseye ilişkin sorusu ve Kalkınma Bakanı Cevdet Yılmaz’ın
cevabı (7/61165)
26.- Ankara Milletvekili Özcan Yeniçeri'nin, 2002-2015
yılları arasında Bakanlık ile bağlı kurum ve kuruluşlarca satın alınan kurulum
ve montaj hizmetlerine ilişkin sorusu ve Kalkınma Bakanı Cevdet Yılmaz’ın
cevabı (7/61391)
9 Mart 2015
Pazartesi
BİRİNCİ OTURUM
Açılma Saati:
14.03
BAŞKAN: Başkan
Vekili Meral AKŞENER
KÂTİP ÜYELER: İsmail
KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Türkiye Büyük Millet
Meclisinin 72’nci Birleşimini açıyorum.

III.- YOKLAMA

BAŞKAN – Elektronik cihazla yoklama
yapacağız.
Yoklama için üç dakika süre vereceğim.
Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz.
Sayın milletvekilleri, Genel Kurulda
gerçekten büyük bir uğultu var. Değerli arkadaşlarım, rica edeyim, bu uğultuyu
hafifletelim.
Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, Türkiye Büyük
Millet Meclisinde başlatılan “Küfre ve Kötü Söze Hayır” adlı kampanya hakkında
söz isteyen Diyarbakır Milletvekili Sayın Cuma İçten’e aittir. 
Buyurunuz Sayın İçten. (AK PARTİ
sıralarından alkışlar)

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Cuma İçten’in, Türkiye
Büyük Millet Meclisinde başlatılan “Küfre ve Kötü Söze Hayır” adlı kampanyaya
ilişkin gündem dışı konuşması

CUMA İÇTEN (Diyarbakır) – Sayın Başkan,
değerli milletvekilleri; dün 8 Mart Dünya Kadınlar Günü’ydü. Bu anlamlı günü
bir kez daha kutluyor, kadınların varlıklarından kaynaklanan kutsiyetin tam
anlamıyla idrak edilmesine vesile olmasını temenni ediyorum.
Kadınların şiddet, hakaret ve kötü söze
muhatap olmaları artık kabul edilemez bir hâl almıştır. İnsanlık onurunu temsil
eden kadınlarımıza yönelik şiddet öncelikle insanın kendi onuruna ihanetidir.
Bu nedenle, kadına şiddete dur diyerek insanlık onuruna sahip çıkmalıyız. 
Değerli milletvekilleri, Başbakanımız
Sayın Ahmet Davutoğlu önceki hafta grup toplantısında 77 milyonun birbirini
kucaklaması ve selamlaması gerektiğini vurgulamış, bunun için de selamlaşma
kampanyasını başlatmıştır. Selamlaşmak inanç ve kültür değerlerimizde önemli
bir yer tutuyor. Güvenin işareti olan selamlaşmak birlik ve beraberliği beraberinde
getirir. Peygamber Efendimiz bir hadisinde “Amellerin en iyisi selamlaşmayı
yaymaktır.” diyor. Hayatın gayesi edinilmesi gereken bu şiar aynı zamanda bir
emirdir. İşte bu nedenle, Sayın Başbakanımızın başlattığı selamlaşma
kampanyasına destek olmak ve bu yönde kamuoyu oluşturmak adına Mecliste
selamlaşıyoruz, küfre ve kötü söze hayır diyoruz, bu anlamda kampanyayı
başlatıyoruz. Kısa sürede ulusal, yerel ve sosyal medyada geniş yer bulan
kampanyanın ilk saatlerinde “Küfre ve kötü söze hayır.” “hashtag”iyle yapılan
paylaşımlar gündemin üst sıralarında yer almıştır. 
Son günlerde kavga ve eylemler
nedeniyle istenmeyen görüntülere sahne olan Mecliste böyle bir kampanyaya
destek vermeniz vatandaşlarımız tarafından takdirle karşılanacaktır. Söylem ve
duruşuyla örnek olması gereken biz, milletin vekilleri ne yazık ki bize
yüklenen bu sorumluluğun gereğini yerine getiremediğimizi düşünüyorum. Öz
eleştiri anlamına da gelen bu tespit, son zamanlarda istenmeyen görüntülere
neden olan anlamsız eylem ve çıkışların neden olduğunu unutmamak gerekir.
Birbirimizden farklı düşünüyor ve inanıyor olabiliriz ancak bu farklılığımızın
bizleri kavga ve kötü söze yöneltmemesi gerekir. "Bin tane küfür etsen de
benden bir tane duymayacaksın.” diyen Hazreti Mevlâna ile "Bizim işimiz
sevda için… Gönüller yapmaya geldik." diyen Yunus Emre'nin mirasçıları
olan bizlere yakışmıyor.
Bütün milletvekillerimiz semadaki
yıldızlar misali kıymetlidir. Yüz binlerce insanımızın oyunu alarak vatanına,
milletine hizmet etmek için gecemizi gündüzümüze katıyoruz. Bizler 81 ilin
ruhunu yansıtıyoruz. Birbirimizle olan iletişimimizin içeriği toplumumuza da
yansıyor. Ancak, şunu görüyorum ki kampanyamıza katılan farklı siyasi
düşüncedeki vatandaşlarımızın aynı talepte hemfikir olması nasıl bir politika geliştirmemiz
konusunda bizlere yol gösteriyor. Onlar “Küfre ve kötü söze hayır.” diyor,
şiddetin her türlüsüne de karşı çıkıyor. 
Bu topraklar 100’e yakın medeniyete,
binlerce ırka, onlarca dine, yüzlerce dile ev sahipliği yapmış, farklı
kültürlerin on binlerce yıl yaşadığı bir coğrafya olmuştur. Halid Bin Velid'in
Diyarbekir’inden Fatih Sultan Mehmet'in ülkesinde farklılıklar zenginlikler
olarak birlikte yüzyıllarca yaşamıştır. Ne zaman birbirimizden tebessümü,
selamlaşmayı kestik o zaman gözyaşı ve kan akmaya başladı. Çözüm süreciyle
birlikte esen bahar havasına güzel söz ve selamlaşmamızla destek verelim.
Kardeşçe ve birlikte var olabildiğimizi lütfen bir daha gösterelim. 
Yakın bir zaman önce Sayın Oktay
Vural'ın eşini, Şırnak Milletvekili Şerafettin Elçi’yi, CHP İstanbul
Milletvekili Ferit Mevlüt Aslanoğlu'nu ve Sırrı Sakık'ın oğlunu kaybettik,
hepsine Allah’tan rahmet diliyorum. Bütün Meclis onların acısına ortak olduk,
onların akıttığı gözyaşları yüreğimize damladı. Onları Hakk’a uğurladığımızda,
farklı partilerde siyaset yapmamız birbirimize sarılmamıza engel olmadı.
Bizlerin bu birlikteliği ve kardeşçe tutumu sadece acı ve gözyaşının aktığı
zamanlar olmaması gerekir. Selamlaşma kampanyası ile “Küfre ve kötü söze
hayır.” çalışması hepimizin aidiyet sağlayacağı bir kampanyadır. Bu anlamda,
her iki kampanyaya da sahip çıkmanızı istirham ediyorum. Barışı, dostluğu ve
muhabbeti temsil eden kırmızı ve beyaz karanfilleri halkım adına takdim
ediyorum. 
Son olarak, milletin kürsüsünde bir kez
daha selamlaşıyoruz, “Küfre ve kötü söze hayır.” diyoruz. (AK PARTİ
sıralarından alkışlar) 
(Diyarbakır Milletvekili Cuma İçten’in
Başkanlık Divanına karanfil bırakması)
BAŞKAN – Çok teşekkür ederim, çok sağ
olasınız. Evet, bütün kadınlar adına aldım, çok teşekkür ederim, sağ olun.
Gündem dışı ikinci söz, 8 Mart Dünya
Kadınlar Günü münasebetiyle söz isteyen Eskişehir Milletvekili Sayın Ruhsar
Demirel’e aittir. 
Buyurunuz Sayın Demirel. (MHP
sıralarından alkışlar) 

2.- Eskişehir Milletvekili Ruhsar Demirel’in, 8 Mart
Dünya Kadınlar Günü’ne ilişkin gündem dışı konuşması

RUHSAR DEMİREL (Eskişehir) – Efendim,
ben bu beyaz karanfil için teşekkür ediyorum ama tabii, yalnızca sembolik
işlerle sınırlı kalmamasını arzu ediyorum. Bizler, hanımlar olarak 9 Mart günü
tıpkı kül kedisinin kabağa dönmesi gibi bir şeyi yaşıyoruz. 8 Mart günü herkes
bize çok hoş sözler söylüyor; “Çiçek gibisiniz, başımızın tacısınız, cennet
ayaklarınızın altında.” diye ama 9 mart günü itibarıyla, tıpkı saat on ikide
kabağa dönen kadınlar kül kedisi gibi oluyorlar ve tekrar şiddet, tekrar
hakaret, her şey var. 
Ben, sayın milletvekiline tekraren
karanfil için teşekkür ediyorum. Evet, kadınlar bir çiçek, kadınlar başınızın
tacı “Kadınların ayakları altında cennet var.” diyorsunuz ama biz ne taç olmak
istiyoruz ne çiçek, biz sizlerle beraber yoldaş olmak istiyoruz. Bu süslü
sözleri değil, gerçek hayatın içinde el birliğiyle, gönül gönüle doğru işleri
yapmak istiyoruz ama semboller üzerinden yapılan siyasette kadın konusu da
aynen böyle. 
Dün ve bugün çiçeklerimizi aldık ama
konu yine kapatılıyor. Oysa bundan çok kısa bir süre önce, 11 Şubat günü
katledilen ve 14 Şubat günü itibarıyla da birtakım toplumsal hassasiyetlerle,
ismini hepimizin öğrendiği Özgecan üzerinden kadına şiddet konusu çok gündeme
geldi ama maalesef seçilmiş günler gibi seçilmiş ölümlerimiz de oluyor. İşte bu
sebeple ben, Özgecan’dan sonra katledilmiş kadınların hangisini
hatırlıyorsunuz, merak ediyorum. Meryem Yılmaz’ı hatırlayanınız var mı? Ya
Kübra Kart? Kübra Hanım -Allah rahmet eylesin- eşi tarafından 52 parçaya
bölünerek katledildi, çöp torbalarıyla beraber sokaklarda bulundu. Hüsne
Aslan’ı hiç kimse hatırlamıyor; Nuriye Sacı’yı, Sabiha Teskiricioğlu’nu, Şule
Cımbılaz’ı, Türkan Alkaya’yı, Şemsiye Budak’ı ve daha nicelerini. Yalnızca seçilmiş
ölümler ve seçilmiş günler üzerinden siyaset yapmaktan vazgeçsek ve toplum,
vicdanıyla hesaplaşsa. Kişilere özel değil, yalnızca insanlık için harekete
geçsek. Mesela, geçtiğimiz günlerde Adana’da 8 kişinin bir genç kıza, liseli
bir genç kıza bir yıldır tacizde ve tecavüzde bulunduğunu hepimiz gazetelerden
öğrendik. Sonuç; bu 8 kişiyle ilgili yine gazete haberleri şöyle: “Güle güle
serbest kaldılar.” Makul şüphe vardı zaten, şüphe olmasına rağmen bir şey
yapılmadı; kesin kanıt da vardı, yine yapılmadı. Peki, bu liseli genç kızın
yerine herhangi bir seçilmiş, yüksek makamlarda oturan birinin kızıyla ilgili
en ufak bir söz söylenseydi reaksiyon ne olurdu, makul şüphe maddesi nasıl
işletilirdi? Bu sebeple söylüyorum, insanlık adına, fırsat eşitliği adına herkesin
vicdanını harekete geçirmesi gerek ve Türkiye’de şiddet konusunda, kadın-erkek
demeden insan olarak hepimiz toplumsal vicdanı harekete geçirmeliyiz ve bu
vicdan harekete geçtiğinde şiddetle ilgili reaksiyonlarımız sanıyorum daha
anlaşılır, daha rasyonel olacak. Mesela, az önce denildi ki: “Mecliste ağır
konuşmalar oluyor.” Evet, kültürümüzde küfürler de hep biz kadınlar üzerinden
gidiyor; kaba konuşmalar, küfürler, argolar hep hanımlar üzerinden yürüyor.
Buna da “dur” diyecek birisi lazım, tabiatıyla hukuk her şeye çözüm getirmiyor.
Burada çok fazla yasa çıkarıyoruz, her gün bir şeyler için el kaldırıyoruz ama
adalet tecelli etmiyor çünkü vicdandan arındırılmış bir hukukla mücadele etmeye
çalışıyor insanlarımız. Biz vicdanla giydirilmiş bir hukuk arzusundayız
kadınlar, erkekler ve bütün toplum olarak. 
Selamlaşma konusuysa tabiatıyla çok
güzel. Selamlaşma kampanyaları yapmak, konuya komşuya selam vermeyi arzu etmek,
bu konuda telkinler yapmak çok iyi ama Sayın Davutoğlu’na hatırlatır mısınız,
kendinden önceki Başbakan konu komşuyu ihbar etmeyi önermişti insanlara,
“Tencere, tava çalanlardan başlayarak her konuda komşunuzu ihbar edin.” demişti.
Acaba selamlaşma ile ihbar arasında nasıl bir korelasyon kurdu Sayın Davutoğlu?
Kuşkusuz ki bu konuda da verecek bir cevabı vardır. 
Ben bu vesileyle bütün insanlarımız
için şiddetsiz günler diliyorum. 
Çok teşekkürler ediyorum. (MHP
sıralarından alkışlar)
BAŞKAN – Teşekkür ederim Sayın Demirel.

Gündem dışı üçüncü söz, Adana ilindeki
esnafın sorunları hakkında söz isteyen Adana Milletvekili Sayın Ali Halaman’a
aittir. 
Buyurunuz Sayın Halaman. (MHP
sıralarından alkışlar)

3.- Adana Milletvekili Ali Halaman’ın, Adana ilindeki
esnafın sorunlarına ilişkin gündem dışı konuşması

ALİ HALAMAN (Adana) – Değerli Başkan,
değerli milletvekilleri; Milliyetçi Hareket Partisi ve şahsım adına söz aldım.
Hepinizi saygıyla sevgiyle selamlarım. Türk milletini selamlarım, Türk halkını
selamlarım. Dolayısıyla, gündem dışı söz veren Başkana teşekkür ediyorum. 
Bugün hafta başı. Siyasetçiler genelde
hafta sonları, işte, seçim bölgesine giderler veya memleketlerine giderler.
Memleketlerine gittiklerinde bir siyasi sorumluluk adına uğrayabildikleri… Yani
siyasi çalışmalarını esnaflar üzerinden yapma gayreti içinde olurlar, zaman
zaman kendi parti teşkilatlarına giderler dolayısıyla yoldan geçerken bazen çay
ocağına oturur, bazen bir alışveriş yaparken yorgancının yanına oturur, araba
almak isterse arabacının yanına oturur. Bundan dolayı da ben Adana’da sürekli olarak pazar dediğimiz
-özellikle Adana’da bitpazarı var, bitpazarı derler- yere de giderim. Burada
genelde “Türkiye’de uzun dönemdir mazot ithal, doğal gaz ithal” denilir ama
Türkiye'nin son on iki yıllık dönem içerisinde ev aletlerinden tutun, mutfakta
kullanılan araç gerece kadar, marketlerdeki birtakım gıda ürünlerine kadar,
tarımda kullanılan ilaca, gübresine kadar, sağlıkta kullanılan ilaç, tıbbi
aletlere kadar, binek arabasından traktörüne kadar, kamyonuna kadar genelde
yüzde 80’i ithal. Bu ithalden dolayı Türkiye'nin piyasası -özellikle Hükûmet,
işte “küreselleşiyoruz, küresel kavramlar” diyerek- ithalata teslim olan,
ihracatı olmayan, imalat sanayisi sektöründe düşüş hâlinde, üretim yok,
işsizlik çok. Her sokakta “Yok mu bana iş?” diyen insanları küme küme görme
imkânın var ama bunları yapan eden siyasi aktörler sanki Anafartalar’da
kendileri dükkân çalıştırıyor gibi, sanki İstanbul’un Çamlıca’sında borsa gibi,
sanki hisse senedi satan tüccar gibi dolar kuruyla, faiz oranlarıyla, doların
inişi çıkışıyla ilgili sürekli konuştukları için Türkiye’de önü alınmaz yani
“spekülatör” veya “spekülasyon” deniliyor buna… Bunu Hükûmet yani siyasi
aktörler ya en tepede bulunan insan ya da doların inişi çıkışı, faizin inişi
çıkışıyla sanki bir dükkâncı gibi bunlarla uğraşıp bu memlekette farklı farklı
grupların bir şeyler kazanmasına vesile olurken yüzde 80 esnafın dükkân
kapatmasına vesile oluyor. 
Dolayısıyla, ben kısaca şöyle
söyleyeceğim: Ya, siz Anafartalar’da dükkân mı çalıştırıyorsunuz kardeşim? Yani
dolar için mi yapıyorsunuz ya? Şimdi, Merkez Bankasına diyor ki: “İşini yap,
ben mi yapacağım?” Ya, Merkez Bankasının Başkanı iyi veya kötü yapar. Kafa mı
bırakıyorsunuz adamda ya? Adamı mankurtlaştırıyorsun konuşa, konuşa, konuşa.
Neyi düzeltecek bu adam? 
Dolayısıyla, bizim Pozantı var, yokuş
bir yer, giderken, arabanın arkasına yazmış: “Arabayı babam aldı, sağ olsun.
Ama bizim köyü dedikodu, laf, söz bitirdi.” diyor. Ya, bu memleketi yöneten
bakan, Başbakan, Cumhurbaşkanı, neyse, kim yönetiyorsa, ekonomiden sorumlu
Bakan, bu kadar çok konuşur mu ya? Ya, arkadaş, bir gün orada, bir gün burada.
Bu kadar konuşa, konuşa piyasada ekonomi mi kalır, alım gücü mü kalır, doların
fiyatını mı engelleyebilirsin, faizi mi durdurabilirsin ya? Tüccar mısın kardeş
sen ya? Bundan dolayı ben bunları söylemek için kürsüye gelmiş oldum. 
Hepinizi saygı, sevgiyle selamlarım.
(MHP sıralarından alkışlar) 
BAŞKAN – Teşekkür ederim. 
60’ıncı maddeye göre pek kısa söz
taleplerinden 10 arkadaşıma söz vereceğim. 
Buyurun Sayın Korkmaz. 

V.- AÇIKLAMALAR
1.- Isparta Milletvekili S. Nevzat Korkmaz’ın, 8 Mart
Dünya Kadınlar Günü’ne ilişkin açıklaması
S. NEVZAT KORKMAZ (Isparta) – Sayın
Başkan, başta şehit anaları olmak üzere annelerimizin, eşlerimizin,
evlatlarımızın, hülasa tüm kadınlarımızın geçmiş Kadınlar Günü’nü kutluyor,
hepsine ayrı ayrı saygı ve hürmetlerimi sunuyorum. 
Kadınlarımızın sorunları ortada. Bu
sorunlar o kadar birikmiş durumda ki çözüme kavuşturmak için değil bir gün, bir
hafta, aylarca çalışılsa yetmeyeceği kesin. Başta kadınlarımız olmak üzere
herkesin, kadınlarımızın toplumun eşit ve vazgeçilmez bireyleri olduğu
bilinciyle, onlar olmadan sosyokültürel kalkınma olmayacağı, sağlıklı ve
erdemli nesiller yetiştirilemeyeceği, çağdaş medeniyetin kurulamayacağı
gerçeğinden hareketle, kadınların sosyal statülerinin iyileştirilmesine,
geliştirilmesine katkı vermesi gerektiğini ifade ediyor, hepinize saygılarımı
sunuyorum. 
BAŞKAN – Sayın Serindağ… 

2.- Gaziantep Milletvekili Ali Serindağ’ın,
Cumhurbaşkanı Recep Tayyip Erdoğan’ın, Gaziantep’teki bir mitingde kullandığı
ifadelerine ilişkin açıklaması

ALİ SERİNDAĞ (Gaziantep) – Teşekkür
ederim Sayın Başkan. 
Sayın Başkan,
Cumhurbaşkanı Sayın Erdoğan cumartesi günü Gaziantep’te bir miting yapmış ve
AKP’ye 400 milletvekili istemiştir.
AHMET YENİ (Samsun) – 450 istemesi
lazım.
ALİ SERİNDAĞ (Gaziantep) - Anayasa’nın
uygulanmasını gözetmekle yükümlü olan Cumhurbaşkanı, tarafsızlık ve Anayasa’ya
sadakatten ayrılmayacağına dair yemin etmiştir ancak Sayın Cumhurbaşkanı, bunu
yerine getirmemekle Anayasa’yı tağyir, tebdil ve ilga suçunu işlemektedir. Bu
da Cumhurbaşkanının meşruiyetini tartışmalı bir hâle getirmiştir. 
Teşekkür ederim. Bunu kamuoyunun
bilgisine sunuyorum.
BAŞKAN – Sayın Atıcı…

3.- Mersin Milletvekili Aytuğ Atıcı’nın, 8 Mart Dünya
Kadınlar Günü’ne ve Cumhuriyet Halk Partisinin Mersin’de yaptığı ön seçimde
estirdiği demokrasi rüzgârının tüm ülkeye hâkim olmasını dilediğine ilişkin
açıklaması

AYTUĞ ATICI (Mersin) – Teşekkür ederim
Sayın Başkan.
Dünya Emekçi Kadınlar Günü’nü kutluyor,
başta cinsiyet olmak üzere her türlü ayrımcılığın son bulmasını diliyorum.
Değerli arkadaşlar, önceki gün
Mersin’de demokrasi rüzgârları esti. Cumhuriyet Halk Partililer güle oynaya
sandığa giderek 25’inci dönem milletvekili adaylarını belirlediler. Ben, eğilim
yoklamasına katılan bütün aday adaylarını ve sandığa giderek özgür iradeleriyle
oy kullanan üyelerimizi yürekten kutluyorum. Diğer illerimizde de ön seçime
girecek olan aday adaylarımıza başarılar diliyorum. Cumhuriyet Halk Partisinin
estirdiği bu demokrasi rüzgârının tüm ülkemize hâkim olmasını diliyorum.
Teşekkür ederim.
BAŞKAN – Hayırlı olsun.
Sayın Işık…

4.- Kütahya Milletvekili Alim Işık’ın, Türk lirası
üzerinden bir hac ücretinin belirlenmesi için Diyanet İşleri Başkanlığı ile
Hükûmeti göreve davet ettiğine ilişkin açıklaması

ALİM IŞIK (Kütahya) – Teşekkür ediyorum
Sayın Başkan.
İslamiyet’in beş şartından biri olan
hac ibadetini yerini getirmek için yıllarca emek harcayan ve dua ederek bu yıl
hacca gitme şansını yakalayan vatandaşlarımız ne yazık ki AKP zulmüne maruz
kalmışlardır. Son dönemde, daha önce 2.780 avro üzerinden belirlenen hac
ücretinin 3.600 dolara dönüştürülmesiyle kişi başına yaklaşık 1.500 TL
dolayında zarara uğrayan bu insanlarımızın inançları üzerinden ticaret yapan
Diyanet İşleri Başkanlığını ve Hükûmeti göreve davet ediyorum. Türk lirası
üzerinden bir hac ücretinin belirlenmesiyle bu insanlarımızın mağduriyetinin
giderilmesi konusunda kendilerini bir kez daha uyarıyorum. 
Size de teşekkür ediyorum.
BAŞKAN – Sayın Özdemir…

5.- Sivas Milletvekili Malik Ecder Özdemir’in, AKP’nin
bazı uygulamalarının hukuku ve demokrasiyi yok ettiğine ilişkin açıklaması

MALİK ECDER ÖZDEMİR (Sivas) -
Teşekkürler Sayın Başkan.
Sayın Başkanım, Anayasa’mız gereği
seçimlere giderken 3 bakanın istifa ettiğini biliyoruz; İçişleri, Adalet ve
Ulaştırma Bakanları. Şimdi, karşımızda duruyorlar, her bakanlığın müsteşarı
şimdi Bakan olarak atandılar. Bir tespit için söylüyorum -kendi şahıslarını
tenzih ediyorum ama- bu, gerçekten hukuku arkadan dolanmaktır. Oysa,
Anayasa’mız, seçimlere giderken bu 3 bakanlığın, tarafsız kişiler, tarafsız
bakanlıklar tarafından yönetilmesini emretmektedir. On iki yıldan bu tarafa,
Allah’a çok şükür, AKP ortada bir hukuk bırakmadığı için, sözde “tarafsız
bakanlık uygulaması” gibi yapılan bu uygulamayı doğru bulmadığımı ifade etmek
istiyorum. Hukuksuzluklar başını almış gidiyor. Cumhurbaşkanı “400 milletvekili
verin bu işi -başkanlık sistemini- güzellikle çözelim, aksi takdirde kötü
olacak.” diyerek âdeta şantaj yapıyor. Bu ortamda, bu alanda hukuku, demokrasiyi
aramak mümkün değil. 
Teşekkür ediyorum. 
AHMET YENİ (Samsun) – Az istedi az, 450
istemesi lazımdı.
BAŞKAN – Sayın Kaplan…

6.- Şırnak Milletvekili Hasip Kaplan’ın, iktidar ve ana
muhalefet partisinden, seçim barajı, parti kapatılması ve her seçim döneminde 3
bakanın değişmesi uygulamasını kaldırmak konusunda bir çalışmayı Meclise
getirmeyi düşünüp düşünmediklerini öğrenmek istediğine ve 8 Mart Dünya Kadınlar
Günü’ne ilişkin açıklaması

HASİP KAPLAN (Şırnak) – Teşekkür ederim
Sayın Başkan. 
9 Mart 2003; CHP ile AK PARTİ’nin
uzlaşarak geçici bir Anayasa maddesiyle, Sayın Cumhurbaşkanı Erdoğan’a seçim
yolu açtıkları gün ve 9 Mart 2003’te de Sayın Erdoğan Siirt Milletvekili olarak
seçildi. 
Şimdi soruyorum iktidar ve ana
muhalefete: Kenan Evren’in seçim barajını kaldırmada, partilerin kapanmasını
kaldırmada, yine her seçim dönemi 3 bakan değişiyor, gereksiz, bunların da
kaldırılması konusunda bir çalışmayı Meclise getirmeyi düşünüyor musunuz? Hemen
bir günde çıkaralım.
“Kadın, yaşam, özgürlük.” dedi
kadınların binlercesi “…”(x)
Dünya Emekçi Kadınlar Günü’nü tekrar Meclisten kutluyorum hepsinin. 
Şunu söylemek istiyoruz ki: Özgür kadın
bu Mecliste ne zaman yüzde 50’yi bulursa bu Meclis o zaman özgür olacak. 
Teşekkür ederim. 
BAŞKAN – Sayın Satır…

7.- İstanbul Milletvekili Mihrimah Belma Satır’ın, AK
PARTİ Grubu olarak, 8 Mart Dünya Kadınlar Günü’ne ve Türkiye Büyük Millet
Meclisinde grubu bulunan bütün partilerin milletvekillerini, özellikle kadın
milletvekillerini ezeli ve ebedi barışı tesis etmek üzere rol almaya davet
ettiğine ilişkin açıklaması

MİHRİMAH BELMA SATIR (İstanbul) –
Teşekkür ediyorum Sayın Başkan. 
Sayın Başkan, değerli milletvekilleri;
8 Mart 1857 tarihinde Amerika’nın New York kentinde 40 bin dokuma işçisinin
greviyle başlayan ve Birleşmiş Milletler tarafından her yıl 8 Martta “Dünya
Kadınlar Günü” olarak kutlanan bugün, Türkiye’de, 8 Mart 1921 tarihinde “Emekçi
Kadınlar Günü” olarak kutlanmaya başlanmıştır. 
Dün itibarıyla, biz, bu günü, Mardin’de
kutladık. Dünün önemli iki başlığı vardı. Birincisi kadına yönelik şiddet,
diğeri çözüm süreci. Sayın Cumhurbaşkanımızın ve Sayın Başbakanımızın
tabirleriyle “Kadına yönelik şiddet vicdansızlıktır, insafsızlıktır,
alçaklıktır.” Kadına ve çocuğa yönelik şiddet konusunda her türlü seferberliğe
devam etme kararımızı bir kez daha yeniledik.
İkinci husus çözüm süreci, kardeşlik ve
barış vurgusudur. Türkiye Büyük Millet Meclisinde grubu bulunan bütün
partilerin milletvekillerini, özellikle kadın milletvekillerini ezelî ve ebedî
barışı tesis etmek üzere rol almaya bir kez daha davet ediyorum. AK PARTİ Grup
Başkan Vekili olarak, biliyorum ki, her partinin kendi siyasi duruşu, siyasi
disiplini ve uygulamaları var. Ancak, bu konu partiler üstü bir konudur.
Çatışmadan, savaştan ve terörden en fazla kadınlarımız zarar görmektedir.
Başbakanımızın da vurguladığı gibi, kadınların sahip çıkmadığı hiçbir mesele
başarıya ulaşamaz. Çözüm süreci bütün milletin malıdır ama her şeyden önce biz
kadınların, annelerin ve kız kardeşlerimizin malıdır. 
Bu vesileyle kadınların her nasıl
olursa olsun şiddete maruz kalmadıkları, ekonomik, toplumsal ve siyasal alanda
etkinliklerini daha da artırdıkları, toplumda daha görünür ve güçlü oldukları
bir Türkiye dileğiyle, Adalet ve Kalkınma Partisi Grubu olarak, tüm
kadınlarımızın Dünya Kadınlar Günü’nü kutluyor, saygılar sunuyorum.
Teşekkür ederim. (AK PARTİ sıralarından
alkışlar)
BAŞKAN – Sayın Canalioğlu. 

8.- Trabzon Milletvekili Mehmet Volkan Canalioğlu’nun,
bakanlık görevlerine atanan müsteşarları kutladığına ve hac ile umre ziyaretlerinde
lise mezunu olan imam hatiplerin de görevlendirilmesi gerektiğine ilişkin
açıklaması

MEHMET VOLKAN CANALİOĞLU (Trabzon) –
Teşekkür ediyorum Sayın Başkan. 
Ben de öncelikle, bu süreçte yeni
atanan, bakanlık görevine atanan müsteşarlarımızı kutluyor, tebrik ediyorum.
Umuyor ve bekliyoruz ki süreci en güzel şekilde geçireceklerdir. 
Sayın Başkan, hac ve umre
ziyaretlerinde lise mezunu olan imam hatiplerin görevlendirilmediklerini ve
mülakata tabi tutulmadan üniversite mezunlarının gönderildiklerini ifade
etmektedirler. Ancak, bilindiği gibi, lise mezunu olan imam-hatipler de aynı
zamanda otuz kırk yıldır kendi köylerinde, kendi mahallelerinde insanları
eğitmektedirler ve onlara vaazlar vermektedirler. Ancak, bu seyahatlerde
kendilerine “Tecrübesi yok.” diye müdahale edilmekte ve gönderilmemektedir. Bu
durumun düzeltilmesini rica ediyorlar. 
Teşekkür ediyorum. 
BAŞKAN – Teşekkür ederim. 

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener’in,
8 Mart Dünya Kadınlar Günü’ne ilişkin konuşması 

BAŞKAN – Gündeme geçmeden evvel, ben de
8 Mart Dünya Emekçi Kadınlar Günü’yle ilgili birkaç kelime etmek istiyorum
kendi adıma ve Başkanlık Divanı adına. 
Şimdi, erkekler yıllardır bir şey
söyler: “Kadınlar analarımızdır, bacılarımızdır, eşlerimizdir, kız
kardeşlerimizdir, kızlarımızdır, başlarımızın tacıdır, cennet anaların ayağının
altındadır.” Elbette doğrudur, elhak doğru söylüyorlar, amenna ve saddakna ama
karşımda muhtarlar var, içinde çok az kadın, hatta göremiyorum, burada benzeri.
Dolayısıyla, bütün erkek arkadaşlarımıza şunu söylemek isterim: Kadınlar, evet,
bu dediklerinizin hepsini kabul etmekle birlikte artık dünyayı istiyorlar
muhteremler. Dolayısıyla…
MUSTAFA ÖZTÜRK (Bursa) - Sizin olsun.
BAŞKAN – Yok, “Sizin olsun.” değil,
vermiyorsunuz, verseniz... 
Dolayısıyla, dünyanın her alanında
olmak istiyorlar.
YILMAZ TUNÇ (Bartın) – En
yüksektesiniz. 
BAŞKAN – Karar mekanizmalarının içinde
yer almak istiyorlar. Sadece siyasetten bahsetmiyorum, sendikalarda olmak
istiyorlar, STK’larda olmak istiyorlar, müsteşarlıklarda olmak istiyorlar, özel
sektörde yönetici olarak yer almak istiyorlar. Ben bilgilerinize sunuyorum.
YILMAZ TUNÇ (Bartın) – Siz Meclis
Başkan Vekilisiniz kadın olarak. 
BAŞKAN – Niye siz bu kadar rahatsız
oldunuz Sayın Tunç? (Alkışlar)
Dolayısıyla ben sizlere, hiç ayırt
etmeden bilumum erkek arkadaşlarımıza sunuyorum. Birazcık yetki devrine,
sorumluluk devrine hazır olun, kızlar felaket geliyor, haberiniz olsun.
Saygılar sunuyorum. (Alkışlar)
Gündeme geçiyoruz…
LEVENT GÖK (Ankara) – Sayın Başkan, ben
de ancak yetiştim. Ben de kadınlarla ilgili…
BAŞKAN – Ben görmemiştim, buyurun. 

V.- AÇIKLAMALAR (Devam)
9.- Ankara Milletvekili Levent Gök’ün, 8 Mart Dünya
Kadınlar Günü’ne ilişkin açıklaması

LEVENT GÖK (Ankara) – Teşekkür ederim
Sayın Başkan.
Dün bütün Türkiye’de çeşitli
etkinliklerle kutladığımız 8 Mart Dünya Emekçi Kadınlar Günü’nde, bugün
Türkiye’mizdeki kadınlarımızın Atatürk’ümüzün istediği doğrultuda olmadığı
muhakkaktır. Türkiye’de kadına yönelik şiddetin giderek arttığı, kadın-erkek
eşitsizliğinin giderek sürdüğü bir ortamda Millet Meclisimizin de yapacağı pek
çok konu vardır. Bu konuda öncülük görevini üstlenecek olan Türkiye Büyük
Millet Meclisinin kadına yönelik şiddete karşı kadın-erkek eşitliğinin kadının
hayatın her alanında, sosyal, ekonomik, kültürel, her türlü yaşantıda daha
fazla, daha çok yer almasını sağlayıcı her türlü tedbiri alması ve bunun da
öncülüğünü bizzat yapması gerekir. 
Bu anlamda, özellikle, şiddetten dolayı
hayatını kaybetmiş tüm kadınlarımızı tekrar saygıyla anarken tüm dünyadaki
bütün kadınlarımızın bu bayramını ben de kutluyorum ve sizlere saygılar
sunuyorum.
Sağ olun. 
BAŞKAN – Çok
teşekkür ederim. 
Başkanlığın
Genel Kurula sunuşları vardır. 
Sayın
milletvekilleri, Adalet, İçişleri ve Ulaştırma, Denizcilik ve Haberleşme
bakanlıklarına yapılan atamalarla ilgili bir Cumhurbaşkanlığı tezkeresi vardır,
okutuyorum.

VII.- BAŞKANLIĞIN GENEL KURULA SUNUŞLARI
A) Tezkereler
1.- Cumhurbaşkanlığının, 2839 sayılı Milletvekili
Seçimi Kanunu’nun 6’ncı maddesi uyarınca 25’inci Dönem Milletvekili Genel
Seçiminin 7 Haziran 2015 Pazar günü yapılacağı Yüksek Seçim Kurulunun 31/1/2015
tarihli ve 100 sayılı Kararı’yla seçimin başlangıç tarihinin 10 Mart 2015 Salı
günü olarak tespit edildiği, bu sebeple, Türkiye Cumhuriyeti Anayasası’nın
114’üncü maddesi uyarınca 7 Mart 2015 tarihinden geçerli olmak üzere
görevlerinden çekilen Bakanlardan; Adalet Bakanlığına Kenan İpek, İçişleri Bakanlığına
Sebahattin Öztürk, Ulaştırma, Denizcilik ve Haberleşme Bakanlığına Feridun
Bilgin’in, Türkiye Cumhuriyeti Anayasası’nın 114’üncü maddesi gereğince
Başbakan tarafından atanmış olduklarına ilişkin tezkeresi (3/1708)
 6
Mart 2015
Türkiye Büyük Millet Meclisi Başkanlığına
2839 sayılı Milletvekili Seçimi
Kanununun 6 ncı maddesi uyarınca 25. Dönem Milletvekili Genel Seçiminin 7
Haziran 2015 Pazar günü yapılacağı, Yüksek Seçim Kurulunun 31/01/2015 tarihli
ve 100 sayılı kararı ile seçimin başlangıç tarihinin 10 Mart 2015 Salı günü
olarak tespit edildiği, bu sebeple, Türkiye Cumhuriyeti Anayasasının 114 üncü
maddesi uyarınca 7 Mart 2015 tarihinden geçerli olmak üzere görevlerinden
çekilen Bakanlardan;
Adalet Bakanlığına Kenan İpek, 
İçişleri Bakanlığına Sebahattin Öztürk,
Ulaştırma, Denizcilik ve Haberleşme
Bakanlığına Feridun Bilgin'in,
Türkiye Cumhuriyeti Anayasasının 114
üncü maddesi gereğince, Başbakan tarafından atanmış olduklarını bilgilerinize
sunarım.
 Recep
Tayyip Erdoğan
 
Cumhurbaşkanı
BAŞKAN – Bilgilerinize sunulmuştur. 
Sayın milletvekilleri, Anayasa’nın
114’üncü maddesine göre atanmış olan ve milletvekili olmayan bakanların
Anayasa’nın 112’nci maddesine göre ant içmesi gerekmektedir. 

VIII.- ANT İÇME
1.- Anayasa’nın 114’üncü maddesine göre atanmış
bulunan; Adalet Bakanı Kenan İpek, İçişleri Bakanı Sebahattin Öztürk ve
Ulaştırma, Haberleşme ve Denizcilik Bakanı Feridun Bilgin’in, ant içmesi

BAŞKAN - Şimdi, Adalet Bakanı Sayın
Kenan İpek’i ant içmek üzere kürsüye davet ediyorum.
Buyurunuz Sayın İpek. (AK PARTİ
sıralarından alkışlar)
(Adalet Bakanı Kenan İpek ant içti) (AK
PARTİ sıralarından alkışlar)
BAŞKAN –
Teşekkür ederim. Hayırlı uğurlu olsun.
Şimdi, İçişleri
Bakanı Sebahattin Öztürk’ü ant içmek üzere kürsüye davet ediyorum. 
Buyurunuz. (AK
PARTİ sıralarından alkışlar)
(İçişleri Bakanı
Sebahattin Öztürk ant içti) (AK PARTİ sıralarından alkışlar)
BAŞKAN – Hayırlı
olsun.
Şimdi,
Ulaştırma, Denizcilik ve Haberleşme Bakanı Sayın Feridun Bilgin’i ant içmek
üzere kürsüye davet ediyorum.
Buyurunuz. (AK
PARTİ sıralarından alkışlar)
(Ulaştırma,
Denizcilik ve Haberleşme Bakanı Feridun Bilgin ant içti) (AK PARTİ sıralarından
alkışlar)
BAŞKAN – Hayırlı olsun.
Türkiye Büyük Millet Meclisi
Başkanlığının dört tezkeresi vardır, ayrı ayrı okutup bilgilerinize sunacağım.

VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
2.- Türkiye Büyük Millet Meclisi Başkanlığının,
Sırbistan Ulusal Meclisi Kadın Parlamenter Ağı tarafından Avrupa Güvenlik ve İş
Birliği Teşkilatı Sırbistan Misyonu iş birliğiyle 2-3 Mart 2015 tarihlerinde
Sırbistan’ın başkenti Belgrad’da düzenlenen Güneydoğu Avrupa Kadın
Parlamenterler Konferansı’na katılması Genel Kurulun 24/2/2015 tarihli 63’üncü
Birleşiminde kabul edilen heyeti oluşturmak üzere siyasi parti gruplarının
bildirmiş olduğu isimlere ilişkin tezkeresi (3/1709)

04/03/2015
Türkiye Büyük
Millet Meclisi Genel Kuruluna
Sırbistan Ulusal Meclisi Kadın
Parlamenter Ağı tarafından Avrupa Güvenlik ve İş Birliği Teşkilatı Sırbistan
Misyonu iş birliği ile 2-3 Mart 2015 tarihlerinde Sırbistan'ın başkenti
Belgrad'da düzenlenen Güneydoğu Avrupa Kadın Parlamenterler Konferansı’na
Türkiye Büyük Millet Meclisinden bir heyetin katılması Genel Kurulun 24/02/2015
tarihli ve 63'üncü Birleşiminde kabul edilmiştir.
28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 2'nci maddesi uyarınca heyeti oluşturmak üzere siyasi parti
gruplarının bildirmiş olduğu isimler Genel Kurulun bilgilerine sunulur.
 Cemil
Çiçek
 Türkiye
Büyük Millet Meclisi
 Başkanı
Ad ve Soyad: Seçim
Çevresi
1) Hülya Güven (İzmir)

2) Mesude
Nursuna Memecan (Sivas) 


3.- Türkiye Büyük Millet Meclisi Başkanlığının, Türkiye
Büyük Millet Meclisi Başkanlık Divanının 3/2/2015 tarihli ve 214535 sayılı
Kararı’yla, NATO Parlamenter Asamblesi Siyasi Komitesi üyelerinin ülkemizi
ziyaret etmesinin uygun bulunduğuna ilişkin tezkeresi (3/1710)

 2/3/2015
Türkiye Büyük
Millet Meclisi Genel Kuruluna
Türkiye Büyük Millet Meclisi Başkanlık
Divanının 03/02/2015 tarihli ve 214535 sayılı Kararı’yla, NATO Parlamenter
Asamblesi Siyasi Komitesi üyelerinin ülkemizi ziyaret etmesi uygun bulunmuştur.
NATO Parlamenter Asamblesi Siyasi
Komitesi üyelerinin ziyareti, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 7'nci
maddesi gereğince Genel Kurulun bilgisine sunulur.
 Ayşe
Nur Bahçekapılı
 Türkiye
Büyük Millet Meclisi
 Başkanı
Vekili

4.- Türkiye Büyük Millet Meclisi Başkanlığının,
Dışişleri Komisyonu üyelerinden oluşan bir heyetin Polonya Senatosu Dışişleri
Komisyonu Başkanının vaki davetine icabetle Romanya-Türkiye-Polonya
Parlamentoları Dışişleri Komisyonları Üçlü Toplantısına katılımı Genel Kurulun
10/2/2015 tarihli 53’üncü Birleşiminde kabul edilen heyeti oluşturmak üzere
siyasi parti gruplarının bildirmiş olduğu isimlere ilişkin tezkeresi (3/1711)

03/03/2015
Türkiye Büyük
Millet Meclisi Genel Kuruluna
Dışişleri Komisyonu üyelerinden oluşan
bir heyetin Polonya Senatosu Dışişleri Komisyonu Başkanının vaki davetine
icabetle Romanya-Türkiye-Polonya Parlamentoları Dışişleri Komisyonları Üçlü
Toplantısı’na katılımı Genel Kurulun 10/02/2015 tarihli ve 53'üncü Birleşiminde
kabul edilmiştir.
28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 2'nci maddesi uyarınca, heyeti oluşturmak üzere siyasi parti
gruplarınca bildirilen isimler Genel Kurulun bilgilerine sunulur.
 Cemil
Çiçek
 Türkiye
Büyük Millet Meclisi
 Başkanı
Adı Soyadı: Seçim
Çevresi
1) Ahmet Berat
Çonkar (İstanbul) 
2) Ali Rıza
Alaboyun (Aksaray)
3) Ayşe Eser
Danışoğlu (İstanbul)
4) Sinan Oğan (Iğdır)

5.- Türkiye Büyük Millet Meclisi Başkanlığının, Avrupa
Parlamentosu (AP) Adalet ve İçişleri (LIBE) Komitesi tarafından 23-24 Şubat
2015 tarihlerinde Brüksel’de düzenlenen “Akıllı Sınırlar Paketi: Avrupa Mücadelesi,
Ulusal Tecrübeler, İzlenecek Yol” konulu toplantıya katılması Genel Kurulun
17/2/2015 tarihli 56’ncı Birleşiminde kabul edilen heyeti oluşturmak üzere
siyasi parti gruplarının bildirmiş olduğu isimlere ilişkin tezkeresi (3/1712)

04/03/2015
Türkiye Büyük
Millet Meclisi Genel Kuruluna
Avrupa
Parlamentosu (AP) Adalet ve İçişleri (LIBE) Komitesi tarafından 23-24 Şubat
2015 tarihlerinde Brüksel'de düzenlenen "Akıllı Sınırlar Paketi: Avrupa
Mücadelesi, Ulusal Tecrübeler, İzlenecek Yol" konulu toplantıya Türkiye
Büyük Millet Meclisinden bir heyetin katılması Genel Kurulun 17/02/2015 tarihli
ve 56'ncı Birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 2'nci maddesi uyarınca heyeti oluşturmak üzere
siyasi parti gruplarının bildirmiş olduğu isimler Genel Kurulun bilgilerine
sunulur.
 Cemil
Çiçek
 Türkiye
Büyük Millet Meclisi
 Başkanı
Ad ve Soyad: Seçim
Çevresi:
1) Celal Dinçer (İstanbul)
2) Abdurrahim
Akdağ (Mardin)
BAŞKAN –
Bilgilerinize sunulmuştur. 
Meclis
araştırması açılmasına ilişkin üç önerge vardır, ayrı ayrı okutuyorum:

B) Meclis Araştırması Önergeleri
1.- Şırnak Milletvekili Hasip Kaplan ve 21
milletvekilinin, devletin fiziksel, sosyal, ekonomik ve yasal tüm süreçleri
çocuğun esenliğini odağa alan bir perspektifle oluşturmak yükümlülüğünün
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1242)

Türkiye Büyük
Millet Meclisi Başkanlığına
Çocuğun sağlıklı gelişimi ve
korunmasıyla ilgili tüm süreçleri içinde barındıran yaşam hakkı, devletleri
ilgili tüm konularda önlem almakla ve bu noktada gerekli tüm süreçleri
gerçekleştirmek noktasında sorumlu kılar. Özellikle çocuğun aile yaşamında, toplumsal
yaşamda ve ilgili tüm süreçlerde güvenlik içerisinde, mutlu ve özgür bir yaşam
sürebilmesinin koşullarının oluşturulması, devletlerin sorumluluğu alanındadır.
Bu bağlamda devletin fiziksel, sosyal, ekonomik ve yasal tüm süreçleri çocuğun
esenliğini odağa alan bir perspektifle oluşturmakla yükümlü olduğu aşikârdır.
Bu konuda gerekli araştırmaların yapılması ve önlemlerin alınması için
Anayasa’nın 98'inci, İç Tüzük’ün 104 ve 105'inci maddeleri uyarınca Meclis
araştırması açılmasını arz ve teklif ederiz.
1) Hasip Kaplan (Şırnak)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) Hüsamettin Zenderlioğlu (Bitlis)
9) Emine Ayna (Diyarbakır)
10) Nursel Aydoğan (Diyarbakır)
11) Altan Tan (Diyarbakır)
12) Adil Zozani (Hakkâri)
13) Esat Canan (Hakkâri)
14) Sırrı Süreyya Önder (İstanbul)
15) Sebahat Tuncel (İstanbul)
16) Mülkiye Birtane (Kars)
17) Erol Dora (Mardin)
18) Ertuğrul Kürkcü (Mersin)
19) Demir Çelik (Muş)
20) İbrahim Binici (Şanlıurfa)
21) Nazmi Gür (Van)
22) Özdal Üçer (Van)
Gerekçe:
Devletin çatışmalı süreçlerde
çocukların korunmasına yönelik ek tedbirler ve koruma mekanizmaları oluşturması
gerektiği ve yaşanan toplumsal eylemlere yönelik geliştirilen güvenlik
tedbirlerinin çocuklar göz önünde bulundurularak çok hassas bir yaklaşıma
ihtiyaç duyduğu açıktır. Ancak, devletin ilgili kurumları belirtilen
hassasiyetler noktasında herhangi bir önlem almaktan çok, ilgili sözleşme
hükümlerini ihlal edecek yöntem ve yaklaşımlar sergilemektedirler. Çocuk
Hakları Sözleşmesi'nin Türkiye açısından 1995'te yürürlüğe girmesinden bu yana
on yedi yıl geçti. Fiili süreç neredeyse devletin sözleşmeden haberi yokmuş
gibi işlemekte olup, çocuklar büyük bir hayal kırıklığından öteye geçememiştir.
Türkiye'de çocukların yaşam hakları da dâhil olmak üzere sözleşmede güvence
altına alınan temel hakları ya bizzat devlet eliyle ya da gerekli önleyici
mekanizmaların kurulmaması nedeniyle ihlal edilmektedir. İntihar ve intihar
girişimleri incelendiğinde ürkütücü olan, 15 yaşına kadar olan çocukların
intihar oranlarındaki artıştır. 2000-2010 yılları arasında ölümle sonuçlanan öz
benliğe yönelmiş şiddet olaylarında toplam 869 çocuk hayatını kaybetmiştir.
Çocuk intiharları 2008'de 76, 2009'da 95 ve 2010 yılında ise 107'ye çıkmıştır.
Bu sayı 2000 yılında 57'dir ve on yılda neredeyse 2 kat artmıştır. Her bir
intihar olayına karşılık yaklaşık 10 intihar girişimi olayının vuku bulduğu
düşünülürse sorunun ne derece ciddi olduğu daha iyi anlaşılabilir. Aynı dönemde
15-19 yaş arasındaki intiharlara bakıldığında durum daha ciddi görünmektedir.
Bu yaş grubunda on bir yıllık süreçte toplam 8.223 kişi intihar etmiştir.
Yapılan araştırma sonuçları ve ilgili uzman yorumları da gösteriyor ki çocuk
intiharları gerekli tedbirler alınarak önlenebilecekken gün geçtikçe daha da
artış kaydetmektedir. Çocuk Hakları Sözleşmesi’nin ilgili maddelerine uygun
olarak özellikle eğitim, sosyal hizmet ve sağlık kurumlarında çocuğun yüksek
yararı ilkesi çerçevesinde zihniyet dönüşümleri sağlanmadıkça mevcut durum daha
da kötüleşecektir. Çocukların sağlıklı ve güvenli bir sosyal ortamda özgür bir
şekilde kendilerini ifade edebilecekleri ve potansiyellerini açığa
çıkarabilecekleri süreçlerin geliştirilmesinin Çocuk Hakları Sözleşmesi
kapsamında devletin ilgili kurumlarının sorumluluğunda olduğu açıktır. En fazla
görülen hak ihlalleri arasında toplumsal eylemler sırasında yaşanan ölüm ve
yaralanmalar, patlayıcı maddelerden kaynaklı yaşanan ölüm ve yaralanmalar başta
olmak üzere çocuğun korunması hakkı başlığı altındaki ihlaller en önemli
başlıklarıdır.
Bu bağlamda devletin fiziksel, sosyal,
ekonomik ve yasal tüm süreçleri çocuğun esenliğini odağa alan bir perspektifle
oluşturmakla yükümlü olduğu aşikârdır. Bu konuda gerekli araştırmaların
yapılması ve önlemlerin alınması için araştırma komisyonu kurulmasında yarar
bulunmaktadır.

2.- Mardin Milletvekili Erol Dora ve 21
milletvekilinin, Türkiye’de çocukların yaşadığı sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1243)

 Türkiye Büyük
Millet Meclisi Başkanlığına 
Türkiye'de yaşayan çocuklar siyasi,
toplumsal, hukuksal ve ekonomik alan içerisinde sistemin yol açtığı hak
ihlallerinin, yoksulluğun, yoksunluğun, ayrımcılığın, ırkçılığın ve benzeri
sorunların tüm sonuçlarının etkilerini gündelik hayatlarında yaşamak zorunda
kalmaktadırlar. Her fırsatta geleceğimiz olarak belirtilen fakat eksik ve
yanlış uygulamalar sonucu hak ihlallerine uğrayan çocukların sorunlarının
gündeme taşınması amacıyla Anayasa’nın 98'inci, İç Tüzük’ün 104 ve 105'inci
maddeleri gereğince Meclis araştırması açılması için gereğini arz ederiz.

1) Erol Dora  (Mardin)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak (Adana)
6) Halil Aksoy  (Ağrı)
7) Ayla Akat Ata (Batman)
8) Hasip Kaplan  (Şırnak)
9) Hüsamettin Zenderlioğlu  (Bitlis)
10) Emine Ayna  (Diyarbakır)
11) Nursel Aydoğan  (Diyarbakır)
12) Altan Tan  (Diyarbakır)
13) Adil Zozani  (Hakkâri)
14) Esat Canan  (Hakkâri)
15) Sırrı Süreyya Önder  (İstanbul)
16) Sebahat Tuncel  (İstanbul)
17) Mülkiye Birtane (Kars)
18) Ertuğrul Kürkcü  (Mersin)
19) Demir Çelik (Muş)
20) İbrahim Binici (Şanlıurfa)
21) Nazmi Gür (Van)
22) Özdal Üçer  (Van)
Gerekçe:
Türkiye, 14 Eylül 1990 yılında BM Genel
Kurulu tarafından imzaya açılan Çocuk Haklarına Dair Sözleşme'yi imzalamıştır.
Sözleşme yaşama, gelişme, korunma, katılım, sosyal ve kültürel hakları, ifade
ve örgütlenme özgürlüğü dâhil birçok temel haktan çocukların yararlanmasını
güvence altına almaktadır. İmzalanan bu sözleşme 1995 yılından itibaren
yürürlüğe girmesine rağmen, çocuklar hak ihlalleriyle karşı karşıya kalmış ve
devlet tarafından yürütülmeye çalışılan uygulamalar hayal kırıklığından öteye
geçememiştir.
Çocuk Hakları Sözleşmesi'nin 6’ncı
maddesi, her çocuğun temel yaşama hakkına sahip olduğunu, çocuğun hayatta
kalması ve gelişmesi için mümkün olan azami çabayı devletlerin göstermesi
gerektiğini belirtir. Türkiye'deyse sözleşmenin belirttiği, devletlerin
göstermesi beklenen azami çaba, daha çok, çocukların hak ihlallerine uğramasına
neden olmaktadır. İHD Çocuk Hakları Komisyonunun Haziran 2012'de yaptığı
açıklamada son yirmi dört yıl içinde en az 552 çocuğun devlet güçlerince
öldürüldüğü, ayrıca AK PARTİ'nin iktidara geldiği 2002'den bu yana öldürülen
çocuk sayısının ise 171 olduğu belirtilmiştir. Gündem Çocuk Derneği, Türkiye'de
Çocuğun Yaşam Hakkı 2011 Raporu'nda 2011 yılında devlet eliyle ve devlet önlem
almadığı için toplam 815 çocuğun yaşamını yitirdiğini belirtmiştir. Günümüzde
ise çocuk ölümleri devam etmekte, ölümlerine neden olanlara karşı başlatılan
yargı süreçleri adil bir şekilde sonlanamamaktadır. 2004 yılında 12 yaşında
terörist olduğu gerekçesiyle öldürülen Uğur Kaymaz, 2009 yılında koyun
otlatırken meydana gelen patlamada hayatını kaybeden Ceylan Önkol, 2011 yılında
Roboski köyünden kaçakçılık yapmak için giden fakat savaş uçakları tarafından
bombalanarak öldürülen 19 çocuğun davaları en çarpıcı örneklerdendir.
Türkiye'de çocukların uğradığı hak
ihlalleri yalnızca yaşam hakkı alanında da kalmamaktadır. Adalet Bakanlığının
verdiği rakamlara göre, Kasım 2012 tarihinde cezaevlerinde 1.943 tutuklu ve
hükümlü çocuk bulunmaktadır. Eğitim, sağlık ve gelişim haklarından yoksun
bırakılan bu çocuklar cezaevlerinde de hak ihlallerine maruz kalmaktadır. Şubat
2012'de ortaya çıkan Pozantı M Tipi Cezaevindeki tutuklu çocuklara yönelik
taciz ve tecavüz olayları cezaevlerinde yaşanan hak ihlallerini gözler önüne
sermiştir.
Çocuk işçi sayısına baktığımızda ise
yine oldukça sorunlu bir tablo ortaya çıkmaktadır. Türkiye'de TÜİK'in 2006
istatistiklerine göre 6-17 yaş grubunda bulunan 16 milyon 264 bin çocuktan
yüzde 5,9'u çalıştırılıyor. Günümüzde bu rakamlar gittikçe artmakta, ayrıca ev
içi çocuk emeği ve sanayide çalıştırılan çocuk sayısı da bu artışın içinde
yerini almaktadır. Dünya Çocuk Günü'nde açıklananlara göre, ülkemizde 42 bin
çocuğun sokakta yaşadığı ancak gayriresmî rakamlarla 200 bine yakın çocuğun
sokakta yaşamını sürdürmeye çalıştığı belirtilmektedir. Bu çocuklar sokakta
olmalarından dolayı hem eğitim, sağlık gibi haklarından yoksun kalmakta hem de
çocuk işçi olarak çalışmaya mecbur bırakılmaktadırlar.
Çocukların karşı karşıya kaldığı hak
ihlallerinin verilerine baktığımızda, devlet tarafından yürütülen uygulamaların
ne kadar eksik kaldığını görmekteyiz. Türkiye'de çocukların yaşadığı sorunların
araştırılması ve çocuklara karşı işlenen hak ihlallerinin sonlandırılması
amacıyla Meclis araştırması açılması için gereğini arz ederiz.

3.- BDP Grubu adına, Grup Başkan Vekili Iğdır
Milletvekili Pervin Buldan’ın, Türkiye’nin Patriot füzeleri gibi son
teknolojiye dayalı savunma sistemleri ve radar üssüne sahip olma arayışının
arkasında yatan nedenlerin, olası savaş ihtimalinin ve Türkiye dış
politikasının çıkmazlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1244)

Türkiye Büyük
Millet Meclisi Başkanlığına
Türkiye'nin Patriot füzeleri gibi son
teknolojiye dayalı savunma sistemleri ve radar üssüne sahip olma arayışının
arkasında yatan nedenlerin, olası savaş ihtimalinin ve Türkiye dış
politikasının çıkmazlarının tespiti ve çözüm yollarının bütün yönleriyle
araştırılması için Anayasa'nın 98’inci ve İç Tüzük’ün 104 ve 105’inci maddeleri
gereğince Meclis araştırması açılmasını saygılarımla arz ederim.
Pervin Buldan
Iğdır 
BDP Grup Başkan
Vekili 
Gerekçe:
Türkiye dış politikası Birinci Dünya
Savaşı sonrası "yurtta sulh, cihanda sulh" sloganıyla şekillenmiş, statükocu
bir politika izlemiştir. Son on yıla değin gelişen bu politika yerini
"komşularla sıfır sorun" yaklaşımına bırakmıştır. Bu süreç, İsrail’le
Davos’ta yaşanan kriz, Yunanistan'la izlenen tarihsel düşmanlık, Arap
Baharı’yla gerilmeye başlayan İran'la ilişkiler, Kürdistan Özerk Yönetimi’yle
yaşanan içsel gerginlik ve son olarak iki yıla yakındır Suriye'de Baas rejimi
ve Esad’la yaşanan kriz, komşularla sıfır sorun politikasının bittiğini
göstermiştir. Sonuç olarak 8 komşusu olan Türkiye'nin Azerbaycan dışındaki tüm
komşu ülkelerle ilişkileri kötüleşmiştir.
AK PARTİ son dönemde, Türkiye-AB
ilişkilerini tümüyle dondurmuş, Avrupa Birliği sürecini dış politika vizyonu ve
söyleminden silmiş ve yüzünü tümüyle Doğu'ya ve Batı dışı alana çevirmiştir.
 Türkiye, Suriye'de başlayan
çatışmalara, Başbakanın yaptığı açıklamalarla ilk planda insani düzlemde yani
"Başımızdaki insanlık dramına sessiz kalamayız." söylemiyle tepki
göstermek durumunda olunduğunu deklare etmesine rağmen, izlenen politikalar,
Başbakan Erdoğan'ın sözlerinde ifadesini bulduğu gibi "Suriye bizim için
bir dış mesele değil, iç meseledir."e dönüşmüştür.
Türkiye, başta Esat’a karşı destek
verdiği Özgür Suriye Ordusu'na, Temmuz ayında Suriye Kürtlerinin bazı
şehirlerde öz yönetim güçlerini oluşturması ile birlikte bu desteğini Kürtlerin
bölgedeki kazanımlarına karşı kullanmaya başlamıştır. Gelişen süreçte, ÖSO’dan
sonra umudunu bölgedeki çetelere bağlayan Türkiye, çetelerin Suriye Kürtlerine
yaptığı saldırılar sonrası onlarca Kürt'ün hayatını kaybetmesine neden
olmuştur.
Bu olaylar öncesinde bir Türk savaş
uçağının düşürülmesi, 2 pilotun hayatını kaybetmesi, ardından Akçakale'ye
atılan top mermilerinin 5 vatandaşımızın hayatını kaybetmesine neden olması,
Türkiye'ye göç eden rejim muhalifi göçmenler Suriye krizinin büyümesine ve
Türkiye'nin bir çıkmaza
sürüklenmesine yol açmıştır.
Tüm bu olaylar yaşanırken Malatya Kürecik'te radar savunma
sistemi kuruldu. Türkiye'nin başta karşı olduğu Patriot füzelerini NATO'dan
istediği açıklandı. Bu konuda ilk açıklamayı yapan Başbakan Erdoğan'ın ardından
Dışişleri Bakanı Ahmet Davutoğlu da Türkiye'nin NATO'dan talep ettiği
sistemlerin yalnızca savunma amaçlı olduğunu, ülkemize yönelik herhangi bir
füze tehdidi olmadıkça bu sistemin harekete geçmeyeceğini, yüzde 1, yüzde 5
bile ihtimal olsa, ülke güvenliği söz konusu olduğunda her türlü tedbiri almak
zorunda olduklarını, sınırlarımıza yönelik güvenlik riski ortadan kalktığında
Patriotlar geldiği gibi ülkelerine geri döneceğini açıkladı. Bu füzelerin
nereye yerleştirileceği konusunun tespiti için NATO tarafından görevlendirilen
40 kişilik heyetin önümüzdeki günlerde Türkiye’ye geleceği açıklandı.
Türkiye bu füzeleri almak için bu kadar emin ve istekliyken
İran Meclisi Milli Güvenlik ve Dış Politika Komisyonu Sözcüsü Hüseyin Nakavi
Hüseyni, Türkiye'nin NATO'dan istediği Patriot füzelerinin Türkiye'ye
yerleştirmesinin savaş ilanı anlamına geldiği ve bölgesel savaşa neden
olabileceğini söyledi.
Patriot füzeleri, konuşlandırıldıkları bölgedeki radarlar
sayesinde füze tehditlerini tespit ederek hedefine ulaşmadan onları havada imha
etmeye yarayan bir güvenlik kalkanı oluşturmaktadırlar. Amaçları korumak olan
bu savunma araçlarına Türkiye'nin neden ihtiyaç duyduğu, olası bir savaşın söz
konusu olup olmadığı, Türkiye'nin yeni savunma sistemleri ve radar üssüne sahip
olma arayışının arkasında yatan nedenlerin neler olduğu gibi soruların cevap
bulması amacıyla bu soruların tüm yönleriyle araştırılması, Türkiye dış
politikasındaki çıkmazın ve çözüm yollarının tespiti için bir Meclis araştırması
açılması gerekmektedir.
BAŞKAN – Bilgilerinize sunulmuştur.
Önergeler gündemdeki yerlerini alacak ve Meclis araştırması
açılıp açılmaması konusundaki görüşmeler, sırası geldiğinde yapılacaktır.
İki gensoru önergesi vardır. Önergeler bastırılıp sayın
üyelere dağıtılmıştır. 
Şimdi sırasıyla önergeleri okutuyorum:

C) Gensoru Önergeleri
1.- HDP Grubu adına, Grup Başkan Vekili Bingöl
Milletvekili İdris Baluken’in, kalkınma plan ve stratejilerinin oluşturulması
sürecindeki görevini yerine getirmeyerek ve KOBİ’leri yeterince desteklemeyerek
çevresel, ekonomik ve sosyal problemlere zemin hazırladığı iddiasıyla Kalkınma
Bakanı Cevdet Yılmaz hakkında gensoru açılmasına ilişkin önergesi (11/46)

Türkiye Büyük Millet Meclisi
Başkanlığına
Uygulanan kalkınma stratejilerinin yaratmış olduğu sorunlar,
doğa katliamı, bölgesel eşitsizlik ve KOBİ'lerin içine girdiği sorunlar
nedeniyle Kalkınma Bakanı Sayın Cevdet Yılmaz hakkında, Anayasa’nın 98'inci ve
99'uncu, TBMM İçtüzüğü'nün 106'ncı maddeleri uyarınca gensoru açılmasını arz
ederiz.
 İdris
Baluken 
 Bingöl

 HDP
Grup Başkanvekili
Gerekçe:
Türkiye'nin kalkınma hamleleri, tarih
boyunca "muasır medeniyet seviyesinin üzerine çıkma" çabası olarak
ifade edilmiş ve Türkiye halklarına bu şekilde sunulmuştur. Türkiye'de iktisadi
büyüme ve kalkınma kavramı pratikte toplumdaki sınıfsal eşitsizlikleri
açıklayamadığı gibi bu tür eşitsizlikleri gizlemek, perdelemek için
kullanılmaktadır. Nitekim son 10 yıldır 10 milyon aileyi yoksulluk
yardımlarıyla yaşamaya mahkûm eden büyüme ve kalkınma stratejisi dolar
milyarderi sayısını kırkın üzerine çıkarmıştır.
Mevcut kalkınma yaklaşımı doğal
kaynakları sömürmekte, doğayı tahrip etmektedir. 10'uncu kalkınma programında
da görüldüğü gibi, daha fazla ormanlık alan ve mera şirketlerin kullanımına
açılmış ve açılmaya devam edilmektedir. Türkiye'nin kalkınma perspektifinin
odağında doğal alanların sermayenin birikimine sokulması, HES, RES ve
GES'lerin, kaya gazı sondajlarının, nükleer santrallerin, termik-çimento-taş
ocağı-liman işletmeciliğinin, maden işletmeciliğinin, enerji nakil hatlarının,
vadiler arası dereleri taşıyacak su borularının, ormanların, meraların özel
şirketler tarafından kullanımının desteklenmesi vardır.
Kalkınma Bakanlığınca kalkınma planları
başta olmak üzere stratejik planlar, makro politikalar ve ilkeleri, hedef ve
gösterge niteliğindeki temel ekonomik büyüklükler belirlenmektedir. Bu program
hazırlanırken, halka, halkın yer aldığı çeşitli platformlara, halkın
temsilcileri olan çeşitli demokratik kitle örgütlerine ya da sivil toplum
kuruluşlarına danışılmamaktadır.
Bugüne kadar GAP için yapılan
harcamalar 32 milyar lirayı aşmış, master planının yüzde 80 nakdi gerçekleşmesi
tamamlanmıştır. Ancak fiziki gerçekleşmeye bakınca, enerjide yüzde 90 civarında
bir gerçekleşme sağlanmışken halkın sosyo ekonomik düzeyini doğrudan
etkileyecek sulama projelerinin ancak yüzde 17’lik bir bölümü gerçekleşmiştir.
Sayısı yaklaşık 3,4 milyon olan KOBİ'lerin
durumu bugün içler acısıdır. Ülke ekonomisinin bel kemiği olan KOBİ'lere
ilişkin proje ve destekler bugüne kadar sorunları çözememiş, daha da
derinleştirmiştir.
Ülkemizde KOBİ'lerin en çok
karşılaştığı sorunların başında, pazarlama, planlama ve finansman sorunları
gelmektedir. Bu sorunlarla karşılaşılmasında en önemli etkenin KOBİ'lerin bilimsel
olmayan çalışma yöntemleri ve eğitim eksikliğidir.
KOBİ'lerin sayısal üstünlüklere rağmen
oluşturdukları katma değerin düşük kaldığı açıktır, istihdamın yarıdan
fazlasını oluşturan KOBİ'lerin yarattıkları katma değer sadece yüzde 35'ler
düzeyinde kalmıştır. KOBİ'lerin oluşturdukları istihdama karşın yeterli katma
değer oluşturamamalarının temelinde, emek yoğun çalışmaları ve teknolojilerini
yenileyememeleri vardır.
Kaynak yetersizliği, küçük ölçekli
olmaları, kendi ihtiyaçlarını anlamakta yaşadıkları iç eksiklikler ve kötü
işleyen bir piyasa sebebiyle işletmelerin teknoloji ihtiyaçları otomatik olarak
bir talep doğurmamış, teknolojik gelişme için gerekli olabilecek destek
politikaları, yine kamusal finansman eksikliği sebebiyle yeterli olamamıştır.
Böylece, Türkiye'deki KOBİ'lerin teknolojik gelişimi oldukça yavaş kalmıştır.
KOSGEB desteklerinden KOBİ'lerin ancak
yüzde 0,7’si faydalanabilmiştir. KOSGEB performans göstergelerinde bile bu
rakamlar yüzde 10'un üzerinde beklenmektedir. Bu haliyle binde 7'i rakamı,
Türkiye KOBİ gelişimi için hiçbir şey ifade etmemektedir.
Giderek daha fazla sayıda KOBİ
teknolojik kapasiteleri arttırmak ve tesis ekipmanlarını modernize etmek istese
de gerekli finansman ve kredi elde edilmesinde yaşanan güçlüklerden dolayı
istediklerini gerçekleştirmeleri zor olacaktır. Şöyle ki: KOBİ’ler sanayi
kesiminde faaliyet gösteren işletmelerin yüzde 99,5'ine tekabül etmesine rağmen
banka kredilerinin ancak yüzde 5'inden az bir bölümü KOBİ'lere verilmektedir.
KOBİ’ler finansman yetersizlikleri
nedeniyle gelişmiş teknolojilere sahip olamamakta, eski teknoloji ile emek
yoğun çalışmak zorunda kalmaktadırlar. Bu da ürettikleri malın kalitesine
olumsuz yansımaktadır. Kalitesiz üretim KOBİ'lerin satış gücünü, dolayısıyla
büyük işletmelerle rekabet gücünü engellemektedir.
Bütün bu sorunların temel kaynağı
Kalkınma Bakanlığının geliştirmiş olduğu yanlış kalkınma stratejileri ve
yetersizlikleridir. Kalkınma Bakanı Sayın Cevdet Yılmaz bulunduğu konum
itibarıyla bütün bu sorunların esas muhatabı olup, ilgili görevi layıkıyla
yerine getirememektedir.

2.- HDP Grubu adına, Grup Başkan Vekili Bingöl
Milletvekili İdris Baluken’in, Türkiye’nin son dönemde ekonomik ve istihdama
yönelik göstergelerinin kötüye gittiği iddiasıyla Ekonomi Bakanı Nihat Zeybekci
hakkında gensoru açılmasına ilişkin önergesi (11/47)

Türkiye Büyük
Millet Meclisi Başkanlığına
Döviz kurlarındaki yükseliş, faiz
oranları üzerinden yürüyen tartışma, yüksek borçluluk düzeyi, dışa bağımlılık
gibi nedenlerden ötürü Türkiye ekonomisinin hızla içine girmekte olduğu kriz
nedeniyle Ekonomi Bakanı Sayın Nihat Zeybekci hakkında, Anayasa’nın 98'inci ve
99'uncu, TBMM İçtüzüğü'nün 106'ncı maddeleri uyarınca Gensoru açılmasını arz
ederiz.
 İdris
Baluken
 Bingöl
 HDP
Grup Başkan Vekili
Gerekçe:
AKP iktidarının ekonomi politikaları
nedeniyle ülke iktisadi bir darboğaza girmiştir. Darboğaz durumunun tehlike
sinyalleri vermesi, iktisadi göstergeler ve icracı makamlar arasındaki
tartışmalarda kendisini göstermekteyken, veriler olumsuz seyir aldıkça ve makamlar
arası tartışmalar harlandıkça iktisadi darboğaza daha fazla girilmektedir.
Küresel piyasa ve finans kapital
mantığı gereği iktisadi durum sadece ekonomik verilerden değil, birçok alanda
üretilen politikalardan etkilenmektedir. Şeffaflık, demokratiklik, hesap
verilebilirlik, hukukun ve adaletin tesisi, dış politika gibi alanlar iktisadi
alanla iç içe girmiş durumdadır. Kısa başlıklar halinde belirtirsek;
AKP iktidarının gittikçe
otoriterleşmesi ve şeffaflıktan uzak kalması ekonomik verileri olumsuz etkilemiştir.
Aynı şekilde, dış politikadaki doğru stratejiler de ekonomi ile yakın ilişki
içerisindedir. Sıfır politikadan, Osmanlı önderliği vizyonuna geçiş ve Ortadoğu
ile Arap dünyasındaki gelişmeleri okuyamamak ekonominin kötüleşmesine neden
olmuştur. Komşu ülkeler ve Arap dünyası ile ticari ilişkiler büyük oranda
erimiştir. Şubat ayında ihracat, geçen yılın aynı ayına göre yüzde 13 azalışla
10 milyar 495 milyon dolar olmuş, yılın ilk iki ayında toplam ihracat yüzde 6,7
gerileme ile 22 milyar 826 milyon dolar olarak gerçekleşmiştir. Demokratikleşme
ile ilgili kaygılar ve dış politikadaki başarısızlıklar sonucu ekonomide güven
ortamı sarsılmıştır. Bu yönüyle hiçbir yatırımcı üretime ve istihdama yönelik
yatırımlarını artıramaz hale gelmiştir.
Doların yükselişi karşısında çaresiz
kalan AKP iktisat politikaları, Cumhurbaşkanı Erdoğan nezdinde kendini kamufle
etmek için siyasi gerginliği arttırma yoluna başvurmuştur. Öyle ki,
Cumhurbaşkanı her konuşmalarında kurumsal özerklik hiçe sayılmakta, kendi
kabinesinde bulunan bakanlar bile üstü örtük bir şekilde vatan haini ilan
edilebilmektedir. Dolayısıyla dolar daha fazla yükselmiş ve rekor kırarak 2,57
seviyesine yükselmiştir. Bu kapsamda Merkez Bankası 40 milyon dolar döviz
ihalesi yapmak isterken, bu meblağı 60 milyon dolara çıkarmasına rağmen dolar
yükselişini sürdürmüştür. Böylece dolar kurundaki her 11 kuruşluk artışın reel
sektöre ve Türkiye'ye 20 milyar TL'ye yakın ek fatura çıkarmıştır. Öyle bir
durum söz konusudur ki ekonomi politikalarından sorumlu bakanlardan biri olan
Kalkınma Bakam Cevdet Yılmaz bu çaresizliği şöyle ifade etmektedir: "Böyle
bir ortamda makroekonomik temeller itibarıyla kurdaki artışı doğrusu tam
açıklamak mümkün değil."
Enflasyon artışı da ekonominin büyük
bir olumsuzluk içerisinde olduğunu kanıtlamaktadır. 2015 yılı Şubat ayında bir
önceki aya göre yüzde 0,71, bir önceki yılın Aralık ayına göre yüzde 1,82, bir
önceki yılın aynı ayına göre yüzde 7,55 ve on iki aylık ortalamalara göre yüzde
8,77 artış gerçekleşmiştir. Enflasyonun yüzde 8,77 olduğu bu ortamda 2015
yılına 2,3 ve 3 artı 3 zam sonucu zararla başlayan emekliler başta olmak üzere
memurlar ve özel sektör çalışanları daha fazla zarar görmektedir.
2003 yılında hane halkı kullanılabilir
100 liralık gelirinin 3 lirasını borçluydu, bugün 55 lirasını borçlu
durumdadır. Vatandaş bankalardan kredi kullanmış, borcu çok yükselmiştir.
Ayrıca bu dönemde borçlanarak tüketim yapan hane halkının geliri reel olarak
hiç artmamıştır. 2003 yılında özel sektörün borcu 49 milyar dolardı, 2014
sonunda 278 milyar dolara yükseldi. Tüketici kredilerinin millî gelire oranı
2003'te yüzde 1'di 2013'te yüzde 16'ya yükseldi. 2006 yılı sonunda 29 milyar
dolar olan döviz açık pozisyonu 2014 yılı sonunda 180 milyar dolara ulaştı.
Özel sektör, aldığı dış kredileri geçen
yıla göre yüzde 35,44 azaltmıştır. Buna karşın Türkiye vatandaşlarının,
yurtdışında yaptıkları doğrudan yatırım miktarı, geçen yıl yüzde 89 artarak
6,66 milyar dolara çıkmıştır. Nitekim, yabancı yatırımlar Türkiye'de
gayrimenkul almaya yöneliktir. İstihdam ve üretim esaslı yabancı yatırım
gittikçe azalmaktadır.
Ekonomik verilerin toplumsal etkilenme
adına en önemli göstergelerinden biri istihdam ve işsizlik meselesidir. AKP
iktidarının on iki yıllık işsizlik ortalaması yüzde 10,8 olmuş, son açıklanan
Kasım 2014 verilerine göre işsizlik yüzde 10,7 olarak gerçekleşmiştir. Tam on
iki yıldır işsizlik düşmemiş, ancak AKP iktidarının maskesi düşmüştür. 2001
yılında yüzde 6,6 olan işsizlik, son verilere göre, 2015'te 10,7'ye çıkmış,
yani katlanmıştır.
Tüm bu AKP iktisadi tablosunun
toplumsal tahribatı ise büyük düzeydedir. Gezi direnişinin toplumsal tabanı
olan ve dünyadaki “işgal et” eylemlerine kitlesel benzerliği olan okumuş
işsizler sorunu ortaya çıkmıştır. Bu işsizler beşeri yatırımlarını
gerçekleştirmelerine rağmen karşılığını alamamakta ve sonuç olarak isyan
derecesine yükselmektedir. Her 5 evlilikten biri boşanmayla sonuçlanmakta ve bu
boşanma durumunun ana gerekçesinin ekonomik olduğu belirtilmektedir. 2008
yılında Türkiye'de antidepresan ilaç kullanımı 17 milyon kutu, bugün 37 milyon
kutudur. 30 milyona yakın insanımız yoksulluk sınırının altında yaşamaktadır.
Sonuç olarak ise bu vahim tablonun göstergelerini arttırmak mümkündür.
BAŞKAN – Bilgilerinize sunulmuştur.
Gensoruların gündeme alınıp
alınmayacağı hususundaki görüşmenin gününü de kapsayan Danışma Kurulu önerisi
daha sonra onayınıza sunulacaktır.
58’inci maddeye göre bir düzeltme
talebi vardır.
Şırnak Milletvekili Sayın Hasip Kaplan,
buyurunuz.

IX.- GEÇEN TUTANAK HAKKINDA KONUŞMALAR
1.- Şırnak Milletvekili Hasip Kaplan’ın, 4/3/2015
tarihli 69’uncu Birleşimdeki bazı ifadelerini düzelttiğine ilişkin konuşması

HASİP KAPLAN (Şırnak) – Sayın Başkan,
bir önceki, 69’uncu oturum olsa gerek -tutanakları getirttim- orada darbeleri
konuşurken olağanüstü mahkemelerle ilgili bir tartışma vardı. İstiklal
mahkemeleri, sıkıyönetim askerî mahkemeleri, devlet güvenlik mahkemeleri, özel
yetkili mahkemeler… Ve o arada, karşılıklı konuşma esnasında şöyle bir söz sarf
ediyorum: “60 ihtilali darbe değil mi, 72 darbe değil mi, 82 darbe değil mi?”
Karşı taraftan sataşma var, tekrar cevap veriyorum: “Çikolata mı, şeker mi
onlar.”(x) Öyle deyince bu kavram anlaşılamıyor,
“Darbeler çikolata mı, şeker mi onlar?” olarak düzeltilmesini talep ediyorum. 
Bir de aynı oturum içinde Avam
Kamarasını örnek vermiştim, seçimle ilgili bir tartışma vardı. Oy sayımı nasıl
olur? İç Tüzük 139’da “Eğer tartışma varsa olumlu oylar, olumsuz oylar ayrılır
ve öyle sayılır.” diye yazıyor. Orada, Avam Kamarasında oylar sayılırken
yanlışlık olmasın diye ayrı kapılardan çıkarlar, turnikeden geçerler ve onların
bir tabiri de var: “Koyun gibi sayılırlar.”(x) kavramı. Bu “koyun
gibi” kavramı bizim Meclise denk düşmemiş, onun çıkarılmasında yarar görüyorum.
Teşekkür ederim.
BAŞKAN – Teşekkür ederim Sayın Kaplan.
Gene 58’inci maddeye göre bir düzeltme
talebi var.
Konya Milletvekili Sayın Faruk Bal,
buyurunuz.

2.- Konya Milletvekili Faruk Bal’ın, 4/3/2015 tarihli
69’uncu Birleşimdeki bazı ifadelerini düzelttiğine ilişkin konuşması (x)

FARUK BAL (Konya) – Teşekkür ederim
Sayın Başkan.
Ben de son oturumda yaptığım bir
konuşmada, saygıyla andığımız, dualarla yâd ettiğimiz rahmetli Genel Başkanımız
Alparslan Türkeş’e atfen söylediğim bir sözün düzeltilmesi değil, devamını
ifade etmek için huzurunuzdayım, yanlış anlamalara meydan vermemek için. 
Rahmetli Başbuğ’umuz, bugünü de
görerek, geçen konuşmamda ifade ettiğim sözünde aynen şöyle söylüyor: “Ben Türk
milletini sokakta ıspanak fiyatına satılan demokrasiye, rüşvet ve hile ile
çiğnenen hukuk düzenine, ahlaktan yoksun hürriyete, tefeciliğe, karaborsaya
çağırmıyorum. Ben Türk milletini Türklük gurur ve şuuruna, İslam ahlak ve
faziletine, yoksullukla savaşa, adalette yarışa, birliğe, kardeşliğe, kısaca
hak yoluna, hakikat yoluna, Allah yoluna çağırıyorum.” diyor. 
Her cümlesi, her kelimesi ve değindiği
her kavram bugünün Türkiye’sine ışık tutan rahmetli Başbuğ’umuzu saygıyla,
hürmetle, duayla yâd ediyor, bu şekilde son oturumda yapmış olduğum konuşmaya
açıklık getiriyorum.
Teşekkür ediyorum.
BAŞKAN – Teşekkür ederim.
Şimdi, Halkların Demokratik Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım:

X.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, tüketici hakları alanında yaşanan sorunların araştırılması
amacıyla Türkiye Büyük Millet Meclisi Başkanlığına verilmiş olan Meclis araştırması
önergesinin (10/77) ön görüşmelerinin Genel Kurulun 9 Mart 2015 Pazartesi
günkü birleşiminde yapılmasına ilişkin önerisi 

 
9/3/2015
Türkiye Büyük
Millet Meclisi Başkanlığına
Danışma Kurulu'nun 9/3/2015 Pazartesi
günü (Bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 İdris
Baluken
 
Bingöl
 Grup
Başkan Vekili
Öneri:
Türkiye Büyük Millet Meclisi gündeminin,
“Genel Görüşme ve Meclis Araştırmasına Dair Ön Görüşmeler” kısmında yer alan
(10/77) numaralı tüketici hakları alanında yaşanan sorunların araştırılması
amacıyla bir Meclis araştırması açılmasına ilişkin önergelerin görüşülmesi,
Genel Kurulun 09.03.2015 Pazartesi günlü birleşiminde birlikte yapılması
önerilmiştir.
OKTAY VURAL (İzmir) – Sayın Başkan…
BAŞKAN – Buyurunuz.
OKTAY VURAL (İzmir) – Şimdi, efendim,
Halkların Demokratik Partisi Grup Başkanının verdiği öneri, Barış ve Demokrasi
Partisinin grup başkanının grup adına verdiği bir önerinin ön sıraya
çekilmesidir. Barış ve Demokrasi Partisi diye bir parti yok. Dolayısıyla, bu
parti kendini feshettiğine göre, bu konudaki araştırma önergesiyle iradesini ve
imzasını çekmiş demektir. Dolayısıyla, bunun gündeme alınarak görüşülmesi
konusu usulen aslında değerlendirilmesi gereken bir konu. Çünkü, kendini
feshetmiş bir parti, onun önerisini görüşüyoruz. Burada uygulama konusunda yani
aslında Danışma Kurulunu yapan Meclis Başkanlığının bu konuda böyle bir irade
beyanını orada zikretmesi gerekirdi, bu uyarıyı yapması gerekirdi çünkü
huzurlarınızda “Hasip Kaplan, Grup Başkan Vekili” sıfatıyla verilmiş,
milletvekili sıfatıyla verilmiş bir önerge de söz konusu değil. Bu durumda,
kendini fesheden iradesiyle feshetmiş demektir. Bu konuda bir usul tartışması
açılması gerektiğini düşünüyorum efendim.
BAŞKAN – Anladım.
HASİP KAPLAN (Şırnak) – Eğer açılacaksa
lehte efendim.
BAŞKAN – Bir saniye... Hayır, itirazım
yok, şurayı dinleyeyim. Sadece burayı dinleyeceğim.
HASİP KAPLAN (Şırnak) – Tabii, tamam.
BAŞKAN – Bir problemimiz yok; sadece
burayı dinleyeceğim, sonra size döneceğim.
Sayın Kaplan, buyurunuz.
HASİP KAPLAN (Şırnak) – Sayın Başkan,
muhalefet partisi Sayın Grup Başkan Vekili diyor ki: “Barış ve Demokrasi Partisi
Grubu adına verilmiş bir önerge vardır.” Doğrudur, Barış ve Demokrasi Partisi
bu Meclise grup olarak geldi, ben de Grup Başkan Vekiliydim ve burada hakikaten
tarihî bir muhalefet görevini de yaptı ve bu önergeleri verdi. Ancak,
biliyorsunuz, bu Siyasi Partiler Yasası’nı Kenan Evren yaparken bize de bu
yüzde 10 barajını, bilmem ne engellerini koydu. Biz de bağımsız seçimlere
girip, seçildikten sonra gelip Halkların Demokratik Partisi Grubunu kurduk. Bir
kısım milletvekilimiz siyasi yasaklıydı, daha yeni bu hafta yasakları kalktı,
onlar da partimize dâhil oldu. Ve bu geçmişte verdiğimiz önergelerimizin, 20
milletvekili imzası ve grubu temsilen verilen önergelerin, Halkların Demokratik
Partisi Grup Başkan Vekili Sayın İdris Baluken’in imzasıyla hepsi Meclis
Başkanlığında yenilenmiştir.
BAŞKAN – Üstlendiğine dair bir imzası
var. 
HASİP KAPLAN (Şırnak) – Bu nedenle,
bizim önergelerin aşağı inmesi İç Tüzük 19’a uygundur ama çok istiyorlarsa İç
Tüzük tartışmasını... Yani, iktidarla uğraşacaklarına... 
ADİL ZOZANİ (Hakkâri) – Ara verin Sayın
Başkan. 
OKTAY VURAL (İzmir) – Öyle bir parti
yok
BAŞKAN – Anlamadım, efendim? 
ADİL ZOZANİ (Hakkâri) – Ara verin,
müzakere edelim Sayın Başkan.
OKTAY VURAL (İzmir) – Yani, olmayan bir
partinin önerisi…
ADİL ZOZANİ (Hakkâri) – Doğru, ara
verin, müzakere edilmesi gerekir. 
OKTAY VURAL (İzmir) – Olmayan bir
partinin, hakikaten yani teknik olarak bakıldığında… Çünkü, mesela seçimlerin
yenilenmesi hâlinde bunlarla ilgili irade kadük oluyor, tekrar yenilenmesi
gerekiyor. Bu konu bir bakıma…
HASİP KAPLAN (Şırnak) – Parti var da
adını değiştirdik kurultayda. 
BAŞKAN – Peki…
OKTAY VURAL (İzmir) – Feshetmiş
kendisini. 
ADİL ZOZANİ (Hakkâri) – Sayın Başkan,
bu Meclis araştırması önergelerinde aslolan milletvekillerinin imzalarıdır.
Sayın Hasip Kaplan o dönem Barış ve Demokrasi Partisinin Grup Başkan Vekiliydi
ama vekil olarak ve imzasının sahibi olarak burada. 
MEHMET GÜNAL (Antalya) – Ama, en az 20
kişi lazım. 
ADİL ZOZANİ (Hakkâri) – Bizler de, bu
önergede imzası bulunan 20 milletvekilleri varız. 
MEHMET GÜNAL (Antalya) – Hani, nerede? 
ADİL ZOZANİ (Hakkâri) – Ama, bu konuda,
sizin açınızdan, İç Tüzük açısından Meclis Başkanlık Divanının bu tutumunda bir
problem var gibi görünüyorsa bir ara verip müzakere edilmesi lazım. 
BAŞKAN – Evet, ben usul tartışmasını
açacağım. Lehte, aleyhte alayım. 
MEHMET DOĞAN KUBAT (İstanbul) – Lehte. 
HASİP KAPLAN (Şırnak) – Lehte efendim. 
FARUK BAL (Konya) – Aleyhte. 
LEVENT GÖK (Ankara) – Lehte. 
BAŞKAN – Aleyhte Sayın Vural, lehte
Sayın Kaplan, lehte Sayın Gök…
O zaman, size aleyhte vereyim Sayın
Gök, şimdi bütün gruplara veriyoruz ya. 
Sayın Kubat’a lehte vereceğim. 
Lehte ilk söz, Sayın Kaplan’a aittir. 
Buyurunuz. 

XI.- USUL HAKKINDA GÖRÜŞMELER
1.- BDP Grubu adına verilmiş olan Meclis araştırması
önergesinin Genel Kurulda görüşülmesini talep eden HDP grup önerisinin
görüşülmesinin İç Tüzük hükümlerine uygun olup olmadığı hakkında

HASİP KAPLAN (Şırnak) – Sayın Başkan,
gerçekten şaşıyoruz, nasıl bir çalışma tarzı var bu Meclisin? Bu Mecliste
siyasi konumlanma nedir? Ana muhalefet ile MHP muhalefeti iktidarı hedef
alacağına bizimle uğraşıyorlar. Kardeşim, muhalefet iktidara karşı yapılır. 
OKTAY VURAL (İzmir) – Olmayan bir
partinin neyini görüşeceğiz ya? 
HASİP KAPLAN (Devamla) – Bakın, sabah
bir şey ifade ettim. 9 Mart bugün. 9 Mart 2013’te ana muhalefet ile iktidar
partisi anlaştı, o zaman Siirt ara seçimleri vardı, bir geçici madde
çıkardılar, Anayasa’ya eklediler, “Bu ara seçimde Anayasa değişiklik hükümleri
bir seneye ilişkin uygulanmaz.” diye Sayın Erdoğan’ın yolunu açtılar. Şimdi de
nasıl kurtuluruz diye çare arıyorsunuz. 
Şimdi, tabii ki
Kenan Evren’in Anayasa’sı darbe anayasası olunca…
BEDRETTİN
YILDIRIM (Bursa) – Değiştirelim.
HASİP KAPLAN
(Devamla) -…seçim barajı yüzde 10 olunca, hazine yardımı yüzde 7 olunca -ki 3’e
indi sırf bağımsızlar yararlanmasın diye, iktidar partisi orada da çıkıntı
yaptı, sırf HDP olarak biz yararlanmayalım diye- yüzde 3 seçim barajında bir
önerge verdik “Bağımsız seçilip grup kuran partiler de hazine yardımından
yararlanır.” dedik, onu da engellediniz. 
Yani, parti
kapatmayı... Dün Sayın Davutoğlu çıkmış, Mardin’den -benim şehrimden, ilk
Mardin’de siyasete başladım, benim ilçem İdil, Cizre, Silopi oraya bağlıydı-
diyor ki: “Partiler varsa gelsin, bir günde parti kapatmayı zorlaştıralım.”
Kardeşim, şimdi, Allah’ınızı severseniz ben sizin nerenizi düzelteyim? HEP’i
kurduk, kapattınız; ÖZDEP’i kurduk, kapattınız; DEP’i kurduk, kapattınız;
HADEP’i kurduk, kapattınız; DEHAP’ı kurduk, kapattınız; geldik, DTP’yi bu
Mecliste kurduk, bağımsız seçildik, DTP’yi de kapattınız. Bizim bütün partileri
kapatıyorsunuz. Sonra yüzde 10 barajını dayatıp… Seçimlere girip Mecliste grup
olmayı, söke söke bu hakkı alarak geldik, burada 2 dönemdir grup kurduk. 
ÖNDER MATLI
(Bursa) – Anayasa’yı değiştirelim, Anayasa’yı.
MAHİR ÜNAL
(Kahramanmaraş) – Sanki biz kapattık. 
HASİP KAPLAN
(Devamla) – Şimdi, iki dönemdir geldik, grup kurduk, değil mi? Barış ve
Demokrasi Partisi… 
MAHİR ÜNAL
(Kahramanmaraş) – Kim kapattı, kim?
HASİP KAPLAN
(Devamla) – Demokratik Toplum Partisini 2009’da sizin savunduğunuz darbe
yasaları sonucu Anayasa Mahkemesi kapatmadı mı Sayın Ünal?
HAKAN ÇAVUŞOĞLU
(Bursa) – Bizi de kapatmak istediler Sayın Kaplan.
MAHİR ÜNAL
(Kahramanmaraş) – Ya, 2008’de bizi kapatmak için dava açmadılar mı?
HASİP KAPLAN
(Devamla) – Ahmet Türk’ün, Aysel Tuğluk’un üyeliği sizin döneminizde, sizin
seçtiğiniz…
MAHİR ÜNAL
(Kahramanmaraş) – 2010’da biz parti kapatmayı kaldıralım dedik, siz oy
vermediniz. Niye oy vermediniz 2010’da?
HASİP KAPLAN (Devamla) – Bak, Anayasa
Mahkemesinin 10 üyesini siz seçmediniz mi? Ya, bak, yarın da Anayasa
Mahkemesine üye seçeceğiz, yarın da 11’inci üye olacak. 
MAHİR ÜNAL (Kahramanmaraş) – Niye oy
vermediniz?
HASİP KAPLAN (Devamla) – Sizin
seçtiğiniz üyeler kapatmadı mı bizim partimizi? Ya, Allah’tan korkun. 
MAHİR ÜNAL (Kahramanmaraş) – Ya,
2010’da sen niye oy vermedin parti kapatmaya?
YILMAZ TUNÇ (Bartın) – Anayasa
değişikliğine oy vermediniz.
HASİP KAPLAN (Devamla) – Şimdi bakın,
eğer çok samimiyseniz gelin şu Kenan Evren’in, darbecilerin Siyasi Partiler
Yasası’nı, Seçim Yasası’nı, seçim barajını kaldıralım. Bakın, seçime daha vakit
var. Gelin anlaşalım, bir günde seçim barajını makul bir düzeye indirelim. (CHP
sıralarından alkışlar) Var mısınız? Var mı yüreğiniz? Var mı cesaretiniz?
Gelin, parti kapatmayı… Davutoğlu diyor, kapatalım.
YILMAZ TUNÇ (Bartın) – Hani “Barajları
yıkacağız.” diyordunuz.
HASİP KAPLAN (Devamla) – Gelin, biz
Sayın Davutoğlu’nun çağrısına “evet” diyoruz. Gelin, bir günde değiştirelim.
Öyle lafla olmaz, lafla peynir gemisi yürümez arkadaşlar. 
BEDRETTİN YILDIRIM (Bursa) – Oy
vermediniz.
YILMAZ TUNÇ (Bartın) – Oylamaya bile
katılmadınız, oylamaya.
HASİP KAPLAN (Devamla) – Öyle, koskoca
Başbakan diyecek, çağrısını getirin, 5 grup başkan vekili atın imzanızı, Anayasa
değişikliğini getirin, ana muhalefete, biz de ne deriz, görürsünüz.
YILMAZ TUNÇ (Bartın) – Ya, oylamaya
katılmadınız, getirdik buraya.
HASİP KAPLAN (Devamla) – Şimdi, Barış
ve Demokrasi Partisi fesholmadı, ismini değiştirdi “Demokratik Bölgeler
Partisi” oldu. Şimdi onu da bırakın, biz Halkların Demokratik Partisine geçtik,
bu önergelerin altında imzamız var, 20 milletvekilimiz var, ondan sonra da
bütün önergelerimizi yeniledik, hepsini Meclis Başkanlığına verdik; Kanunlar
Dairesinin bilgisi dâhilindedir. 
Ey muhalefet, iktidarla uğraşın, ana
muhalefetle, bizimle uğraşmayı bırakın, bırakın!
OKTAY VURAL (İzmir) – Olmayan bir
partinin neyini görüşeceğiz ya?
HASİP KAPLAN (Devamla) – Biz Meclis
Başkanlığına bu düzeltmeleri yaptık. 
S. NEVZAT KORKMAZ (Isparta) – Şu anda
böyle bir parti grubu yok.
HASİP KAPLAN (Devamla) – Bakın, bunun
hesabını yapan bir partiyiz. Biz Meclis Başkanlığına bunu yaptık, daha önce de
bundan 20-30 tane getirdik, burada görüştürdük.
OKTAY VURAL (İzmir) – Bununla ilgili
bizde yok bir bilgi. İşlemlerle ilgili bir bilgi yok.
HASİP KAPLAN (Devamla) – Sayın Cemil
Çiçek onun için bugün Danışma Kurulundan araştırma önergemizi buraya indirdi.
Cemil Çiçek’i getirin, Cemil Çiçek hakkında işlem yapalım. Zaten 3 dönemi
doldu, onun da durumu iyi gözükmüyor. Tamam mı?
(Mikrofon otomatik cihaz tarafından
kapatıldı) 
BAŞKAN – Teşekkür ederim Sayın Kaplan.
Aleyhte, İzmir Milletvekili Sayın Oktay
Vural, buyurunuz.
OKTAY VURAL (İzmir) – Sayın Faruk Bal…
BAŞKAN – Konya Milletvekili Sayın Faruk
Bal, buyurunuz.
FARUK BAL (Konya) – Sayın Başkan,
değerli milletvekilleri; Türkiye Büyük Millet Meclisi Başkanı veya Başkan adına
görev yapan vekilleri elbette ki Anayasa’yla bağlıdır, elbette ki İç Tüzük’le
bağlıdır ve elbette ki yürürlükteki mevzuatı uygulayacaktır. 
Şimdi, usul tartışması açtığınız
konuyla ilgili olmak üzere bu kuralların gündem yapılırken gözetilmemiş
olduğunu tespit ediyoruz. Birinci olarak, öneriyle görüşülmesi istenilen konu,
BDP tarafından ve BDP Grup Başkan Vekili Hasip Kaplan tarafından verilmiş olan
bir konudur, bugün gündeme alınmasını isteyen de HDP ve HDP’nin grup başkan
vekilidir. Karşımıza iki tane temel sorun çıkıyor: Bir, BDP, şu anda grupta
hükmen hukuki varlığını devam ettiren bir parti midir? Değildir. Demek ki bu
konuyu Meclis Başkanlığının incelemesi lazım. İki, bu öneriyi getiren Sayın
Hasip Kaplan grup başkan vekili midir? Değildir. Bir tanesi hükmi şahsiyet,
diğeri ise temsiliyet açısından iki tane sakatlık vardır. Bu sakatlığı Meclis
Başkanlığı gündemi tayin ederken göremez ise bu Mecliste yapılacak olan
incelemeler nasıl sağlıklı bir sonuca ulaşabilir? Dolayısıyla, önerinin bu
nedenlerden dolayı görüşülmemesi gerektiğini düşünüyoruz. Ancak, görüşmelere
başlandığı sırada HDP’nin BDP önerisini üstlendiğine dair bir yazının gelmekte olduğunu
söylediler, böyle bir yazı gelirse bu konudaki düşüncemizi ayrıca ifade etmek
isterim.
Bu vesileyle, Sayın Başbakan yani böyle
efelenme politikaları çerçevesi içerisinde “Getirsinler bir öneri, Anayasa’yı
iki gün içerisinde değiştirelim, parti kapatmaları ortadan kaldıralım.” diyor.
Sayın Başbakan kurnaz bir şahsiyettir ve Oslo görüşmeleriyle ortaya çıkmış
olan, Türkiye’de terörle organik bağlantısı, terörü politik araç olarak
benimsemiş olan partilerin kapatılacağına ilişkin taahhütlerini yerine getirebilmek
için MHP ve CHP’nin kapatılacağına dair kamuoyunda ortaya çıkan şayiayı,
kendisinin Başbakan olarak durumunu değerlendirmek yerine suçu muhalefet
partilerine atabilecek bir yol izlemiştir. Bir Başbakan eğer ülkesindeki 2 tane
partinin kapatılmasına ilişkin birtakım kumpasların kurulduğunu biliyor ve
bunun üzerine gidemiyor ise anayasa değişikliği şeklinde bir efelik yapmasının
hiçbir anlamı yoktur. Elbette ki Sayın Başbakanın böyle bir efeliğinin
arkasında ciddi bir kurnazlık ve sinsi bir politika vardır; bu sinsi politika
da terörü politik araç olarak benimsemiş ve terör örgütleriyle organik iş
birliği içerisinde bulunan partilerin hiçbir şekilde kapatılamayacağına ilişkin
2010 tarihindeki Anayasa değişikliğinde AKP’nin gündeme getirdiği hedefini
tekrar hayata geçirmektir. 
O zaman da söyledik şimdi de
söylüyoruz: Milliyetçi Hareket Partisi hukukun üstünlüğüne ve evrensel
değerlere inanan bir partidir. Bu kapsam içerisinde, evrensel değerlerin ortaya
koyduğu, Venedik Kriterleri’nin benimsediği ve Avrupa İnsan Hakları
Mahkemesinin İspanya’da terörü lanetlemeyen bir parti hakkında verdiği karara
paralel olarak Anayasa’nın 68’inci maddesindeki ilkeleri korumak kaydıyla
terörle ilişkisi olan, terörü lanetlemeyen, terörle organik bağ içerisinde
bulunan ve terörü destekleyen, besleyen partilerin kapatılmaması düşüncesine
karşıdır. Dolayısıyla, Milliyetçi Hareket Partisi bu sinsi tuzağın farkındadır
ve Başbakanın efelendiği konuyla ilgili olmak üzere, onun düşüncesine, hukuk
düzeni ve Anayasa çerçevesi içerisinde, evrensel kurallara bağlı olarak Türkiye
Cumhuriyeti devletinin birliğini, bütünlüğünü, millî bütünlüğünün
bölünmezliğini ve ülke bütünlüğünün bölünmezliğini sonuna kadar savunacaktır
diyor, hepinize saygılar sunuyorum. (MHP sıralarından alkışlar) 
BAŞKAN – Teşekkür ederim.
ADİL ZOZANİ (Hakkâri) – Sayın Başkan,
sayın konuşmacının biraz evvelki konuşmasında, Grubumuzun sanki Meclisi
yanıltır bir tutum içerisinde olduğunu ima eden bir beyanı oldu ve bu durumdan
kaynaklı olarak sanki bizim grup olarak daha önce verilmiş bir Meclis
araştırması önergesini yeni sahipleniyormuşuz gibi bir ifade kullandı.
Grubumuza sataşma vardır.
BAŞKAN –
Buyurunuz.

XII.- SATAŞMALARA İLİŞKİN KONUŞMALAR
1.- Hakkâri Milletvekili Adil Zozani’nin, Konya
Milletvekili Faruk Bal’ın usul görüşmesiyle ilgili yaptığı konuşması sırasında
HDP Grubuna sataşması nedeniyle konuşması

ADİL ZOZANİ
(Hakkâri) – Teşekkür ediyorum Sayın Başkan.
Biz, grup olarak Barış ve Demokrasi
Partisinden istifa edip Halkların Demokratik Partisine geçtikten sonra, daha
önce Barış ve Demokrasi Partisi adı altında Meclise vermiş olduğumuz bütün
araştırma önergelerimizi tekabül edip HDP’ye geçişini yaptık. Dikkat ederseniz,
zaten, bugünkü Danışma Kurulu toplantısında HDP Grup Başkan Vekili Sayın İdris
Baluken’in imzasıyla söz konusu (10/77) esas numaralı Meclis araştırması
önergesinin gündeme alınıp tartışılmasını, konuşulmasını ifade etmişiz.
Kanunlar ve Kararlarda HDP’nin böyle bir talebi olmamış olsa böyle bir yazının
buradan çıkma şansı yoktu. Dolayısıyla, HDP’nin yaptığı işlemlerde tamamıyla İç
Tüzük’e uygunluk söz konusudur, burada bir terslik söz konusu değildir. Ama
konuşulması gerekiyorsa, “HDP’nin imzası orada niye vardır?” deniliyorsa…
Dikkat ederseniz sayın milletvekilleri, bazı Meclis araştırması önergeleri
burada okunuyor ve yaşamını yitiren milletvekillerinin imzaları da altında
oluyor ve isimleri okunuyor. Bu yönteme başvurursak, yaşamını yitiren
milletvekillerinin de imzalarını Meclis araştırması önergelerinden çıkaracak
bir noktaya işi getirmiş oluruz. Biz bunu doğru bulmuyoruz. HDP Grubu olarak da
biz bu önergeleri, daha önce BDP olarak verilmiş önergelerin tamamını
sahiplenmişiz. Meclis Kanunlar ve Kararlarda bu mevcuttur. 
Saygılar sunarım. 
BAŞKAN – Teşekkür ederim. 
Usul tartışmasının lehinde Sayın Doğan
Kubat, İstanbul Milletvekili. 
Buyurunuz. (AK PARTİ sıralarından
alkışlar) 

XI.-
USUL HAKKINDA GÖRÜŞMELER (Devam)
1.- BDP Grubu adına verilmiş olan Meclis araştırması
önergesinin Genel Kurulda görüşülmesini talep eden HDP grup önerisinin görüşülmesinin
İç Tüzük hükümlerine uygun olup olmadığı hakkında (Devam)

MEHMET DOĞAN KUBAT (İstanbul) – Sayın
Başkanım, çok değerli arkadaşlarım; Sayın Başkanımızın tekabül nedeniyle HDP
grup önerisinin görüşmelerinin devamında bir sakınca olmadığına dair tutumunun
lehinde görüşlerimi ifade etmek üzere söz almış bulunuyorum. 
Değerli milletvekilleri, Meclis
araştırmasına ilişkin usul ve esaslar Anayasa’nın 98, İç Tüzük’ün 104 ve
105’inci maddelerinde düzenlenmiştir. Burada, Meclis araştırmasının belli bir
konuda bilgi edinmekten ibaret olduğu, yine bunun genel görüşmedeki hükümlerin
kıyasen uygulanması suretiyle inceleneceği belirtilmiş ve 20 milletvekili veya
bir siyasi parti grubu veya hükûmetin Meclis araştırması açılması noktasında
istemde bulunabileceği yine İç Tüzük’ümüzde düzenlenmiş. 
Şimdi, 2011 yılında Barış ve Demokrasi
Partisi Grubu adına şu anda görüşmekte olduğumuz önerge, gündeme alınması
istenen önerge verilmiş, daha sonra parti münfesih hâle gelince Halkların
Demokratik Partisinin grubu adına Grup Başkan Vekili tekabül, üstlenme yapmak
suretiyle Meclis kayıtlarına girmiş bu evraka hukuken işlerlik kazandırmış.
Nitekim, İç Tüzük’ün 77’nci maddesinde de seçim dönemi bittikten sonra mevcut
tasarı ve tekliflerin kadük hatta aynen ifade “hükümsüz” kalacağı belirtilmiş
ancak komisyonun bunu benimsemesi hâlinde bunların hukuk âleminde tekrar varlık
kazanacağı belirtilmiş. Burada da benzer bir şekilde -ki aynı konuda- sanırım
yedi sekiz ay önce bir tartışma oldu ve tekabül sebebiyle bu görüşmeler yapıldı.
Kaldı ki burada, yine görüşülürken kanun teklifindeki imza sahiplerinin
imzalarını geri çekmesi üzerine, hemen bir başka milletvekilinin üstlenmesi
yani “Ben o teklifin veya o önergenin içeriğini kabul ediyorum, altına imza
koyuyorum.” demesi üzerine o önergeler hukuken işlem gördü.
Şimdi Sayın Başkanımızın da belirttiği
üzere, burada bir siyasi parti grubu geçmişte münfesih hâle gelmiş bir başka
parti grubunun vermiş olduğu ve Meclis kayıtlarında içeriği belli olan, evet,
hükümsüz hâle gelmiş olan bu evrakın altına imza koymak suretiyle hukuken bunu
görüşülebilir bir öneri hâline getirmiştir. Dolayısıyla zaten önümüzdeki grup
önerisi de İç Tüzük'ün 19’uncu maddesinin atfı sebebiyle 63’üncü madde
dayanağında aslında bir usul görüşmesidir. Dolayısıyla Başkanımızın beyanı
üzerine bu görüşmelerin yapılmasında İç Tüzük bakımından bir sakınca olmadığını
düşünüyor, yüce heyetinizi saygılarımla selamlıyorum. (AK PARTİ sıralarından
alkışlar)
BAŞKAN – Teşekkür ederim Sayın Kubat.
Aleyhte, Sayın Levent Gök.
Buyurunuz.
LEVENT GÖK (Ankara) – Sayın Başkan,
değerli milletvekilleri; açılan usul tartışmasının her ne kadar aleyhinde söz
hakkı bana düştüyse de Sayın Başkanın tutumu lehinde konuşacağımı bildirmek
isterim.
Sayın Başkan, değerli milletvekilleri;
birkaç gündür Başbakanın, AKP sözcülerinin parti kapatılmasının
zorlaştırılması, hatta ortadan kaldırılması yönündeki bir kısım demeçlerine
tanık oluyoruz. Adalet ve Kalkınma Partisi devletin bütün kurumlarını Hükûmeti
aracılığıyla ele geçirmiştir değerli milletvekilleri ve devletin bütün
kurumlarında muhalefete dönük; HDP’ye dönük, MHP’ye dönük, CHP’ye dönük yalan
yanlış belge ve bilgiler üretilmek suretiyle kamuoyunda bir algı operasyonu
yapılmaya çalışılıyor. Geçenlerde, bir milletvekilimizin belgeleriyle ortaya
koyduğu gibi, saçma sapan, sahtekârca, alçakça hazırlanmış bir algı
operasyonuyla gazete manşetlerini süsleyen ve devam eden operasyonlarla bir
suikast iddiasının tarafı olacağı konusunda alçakça yayınlar yapılmıştır bu
ülkede. Cumhuriyet Halk Partisinin milletvekilleri hakkında MİT’in yaptığı
fişlemeler ortaya saçılıp dökülmüş, bir tek MİT yetkilisi gelip de Cumhuriyet
Halk Partisine “Bunlar doğru değildir.” dememiştir değerli arkadaşlarım.
Anlaşılıyor ki iktidar yine kendi ürettiği ve müdürlüğü hâline dönüşen bütün
kurumlarla –MİT de dâhildir buna- muhalefet üzerinde bir algıya neden olacak
operasyonlarını sürdürmektedir, buna ilişkin çok ciddi bilgiler tarafımıza
gelmiştir. Ama, buradan Başbakana sesleniyorum: Cumhuriyet Halk Partisini
kapatmak kimsenin haddi değildir, cüret edeceği bir konu değildir. Partilerin
kapatılmasının zorlaştırılması ise Türkiye’nin bir demokrasi sorunudur; iç
güvenlik paketinde olduğunda gibi, seçim barajında olduğu gibi pek çok önemli
maddeyi biz elbette öneri getirirseniz görüşürüz ama bunlar bir lütuf değildir,
bunlar Türkiye’nin demokrasi ihtiyacından kaynaklanan konulardır. Samimiyseniz
gelir konuşuruz. 
Sayın Başkan, değerli milletvekilleri;
usul tartışması açılan konuda sanırım Meclis Başkanlığımızın bir eksik
uygulaması olmuş ve bu usul tartışması da bence ondan açıldı. Biz Cumhuriyet
Halk Partisi olarak, kimse merak etmesin, herkesin her türlü fikrinin, her
türlü önerisinin Mecliste özgürce konuşulmasından, görüşülmesinden yanayız;
bunun hiçbir zaman karşısında olmayız. Usul hükümleri eksik olsa dahi irademizi
bu yönde belirtiriz. Kaldı ki burada Halkların Demokratik Partisinin, Barış ve
Demokrasi Partisinin daha önce vermiş olduğu, tüketici hakları alanındaki
sorunları araştırmak için verdiği önerge… Eğer bugün Meclis Başkanlığı bu
önergenin üzerine bizlere gönderdiği yazıda, Halkların Demokratik Partisinin
“Barış ve Demokrasi Partisi Grubu adına verilen tüm Meclis araştırması
önergelerini üstleniyoruz.” yazısını gönderseydi, sanırım bu tartışmaya da
gerek kalmayacaktı. 
Şimdi, bize yeni dağıtılan dilekçeden
öğreniyoruz ki Barış ve Demokrasi Partisinin vermiş olduğu bütün önergeleri,
tüm Meclis araştırması önergelerini Halkların Demokratik Partisi üstlenmiş ve
bunu da gereğini arz için Meclis Başkanlığına sunmuş. Dolayısıyla, ortada usul
açısından bir eksiklik de kalmıyor. 
Kaldı ki İç Tüzük’ümüzün 19’uncu
maddesine göre, siyasi parti grupları istemlerini Genel Kurulun onayına sunar.
Yani böyle bir tablo olmasa dahi, bence 20 milletvekilinin imzalamış olduğu ve
hepsinin de artık Halkların Demokratik Partisinde olduğu bilinen bir önergede,
istem bu irade olduktan sonra, buna saygı göstermek ve açılmış olan araştırma
önergesinin konuşulmasını temin etmek, hem halefiyet-selefiyet gereğinin
esasıdır hem de Cumhuriyet Halk Partisi olarak bizim özgürlükçü anlayışımızın
bir yaklaşımıdır. 
Bu konuda verilmiş olan önergenin
burada görüşülmesi gerektiği yönündeki tutumunuzun lehinde olduğumuzu
bildiriyor, hepinizi sevgiyle, saygıyla selamlıyorum.
BAŞKAN – Çok teşekkür ederim. Sağ
olasınız. 
Barış ve Demokrasi Partisi Grubu adına
o zamanki parti grup başkan vekilince imzalanarak verilmiş bulunan Meclis
araştırması önergeleri, BDP grup kurma hakkını kaybettikten sonra, Halkların
Demokratik Partisi Grubu adına Grup Başkan Vekili Bingöl Milletvekili Sayın
İdris Baluken tarafından 30 Haziran 2014 tarihinde Meclis Başkanlığına verilen
bir yazıyla HDP Grubu adına üstlenilmiştir. 
Bu nedenle, söz konusu araştırma
önergeleri Meclis Başkanlığınca işlemden kaldırılmamış ve işlem görmeye devam
etmiştir. Bu nedenle, grup önerisinin görüşülmesine İç Tüzük açısından bir
engel bulunmamaktadır. 

X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, tüketici hakları alanında yaşanan sorunların araştırılması
amacıyla Türkiye Büyük Millet Meclisi Başkanlığına verilmiş olan Meclis araştırması
önergesinin (10/77) ön görüşmelerinin Genel Kurulun 9 Mart 2015 Pazartesi günkü
birleşiminde yapılmasına ilişkin önerisi (Devam)

BAŞKAN – Şimdi, Halkların Demokratik
Partisi Grubunun İç Tüzük’ün 19’uncu maddesine göre verilmiş önerisiyle ilgili
olarak lehte ilk söz Şırnak Milletvekili Sayın Hasip Kaplan’a aittir. 
Buyurunuz.
Yalnız, ben görmeyeli yürüyüşler de çok
böyle ağır ağır olmuş! (Gülüşmeler)
HASİP KAPLAN (Şırnak) – Sayın Başkan,
değerli milletvekilleri; Halkların Demokratik Partisi Grubu adına hepinizi
saygıyla selamlıyorum.
Gerçekten, bugün araştırılmasını
istediğimiz konu tüketici hakları: Yani, 77 milyon nüfusumuzun tamamını ve
hepsinin sağlığını, sıhhatini, ekonomisini, cebini, cüzdanını, refahını,
geleceğini, maaşını, ücretini, sosyal hayatını, sporunu, sanatını, her şeyini
çok yakından ilgilendiriyor; hatta tatiline, hatta ülkenin herhangi bir yerinde
yiyeceği bir lokma gıdaya kadar, üretilen bir domatesten tutun da peynire kadar
her alanda. Çünkü, gelişmiş ülkelerde tüketici hakları için sivil toplum
örgütlenmeleri vardır, etkilidir. Yasal düzenlemeler vardır. Bu, Türkiye’de
yetersizdir. Tüketici hareketlerinin kendi içlerinde dayanışması ve diyaloğu
vardır, koordinasyonu vardır. Maalesef, bu zayıf olduğu için, yeterli olmadığı
için, yeterli iş birliği ve ortaklığın olmaması sonucu tüketiciler ağır hak
ihlallerine uğruyor. Eğer öyle olmasaydı, iktidar partisi daha iki ay önce
burada “Tüketici hakem kurullarına tüketicilerin avukat kanalıyla yapmış olduğu
başvurularda avukatlık gider ve masraflarına hükmedilmesi gerekir.” maddesini
kaldırmayacaktı yani hak arama yolunu kapatmayacaktı. 
Ürün güvenliği konusu sorunludur
arkadaşlar, çok açık söylüyorum. Piyasa gözetimine ilişkin yönetmelikler,
düzenlemeler yetersiz ve güvenli olmayan ürünlere karşı önleyici tedbirlerin
alınması, dolandırıcı reklam ve promosyonlar konusundaki denetim de
yetersizdir. Ticari reklam, ilan ve promosyonlar, banka kredilerini özendirici
reklamlar, kampanyalar -bakın, dikkat edin- yeterince denetlenememekte,
müeyyideler caydırıcı olamamaktadır. Aldatıcı, yanıltıcı, dolandırıcı reklam ve
promosyonlar konusunda denetim yetersizdir. Bunun sonucu da -her gün
gazetelerde rastlıyorsunuz- yurttaşlarımız bir tur geziye gidecek veya bir yere
gidiyor; bakıyorsunuz, parasını yatırmış, iptal edilmiş, gibi.
Tüketici mevzuatı, mahkemeler, hakem
kurulu kararları arasında da bir uyum bulunmamaktadır arkadaşlar. Tüketici
haklarının ihlali sonucu mal kaybı yanı sıra sağlık sorunları gündeme gelmekte,
yaşam hakkını ihlal eden ağır sonuçlar doğmaktadır. Bulaşıcı hastalıkların
önlenmesi, zararlı ürünlerin kullanım ve denetimi, halk sağlığı, önleyici
tedbirler konusunda yeterli bir ilerleme de sağlanamamıştır. Kan, kan ürünleri,
doku ve hücre konularında Avrupa Birliği müktesebatı uygulanmamakta, mevzuat
uyumu sağlanamamaktadır. İthal sonucu, yurt dışından getirilen malların
garanti, güvenli kullanımı konusunda da standart koşulların oluşmaması sonucu
tüketiciler zarara uğramaktadır. Nihayet yakın zamanda ithal ayakkabılardan
insanların nasıl yaralandığını gördünüz.
Elektronik eşyalar, cep telefonları,
bilgisayarlar, kaçak, çakma mallar piyasayı sarmış durumda arkadaşlar. Toplumun
güvenliğini, kişilik haklarını ihlal eden dinleme cihazları, jammer aletler
kaldırımlarda, işporta tezgâhlarında ekmek peynir gibi satılıyor. Gıda
sektöründe kullanım tarihlerine riayetsizlik, ürünlerin muhafaza ve dolaşımı,
genetiği bozulan meyve ve ürünler, ilaçlama ve zehirlenmelerin ağır sonuçları
her gün basında yer almaktadır. Sinema, müzik endüstrisi, korsan malların
üretilmesi ve satılmasıyla bir yandan telif hakları ihlal edilirken diğer yandan
ürünlerin kalitesiz olması sonucu tüketiciler zarara uğramaktadır. 
Tüketicinin ve sağlığının korunması
alanında ürün güvenliğinin sağlanması, tüketicilerin uyarılması, hakları
konusunda bilinçlendirilmesi mevzuatın etkinleştirilmesi gereğini ortaya koyuyor.
Bu amaçla biz bir Meclis araştırması isterken son günlerde olan bitene
dikkatinizi çekmek istiyorum arkadaşlar. 
Biliyorsunuz, gayrisafi millî hasıla
olarak, Türkiye’de, AK PARTİ iktidarlarının 2023’te 25 bin dolar hedefi var,
değil mi? Kişi başına 25 bin dolar millî gelir. Peki, dolar artışı bu
Cumhurbaşkanı-Merkez Bankası kavgasıyla gündeme geldi ya arkadaşlar, ne oldu?
Kişi başına millî gelir 500 dolar azaldı. Yakın bir hafta dilimini, iki hafta
dilimini veriyorum.
Bakın, 2013’te kişi başına millî gelir
10.971 dolardı. Niye? Çünkü, o zaman doların kuru 2,20 TL’den hesaplanınca
2014’te 10.560 dolara düştü kişi başına millî gelir. Şimdi, bakıyoruz, 2015’te
kur 2,61’e fırlayınca ne oldu? Bunun üzerine hesaplama yapıldığı zaman şu an
gayrisafi millî hasıla kişi başına 8.763 dolara düşmüş. Arkadaşlar, kişi başına
10.700 dolar geliriniz varken iki haftada birdenbire kişi başına 2 bin dolar
kaybediyorsunuz. Farkında mı Türkiye? Farkında mısınız arkadaşlar, siz farkında
mısınız? Elektrik faturasını, doğal gaz faturasını, benzin parasını, yakıt
parasını öderken, enerji kullanırken, ithalatta, alım satımda, dolaylı
vergilerde, dolaylı vergilerin ürettiği mallara yansımalarında siz bunun
farkında mısınız? Hakikaten farkında mısınız? Şu son tabloya dikkat edin: Bakın,
2002’de siz iktidara geldiğinizde vatandaşın bankalara olan borcu 6 milyar
liraydı, 2015’te vatandaşın borcu 357 milyar lira oldu. 
MEHMET ŞEKER (Gaziantep) – Kaç katı? 
HASİP KAPLAN (Devamla) – Katını, kaç
katı olduğunu, matematik profesörleri var iktidar partisi içinde, hesaplarlarsa
çok çok katı olduğunu görecekler. 
Şimdi, bakın, batık tüketici kredisinde
127 kat artış olmuş arkadaşlar. Peki, batık banka kredisindeki artış ne kadar?
24 kat, 2002-2015. Peki, icradan, iflastan haberiniz var mı arkadaşlar?
Tüketici kredisi icra takiplerinin 7,2 milyar lira olduğunu biliyor musunuz?
7,2 milyar. Peki, tüketici banka kredi kartlarının icraya verilmesindeki rakamı
biliyor musunuz? 5,5 milyar lira. Şimdi, bütün bunları topladığımızda, bir de
tüzel kişi şirketlerin borçlarıyla 22 milyar da icralık olanları ekleyin
bakayım. 
Şimdi, siz bütün bu döviz, kur, cari
açık, büyüme oranının düşmesi, kişi başına gelirin düşmesi ve tüketiciye direkt
yansıyan bu dalgalanmaların önlemini Meclis olarak almak zorundasınız. Böyle
bir araştırma açılmasında, Meclis olarak, büyük yarar görüyoruz. 77 milyonun
yararı olan bu konuda olumlu oy vereceğinizi düşünüyorum.
Saygılarımla. (HDP sıralarından
alkışlar)
BAŞKAN – Halkların Demokratik Partisi
grup önerisinin aleyhinde Kütahya Milletvekili Sayın Alim Işık. 
Buyurunuz. (MHP sıralarından alkışlar)
ALİM IŞIK (Kütahya) – Teşekkür ediyorum
Sayın Başkan.
Sayın Başkan, değerli milletvekilleri;
Halkların Demokratik Partisi Grubunun vermiş olduğu tüketici hakları alanında
yaşanan sorunların araştırılması ve bu konuda yürütülecek çalışmaların ve
alınması gereken tedbirlerin belirlenmesi amaçlı Meclis araştırması önergesinin
Türkiye Büyük Millet Meclisi Genel Kurul gündemine alınması yönündeki talebinin
usulen aleyhinde söz aldım ancak içerik olarak lehinde konuşacağımı ifade etmek
isterim sözlerimin başında.
Değerli
milletvekilleri, tabii, tüketici haklarının korunması konusunda bu yüce Meclis
28 Kasım 2013 tarihli ve 28835 sayılı Resmî Gazete’de yayımlanan Tüketicinin
Korunması Hakkında Kanun’u 7 Kasım 2013 tarihinde çıkardı. O kanun görüşmeleri
sırasında gerek komisyon görüşmelerinde gerekse Genel Kurul görüşmelerinde hem
yaptığımız konuşmalarla hem verdiğimiz değişiklik önergeleriyle tüketicilerin
korunması gerektiğini defalarca ifade ettik, buna yönelik önlemlerin alınmasına
ilişkin yasal düzenlemelerde katkıda bulunmaya çalıştık. Ancak, bugün
geldiğimiz noktada görülüyor ki o günkü yaptığımız ama Adalet ve Kalkınma
Partisi Grubu tarafından ve Hükûmet tarafından bir türlü dikkate alınmayan
önergelerin ne kadar yerinde olduğunu hep beraber anlamış olduk. Normal
şartlarda Kasım 2014’te çıkarılmış olması gereken yönetmelikler hâlen çıkmadı
değerli milletvekilleri. Dolayısıyla, iktidarın tüketici hakları konusuna
bakışı bu kanun görüşmeleri sırasında da zaten kamuoyuyla paylaşılmıştı. Buna rağmen, her türlü yasal
düzenlemenin gereği olan yönetmeliklerin hiç olmazsa zamanında çıkartılarak
tüketicinin bu anlamda bazı haklarına müdahale edilmemesi gerektiğini bir kez
daha ifade ediyorum. Buradan da Hükûmeti ve ilgili Bakanlığı bu yönetmeliklerin
tamamlanması konusunda hiç olmazsa -gecikse de- biraz daha yoğun çalışmaya
davet ediyorum. 
Değerli milletvekilleri, tabii,
tüketicinin bugün içinde bulunduğu sorunların altında ekonomik buhran
yatmaktadır, Adalet ve Kalkınma Partisi hükûmetlerinin son on iki yılda izlemiş
olduğu yanlış ekonomik politikaların yol açtığı sorunlar yer almaktadır. Sadece
birkaç rakam vereceğim. Sayın Kaplan da biraz önce bazı verileri paylaştı ama
eksik bıraktığı önemli verilerden birisini de ben sizlerle paylaşmak isterim:
2002 yılında AKP Hükûmeti işbaşına geldiğinde bu ülkede yaşayan
vatandaşlarımızın icralık dosya sayısı yani dava dosya sayısı yaklaşık 8,5
milyon adet idi, aradan geçen on iki yıl sonunda 23 milyona varan dava dosya
sayısına ulaşıldı. Yani daha önce her 2 aileden yaklaşık 1 ailede bir dava
dosyası gündemdeyken şimdi her aileye 1,5 dava dosyası düşüyor. Bu icraatıyla
AKP hükûmetleri ne kadar övünse azdır. Bu dava dosyalarının önemli bir bölümüne
baktığınız zaman da tüketici haklarının yok sayıldığı konularda yargıya ulaşan
davalar olduğunu görürsünüz. 
Bir başka konu, tabii
ki bankalara olan, gerek tüketici kredisi gerekse kredi kartları borçları
nedeniyle vatandaşın düştüğü önemli darboğaz ve ödeme sıkıntısıdır. Hâlen,
bankalar, kendilerinin vermiş olduğu kredi dosyalarından almış oldukları dosya
ücretlerini ödememekte ısrar etmektedirler. Vatandaş dava açmakta ya da tüketici
hakem heyetlerine başvurmakta. Kararın gereği bankalarda yerine getirilmemek
üzere, sürekli zaman kazanmaya yönelik bir uygulamaya dönüşmüştür. Son birkaç
yılda tüketici hakem heyetlerine bu konuda yapılan başvuru sayısının çok katlı
olarak arttığı ve buna rağmen, maalesef, tüketici hakem heyetlerinin aldığı
kararları bankaların geri ödeme şeklinde vatandaşa yapmadığı gerçeğiyle karşı
karşıyayız. 
Yine, bir başka önemli konu, Tüketici
Hakları Derneğine ya da tüketici hakem heyetlerine yapılan önemli başvurulardan
ve tüketici mahkemelerine yapılan başvurulardan dolayı yargı kararı onanmış
kayıp kaçak bedelinin, kaçak elektrik kullanmayan, elektrik çalmayan
vatandaşlarımızdan alınmasının uygun olmadığı. Dolayısıyla, 2006 yılından 2014
yılına kadar yapılmış olan buna yönelik “kayıp kaçak bedeli” adı altındaki
kesintilerin geri ödenmesi yönündeki yargı kararı maalesef yerine
getirilmemekte, getirilmemekle kalmamakta, Enerji ve Tabii Kaynaklar Bakanlığı
bugün Türkiye Büyük Millet Meclisi gündeminde olan ve Bakanlar Kurulu tasarısı
şeklinde Komisyonun gündemine gelmiş bir kanunu geçirmeye çalışmaktadır. Bu
kanunun özü şudur: Kayıp kaçak bedelleri konusunda verilmiş olan mahkeme
kararlarının yerine getirilmemesi için, kayıp kaçak konusunda yeni bir
tanımlama yaparak tüketicinin mağdur edildiği bir yasayla yeniden arkasından
dolanıp hem tüketici hakem heyetlerinin ve tüketici mahkemelerinin vermiş
olduğu karar gereği ödemeyi engellemek hem de bundan sonra bu kuruluşlara
tüketicilerin bu konudaki müracaatlarını engelleyen bir yasal düzenleme
peşindedir. Bunun asla
hukuk devleti ilkeleriyle uyuşması mümkün değildir, buna karşı olduğumuzu
Komisyon görüşmeleri sırasında da söyledik. İnşallah, bu süreçte yeniden
gündeme getirilip böyle bir hukuksuzluk örneğini bu Meclis bir daha yaşamaz
diye umut ediyorum. 
Yine, özellikle döviz kurundaki aşırı yükselmelerden dolayı,
son dönemde Sayın Cumhurbaşkanı ve onun hedefindeki Merkez Bankası Başkanı
arasında geçen tartışmaların ardından, bu ülkenin diyanet işlerinden sorumlu,
milletin inancıyla, hakkıyla, hukukuyla ilgili fetvalar vermeden sorumlu bir
başkanlık, Diyanet İşleri Başkanlığı, hemen Cumhurbaşkanının talepleri
doğrultusunda artan kur gereği, daha önce avro bazında hacca gidecek
vatandaşlarımızdan almış olduğu ve bunu karara bağladığı 2.780 euroluk hac
bedelini, akıllı bir şekilde, pratik zekâsını kullanıp 3.600 dolara
değiştirerek dinî inancı gereği hacca gitmek için yıllarca beklemiş
vatandaşımızın cebinden, yani tüketicinin cebinden bir anda 1.500 TL’yi almak
istemektedir. Yani bir kişinin bu ülkenin ekonomisine yaptığı darbenin
sonucunda, tüketici konumundaki normal vatandaşın cebinden para çalmayı
amaçlayan bir zihniyet bu ülkede fetva veremez, bu parayı derhâl TL bazına
dönüştürüp neyse hakkı hukuku, sabit bir bedelle vatandaşlarımızın ibadet
özgürlüğüne vurduğu engelin kaldırılması yönünde derhâl çalışmasını yapması
lazım, kararını geri alıp Türk lirası bazında bir hac bedeli belirlemesi lazım.
Buradan hacca gidecek vatandaşlar Türkiye Cumhuriyeti’nin vatandaşı, ne Avrupa
Birliği ne Amerika ne başka ülkenin vatandaşı değil. Hem “Türk parası
güçlendi.” diye övüneceksiniz hem başka döviz cinsinden kurlardaki değişimi de
dikkate alarak ticaret yapacaksınız. Bu kabul edilebilir bir uygulama
değildir. Bunu bir kez daha buradan vurgulamakta yarar görüyorum. Özellikle söz
konusu Meclis araştırması önergesinde yer alan gıda güvenliği, bazı kaçak mal
ve hizmetlerin Türkiye piyasasında tüketicileri mağdur ettiği konularına aynen
katıldığımızı da ifade ediyorum. 
Halkların Demokratik Partisi Grubunun
vermiş olduğu bu önergenin Genel Kurul gündemine alınarak, daha detaylı bir
şekilde tüketici haklarının korunmasına yönelik çalışmaların yapılmasında yarar
olduğu düşüncesini paylaşarak tekrar yüce Meclisi saygıyla selamlıyorum. (MHP
ve CHP sıralarından alkışlar)
BAŞKAN – Teşekkür ederim Sayın Işık. 
Halkların Demokratik Partisi Grubu
önerisinin lehinde Tekirdağ Milletvekili Sayın Faik Öztrak.
Buyurunuz. (CHP sıralarından alkışlar)
FAİK ÖZTRAK (Tekirdağ) – Sayın Başkan,
değerli milletvekilleri; Halkların Demokratik Partisinin vermiş olduğu Meclis
araştırması önergesiyle ilgili olarak grubum adına söz almış bulunuyorum. Yüce
heyetinizi saygıyla selamlıyorum. 
Sayın Başkan, tabii, tüketici hakları,
tüketicinin sağlığının korunması, bunlar son derece önemli konular ve bugün,
Türkiye’de dönüp baktığımız zaman hem ciddi mevzuat eksiklikleri var hem çok
ciddi denetim eksiklikleri var, yine denetim eksikliğinin altında baktığımız
zaman da önemli teknolojik yetersizliklerimiz var. Dolayısıyla, bu konunun bir
an önce Meclisimiz tarafından araştırılması ve bu alanda atılabilecek adımların
belirlenmesinin önemli olduğunu düşünüyoruz. 
Değerli milletvekilleri, tabii,
“tüketici” dediğimiz zaman, aslında baktığımızda, bugün, bütün ailelerin
cebinde, hanelerde çok ciddi bir yangın çıkmış vaziyette. Bakınız, dünyada
akaryakıt fiyatları düşüyor, bizde akaryakıt fiyatları artıyor; dünyada doğal
gaz fiyatları düşüyor, bizde doğal gaz fiyatları düşmüyor. Bugün, Türkiye’de
araba almak için, telefon almak için sıraya girmiş vatandaşlarımız var, dövizle
paralarını ödeyecekler ama şu anda hiçbiri ne kadar para ödeyeceğini bilmiyor.
Yine, bugün, bakınız, Türkiye’de net borçluluk üzerinden bir hesap yaptığımız
zaman, sene başından bugüne kadar yaşanan döviz hareketleri Türkiye’de
ekonominin tamamına 125 milyar Türk liralık bir fatura çıkarmış vaziyette, sadece
şirketlere çıkan fatura 53 milyar Türk lirası. Bu 53 milyar Türk lirası ne
olacak değerli milletvekilleri? Şirketler ya zam yapacaklar ya işçi
çıkaracaklar ya da şirketi kapatacaklar bunu ödeyebilmek için ya da bunu
ödemedikleri durumda. Bu durumda da bütün yük milletin sırtına binecek.
Bakınız, bir önemli banka Türkiye’deki bir bankayla ortaklığını bozdu ve yurt
dışına çıktı. Bu, son dönemde ilk defa yurt dışına çıkan gerçek para, sıcak
para değil, gerçek para. Bu son derece önemlidir. 
Yine, şunun altını çizmek istiyorum:
Sene başında cebinde 10 bin doları olan bir kişi ya da ayakkabı kutusunda 10
bin dolar saklamış olan bir kişi 2.900 Türk lirası kazandı bugüne kadar. Buna
karşılık, Türk lirasına güvenip cebinde Türk lirası taşıyan da 478 dolar zarar
etti. 
Yine, dolardaki bu son hareketlere
baktığımız zaman, Hükûmet yetkililerinin ve Cumhurbaşkanının burada getirdiği
açıklama şu: “Bütün dünyada dolar değer kazanıyor, bizde de değer kazanıyor.”
diyorlar. Şimdi, bakın, bize benzeyen ekonomilerde doların kazandığı değer
yüzde 4,4; bu, sene başından bugüne kadar. Peki, Türkiye’de dolar ne kadar
değer kazanmış Türk lirası karşılığında? Yüzde 12, 3 katı. Dolayısıyla,
arkadaşlar, evde pişen ciddi bir kriz olduğu açık. Bu sıkıntı evde pişen bir
şey.
Bakın, işsizlik verilerine dönüp
baktığımız zaman, işsizlik oranı Kasım 2014’te yüzde 10,7; son 45 ayın zirvesi.
Genç işsizlik oranı yüzde 20, bu da son 56 ayın rekoru. İşsiz sayısı 599 bin
kişi artmış, 3 milyon 96 bin kişiye ulaşmış. Sanayi üretimi –bugün belli oldu-
ocak ayında yüzde 2,3 gerilemiş. 2009 yılı Ocak ayından bu yana -ocak ayları
itibarıyla- ilk daralma bu sanayi üretiminde. İhracat verilerine baktığımız
zaman, sadece şubat ayında –TİM’in verilerine göre- ihracatımız yüzde 13
gerilemiş, yılın ilk iki ayında ise gerileme ortalama yüzde 6,7 olmuş. Şubat
ayında Rusya’ya yapılan ihracat yüzde 39, Irak’a yapılan ihracat yüzde 26,
İtalya’ya yapılan ihracat yüzde 15, Almanya’ya yapılan ihracat da yüzde 12
düşmüş. Bu, her yerde çok ciddi sıkıntılar olduğunu gösteriyor. 
Bakınız, geçenlerde Bloomberg bir
endeks yayınladı, “Yurttaşları 2015 yılında en fazla sıkıntı çekecek 15 ekonomi
hangisidir?” dedi ve yurttaşları en fazla sıkıntı çekecek bu 15 ekonomi
arasında Türkiye 9’uncu. Çok ciddi sıkıntılarla karşı karşıyayız. 
Peki, bütün bu sıkıntılar yaşanırken,
bakıyorsunuz, Cumhurbaşkanı ile Merkez Bankası arasında bir tartışma yaşanıyor.
Oysa Anayasa’nın 104’üncü maddesi son derece sarih, Cumhurbaşkanına diyor ki:
“Kamu kurumlarının uyumlu çalışmasını temin eder, devlet kurumlarının uyumlu
çalışmasını temin eder.”, “Devlet kurumlarıyla kavga eder.” demiyor ama her
nedense Cumhurbaşkanının emirle faiz düşürme sevdası içine girmesi son derece
sıkıntılı bir durumu ortaya çıkarmıştır. Hatta, bu kavga o noktalara gitmiştir
ki değerli arkadaşlar, yani bir ülkenin Cumhurbaşkanı, Merkez Bankası Başkanını
vatanı satmakla suçlamıştır, yetmemiştir ve ilgili Başbakan Yardımcısına
“Kendine çekidüzen ver.” demiştir. Bütün bunların yaşandığı bir ekonomide
istikrarın olmasını, risk algısının azalmasını beklemek mümkün değil. Oysa tam
da bu kavganın başladığı günde Türkiye’de faizler azalma eğilimine girmişti,
döviz piyasasında belli bir istikrar başlamıştı, bütün dünya Türk ekonomisinin
yurt dışında petrol fiyatlarının düşmesi nedeniyle yaklaşık öngördüğünden 0,3
puan daha fazla büyüyeceğini tahmin ediyordu, bugün bu olumlu senaryoların
hepsi bitmiştir. 
Değerli milletvekilleri, peki, ne var
bu işin arkasında diye dönüp baktığınız zaman: Tabii, bu işin arkasında çok
büyük bir korku var. AKP iktidarı ilk defa -son üç yılın ortalamasına
baktığımız zaman, 2009 yılı dışında- bir seçime yüzde 3’ün altında bir
büyümeyle gitmektedir, onun için ekonomi bir an evvel canlansın istenmektedir
ama bununla ilgili olarak adımlar atılmamaktadır. Bununla ilgili olarak adımlar
atılmadığı için gözler Merkez Bankasına dönmekte, Merkez Bankası faizi
indirirse ekonomi canlanır zannedilmektedir ama maalesef, böyle bir imkân
ortada yoktur. 
Değerli
milletvekilleri, ben şunu açık söyleyeyim: Yangın son derece ciddidir. Neden
ciddidir? Çünkü, bu ülkenin Başbakanı New York’a gidip yatırımcıları ikna
turlarına çıkmıştır. Amerika Birleşik Devletleri yönetimi aslında bu ülkenin
Başbakanının hangi nedenle Birleşmiş Milletler toplantısından daha önce
Amerika’ya gittiği konusunda bilgi sahibi olmadığını söylemiştir çünkü bir
ülkenin Başbakanı -bakanlar bunu yapar, müsteşarlar bunu yapar, müsteşar
yardımcıları yapabilir- yatırımcı ikna turuna çıkmış ise o zaman çok büyük bir
sıkıntı vardır. Ama bakınız, sıkıntı yurt dışında ikna turlarıyla çözülebilecek
bir sıkıntı değildir. Sıkıntı Cumhurbaşkanının Anayasa’nın 104’üncü maddesini
çiğnemesinden kaynaklanmaktadır, Cumhurbaşkanının tarafsızlığını yitirmesinden
kaynaklanmaktadır, ortada çok ciddi bir yönetişim sorunu vardır. Bu yönetişim
sorunu maalesef, ekonomide de kaotik birtakım beklentilere yol açmaktadır.
Aslında Sayın Davutoğlu’nun yapacağı şey son derece basittir. Yani bugün bu
sıkıntıyla konvansiyonel araçlarla mücadele edemezsiniz, döviz satarak mücadele
edemezsiniz, faizi yükselterek mücadele edemezsiniz, takatiniz yok, yeni
yapısal reformlar yapamazsınız, mümkün değil. O zaman yapacağınız ve bu millete
de maliyeti en düşük olan önlem nedir biliyor musunuz? Başbakan, Başbakan gibi
çıkacaktır yukarıya -etkisiz eleman olmaktan vazgeçecektir- diyecektir ki:
“Sayın Cumhurbaşkanım, artık konuşmayın. Anayasa’nın 104’üncü maddesi açık.
Konuştukça yangın çıkarıyorsunuz. Bu yangını da bizim elimizdeki araçlarla
çözmemiz, vatandaşa maliyeti olmadan çözmemiz mümkün değildir.” 
Değerli
milletvekilleri, çok açıkça ifade edeyim: Bu böyle devam ederse bunun faturası
millete çıkacaktır. Millet zaten borcunu ödemekte zorlanmaktadır, işini
kaybedeceği endişesi içindedir. Bunun böyle devam etmesi hâlinde bütün bunlar
gerçekleşecektir.
Sözlerimi
bitirirken Genel Kurulu saygıyla selamlıyorum. (CHP ve MHP sıralarından
alkışlar) 
BAŞKAN –
Teşekkür ederim Sayın Öztrak.
Halkların
Demokratik Partisi Grubu önerisinin aleyhinde Kırıkkale Milletvekili Sayın
Ramazan Can.
Buyurunuz. (AK
PARTİ sıralarından alkışlar) 
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Tüketici
sorunlarıyla ilgili mevzuat ilk önce 4077 sayılı Yasa’yla 1995 yılında
çıkarılmıştır fakat uygulamadaki problemler, tüketici sorunlarının
çözülememesi, tüketicilerden gelen şikâyetler üzerine hep birlikte, hep
beraber, bütün partiler el ele vererek 6502 sayılı Yasa’yı 27/11/2013 tarihinde
çıkararak hep beraber yürürlüğe geçirdik. 
Burada, tüketicilerin korunmasıyla
ilgili kanunun asıl amacı tüketiciyle ilişkileri düzenleyen, tüketicilerin
mağduriyetlerini minimize eden bir piyasa oluşturmaktan ibarettir. Bilinçli bir
tüketici sağlıklı ekonominin temeli olmuştur. Vatandaşlarımızın tüketici
bilincini yükseltmek, tüketicinin korunması için gerekli politikaları
oluşturmak, tedbirleri almak ve piyasa gözetim ve denetimini sağlamak bu
kanunun asıl amacı olmuştur. 4077 sayılı Yasa’da Avrupa Birliği yönergelerine
uyulmadığından ve tüketici problemleri çözülmediğinden dolayı -6502 sayılı
Yasa- tüketici problemlerini minimize eden ve Avrupa Birliği yönergelerine
azami derecede riayet eden bir yasa çıkarılmıştır. Bütün bu yasada 76 milyon,
tüm esnaf, tüm tüketici, sanatkârlar, meslek odaları, STK’lar ve Bakanlıkla
birlikte bu mevzuat yasalarımıza dercedilmiştir. 
Son olarak, tüketicinin korunmasına
yönelik önceki görevleri üstlenen başta tüketici hakem heyetleri ve tüketici
mahkemeleri netice itibarıyla, bütün mevzuattaki ihtilafların uygulanmasında
tüketicinin lehine yorumlanması gerekli -havi- bütün unsurlar bu kanuna
dercedilmiştir. 
Reklamlarla ilgili bir anekdot aktarmak
istiyorum: Tüketiciyi aldatıcı, bilgi noksanlığını istismar edici, tüketicinin
can ve mal güvenliğini tehlikeye düşürücü, şiddet hareketlerini ve suç önleme,
kamu sağlığını bozucu, hastaları, yaşlıları, engelli ve çocukları istismar
edici reklamlar yasaklanmıştır. Piramit satış sözleşmeleri, hakem heyeti,
mahkemeler, ayıplı mal ve ayıplı hizmette sorumluluk, satın alınan malın ayıplı
olması, taksitli satış, kampanyalı satış, kapıdan satış, tüketici kredisi,
konut kredisi, tüketici sorun hizmetleri, garanti belgesi, bütün bu
düzenlemeler ve sözleşmeler tüketicilerin lehine düzenlenmiştir. Netice
itibarıyla, il düzeyinde merkez ilçenin ile tabi olduğu illerde tüketici hakem
heyetleri tek kurulmuş, büyükşehirlerde ise ilçelere bağlı tüketici hakem
heyetleri kurulmuştur. Tüketici hakem heyetleri belirli bir rayice kadar olan
ihtilaflarda ve mahkemeler de bunun üzerindeki ihtilaflarda
görevlendirilmiştir. Netice itibarıyla, 4077 sayılı Yasa ile 6502 sayılı Yasa
arasındaki en önemli fark tüketicinin lehine olan düzenlenmeler ve Avrupa
Birliği yönergesine azami riayet edilmesidir. Netice itibarıyla, bu kanunun
amacı bilinçli tüketici oluşturmaktır. Bilinçli tüketici, sağlıklı ekonominin temel
taşıdır. 
Sayın Başkan, değerli milletvekilleri;
İç Güvenlik Yasası’nı görüşeceğiz ve ikinci bölümü bitirdik, üçüncü bölüme bugün başlayacağız. 
Zamanımız kısıtlı, 7 Nisana da az bir zaman kaldı. Bu
nedenle, grup önerisini Genel Kurulun takdirine bu duygularla havale ediyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Can.
Halkların Demokratik Partisi…
LEVENT GÖK (Ankara) – Karar yeter sayısının aranmasını
istiyoruz efendim.
BAŞKAN – Karar yeter sayısı arayacağım.
…Grubu önerisini oylarınıza sunuyorum: Kabul edenler… Kabul
etmeyenler… Karar yeter sayısı yoktur. 
Birleşime on beş dakika ara veriyorum.
 Kapanma
Saati : 16.18

İKİNCİ OTURUM
Açılma Saati:
16.43
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin İkinci Oturumunu açıyorum.
Halkların Demokratik Partisi Grubunun
önerisinin oylanmasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısını arayacağım: Kabul edenler… Kabul etmeyen…
Kabul edilmemiştir, karar yeter sayısı vardır. 
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 

2.- MHP Grubunun, Antalya Milletvekili Mehmet Günal ve
arkadaşları tarafından, Türkiye’de elektrik dağıtımının özelleştirilmesiyle
ortaya çıkan elektrik faturaları ile kayıp kaçak oranlarındaki artış ve
vatandaşın bu durumdaki mağduriyetiyle ilgili sorunların ve çözüm önerilerinin
tespiti amacıyla 4/3/2015 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 9 Mart 2015 Pazartesi
günkü birleşiminde sunuşlarda okunmasına ve görüşmelerinin aynı tarihli
birleşiminde yapılmasına ilişkin önerisi

Türkiye Büyük
Millet Meclisi Başkanlığına
Danışma Kurulunun 9 Mart 2015 Pazartesi
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisini İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla. 
 Oktay
Vural
 İzmir

 MHP
Grup Başkan Vekili
4 Mart 2015 tarih, 5201 sayı ile TBMM Başkanlığına,
Antalya Milletvekili Mehmet Günal ve arkadaşlarınca Türkiye'de elektrik
dağıtımının özelleştirilmesi ile ortaya çıkan elektrik faturalarındaki ve kayıp
kaçak oranlarındaki artış ve vatandaşın bu durumdaki mağduriyeti ile ilgili
sorunların ve çözüm önerilerinin tespiti amacıyla verilmiş olan Meclis
araştırması açılması önergemizin 9 Mart 2015 Pazartesi günü (bugün) Genel
Kurulda okunarak görüşmelerinin bugünkü birleşiminde yapılması önerilmiştir.
BAŞKAN – Milliyetçi Hareket Partisi
Grubu önerisinin lehinde ilk söz, Antalya Milletvekili Sayın Mehmet Günal’da. 
Buyurunuz Sayın Günal. (MHP
sıralarından alkışlar) 
MEHMET GÜNAL (Antalya) – Teşekkür
ederim Sayın Başkan.
Değerli milletvekilleri, hepinizi
saygıyla selamlıyorum. 
Değerli arkadaşlarım, bugün,
Türkiye’deki elektrik dağıtım özelleştirmeleri sonrasında elektrikte kayıp
kaçak oranlarında yaşanan gelişmelerle ilgili bir araştırma önergesi verdik. Bu
konuda desteklerinizi bekliyorum.
Şimdi…(Gürültüler) Tabii, destekten
önce de arkadaşlardan biraz saygı bekliyorum. “Yoklama bitti, gidebilirler.”
diye tekraren söyleyeyim ben, Sayın Başkan uyarmadığı için. Hâlâ devam ediyor
arkadaşların sohbeti. 
Değerli arkadaşlar, özelleştirme
uygulamaları yapılırken, özellikle elektrik özelleştirmelerinde, dağıtım
özelleştirmelerinde birtakım şeyler söylendi ve bizim ısrarlarımıza rağmen bazı
şirketlere bu özelleştirmeler verildi. Şimdi bakıyoruz, burada konulmuş olan
kurallar, EPDK’nın koymuş olduğu kurallar sıra sayısı almış bekleyen, Adalet ve
Kalkınma Partisi grup önerisiyle sıraya girmiş olan torba kanunda bekleyen bir
madde var. Burada, bu kayıp kaçak oranlarıyla ilgili hedefleri tutturamayan
şirketlere özel düzenleme yapılıyor. Şimdi, orada da söyledik, bu kanunun sıra
sayısına bakarsanız -Milliyetçi Hareket Partisi mensubu üyeler olarak orada da
muhalefet şerhinde görüşlerimizi ilettik- özel bir düzenleme yapılıyor. 
Bakın, değerli arkadaşlar, Özelleştirme
Kanunu var; o, çıktı. EPDK’nın düzenlemeleri var, sözleşme var ve konulan kayıp
kaçak hedefleri var. Bu hedeflere şu anda bazı şirketler uyamadığı için de
-kanunun gerekçesinde de arkadaşlarımız bunu açıkça söylüyorlar zaten- bir
yasal düzenleme getiriliyor. Birincisi: Bu, kanunların genelliği ilkesine
aykırı. İkincisi: Anayasa’ya aykırı. Yani bir kere kanun önünde eşitlik var.
Bir tarafta borcunu düzenli ödeyen namuslu vatandaşlarımız elektrik borcunu
ödemiş, öbür tarafta da hâlâ kayıp kaçak oranının giderek arttığı bir bölge
var. 
Şimdi, açıkçası, burada yapılan bu
düzenleme, özel olarak bu şirkete ait bir düzenleme hâline geliyor. “Neden?”
diyeceksiniz: Biz komisyonda arkadaşlarımızdan bilgi aldık. Şimdi, burada,
baktığımız zaman, özelleştirme yapıldıktan sonra da, özelleştirme süresince de,
bu şirketlere oralardaki kayıp kaçak oranı hedefleri bildirilmiş değerli
arkadaşlar; 2011’den 2015’e kadar kademeli olarak azaltılacak. Çıkan şey
-özellikle burada söz konusu olan Dicle Elektrik Dağıtımınkini sadece
söyleyeyim, siz anlayın ondan sonra ne kadar hedeften sapıldığını- “2011 yüzde
60,96; 2012 yüzde 50; 2013 yüzde 42; 2014 yüzde 34,90 küsur; 2015 yüzde 29.”
diyor. 
Peki, şimdi, nasıl olmuş? Arada bir de
kurul kararı var tabii. Elektrik Piyasası Düzenleme Kurulu kendisi karar alarak
bu kayıp kaçak oranlarını revize etti. Diyoruz ki: “Şimdi, niye bize geliyorsunuz?”,
“Efendim, bize, yarın, hukuki sıkıntı çıkabilir, yeniden düzenleme yapmamız
lazım.” Neden? Buradaki şeyler ne olmuş biliyor musunuz değerli arkadaşlar? Bu
söylediğimiz bölgeler içerisinde üç tanesinde sorun var, en büyük sorun da
Dicle Elektrik Dağıtım AŞ’yle ilgili. Bakın hedefler nasıl olmuş? 2013’te yüzde
71; 2014’te yüzde 71,7 olarak revize edilmiş ama gerçekleşme oranlarına
bakarsanız daha da fazla olduğunu görüyorsunuz. 
Yani, değerli arkadaşlar, böyle bir şey
olamaz. Çünkü 2013’teki gerçekleşmesi yüzde 75’e çıkmış. Bu, ne demek? O özel
şirkete, burada, kamu gücüyle kaynak aktarılması demek. Burada açıklamalar var;
Değerli Bakanın, EPDK Başkanının, bu husus görüşülürken arkadaşlarımızın
açıklamaları var, diyorlar ki: “Hiçbir şekilde bu zararlar kamuya
ödettirilmeyecek, hedefleri tutturamayan şirketlerin kendileri bu zarara
katlanacaklar.” Peki, şimdi ne oldu da burada, Adalet ve Kalkınma Partisine
yakınlığıyla bilinen, daha önce de başka şirketlerin özelleştirilmesinde,
yönetiminde, sürecinde yer alan bir şahsın “Biz artık dayanamıyoruz.” demesi
üzerine böyle bir yasal düzenlemeyi -nasıl- getiriyorsunuz? Doğrudan o şirketin
zararını başka vatandaşlara yüklüyoruz. Arkadaşlarımız “Efendim, vallahi
billahi bunlar vatandaşa gelmeyecek.” diyor. Peki, nasıl olacak? EPDK cinlik
yapıyor. 
Değerli arkadaşlar, Yargıtaydan dönen
karar var, vatandaşların, kayıp kaçak oranıyla ilgili, faturaya eklenmemesine
dair Yargıtayın kararı var. Burada çok net bir şekilde olayın özeti söylenmiş.
Yani diyor ki: “Bu şeyin içerisinde böyle bir karar alınırsa bu karar sıkıntı
çıkarır.” Şirketi korumak… Bakın ne diyor: “Hem bu hal, parasını her halükarda
tahsil eden davacı Kurum’un çağın teknik gelişmelerine ayak uydurmasına engel
olur…” Yani, kayıp kaçağı önleyecek teknolojiler koymasını engellersiniz. Başka
ne diyor? “…kendi teknik alt ve üstyapısını yenileme ihtiyacı duymayacağı gibi;
elektriği hırsızlamak suretiyle kullanan kişilere karşı önlem alma ve takip
etmek için gerekli girişimlerde de bulunmasını engeller.” Yani ne yapıyormuş?
Normal şartlarda, bu şirketin, kendi kârını artırabilmek için kayıp kaçağı
takip etmesi gerekirken, biz ona verdiğimiz hedefi tekrar revize ederek
gerçekleşmelerini sağlayamamasını ödüllendirmiş oluyoruz. Dolayısıyla, bu,
şahsa özel, bir şirkete özel, hukukun genelliği ilkesine aykırı bir
düzenlemedir. Şimdi onu da siz yasalaştırmak üzere sırada bekletiyorsunuz. 
Peki, tüketicilerin durumu ne olacak,
vatandaşların durumu ne olacak? Açılan davalar var. Şimdi, Yargıtayın kararı
çıkmış. Tüketici gidiyor, diyor ki hakem heyetlerine, kaymakamlıklara,
sıralarda geziyor: “Ya, benim bunun içerisinde ödediğim kayıp kaçak parası
nedir? Ben bunu nasıl geri alacağım?” Bunları soruyor. Vatandaşı oradan oraya,
oradan oraya, gişelerde, kaymakamlıklarda tüketici hakem heyetlerinde
süründürüyorsunuz. Şimdi, eğer bu, dava yoluyla kazanılmış bir haksa, bunun
vatandaşa geri ödenmesi lazım. Bunun yolu nedir? Vatandaşı süründürmek
değildir. Yapmanız gereken şey, onu hesaplayıp vatandaşların faturalarından, en
azından 2015’te tahsil edilecek faturalarından mahsup ederek düşmektir. Varsa
vatandaşın alacağı, bunlar hesaplanacak ki mahkeme kararıyla bu tespit edilmiş
değerli arkadaşlar.
Dolayısıyla, burada şöyle bir şey var:
Şimdi, EPDK bunu belirlerken birim fiyatın içerisine yediriyor. Yani kayıp
kaçak oranı orada görününce mahkemeden döndü, Yargıtay Hukuk Genel
Kurulunda böyle bir karar çıktı diye içine yediriyor. İçine yedirdiği zaman ne
oluyor? Hem devletin hem firmanın kârı oluyor. Nasıl oluyor? Birim fiyatın üzerine,
hem TRT payı hem vergiler, bütün şeyler birim fiyatı belirlendikten sonra
giriyor. E, şimdi burada da bir sınır çiziyor, “Sizin yapmış olduğunuz bu
tebliğe göre çalışma düzenlemesi, size istediğiniz kadar elektriği artırma
yetkisi vermiyor.” diyor mahkeme. Size verdiği yetki, maliyeti alıp dağıtım
maliyetiyle beraber bunun üzerine makul bir şey koymak. Siz bunu eğer sınırsız
olarak artırırsanız, işte o zaman yine hukuka aykırı davranmış oluyorsunuz,
Anayasa’ya aykırı davranmış oluyorsunuz. Anayasa gereği, hukuk kurallarına
herkesin uyması lazım, mahkeme kararlarına herkesin uyması lazım, buna da
uymamış oluyorsunuz. 
Dolayısıyla, burada Yargıtayın birçok
kararı olmasına rağmen bu konu ortada duruyor değerli arkadaşlar. Borcunu
ödeyen vatandaşlar rezil oluyor, maalesef sıralarda bekliyor, hâlâ bir şey
alabildikleri de yok. Onun için, öncelikle bu elektrik özelleştirmelerinin arka
planının incelenmesi gerekiyor. Yandaş şirketlerin, bu kâr-zarar hesabını
yaparken bütün riskleri hesaplamaları gerekiyor. Tabii, bu arada yapmış
olduğunuz birtakım pazarlıkların sonucunda -belli bölgelerde tabii- elektrik
parasını tahsil edemeyince ne oluyor? Öbür taraflardaki vatandaşların sırtına
binecek. Gelin, bu pazarlıklardan vazgeçin, herkes kullandığı elektriğin
bedelini ödesin. 
Ha şunu
yapabiliriz: Yoksul vatandaşlarımıza, biz Milliyetçi Hareket Partisi olarak
öneriyoruz, elektrik faturasında sübvansiyon yapıp onlara destek olabiliriz ama
bunun bütün Türkiye Cumhuriyeti vatandaşları için olması gerekir. Bölgesel
olarak böyle düzenlemeler, Anayasa’ya aykırıdır, hukuka aykırıdır diyor, bu
konuda desteklerinizi bekliyor, saygılar sunuyorum. (MHP ve CHP sıralarından
alkışlar) 
BAŞKAN –
Teşekkür ederim Sayın Günal. 
Milliyetçi
Hareket Partisi Grubu önerisinin aleyhinde Eskişehir Milletvekili Sayın Salih
Koca.
Buyurunuz. (AK
PARTİ sıralarından alkışlar) 
MEHMET GÜNAL
(Antalya) – Salih, “lehinde” de ya! “Lehinde” de, tüketicilerin lehinde.
RAHMİ AŞKIN
TÜRELİ (İzmir) – Salih, komisyonda karşıydın.
BAŞKAN – Aynı
komisyonda mısınız ikiniz Sayın Günal?
MEHMET GÜNAL
(Antalya) – Evet. 
BAŞKAN – Ha,
arkadaşsınız yani.
MEHMET GÜNAL
(Antalya) – Lehinde olur herhâlde.
BAŞKAN –
Buyurunuz. 
SALİH KOCA
(Eskişehir) – Sayın Başkan, değerli milletvekillerimiz; Milliyetçi Hareket
Partisi grup önerisi aleyhinde söz almış bulunuyorum. Yüce heyetinizi saygıyla
selamlıyorum ve geçen toplantıda olduğu gibi, geçen konuşmamda olduğu gibi bu
konuşmamda da Değerli Mehmet Bey’den söz atmamasını ve sadece dinlemesini
istirham ediyorum. 
MEHMET GÜNAL
(Antalya) – Tamam, desteklersen susacağım.
SALİH KOCA
(Devamla) – Enerji, günümüz dünyasının en stratejik alanlarından birisidir. Son
yıllarda, yeterli seviyede elektrik enerjisinin üretim kapasitesinin
oluşturulmasına, enerji kaynaklarının çeşitlendirilmesine, yenilenebilir enerji
kaynaklarına ve üretim ve dağıtım tesislerinin özelleştirilmesine Hükûmetimiz
tarafından gerekli önem verilmiştir. Enerjide dışa bağımlılığın azaltılmasına
ve sanayide ham madde ihtiyacının karşılanmasına yönelik maden, enerji ham
maddeleri ve jeotermal kaynak arama yatırımları için ayrılan kaynaklar son
dönemde önemli oranda artırılmıştır. 
Bu doğrultuda,
2002 yılında yaklaşık 31 bin megavat olan elektrik kurulu gücünü, 2014 yılı
sonu itibarıyla yüzde 118’lik bir artış oranıyla 67.431 megavata; yine 2002
yılında 129 milyar kilovatsaat olan elektrik üretimimizi de 2013 yılı sonu
itibarıyla 242 milyar kilovatsaatin üzerine çıkarmış bulunuyoruz. Yenilenebilir
enerji kaynaklarından elektrik üretimini teşvik etmeye başladık, enerji
verimliliği stratejisini hazırlayarak bu anlamda uygulamaya koyduk. Özellikle
hidroelektrik santraller kapsamında, 2003 yılından bugüne kadar devreye alınan
HES projeleriyle, 2003 yılında 26 milyar kilovatsaat olan yıllık hidroelektrik
enerji üretim kapasitesini 79 milyar kilovatsaate yükselttik. Son üç yılda
6.450 megavat gücünde santralleri devreye aldık. 
Enerjide 2023 hedefine ulaşarak
ekonomik kalkınmanın ve sosyal gelişmenin ihtiyaç duyduğu enerjiyi, sürekli,
güvenli ve asgari maliyetlerle temin edebilen, enerji üretiminde kaynak ve
teknoloji çeşitliliğini artırarak enerji arz ve güvenliğimizi sağlayan bir ülke
konumuna geliyoruz, gelmeye çalışıyoruz. 
Enerji alanında en önemli
handikaplardan birisi de kayıp kaçak oranlarıdır. Bugün kayıp kaçakla mücadele
tüm dünyanın sorunudur. Bu sorunla hep birlikte mücadele etmek, iktidar,
muhalefet hepimizin görevidir. Hükûmetlerimiz döneminde her alanda olduğu gibi
enerji alanında da kayıp kaçak oranlarındaki mücadelelerle ilgili olarak
gerekli çalışmalar yapılmış, kayıp kaçak oranları düşürülmüştür. Türkiye'de
2000 yılında yüzde 19,02’yle rekor seviyesine çıkmış olan ancak 2011 yılında
yüzde 14,11 seviyelerine kadar kayıp kaçak oranlarında gerilemeler olmuştur.
Yani 2002 yılında yüzde 19,02’yle kayıp kaçak oranları rekor seviyesine bu
ülkede çıkmıştır. Kayıp kaçak tarama çalışmalarımız kapsamında, yaklaşık toplam
2,5 milyar TL tutarında kaçak tahakkuku gerçekleştirilmiştir. Elektrikteki
kayıp kaçak oranı, 2014 yılı sonu itibarıyla yüzde 13 seviyelerine kadar
indirilmiştir. Kayıp kaçak oranı da yüzde 17’den 13 seviyelerine düşürülmüş ve
bu anlamda, son üç yıl gibi bir süre zarfında Türkiye genelinde yüzde 4’lük bir
iyileştirme gerçekleştirilmiştir. 
Türkiye’yi iki bölge olarak düşünürsek,
bunlardan bir tanesi olarak Dicle, vangölü ve EDAŞ bölgelerini ayırdığımız
zaman geriye kalan 18 bölgenin ortalaması yüzde 10’un altındadır. Bu oran,
Avrupa Birliğine üye ülkelerin ortalamasına da yakın bir rakamdır. 
Kayıp kaçak oranlarını yüzde 6’lara
kadar düşürmüş bölgelerimiz mevcuttur. 
MEHMET GÜNAL (Antalya) – Doğru.
Ötekiler ne oldu? 3 tanesini söyle bize.
SALİH KOCA (Devamla) - Şebekelerden
dolayı yüzde 5 civarında teknik bir kaçak mevcuttur. Bu anlamda baktığımızda,
tüm dünyada olduğu gibi yüzde 5’lik bir teknik kayıp kaçak oranını da düşürdüğümüzde
bazı bölgelerimizde teknik kayıpların -yani kayıpların- yüzde 1 seviyelerine
kadar düşmüş olduğunu görüyoruz. Teknik kayıp, ortalama olarak Avrupa Birliği
ve Amerika Birleşik Devletleri’ndeki tüm ülkelerde ve tüm dünyada yüzde 5
civarında seyretmektedir ve bu anlamda tüm dünyada da düşürmek mümkün
olmamaktadır.
Kayıp kaçakla mücadele özel sektör ve
Hükûmetimiz tarafından başarılı ve etkin bir şekilde sürdürülmektedir.
Özelleştirmelere üç yıl önce başlandı ve 2014 yılı itibarıyla da tamamlandı.
Özelleştirme olmadan önce Türkiye'de 21 bölgede kayıp kaçak oranı yüzde 17
seviyelerindeydi. Biraz önce söylemiş olduğumuz bölgeleri ayırdığımızda da
özelleştirmede ciddi anlamda kayıp kaçakla mücadelelerin yapıldığı
görülmektedir. Önümüzdeki dört beş yılın sonunda bu 3 bölgedeki kayıp kaçak
oranlarını da yüzde 10 seviyelerine kadar düşürmeyi öngörmekteyiz. Böylelikle,
Türkiye genelindeki ortalamamız da yüzde 8 seviyelerine inmiş olacak ve Avrupa
Birliğindeki rakamları yakalamış olacağız.
Yine, Meclise sunulan yasa teklifiyle
de Yargıtay kararlarıyla ortaya çıkmış olan birtakım sorunlar çözülmüş,
belirsizlikler ortadan kaldırılmış olacaktır. Yani bu yasa ihtiyaca binaen
getirilmiştir ve Bakanlığımız tarafından gerekli tedbirlerin alınmasını
sağlayacaktır ve inşallah, 2015 yılı sonu itibarıyla da yüzde 14’ün altına
düşürmeyi planladığımız kayıp kaçak oranlarıyla mücadele etmeyi başaracak ve
2019 yılında yüzde 10’lar seviyesine çekmiş olacağız.
MEHMET GÜNAL (Antalya) – Vaktin var, şu
3 ili de söylesene, bekledim sonuna kadar. Sonuna kadar bekledim, bir de onu
söylesene.
SALİH KOCA
(Devamla) - Ben bu duygu ve düşüncelerle Milliyetçi Hareket Partisi grup
önerisi aleyhinde olduğumu bildiriyor, çalışmalarımızın belirli olduğunu
söylüyor, yüce heyetinizi saygıyla selamlıyorum.
BAŞKAN –
Teşekkür ederim Sayın Koca. (AK PARTİ sıralarından alkışlar)
Milliyetçi
Hareket Partisi Grubu önerisinin lehinde Ankara Milletvekili Sayın İzzet
Çetin.
Buyurunuz. (CHP
sıralarından alkışlar)
İZZET ÇETİN
(Ankara) – Sayın Başkan, değerli milletvekili arkadaşlarım; Milliyetçi Hareket
Partisinin vermiş olduğu grup önerisi lehine söz aldım. Hepinizi saygıyla
selamlıyorum.
Değerli arkadaşlar, öncelikle,
gerçekten hem zamanlaması itibarıyla hem de içerik olarak, konu olarak son
derece yerinde seçilmiş bir öneri. Yani, Meclisin neredeyse yeni bir seçime
gittiği bugünlerde, geçtiğimiz sonbahardan bu yana en çok tartışılan konuların
başında bu enerji alanındaki kayıp kaçak oranları geliyor ve Mecliste, şu anda,
bir yandan Sanayi, Ticaret, Enerji, Tabii Kaynaklar, Bilgi ve Teknoloji
Komisyonunun gündeminde yer alan enerji piyasası kanunuyla yeni bir düzenleme
yapılmaya çalışılıyor, öbür yandan, sıra sayısı almış olan, 688 sıra sayılı
Kanun Teklifi’nde olduğu gibi, orada da -bu ana komisyonda görüşülmüş olmasına
rağmen- Plan ve Bütçe Komisyonunda görüşülen bir kanun teklifinde, torba kanun
teklifi içindeki bir maddede de kayıp kaçak oranlarında bir önceki yılın
gerçekleşmeleri dikkate alınarak bundan sonraki uygulamaların kurum tarafından
yani EPDK tarafından düzenlenmesine, artırılmasına, eksiltilmesine ilişkin
öneri var. Yani, böyle öneriler gündemdeyken, iktidar partisi sözcüsü
arkadaşımız, aynı zamanda Plan ve Bütçe Komisyonu üyesi Sayın Koca, burada,
kayıp kaçak oranlarını azaltmaktan ve her şeyin güllük gülistanlık olduğundan
söz etti. Ben şimdi bir tek soru soracağım. Madem her şey gayet güzel, yerinde
gidiyor… Sayın Koca, sana sataşıyorum, bak, soru soruyorum, diyorum ki: Ayrı
ayrı iki kanunda niye böyle öneriler getirdiniz, hem kanun teklifi hem kanun
tasarısı? Hem de işler iyi gidiyor diye, grup adına söz alıp konuşuyorsun. 
Şimdi değerli arkadaşlar, tabii, bunun…
SALİH KOCA (Eskişehir) – Rakamlarla
konuşuyorum, rakamlarla. 
İZZET ÇETİN (Devamla) – Rakamlarla da
konuşacağız, rakamlara geleceğiz. 
Şimdi, ne yapmak istiyorsunuz? Bakın,
EPDK kanun değişikliğinde yapmak istediğiniz, Yargıtayın vermiş olduğu kayıp
kaçak bedellerinin iade edilmesi kararını değiştirmek istiyorsunuz. Elektrik
Piyasası Kanunu’nda, yine, ihaleyi alan, havuza para, kaynak aktaran firmaları
kayırıcı düzenlemeler yapıyorsunuz. Mahkemelerin görev alanını kanunla
sınırlamaya kalkışıyorsunuz. Kayıp kaçak bedelinin iadesine dava açılmasını
engelliyorsunuz. Kayıp kaçak konusunda mahkeme ve tüketici hakem heyetleri
kararıyla vatandaşa yapılan ödemelerin ve mahkeme masraflarının da yeni
faturalara eklenerek tüm tüketicilerden yeniden tahsil edileceği bir düzenleme
yapmaya kalkıyorsunuz. 
Şimdi, değerli
arkadaşlar, yani bana, Türkiye’de yapılan özelleştirmelerden “Şu özelleştirme
iyi oldu.” diye hiç kimse bir kurum gösteremez. Özelleştirmelerin ana ekseni
sizin siyasal iktidarlarınız döneminde oldu, son on üç yılda gerçekleştirdiniz.
Gerçekten, enerji piyasasındaki özelleştirmeler sonrasında özel sektör
tarafından yapılacağı iddia edilen yenileme ve genişleme yatırımlarının
tamamının faturası tüketiciye kesildi ve bu konuda faturalara, tüketicilerin
istemleri dışında, hiç beklemedikleri, hiç hak etmedikleri yükler yüklenildi ve
arkasından pek çok yerde feryatlar başladı. Özellikle kayırılan firmalar… İşte,
Enerji Piyasası Kurulu Başkanı da “Eğer aralık ayı fiyat farkı yüksekse onu
hesaplamaya dâhil etmeyiz.” diyerek bir gerçeği kabul etti ki bu yüklenici
firmalar, dağıtım şirketleri hem tarifeler üzerinde oynayarak hem Hükûmet üzerinde
baskı oluşturup “Nasıl olsa Hükûmet bize borçlu. Biz millete küfrettik, onu da
akladılar. Biz ne dersek yapıyorlar.” diyerek… Ki bu firmalardan bir tanesi,
dağıtım şirketlerinden en çok şikâyet edilenlerden bir tanesi de millete
küfreden müteahhidin firmaları. Diğer taraftan, yine Hükûmete yakınlığıyla
bilinen bir başka firma, kayıp kaçak oranının en yüksek olduğu; bir başkası
yine Diyarbakır, Mardin bölgesinde faaliyet gösteren dağıtım şirketi. Yani bu
şirketlere bir baktığınız zaman, hepsi sizin kayırdığınız şirketler. Söylediğin
doğru, bir iki firmada yüzde 6’lara kadar düşmüş olabilir. Sayın Günal da
söyledi, yani kayıp kaçak oranlarının yüzde 15’ler seviyesine gerilemiş olması
belki iyi gibi gözüküyor ama dünya ortalamalarının 8,2 seviyesinde olduğu,
bunun bazı ülkelerde yüzde 2’lere kadar gerilediği ama bizim ülkemizde bazı
alanlarda birdenbire, sadece tüketicilerden kaynak transferine alıştığı için
Hükûmet, zenginlere aktardığı için -bu firmalara- yüzde 75-80’lere vardığı
gerçeğini yaşıyoruz.
SALİH KOCA
(Eskişehir) – Bazı bölgelerde yüzde 1.
İZZET ÇETİN
(Devamla) – Bakın, Doğu ve Güneydoğu Anadolu’da dürüst ve namuslu
yurttaşlarımız da muzdarip oldular. Niye? Kayıp kaçak oranı had safhaya vardı.
Batıdakiler muzdarip oldular. Niye? İşte, siz alıştırdınız, karşılıklı, al
gülüm ver gülüm, at havuza parayı, ben onunla iş göreyim, ne istiyorsan
yapayım, batıdan doğuya kaynak transferini enerji piyasası üzerinden yaparım
mantığıyla size istediklerini yaptırdılar. 
Değerli arkadaşlar, burada acı olan
olay şu: Yargıtay Hukuk Genel Kurulu bir karar vermiş; kayıp kaçak
oranlarındaki yüksekliği ve de faturalar üzerindeki tüketiciye yüklenen
birtakım maliyetleri haksız bulmuş ve bunların tüketicilere ödenmesini karar
altına almış. Yapılması gereken iş, hemen şimdi, bu aydan itibaren, o
vatandaşların alacakları olan paraları, faturalarından tahsilat yapmayarak ya
da belli oranlarda, tedrici olarak sıfırlamak iken siz kalkıp iki ayrı kanunla
bunun engellenmesi çabasına giriyorsunuz. İşiniz gücünüz devlete vergi vermesi
gereken kesimlerin zenginleşmesi, yurttaşı soyması. Onların faturalarının
yükselmesi pahasına, oralara kaynak aktarılması için çaba sarf ediyorsunuz. 
Değerli arkadaşlar, bakın, bazı
firmalar gerçekten bu işi dürüstçe yapıyor, firmalara bir göz attığınız zaman
göreceksiniz. Bunları bizim milletvekili arkadaşımız Sayın Sinan Aygün Bakana
soru olarak sorduğunda, Bakan vermiş olduğu yanıtla neredeyse firmaları
kayıracak söylemler içerisinde. Aynı şeyi grup sözcüsü de söylüyor.
Bakınız, burada firmalara 2040, 2041
yıllarına kadar yani 2050 yılına kadar enerji dağıtım işini teslim etmişsiniz.
Ama, bu firmalar şu anda “Nasıl olsa -tekel niteliğinde- enerji piyasasını biz
ele geçirmişiz, Hükûmet de bize mahkûm; enerjiyi kesersek, enerjiyle tehdit
edersek bize bir şey yapamazlar, yine dediğimizi yaptırırız.” mantığıyla bu
faturalar üzerindeki yükü yurttaşa, tüketiciye yıkıyor. Bize düşen,
Parlamentoya düşen görev -burada verilen önergenin de özü budur- gerçekten bu
firmalar dürüst ve namusluca çalışıyorsa çalışsın ama çalışmıyorsa… Elektrik
üretimi de dağıtımı da bir kamu hizmetidir, burada kamu yararı vardır. Bu
dağıtım şirketlerinin arsız bir şekilde yurttaşın omzuna binmesinin
engellenmesi gerekir. Diğer şirketlerde, övündüğün gibi, yüzde 2’ye kadar
gerileyen varsa, yüzde 6’ya kadar gerileyen varsa, kayıp kaçak meselesinde hâlâ
oran neden yüksek araştırılması gerekir, bu bir. İkincisi de bu yüklenici
firmalar Kamu İhale Kurumundan bu ihaleleri alırken, özelleştirme konusunda
ihaleleri alırken bu riski gördüler, kayıp kaçak oranları o ihalelerde vardı.
Nitekim, mesela, Vangölü İhalesi 118 milyon dolara gitmiş, Dicle 387 milyon
dolara gitmiş, Aras 128 milyon 500 bin dolara gitmiş. Bunun yanında, bunun 10
katı değere giden bölgeler de var. Eğer siz yasayla bu işleri düzeltmeye
kalkarsanız ihalelere kanun yoluyla fesat karıştırmış olursunuz yani ihalesi
yapılmış, işletme, yüklenici imzayı atmış, “2036 yılının eylül ayına kadar ben
bu işi göreceğim...” E, şimdi siz, kanunla, iki ayrı kanunda, kayıp kaçak
oranlarını EPDK’ya artırma-eksiltme yetkisi veriyorsunuz. Bu doğrudan doğruya
kanunla adam kayırmaktır, kanunla ihaleye fesat sokmaktır. Buna hiç gerek yok. 
(Mikrofon otomatik cihaz tarafından
kapatıldı) 
İZZET ÇETİN (Devamla) – Yapılması
gereken iş, Yargıtay kararını uygulamak ve işine gelmiyorsa yüklenici
firmalardan bunları geri almaktır.
Araştırma önergesinin lehinde
olduğumuzu beyan ediyor, saygıyla selamlıyorum sizi. (CHP sıralarından
alkışlar) 
BAŞKAN – Teşekkür ederim Sayın Çetin.
Milliyetçi Hareket Partisi Grubu
önerisinin aleyhinde Isparta Milletvekili Sayın Recep Özel.
Buyurunuz. (AK PARTİ sıralarından
alkışlar)
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum. 
Milliyetçi Hareket Partisinin vermiş
olduğu, Türkiye'de elektrik dağıtımının özelleştirilmesiyle ortaya çıkan
elektrik faturalarındaki ve kayıp kaçak oranlarındaki artış ve vatandaşın bu
durumdaki mağduriyetiyle ilgili sorunların ve çözüm önerilerinin tespiti
amacıyla verilmiş olan, bir Meclis araştırması açılmasına dair önerge üzerinde
söz aldım.
Tabii ki bu elektrik dağıtımı
özelleştirildikten sonra bunu alan firmaların vatandaşa yaşatmış oldukları
birtakım mağduriyetler varsa, sıkıntılar varsa bunların üzerine sonuna kadar
gidilmeli. Bu dağıtım işini alan hiçbir şirketin, hiçbir firmanın hiçbirimiz
avukatı değiliz, taraftarı değiliz. Burada vatandaşa adil, ekonomik, daha güzel
bir şekilde, bu elektriği en ucuz şekilde nasıl verebilirlerse… Eğer bir
sıkıntı yaşatıyorlarsa, gerek EPDK gerekse TEDAŞ bunun üzerinde bütün
denetimleri yapmakta, problemleri, aksayan yönlerini çözme noktasında bir irade
sergilemektedirler. Biraz önce, benden önce grubumuz adına konuşan Salih Koca
kardeşim bütün verileri, rakamlarla kayıp kaçak oranının yüzde 19’lardan
14’lere yıl yıl nasıl geldiğini söyledi.
MEHMET GÜNAL (Antalya) – Yüzde 75 olan
yeri de söyle Recep!
RECEP ÖZEL (Devamla) – Evet, ülkemizin
bir bölgesinde fazla miktarda kayıp kaçak oranının olduğu… 
MEHMET GÜNAL (Antalya) – Yüzde 75’i de
söyle ha!
RECEP ÖZEL (Devamla) – Ora da
Türkiye'nin bir gerçeği, orada da, azaltma noktasında oradaki alan firma
gerekli bütün çalışmaları yapmakta. 
İZZET ÇETİN (Ankara) – Niye iki ayrı
kanun teklifi verdiniz, onu da söyle.
RECEP ÖZEL (Devamla) – Devlet eliyle idare edilmesinden daha
fazla özel firmalar buna özen göstermekte. Eğer bir sıkıntı, aksaklık varsa da
en güzel manada bunların çözülmesi…
MEHMET GÜNAL (Antalya) – Var işte, araştıralım diyoruz.
Araştıralım, yoksa vazgeçelim.
RECEP ÖZEL (Devamla) – Vatandaşımızın şikâyetlerini en kâmil
manada takip ediyoruz, bunların şikâyetlerinin en güzel manada giderilmesi
noktasında çalışmalar yapıyoruz, gerek yasal düzenlemeler gerek idari
düzenlemelerle.
Bir de şunu burada belirtmek istiyorum: Meclis
çalışmalarının bitmesine yirmi beş gün kadar bir süre kaldı. Vermiş olduğunuz
bu araştırma önergelerini ola ki kabul etsek bile teknik açıdan bunlar imkânlı
değil, süremiz buna yetmeyecek. 
LEVENT GÖK (Ankara) – Endişe etme, çabuklaştırırız. 
RECEP ÖZEL (Devamla) – Süremiz yetecek olan grup önerileri
getirdiğiniz zaman daha çok dikkate alırız. 
YUSUF HALAÇOĞLU (Kayseri) – Bir ay yeter, bir ay yeter.
RECEP ÖZEL (Devamla) – Bir araştırma önergesini kabul etsek
bunun asgari süresi üç ay, üç ay da bizim süremiz kalmadı. Meclis 5 Nisanda
seçim arası verecek. Ondan dolayı, getireceğiniz grup önerileri daha böyle,
teknik açıdan mümkün olanlar olursa el birliğiyle kabul ederiz inşallah
diyorum.
MEHMET GÜNAL (Antalya) – İç güvenlik paketini çekin, onun
yerine bunu tartışalım, daha önemli.
RECEP ÖZEL (Devamla) – İç güvenlik yasasını bugün
görüşeceğiz. Tabii ki iç güvenlik konusunda da birkaç konuyu sizinle de
paylaşayım. Yani siz “Bu yasa, iç güvenlik çok kötü bir yasa, vatandaş karşı.” diyorsunuz,
değil mi? Kardeşim, kötüyse bırakın, kötü yapma hakkımız var.
MEHMET GÜNAL (Antalya) – Bizim de uyarma hakkımız var.
RECEP ÖZEL (Devamla) – Vatandaşa gittiğimiz zaman seçimde
hesabımızı verir, siz de gelirsiniz iyi kanunu yaparsınız, bundan dolayı oy
kazanırsınız. Bundan dolayı bizim bir oy kaybımız olacaksa, siz gelirsiniz,
bunu düzeltirsiniz. Tabii, iktidar olma gibi bir niyetiniz olmadığı için, bunu
geçirtmeyelim diye diyorsunuz.
ALİ SERİNDAĞ (Gaziantep) – Bizim görevimiz vatandaşı sizden
korumak, sizden korumak.
RECEP ÖZEL (Devamla) – Biz iç güvenlik yasasını inşallah en
kısa sürede geçirelim, huzurlu, mutlu, güvenli bir şekilde ülkemizi yarınlara
taşıyalım diyorum. Grup önerinizin…
MEHMET GÜNAL (Antalya) – Lehinde mi?
RECEP ÖZEL (Devamla) – …aleyhinde olduğumuzu belirtiyor,
hepinize saygılar sunuyorum efendim. (AK PARTİ sıralarından alkışlar) 
BAŞKAN – Teşekkür ederim Sayın Özel.
ADİL ZOZANİ (Hakkâri) – Sayın Başkan, sayın hatip gruplara
sataşarak “İktidar olma niyetiniz yok, bu nedenle böyle maksatlı oyalamalar
yapıyorsunuz.” dedi. Sataşmadan söz istiyorum.
MEHMET GÜNAL (Antalya) – Doğru söylüyor Başkanım. Hepimize
laf söyledi.
BAŞKAN – Ben bir şey demiyorum, ben masumum.
Buyurunuz.

XII.- SATAŞMALARA İLİŞKİN KONUŞMALAR (Devam)
2.- Hakkâri Milletvekili Adil Zozani’nin, Isparta
Milletvekili Recep Özel’in MHP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması

ADİL ZOZANİ (Hakkâri) – Teşekkür ederim Sayın Başkan.
Sizler buraya çıktığınızda -on dakikayı tamamlayacağız-
sözünüz yoksa biz devamını getiririz. Tersine, biz de öyle düşünüyoruz. Diyoruz
ki bunların söyleyecek sözü yok, tamamlayalım en iyisi diyelim. 
Şimdi, buraya çıkıyorsunuz, iyi kötü sözünüzü söylüyorsunuz,
konuşmayacağınızı ifade ediyorsunuz. Esasında bir şey söylemiyorsunuz. Konuşmayacağınızı
söylüyorsunuz, beyan ediyorsunuz. Biz buna da saygı gösteriyoruz. Ama
“konuşmayacağız” deyip de sataşarak gitmek sizin aleyhinize oluyor. Yapmayın
böyle. Deyin ki: “Biz bunu konuşmayacağız, değerlendirmeyeceğiz, teşekkür
ederiz.” Gidersiniz oturursunuz, biz de bir şey demeyiz.
ERTUĞRUL SOYSAL (Yozgat) – Sataşma yok.

ADİL ZOZANİ (Devamla) – Bakın, niyet
okumaya kalkışmayın. Niyet okumak size kaybettirir. 
Biz, Allah’ın izniyle, bu seçimlerde, 7
Haziran seçimlerinde Türkiye’de siyasetin nasıl yapıldığını, Türkiye halkının
teveccühünün ne olacağını göstereceğiz. Ve emin olun artık, Türkiye’de
halkların iktidarının zamanı gelmiştir. Bu halkların iktidarı da Halkların
Demokratik Partisiyle mümkün olacaktır.
ERTUĞRUL SOYSAL (Yozgat) – Göreceğiz…
ADİL ZOZANİ (Devamla) – Sizin bundan
korkunuz var, hak veriyoruz, korkun bence. Endişeniz var, bence endişelenin
çünkü sizin iktidarınıza son verecek bir harekettir. 
Biz gümbür gümbür geliyoruz. Siz
endişelenin, endişelenmekte haklısınız. (HDP sıralarından alkışlar) 
MEHMET GÜNAL (Antalya) – Sayın Başkan…
LEVENT GÖK (Ankara) – Sonra da ben
efendim…
BAŞKAN – Buyurunuz.

3.- Antalya Milletvekili Mehmet Günal’ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması

MEHMET GÜNAL (Antalya) – Teşekkür
ederim Sayın Başkan.
Arkadaşlar, maalesef, sorduğumuz
sorulara cevap veremedikleri için ancak karşılıklı sataşarak üstünü kapatmaya
çalışıyorlar. Salih Bey “sataşma” dediği için, söz verdim, en sonuna kadar
bekledim ama Recep Bey’in söylediğine de söylüyorum, diyorum ki: Yüzde 75
nerede? Verdiğiniz hedef kaç? Daha önce kaçtı? Okudum size. Yüzde 40’larda
hedef verip yüzde 71’e çıkardınız, onu da tutturamadınız, yüzde 75 oldu. Sonra
da kalkıp diyorsunuz ki: “Zamanımız yok.” 
Şimdi tek bahaneniz o mu kaldı Sayın
Özel? Biz sizin zamanınız olduğunu da gördük. Burada memleketin bütün
problemleriyle ilgili araştırma önergeleri verdik, hiçbirine “evet” demediniz.
Yani sekiz senedir burada görüyoruz.
Muhalefetin verdiği, bakın, 4 bakanla
ilgili soruşturma önergelerini dahi siz alıp kendiniz vermiş gibi yaptınız, en
son sıra sayısı almış olmasına rağmen getirdiniz. Biz sizin zamanınız olduğu
zamanı da biliyoruz Recep Bey, hepsini gördük.
Onun için, şimdi kalkıp burada yerim
dar, yenim dar demenin bir anlamı yok. Burada önemli bir konudan bahsediyoruz,
şahsa özel düzenleme yapıldığını söylüyoruz ve EPDK’nın, yetkisiz olarak
–bakın, bir daha altını çiziyorum- kendisinin kurul kararıyla koyduğu hedefin dahi
üstüne çıkmışsınız yani revize edildikten sonraki hedefin de üstüne
çıkmışsınız. Yandaş firmaya özel, şahsa özel düzenleme yapıyorsunuz. O kişi
diyor ki: “Ben yarın batacağım, bırakırım.” Ya, kâr ederken iyi mi? Onlara
veriyorsunuz bütün özelleştirmeleri, öbür taraftan dünyanın kârını elde
ediyorlar, buradan da zarar etsin. İş âleminde kâr da var, zarar da var.
Bir de, fiilen devletin itibarı
kalmadı. Bakın, biz, siz, herhangi birimiz elektrik faturanızı ödemeyin
bakalım, ne oluyor? Pat diye kesiliyor değil mi? Mahkemenin kararına da girmiş,
diyor ki: “Bunu yapmak onların bu teknikleri koymasını, kaçağı önlemesini
engeller.” Siz oturup o zaman, pazarlık edip oradaki şeylerin elektriğini
kesemiyorsunuz. Asıl olan kaçak, kayıp değil.
Onun için, lütfen konuyu
karıştırmayalım. İnşallah, Milliyetçi Hareketin iktidarında bunları biz
çözeceğiz diyor, saygılar sunuyorum. (MHP sıralarından alkışlar) 
BAŞKAN – Teşekkür ederim.
Sayın Gök, buyurunuz.
Sayın Özel, altı dakika gitti.
RECEP ÖZEL (Isparta) – Bir şey demedim
ki efendim. 

4.- Ankara Milletvekili Levent Gök’ün, Isparta
Milletvekili Recep Özel’in MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması

LEVENT GÖK (Ankara) – Sayın Başkan,
değerli milletvekilleri; burada az önce konuşan muhalefet partisi sözcülerine
karşılık iktidar partisi sözcüsü şu Mecliste hiç konuşulmaması gereken bir
cümleyi kullandı, dedi ki: “Bırakın da hata yapalım.” 
Değerli iktidar partisi mensupları,
iktidar partisinin hata yapmaya hakkı var mıdır? İktidar partisinin hata yapma
lüksü var mıdır? Siz hata yapma lüksü içerisinde kendinizi görürsünüz ama
muhalefetin de size hata yaptırmama hakkı vardır. 
MEHMET GÜNAL (Antalya) – Günah işleme
özgürlüğü var onların.
LEVENT GÖK (Devamla) - Şimdi, bu
Mecliste, değerli yurttaşlarımız, iktidar partisi diyor ki: “Bırakın da hata
yapalım.” Böyle bir şey olabilir mi? Hata yapmadan, buradan sıfır hatayla her
şey çıkacaktır.
Onun için, biz, muhalefet olarak
görevimizi yapıyoruz. Anlatıyoruz dilimiz döndüğünce, tekrar anlatıyoruz,
tekrar anlatıyoruz ama siz buraya gelip de “Biz hata yapma hakkımızı
kullanıyoruz.” derseniz bu olmaz. Biz muhalefet olarak diyoruz ki hata
yapmayın. 
MEHMET CEMAL ÖZTAYLAN (Balıkesir) – Kim
dedi onu?
LEVENT GÖK (Devamla) - Sayın Başkan,
değerli milletvekilleri; yine AKP sözcüsü diyor ki: “İç güvenlik paketini
görüşelim. Sizin zaten iktidara gelmeye niyetiniz yok.” Hiç de öyle değil.
Bütün yurttaşlarımız bilsin ki 7 Hazirandan sonra kurulacak Cumhuriyet Halk
Partisi iktidarında bu iç güvenlik paketi çöp sepetine atılacaktır.
YUSUF HALAÇOĞLU (Kayseri) – Yalnız, çöp
sepetine atmadan önce bunlara bir uygulayalım.
LEVENT GÖK (Devamla) – Çöp sepetine
atılacaktır. O yüzden, milletin çoğunluğunu ilgilendiren kaçak elektriği niye konuşmuyorsunuz?
İşte bunları konuşmak lazım. Niye tüketici haklarını konuşmuyorsunuz? Bunları
konuşmak lazım değerli arkadaşlar, halkın yararına olanlar bunlar ama siz iç
güvenlik paketiyle diyorsunuz ki: “Biz muhalefeti sindirelim, bir daha hiç
konuşulmasın.” Olmaz. Muhalefet konuşacak, daha da çok konuşacak, bunları size
her zaman hatırlatacak ama hata yaptırmadan biz bu Meclisi götürmeye
çalışıyoruz diyor, hepinizi saygıyla sevgiyle selamlıyorum. (CHP sıralarından
alkışlar) 
BAŞKAN – Teşekkür ederim.

X.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Antalya Milletvekili Mehmet Günal ve
arkadaşları tarafından, Türkiye’de elektrik dağıtımının özelleştirilmesiyle
ortaya çıkan elektrik faturaları ile kayıp kaçak oranlarındaki artış ve
vatandaşın bu durumdaki mağduriyetiyle ilgili sorunların ve çözüm önerilerinin
tespiti amacıyla 4/3/2015 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 9 Mart 2015
Pazartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)

BAŞKAN – Evet, Milliyetçi Hareket
Partisi Grubu önerisini oya sunacağım.
III.- Y O K L A
M A
(CHP ve MHP sıralarından bir grup
milletvekili ayağa kalktı)
LEVENT GÖK (Ankara) – Yoklama istiyoruz
efendim.
BAŞKAN – Toplantı yeter sayısı
arayacağım.
Sayın Gök, Sayın Türeli, Sayın
Serindağ, Sayın Şeker, Sayın Günal, Sayın Kaplan, Sayın Çetin, Sayın Uzunırmak,
Sayın Kutluata, Sayın Korkmaz, Sayın Ekici, Sayın Toprak, Sayın Akar, Sayın
Sarı, Sayın Kuşoğlu, Sayın Öztrak, Sayın Aygün, Sayın Işık, Sayın Yılmaz, Sayın
Öztürk.
İki dakika süre veriyorum ve de
başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı yoktur.
Birleşime on dakika ara veriyorum.
Kapanma Saati:
17.26

ÜÇÜNCÜ OTURUM
Açılma Saati:
17.36
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Üçüncü Oturumunu açıyorum.
III.- YOKLAMA
BAŞKAN - Milliyetçi Hareket Partisi
Grubu önerisinin oylanmasından önce yapılan yoklamada toplantı yeter sayısı
bulunamamıştı. 
Şimdi, yeniden elektronik cihazla
yoklama yapacağız. 
Yoklama için iki dakika süre veriyorum
ve yoklama işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.

X.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Antalya Milletvekili Mehmet Günal ve
arkadaşları tarafından, Türkiye’de elektrik dağıtımının özelleştirilmesiyle
ortaya çıkan elektrik faturaları ile kayıp kaçak oranlarındaki artış ve
vatandaşın bu durumdaki mağduriyetiyle ilgili sorunların ve çözüm önerilerinin
tespiti amacıyla 4/3/2015 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 9 Mart 2015
Pazartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)

BAŞKAN – Milliyetçi Hareket Partisi
grup önerisini oylarınıza sunuyorum: Kabul edenler… Kabul etmeyenler… Kabul
edilmemiştir.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.

3.- CHP Grubunun, Kocaeli Milletvekili Mehmet Hilal
Kaplan ve 22 milletvekili tarafından, 1 Mayıs 2013 tarihinde Taksim Meydanında
yapılan kutlamalarda yaşanan sorunların araştırılması amacıyla 21/5/2013
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 9 Mart 2015 Pazartesi günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi 

Türkiye Büyük
Millet Meclisi Başkanlığına
Danışma Kurulu'nun 09/03/2015 Pazartesi
günü (Bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
  Levent
Gök
 
Ankara
 
Grup Başkan Vekili
Öneri: 
Kocaeli Milletvekili Mehmet Hilal
Kaplan ve 22 Milletvekili tarafından, 1 Mayıs 2013 tarihinde Taksim Meydanı’nda
yapılan kutlamalarda yaşanan sorunların araştırılması amacıyla 21/05/2013
tarihinde Türkiye Büyük Millet Meclisi Başkanlığına verilmiş olan Meclis
Araştırması Önergesi’nin (908 sıra no.lu) Genel Kurulun bilgisine sunulmak
üzere bekleyen diğer önergelerin önüne
alınarak 09/03/2015 Pazartesi günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN – Cumhuriyet Halk Partisi Grubu
önerisinin lehinde Kocaeli Milletvekili Sayın Mehmet Hilal Kaplan.
Buyurunuz Sayın Kaplan. (CHP
sıralarından alkışlar)
MEHMET HİLAL KAPLAN (Kocaeli) –
Teşekkür ediyorum Sayın Başkan.
Sayın Başkan, değerli milletvekilleri;
vermiş olduğumuz Meclis araştırması önergesi lehinde Cumhuriyet Halk Partisi
adına söz almış bulunmaktayım. Yüce Meclisi saygıyla selamlıyorum.
Değerli milletvekilleri, 21 Mayıs 2013
tarihinde vermiş olduğumuz bu Meclis araştırması önergesini, 1 Mayıs 2013
tarihinde Taksim’de yaşanan toplumsal olaylarda dönemin valisinin almış olduğu
tavırların, yapmış olduğu uygulamaların, bugün çıkarmaya çalıştığımız, dönem
dönem burada gerginliklerin oluştuğu iç güvenlik paketiyle doğrudan ilişkili
olduğu için, gündemi beraber paylaşalım diye gündemde öne aldık. 
Değerli milletvekilleri, bu pakette
dikkatinizi çekmek istediğim bir nokta var: Valiye, kaymakama ve kolluk
kuvvetleri yetkililerine henüz bu pakette vermiş olduğunuz veya vermeye
çalıştığınız yetki verilmeden, dönemin İstanbul Valisi Sayın Hüseyin Avni
Mutlu’nun 1 Mayıs 2013 kutlamalarında yaptıklarını sizinle paylaşmak istiyorum.
Neden paylaşmak istiyorum? Belki o dönemde yapılan olumsuzluklardan etkilenerek
bir insafa gelirsiniz, belki bu iç güvenlik paketinin olumsuzluklarının bir
kısmını geri çekmek durumunda kalırsınız diye düşünüyorum. İnşallah, dediğimde
yanılmam.
1 Mayıs 2013’te işçi sınıfı ne yapmak
istedi? Taksim Meydanı’nda işçi sınıfının bayramını kutlamak istedi. Neden
Taksim? Çünkü, işçi sınıfı haklıydı; 1977 1 Mayısında 37 yoldaşının bu meydanda
kontrgerilla ve gizli güçler tarafından öldürüldüğünün anısını yaşatmak için
Taksim’de kutlamak istedi. Sayın Vali ne dedi? “Ben Taksim’de kutlatmam.” dedi.
Muhtemelen, birilerinden yetki alınarak bunu söyledi. 
Bir şey hatırlatmak istiyorum:
Hükûmetiniz döneminde olan, hâlâ 1977’nin faili meçhul cinayetlerinin
katillerinin yakalanmadığını da size anımsatmak istiyorum.
Neydi? Bakın, Valinin ne yaptığını
sizinle paylaşmak istiyorum: Taksim’i İstanbullulara yasakladı. Taksim’e çıkan
tüm yollar, sokaklar, ana caddeler güvenlik kuvvetleri tarafından kapatıldı.
Taksim yönüne Dolmabahçe’den, Mecidiyeköy’den, Unkapanı’ndan, Eminönü’nden
yolların hepsini Sayın Vali kesti, hatta daha ileri giderek Unkapanı yönünden
Taksim’e gelen köprünün ayaklarını kaldırdı, hatırlatmak istiyorum, köprünün
ayaklarını kaldırdı. Yine Sayın Vali, Taksim yönüne giden tüm metro ve
metrobüslerin hepsini yasakladı gece 05.00’te. Hızını alamadı Sayın Vali,
Anadolu Yakası’ndan Avrupa Yakası’na giden deniz otobüslerini, vapurları, kara
yoluyla toplu taşıma araçlarının hepsini 06.00’dan itibaren yasakladı. Yetmedi,
şehir dışından, işçi sınıfının yoğun olduğu Kocaeli’nden, Gebze’den Taksim
Meydanı’na birileri gider düşüncesiyle Gebze gişelerinde, Bostancı gişelerinde
insanları, şehirler arası otobüsle gelenleri indirerek tek tek kontrol etti,
tacize buladı ve onların oraya gidişine engel oldu. Yetmedi, Taksim yönünde ve
Taksim’de bulunan, o bölgede bulunan 200’e yakın yurttaşımızı gözaltına aldı.
Hukuk dışı uygulamalarla, 2 defa yetki kullanarak yirmi dört saatten dört güne
kadar gözaltı süresini uzattı. Bölgede yaşayan acil hastaların, yurt dışına
çıkmak isteyen -bölgenin turist bölgesi olması nedeniyle- insanların gidemediği
bir süreci yaşadık. 
Peki, şimdi size soruyorum: Sayın Vali
bunları niye yaptı, bu yetkiyi kimden aldı, hangi gerekçeyle İstanbul’u ve
Taksim’i yasaklama hakkını kendinde buldu? Olağanüstü bir hâl, durum mu vardı
yoksa bir iç savaş mı yaşandı? Şimdi, gerekçesi şu: Kamu düzenini korumak adına
Taksim’de işçi sınıfının bayramını kutlamasına izin vermedi. Niye işçi
sınıfından bu kadar korkuyorsunuz? İşçi sınıfı Taksim’de bayramını kutlamak
isterken ne istedi hatırlatmak istiyorum size. 
İşçi sınıfı yaşanabilir bir çalışma
ortamı istedi. İşçi sınıfı yaşanabilir bir ücret talep etti, “Taşeronlaşmayı
kaldıralım.” dedi, “Sendikal haklarımız verilsin.” dedi. İşçi sınıfı iş güvencesiyle
Taksim’de bir araya gelmek istedi. İşçi sınıfı, emekçiler, asgari ücretin açlık
sınırının altında olduğu bir asgari ücret istemedikleri için bir araya gelmek
istediler. Ne var bunda peki? Niye bu kadar tepki gösterdiniz? Ben bu tepkinin
Sayın Valinin bireysel tutumundan olduğu kanaatinde değilim, dönemin
Başbakanının, dönemin Hükûmetinin yetkisinden istifade ederek buraya geldi. 
Şimdi, bir şeyi hatırlatmak istiyorum
değerli milletvekilleri. Valinin yaptıkları bu kadar net ortada. Bugün, iç
güvenlik paketinde biz valiye, kaymakama, onun kolluk kuvvetlerinin amirlerine
savcının, hâkimin yetkilerini vermeye çalışıyoruz ya, bakın, bunları, bu
yetkileri vermeden uygulama durumu oldu. Sayın Vali Anayasa’nın 23’üncü
maddesindeki vatandaşın seyahat etme özgürlüğünü ortadan kaldırdı. Yine Sayın
Vali Anayasa’nın 34’üncü maddesindeki herkesin önceden izin almadan silahsız ve
saldırısız toplantı ve gösteri yürüyüşü yapma hakkını ortadan kaldırdı. Yani,
Sayın Vali görevini kötüye kullandı. Bunları yapan Vali Anayasa’ya aykırı
davrandığında, sizin, Hükûmetiniz döneminde ne yaptığınızı merak ediyorum. Vali
hakkında bir idari soruşturma açtınız mı ya da herhangi bir idari işlem
yaptınız mı? Yoksa, bu Vali gücünü başka birilerinden alıyor, onun için mi
sustunuz? 
Size hatırlatmak
istiyorum. Tüm bu antidemokratik, hukuk dışı, keyfî uygulamaları yaparken, iç
güvenlik paketini getirirken de hâlâ sığındığınız bir gerekçe var; diyorsunuz
ki: “Biz kamu yararına bu işi yapıyoruz, kamu düzenini korumaya çalıştığımız
için bunu yapıyoruz.” Allah’ınızı severseniz, size soruyorum: Hükûmetiniz
döneminde “kamusal alan” diye bir yer kaldı mı? Sağlığı özelleştirdiniz,
eğitimi özelleştirdiniz, bankaları özelleştirdiniz, “KİT” diye bir yapı
bırakmadınız; devlete ait ne varsa sattınız, satmaya devam ediyorsunuz ve hâlâ
ortada kamusal alandan bahsediyorsunuz. Aslında, kamusal alanı koruma
gerekçesiyle yaptıklarınız bir kamu ihlalidir. 
Hatırlatmak
istiyorum. Siz insanları etnik yapısından, yaşam tarzından, inancından dolayı
kutuplaştıran bir Hükûmet değil misiniz? Siz hukuku, yargıyı kendi ekseninizde
yönlendiren ve hukukun bağımsızlığını, yargının bağımsızlığını çiğneyen bir
Hükûmet değil misiniz? Temel hak ve özgürlükleri kısıtlayan bir Hükûmet değil
misiniz? Yoksulluk sayenizde artmadı mı? Huzur kalmadı. Huzurun kalmadığı bir
yerde kamu alanını koruma gerekçesi bir bahane. Sizin bu uygulamalarınız
aslında kamu düzenini korumak için değil, iktidarınızın yaptığı otoriteyi
garanti altına almak için bu iç güvenlik paketini getiriyorsunuz. Bunda kamu
düzeninden bahsetmek mümkün değil. 
Şimdi, değerli
milletvekilleri, valiler, kaymakamlar artık devletin valisi olmaktan çıktı,
devletin kaymakamı olmaktan çıktı; Hükûmetin birer temsilcisi olmaya
başladılar. Anayasa’ya aykırı olarak şimdi savcıların, hâkimlerin yetkisini
bunlara vermekle siz özel hayatın gizliliğini çiğnemiyor musunuz?
Çiğniyorsunuz. Kişinin dokunulmazlığını ortadan kaldırmıyor musunuz?
Kaldırıyorsunuz. Kişinin hâkim güvencesini ortadan kaldırmıyor musunuz?
Kaldırıyorsunuz. E, hani kamu düzeni? Kamu düzenini yok ediyorsunuz. 
Size bir uyarım, bu aslında ciddi bir
uyarım, lütfen ciddiye almanızı öneriyorum: Bakın, yakın gelecekte
olacaklardan, özellikle orantısız güç kullanarak, faili meçhul cinayetleri
artırarak sokak ortasında gencecik çocukları yargısız infaz etmenin bedeli ağır
olacak ve bunun tek sorumlusu sizlersiniz. Hatırlatırım, siz kamu düzenini
korumakla ilgili ikide bir bahsediyorsunuz ya, bu Meclis araştırması önergesine
olumlu oy verin, Güneydoğu’da olanlara beraber gidelim. Kamu düzeni diye bir
şey bıraktınız mı? Oraya devlet giremiyor, polis giremiyor, jandarma giremiyor.
Devletin valisinin, kaymakamının girmediği bir ortamdan bahsediyorsunuz ama
buraya gelince “kamu düzeni” diyorsunuz.
Hatırlatmak isterim, Cizre’de 12 yaşında
“Nihat Kazanhan” diye bir çocuğumuz polis kurşunuyla vuruldu. Öyle tesadüfen,
bir kamu düzeni bozularak falan değil, bu çocuk, dürbün konularak, uzun
mesafeden nişan edilerek öldürüldü. Kim sorumlusu? “Kamu düzeni” diye
tutturuyorsunuz ama kamunun huzurunu, vatandaşın güvenliğini ortadan
kaldırıyorsunuz. 
(Mikrofon otomatik cihaz tarafından
kapatıldı) 
MEHMET HİLAL KAPLAN (Devamla) – Size
son uyarım: İç güvenlik paketini bu noktada geri almanızı öneririm.
Hepinize saygılar sunuyorum. Teşekkür
ederim. (CHP sıralarından alkışlar)
BAŞKAN – Teşekkür ederim Sayın Kaplan.
Cumhuriyet Halk Partisi Grubu
önerisinin aleyhinde Sivas Milletvekili Sayın Hilmi Bilgin, buyurunuz. (AK
PARTİ sıralarından alkışlar)
HİLMİ BİLGİN (Sivas) – Sayın Başkanım,
değerli milletvekilleri; Cumhuriyet Halk Partisi Grubunun, 1 Mayıs
kutlamalarında Taksim’de meydana gelen olaylarda İstanbul Valisi Hüseyin Avni
Mutlu’nun görevini kötüye kullanarak, Anayasa ve kanunları çiğneyerek
uyguladığı yasak ve yaptırımların incelenip Anayasa’nın 98’inci ve İç Tüzük’ün
ilgili maddeleri gereğince Meclis araştırması açılması amacıyla vermiş
oldukları önerge aleyhinde söz almış bulunuyorum. Bu vesileyle yüce heyetinizi
saygıyla selamlarım.
Sayın Başkan, değerli milletvekilleri;
ülkemizde son on iki yılda çok büyük yatırımlar, köklü reformlar yapılmıştır.
Büyük Türkiye yolunda ciddi kalkınma hamlesi gerçekleştiren Türkiye, ekonomik
anlamda gelişirken aynı zamanda demokratikleşme konusunda da önemli adımlar
atmıştır. On iki yıl boyunca, milletimizin çok daha özgür, çok daha huzurlu ve
güvenli bir ülkede yaşaması için gerçekleştirilen reformlar ülkemizin çehresini
değiştirdiği gibi, dış politikadan ekonomiye, sosyal hayattan özgürlüklere
kadar birçok alanda yeni bir Türkiye'nin temellerini atmıştır. 
AK PARTİ hükûmetleri döneminde, devlet
ile millet arasındaki güven sorununu ortadan kaldırmak yani devlet ile milleti
kucaklaştırmak için çok büyük gayret sarf edilmiştir. Geçen süre içerisinde,
kalkınma hamlelerimize paralel olarak terörle mücadele, demokratikleşme ve
hukuk alanında her biri “sessiz devrim” olarak adlandırılan dev adımlar,
hamleler atılmıştır, her alanda toplumsal barışı tesis etmek için ezber bozan
bir yaklaşımla hareket edilmiştir. Yapılan sessiz devrim niteliğindeki
reformlarla, vatandaşını tehdit olarak gören devletçi yaklaşım yerine
farklılıkları zenginlik olarak kabul eden, vatandaşı esas alan bir anlayışla
hareket edilmiştir. AK PARTİ olarak güvenlik ile özgürlüğün birbirine zıt
kavramlar olmadıklarını, biri olmadan diğerinin anlam taşımayacağını ifade
ettik. Zira biz, dünyada en güvenli ve huzurlu ülkelerin vatandaşlarına en
geniş hak ve özgürlük çerçevesini sağlayan ülkeler olduğuna inanıyoruz.
Hükûmetlerimiz geçmişten gelen kronikleşmiş sorunların çözümü hususunda kararlı
davranmıştır. Vatandaşlarımızın haklı taleplerine kulaklarımızı tıkamadık,
eskiye ait yaraların üzerine cesurca gittik. Cumhuriyet tarihinin en kapsamlı
sivilleşme ve demokratikleşme adımlarının atıldığı AK PARTİ dönemi, temel hak
ve özgürlüklerin alanını genişleten, insanların gündelik hayatını her alanda
kolaylaştıran ve devlete güven duygusunu pekiştiren tarihî değerde pek çok
reforma sahne olmuştur. Toplumun tamamı düşünülerek gerçekleştirilen, özgürlük
ve demokrasi çıtasını yükselten bu reformlarla birlikte kamu güvenliğini tehdit
eden eylemler ile meşru demokratik talepler birbirinden ayrılmıştır. 
Sayın Başkan, değerli milletvekilleri;
AK PARTİ hükûmetleri iktidara geldiği günden bu yana, çalışan kesimin
sorunlarına samimiyetle çözüm üretmeye büyük özen göstermiştir ve bu hususta da
başarılı olmuştur. İşçi, memur, emekçi kardeşlerimizin sorunlarına çözüm
üretmek, çalışma hayatını daha demokratik, daha insani, daha ileri standartlara
kavuşturabilmek için ilgili her kesimin görüşlerine önem vermiştir. Bunun en
önemli göstergelerinden biri de çalışan kesimimiz için çok anlamlı bir gün olan
1 Mayısın AK PARTİ döneminde Emek ve Dayanışma Günü olarak resmî tatil ilan
edilmesi olmuştur. Tüm dünyada işçilerin çalışma şartlarının düzeltilmesi için
verdikleri mücadelenin başlangıcı olan, tüm dünya çalışanlarının evrensel ortak
değeri olan 1 Mayıs ülkemizde de Hükûmetimizin attığı adımla resmî tatil ilan
edilmiştir. Geçmiş dönemlerde 1 Mayısa damgasını vuran, maalesef, hep üzücü
olaylar olmuştur. AK PARTİ’nin yapmış olduğu icraatlarla bireysel hak ve
özgürlükler genişlemiş, ülkenin demokratikleşmesi yönünde önemli adımlar
atılmıştır. Artık, bu aşamadan sonra sivil toplum kuruluşları, sendikalar,
işçi, işveren kuruluşlarıyla hep birlikte, ortak akılla hareket ederek 1 Mayısı
birliğin, beraberliğin, dayanışmanın, mücadelenin, barışın, kardeşliğin günü
olarak kutlamalıyız. 1 Mayıslar artık, insanımızı tedirgin eden bir gün değil
kardeşliğin, dayanışmanın, bayram havasının hâkim olduğu günler olarak
kutlanmalıdır. Artık 1 Mayıslar, ülkemizde kavganın, şiddetin, çatışmanın değil
birliğin, dayanışmanın, mücadelenin, demokrasinin, barışın, kardeşliğin günü
olmalıdır. Bu vesileyle demokrasimizin güçlenmesi, örgütlü toplumun büyümüşe
için yapılacak her öneriye açık olduğumuzu bir kez daha hatırlatıyorum.
Meclisimizin gündemi bellidir, belli
bir gündem dâhilinde çalışmaktadır, toplumumuzun beklediği iç güvenlik
paketinin yasalaşması gerekmektedir. Bu nedenle, Cumhuriyet Halk Partisi Grubu
önerisi aleyhinde olduğumu belirtiyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim Sayın Bilgin.
Cumhuriyet Halk Partisi Grubu
önerisinin lehinde Ağrı Milletvekili Sayın Aksoy, buyurunuz. (HDP sıralarından
alkışlar) 
HALİL AKSOY (Ağrı) – Sayın Başkan,
değerli milletvekilleri; Cumhuriyet Halk Partisinin 1 Mayıs 2013 olayları
üzerine vermiş olduğu araştırma önergesi üzerine söz aldım, hepinizi saygıyla
selamlıyorum.
Değerli milletvekilleri, biliyorsunuz,
“1 Mayıs” denildiği zaman akla ilk gelen şeylerden birisi 1 Mayıs 1977’dir. 37
kişi yaşamını kaybetti, 140 civarında insan çok ağır yaralandı, yaralı olduğu
hâlde hastanelere falan gitmeyen insanların sayısı da oldukça kabarık, kaldı ki
bunlardan birisi de bendim, bunu da ifade edeyim.
Şimdi, tabii, 1
Mayıs işçi sınıfı açısından önemli bir gün. Kaldı ki 1 Mayısta Taksim
Meydanı’nda eğer bu kadar can verilmişse, bu kadar bedel ödenmişse çok doğal
olarak, işçi arkadaşlarımız, işçi sendikaları 1 Mayıslarını orada kutlamak gibi
bir doğal hakka sahiptirler ama nedense sürekli olarak yasaklarla karşı karşıya
geliyorlar. Şimdi, 12 Eylül öncesi MC iktidarları döneminde de yasakladılar,
sonrasında 12 Eylül döneminde de yasakladılar, bu Hükûmet ve bu iktidar
döneminde de yasak, hâlâ yasak. Şimdi, elbette ki bu, kabul edilebilir bir
durum değil. Kaldı ki yasakların olduğu yerlerde, bu tür toplantı ve gösteri
yürüyüşlerinde her zaman ölümler de meydana geldi. Bakın, her 1 Mayısta -hâlâ
da devam ediyor- mutlaka yaralanmalar var, hatta ölümler var. Bunların böyle
çetelesini çıkarmak istemiyorum doğrusu. Nevrozlar da aynı şekilde. Nevrozlarda
da -dikkat ediyorsanız- bu yasaklar sürdüğü ve güya kimi güvenlikçi önlemler
alındığı zaman, hemen akabinde saldırılar gerçekleşti yani polis tarafından
saldırılar gerçekleşti ve büyük olaylar meydana geldi. Ne zaman ki dönemin
iktidarları ve dönemin yönetimleri ile idaresi de şunu anlamaya başlayınca
“Durun bakalım, hele biraz bunlara fırsat verelim, acaba olay çıkar mı, çıkmaz
mı?” şeklinde bir şey ortaya çıktıktan sonra da artık Nevrozlarda da, 1
Mayıslarda da -ki 1 Mayısın, 1 Mayıs alanıyla ilgili bir ayrıcalığı var- bu tür
olaylar, ölüm olayları gerçekleşmiyor. Demek istediğim, antidemokratik
uygulamaların olmadığı zaman, hak ihlallerinin hak kullanılırken ortaya
konulmadığı zaman, gerçekten bu tür şiddet olayları meydana gelmiyor.
Bunun bir örneğini daha vermek
istiyorum; 6, 7, 8 Ekim olaylarını örneklemek istiyorum: 6, 7, 8 Ekim
olaylarında, hemen bir gün öncesinde, Varto’da yine Kobane’yle ilgili bir
gösteri vardı, o gösteride 1 vatandaşımız polis kurşunuyla -açık- katledildi.
Oranın halkı tepki gösterdi, arkasından yaralamalar, tutuklamalar meydana
geldi. Bu peyderpey büyüdü, Cizre’ye, Diyarbakır’a, her tarafa yayıldı. Şimdi,
bunların hepsinde polis müdahalesi vardı. Bakın, bu ölümden sonra yani
Varto’daki ölümden sonra insanların tepki göstermesi doğal mıdır, değil midir,
buna bir bakmakta yarar var. Şimdi, üç gün, dört gün önce Amerika’da bir siyahi
insan öldürüldü. O ölüm olayından sonra -yani polis tarafından öldürüldü- yüz
binlerce insan sokağa döküldü. Şimdi, Varto’da 1 Kürt öldürüldükten sonra
veyahut da Kobane’de tonla insan öldürülürken Kürtler, Türkler, Araplar,
Zazalar, İngilizler, Fransızlar, Almanlar Kobani’de Kürt halkının özgürlüğü
için, Kobani’nin özgürlüğü için mücadele ederken ve bunlar öldürülürken
insanların tepki göstermemesi mümkün değildi. O nedenle, bölgede müthiş oranda
bir tepki ortaya çıktı ve sıkıyönetim, sokağa çıkma yasağı ilan edildi.
Tesadüfen, o gün, ben Diyarbakır’dan geçiyordum, Diyarbakır’ın bir ucundan diğer
ucuna ancak üç saatte geçebildim. Şimdi, tabii, bu arada, IŞİD de orada bazı
gösteriler yapıyordu. Hatta bizim geçtiğimiz yerde de bizden de kimlik sordular
vesaire. Bunu söylerken şunu anlatmak istiyorum: Sokağa çıkma yasağı ilan
edildiği hâlde ortada üniformalı hiçbir devlet gücü yoktu, gece herkes
sokaktaydı. “Peki, devlet nerede?” diye sorduğumuzda devlet mümkündür ki başka
şeylerle uğraşıyordu. Sonuçta, bir de baktık ki 51 vatandaşımız, 51 insanımız
katledilmiş. Ama gerçekten eğer sokakta o şekilde bir müdahale olmasaydı bu
kadar büyük bir bedel ödenmeyebilirdi, ortaya çıkmayabilirdi. 
Bakın, orada ölenlerden belki 2’si, 3’ü
hakkında davalar açılmış; iyi, güzel. Peki, 49 kişi hakkında niye dava
açılmıyor acaba? Nerede bu insanlar, bunları öldürenler nerede? Bunlarla ilgili
devlet ne yaptı, ne ediyor? Belli ki bu konuda baskı uygulandığında… İnsanlar
temel hak ve özgürlüklerini kullandıkları zaman eğer bir baskı gelirse buna
karşı tepki gösterirler ve bu tepkiye karşı da doğal direnme hakkını kullanabilirler
ve kullanmalıdırlar da. 
Aynı şekilde
Fransa’yı örnek alalım. Fransa’da da değişik değişik tarihlerde siyahiler -1-2
kişi- öldürüldüğü zaman yine milyonlarca insan ayağa kalktı, on binlerce araba
yakıldı. Şimdi, Fransa gibi güya demokrasinin beşiği olarak kabul edilen bir
yerde böyle bir şey olurken Türkiye’de veyahut da Kürt coğrafyasında bu tür
insan hakları ihlalleri yaşandığı zaman biz niye yadırgıyoruz? Yadırgamamak
gerekir. Nedendir bu, bunu da iyi ve doğru görmek lazım. Bakın, açıkça ifade
etmek lazım: Demokrasi olmadan, temel hak ve özgürlükler üzerindeki baskılar
kalkmadan, siz adını ne koyarsanız koyun, kamu güvenliğini sağlayamazsınız.
Şimdi, bakın, ben kendi dilimi resmî
okullarda resmî bir dil olarak okumak, yazmak, öğrenmek istiyorum; çok açık ve
net. Ama benim bu hakkımın önüne geçildiği zaman, bu hakkım engellendiği zaman
hiç kuşku yok ki ben tepki göstereceğim. Ama ben bu tepkiyi gösterirken eğer
birisi silahla, gazla, benzer şeylerle karşıma çıkarsa elbette ki ben bundan
rahatsız olurum ve ben de tepkimi gösteririm.
İstanbul’daki olaya gelince:
İstanbul’da sadece Sayın Hüseyin Avni Mutlu döneminde bu olaylar olmadı. Birçok
keyfîlikler yaşandı ve keyfîlikler hâlâ da devam ediyor. Bundan önce Muammer
Güler zamanında da benzer şeyler oldu. Bakın, ben İstanbul İl Başkanıydım, bizi
ilden çıkarmıyorlardı, izin vermiyorlardı. “Niye çıkarmıyorsun ilden?”, “Siz
gidip basın açıklaması yapacaksınız.” Bu, hem 1 Mayısta öyleydi hem
“Nevroz”larda öyleydi. Keza, DİSK’in İstanbul’daki merkezinde de DİSK yöneticilerinin
binadan çıkmasına izin verilmedi, her 2 vali tarafından da aynı uygulama
yapıldı ve iktidarda şu andaki AKP vardı.
Bunu neden söylüyorum? Şundan ötürü
söylüyorum: 12 Eylül hukuku şu anda fazlasıyla devam ediyor. Bakın, 12 Eylül
döneminde çıkarılan Toplantı ve Gösteri Yürüyüşleri Yasası ile Polis Vazife ve
Salâhiyet Yasası peyderpey ağırlaştırıldı. Bu her 2 yasa da 12 Eylül
diktatörlüğü döneminde kurucu Meclis tarafından yapılmıştı. Bununla ilgili de
birçok tepkiler gösterildi, doğrudur ama sonrasında da buna tepkiler
gösterildi. Ama her tepki gösterildiğinde, özellikle AKP Hükûmeti döneminde her
tepki gösterildiğinde, mesela 2006’da, 2007’de bu yasalar ağırlaştırıldı, hâlen
de ağırlaştırılıyor.
Şimdi getirilmek istenen bir yasa var;
iç güvenlik yasası. Biraz önce belirttiğim gibi, eğer insanlar kendi haklarını
kullanırken ya da bu haklarını kullanırken göstermiş oldukları tepkilere karşı
siz şiddet uygularsanız, zor uygularsanız, yaşamı insanlara cehennem ederseniz,
sokağa çıkmalarına izin vermezseniz, seyahat özgürlüklerini kısıtlarsanız
insanlar elbette ki tepki gösterir ve bu tepki eğer ciddi bir direnişe
dönüşürse de buna saygı duymak lazım.
Yine belirtmekte yarar var, Gezi
olayları da benzer bir şekilde ortaya çıktı. Gezi olayı bir tepkiydi ama bakın,
Gezi olayında dönemin Başbakanı, şimdiki Cumhurbaşkanı hemen kitleleri sokağa
çağırdı ve hemen hemen Türkiye’nin birçok yerinde mitingler düzenledi. Şimdi,
sizin insanları sokağa çağırma hakkınız varsa eğer, bir başkasının insanların
en temel demokratik haklarını kullanmak üzere sokağa çağırması da elbette ki
haktır. Bu anlamıyla, yapılması gereken, idari sistemdeki… 
(Mikrofon otomatik cihaz tarafından
kapatıldı) 
HALİL AKSOY (Devamla) - …aksaklıkları
tümden yok etmek, ortadan kaldırmaktır. Onun için, bizim “demokratik özerklik”
diye bir çağrımız var, çözüm buradadır.
Bu duygularla hepinizi saygıyla
selamlıyorum. (HDP sıralarından alkışlar)
BAŞKAN – Teşekkür ederim Sayın Aksoy.
Cumhuriyet Halk Partisi Grubu
önerisinin aleyhinde Diyarbakır Milletvekili Sayın Mehmet Süleyman
Hamzaoğulları.
Buyurunuz. (AK PARTİ sıralarından
alkışlar)
MEHMET S. HAMZAOĞULLARI (Diyarbakır) –
Teşekkür ederim Sayın Başkanım.
Cumhuriyet Halk Partisinin, 1 Mayıs
kutlamalarında Taksim’de meydana gelen olaylarda İstanbul Valisi Hüseyin Avni
Mutlu’nun görevini kötüye kullanarak Anayasa ve kanunları çiğneyerek uyguladığı
yasak ve yaptırımların incelenip Anayasa’nın 98’inci ve Türkiye Büyük Millet
Meclisi İçtüzüğü’nün 104 ve 105’inci maddeleri gereğince Meclis araştırması açılması
amacıyla vermiş oldukları önerge üzerinde söz almış bulunmaktayım.
Tabii, 1 Mayıs 1977’de yaşanan üzücü
olaylarda 37 canımızı kaybetmenin vermiş olduğu üzüntüyü hepimiz yaşıyoruz.
Taksim Meydanı’nın, yaşanan bu üzücü olay neticesinde emekçi kardeşlerimiz için
ne ifade ettiğini de biliyoruz. Takdir edersiniz ki 2013 yılında, Taksim’de
yayalaştırma çalışmaları nedeniyle, o gün İstanbul’da yaşayan herkesin bildiği
üzere, Taksim Meydanı’nın hâli ortadaydı ve idareci olarak Hüseyin Avni Mutlu
Bey’in vermiş olduğu kararı, tabii o günkü şartlar altında değerlendirmenin
daha doğru olduğunu düşünmek zorundayız. 
Gündemimizin yoğunluğu nedeniyle de
Meclis araştırması önergesini yüce Meclisin takdirine sunuyor, hepinizi
saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim.
LEVENT GÖK (Ankara) – Sayın Başkan,
karar yeter sayısı istiyoruz.
BAŞKAN – Tamam, karar yeter sayısı
arayacağım.
Cumhuriyet Halk Partisi Grubu önerisini
oylarınıza sunuyorum: Kabul edenler… Kabul etmeyenler… Karar yeter sayısı
yoktur.
Birleşime on beş dakika ara veriyorum.
Kapanma Saati:
18.08

DÖRDÜNCÜ OTURUM
Açılma Saati:
18.31
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Dördüncü Oturumunu açıyorum.
Cumhuriyet Halk Partisi Grubu
önerisinin oylamasında karar yeter sayısı bulunamamıştı. 
Şimdi öneriyi tekrar oylarınıza
sunacağım ve karar yeter sayısı arayacağım. 
Kabul edenler… Kabul etmeyenler… Kabul
edilmemiştir, karar yeter sayısı vardır. 
Şimdi, 58’e göre söz taleplerini yerine
getireceğim. 
Sayın Seyfettin Yılmaz, Adana
Milletvekili, yerinde mi? Şu anda yok.
İstanbul Milletvekili Sayın Sedef
Küçük, 58’e göre -düzeltme- buyurun. (CHP sıralarından alkışlar)

IX.- GEÇEN TUTANAK HAKKINDA KONUŞMALAR (Devam)
3.- İstanbul Milletvekili Sedef Küçük’ün, 4/3/2015
tarihli 69’uncu Birleşimdeki bazı ifadelerini düzelttiğine ilişkin konuşması (X)

SEDEF KÜÇÜK (İstanbul) – Teşekkür ediyorum
Sayın Başkan.
69’uncu Birleşimin Yedinci Oturumunda
“Bazıları demokrasiyi bir lüks olarak görebilir, bazıları güvenlik devletini
insan hak ve özgürlüklerine yeğleyebilir, bazıları sıkıyönetim kanunlarını
gündelik hâle getirmek istiyor olabilir ve bu bazıları ülkeyi uçuruma
sürüklediğini umursamıyor da olabilir. Biz umursuyoruz Cumhuriyet Halk Partisi
olarak, acaba diğer muhalefet partileri, HDP ve MHP de bizim kadar umursuyor mu
doğrusu şüpheliyim.” diyerek her iki partiye de haksızlık olarak değerlendirilebilecek
bir ithamda bulunduğumu fark ettim. Bu ifadeyi düzeltmek istiyorum. Her iki
partiye de mensup milletvekillerinin bu kürsüde ettikleri yeminde yazılı olan,
herkesin insan haklarından ve temel hürriyetlerden yararlanması ülküsüne bağlı
olduklarına inanıyorum. Bu kürsüde bu yemini etmiş bütün milletvekilleri için
bu ülküye bağlı olmak, her şeyden önce bir namus borcudur. Pek tabii ki farklı
siyasi anlayışlara sahip olabiliriz, dünyayı yorumlayışımız ve algılayışımız
farklı olabilir. Doğal olarak, muhalefet etme biçimlerimiz de farklı olacaktır.
Zaten bunlar da olması gereken farklılıklardır. Elbette demokrasinin
zenginliğinden ve ifade özgürlüğünün genişliğinden rahatsız olanlar ve
korkanlar vardır. Bu, aslında onların fikir fakirliğidir diyor, hepinize
saygılar sunuyorum. (CHP sıralarından alkışlar)
BAŞKAN – Teşekkür ederim Sayın Küçük.
Gene 58’inci maddeye göre düzeltme
talebi Bingöl Milletvekili Sayın İdris Baluken’e aittir.
Buyurunuz. 

4.- Bingöl Milletvekili İdris Baluken’in, 4/3/2015
tarihli 69’uncu Birleşimdeki bazı ifadelerini düzelttiğine ilişkin konuşması

İDRİS BALUKEN (Bingöl) – Teşekkür
ederim.
Sayın Başkan, değerli milletvekilleri;
hepinizi saygıyla selamlıyorum.
Geçen tutanakta,
ara verilmesiyle ilgili bir talebimi dile getirirken şöyle bir cümle
kullanmışım: “Dediğim gibi, onlar ihtiyaç hissetmeyebilirler ama muhalefetin
böyle bir ihtiyacı var.” Yani, AK PARTİ Grubunun ara talebi ihtiyacı
olmayabilir ama muhalefet partisinin hazırlığı için böyle bir ihtiyaç var
demişim. O cümlenin tamamen değiştirilmesi gerektiği kanaatindeyim. “Dediğim
gibi, bu yaptığınız angaryadır, Anayasa’ya aykırıdır. Siz de Anayasa’yı
çiğniyorsunuz.”(*) diye tutanaklarda düzeltilmesi
gerektiğini düşünüyorum. Çünkü, gerçekten, burada insan haklarına aykırı bir
şekilde mesai yapıyoruz. On altı saate, on dokuz saate varan görüşmelerde ne
sağlıklı bir şekilde bir konuyu ele almak ne tartışmak ne de bu ülkenin
yararına buradan ortak bir karar çıkarmak, bir yasama faaliyeti çıkarmak mümkün
değildir. 
Özellikle,
önümüzdeki günlerde de yine bu yasa tasarısı görüşülürken biz Halkların
Demokratik Partisinin tutumunun net olacağını ifade ediyoruz. Bu konuda hem
CHP’nin hem de MHP’nin aynı zamanda bir özür borcu var. Kamuoyuna çıkıp yanlış
açıklamalar yapmak, “AKP ile HDP arasında yasa tasarısıyla ilgili, bilmem,
Dolmabahçe’de ittifak yapıldı.” görüşünü savunmak her şeyden önce siyasi etiğe
uymaz. Siz geçen hafta boyunca bunu dile getirdiniz, Cumhuriyet Halk Partisinin
sözcüleri, MHP’nin sözcüleri bunu dile getirdiler ama gördüğünüz gibi, aradan
geçen dört günlük süre boyunca bile AKP muhalefet partileriyle bir temas etme
ihtiyacı bile duymadı. Şimdi, gelinen bu tablodan sıkılmanız lazım, gelinen bu
tabloyla ilgili Türkiye halkına doğru bilgileri aktarmanız lazım. Burada kimin birlikte
hareket ettiğiyle ilgili bir şey arıyorsanız her 3 siyasi partinin
temsilcilerinin HDP’ye yönelik saldırgan söylemlerine bakın diyorum.
Genel Kurulu saygıyla selamlıyorum.
(HDP sıralarından alkışlar)
ADİL ZOZANİ (Hakkâri) – Sayın Başkan…
BAŞKAN – Efendim?
ADİL ZOZANİ (Hakkâri) – Biraz önce
Sayın Sedef Küçük İç Tüzük 58’e göre düzeltme hakkını kullandı ancak orada bir
usuli hata var. Şimdi, İç Tüzük 58’e göre yapılacak düzeltmeler 71’inci
Birleşime ait düzeltmelerdir. “Geçen birleşim” dediğiniz bir önceki birleşim
71’inci Birleşimdir. Ancak siz biraz önce usuli bir hata yaparak 69’uncu
Birleşimdeki bir sözünde düzeltme hakkı tanıdınız.
BAŞKAN – Yok, hiç “69” diye bir söz
etmedim.
ADİL ZOZANİ (Hakkâri) – Hayır, 71’dir.
Şu anda…
BAŞKAN – Hayır, hayır, ben öyle bir
cümle sarf etmedim yalnız. 
ADİL ZOZANİ (Hakkâri) – Kendisi sarf
etti.
BAŞKAN – O başka. Bir saniye… Yani, ben
zannettim…
ADİL ZOZANİ (Hakkâri) – Siz öylece…
BAŞKAN – Bir saniye, durun, daha
hareket yok, bir dakikacık, buraya soracağım çünkü. Ben sadece…
YUSUF HALAÇOĞLU (Kayseri) – Sayın
Başkan…
BAŞKAN – Allah rızası için, bir dakika…
Şimdi, ben “69” diye bir laf etmediğim
için, onun için soruyorum. Yani, -anlamak için bu- siz diyorsunuz ki: “Sayın
Sedef Küçük 71 yerine 69 dedi.” Peki, ne oldu şimdi o zaman?
ADİL ZOZANİ (Hakkâri) – 71’deki sarf
edilen bir sözde düzeltme yapılabilir bu birleşimde. Geçen birleşimde…
BAŞKAN – Ha, yani 69’da oldu.
ADİL ZOZANİ (Hakkâri) – 69’da
yapılamaz.
BAŞKAN – Yapılamaz.
ADİL ZOZANİ (Hakkâri) – Dolayısıyla,
usuli bir hata oldu.
BAŞKAN – Dolayısıyla, ben bir hata
yaptım. Siz ne istiyorsunuz?
ADİL ZOZANİ (Hakkâri) – Usuli hatadır,
usul tartışması talep ediyorum.
BAŞKAN – Ha, çok enteresan!
YILMAZ TUNÇ (Bartın) – Meclis aç kapa
yaptı.
ADİL ZOZANİ (Hakkâri) – Aç kapa değil,
hayır, 70 aç-kapa.
YILMAZ TUNÇ (Bartın) – Aç kapa yaptı.
ADİL ZOZANİ (Hakkâri) – Aç kapa değil,
hayır efendim.
BAŞKAN – Şimdi, 70 ve 71’inci
birleşimlerde Başkanlık Divanı oluşmadığından aç kapa yapılıp görüşme
yapılamamış. Dolayısıyla, 69’uncu Birleşimle ilgili olarak 70 ve 71’de bu
düzeltme yapılamamış. O nedenle, daha evvel de bunlar devam ettiği için bugün
böyle bir şey yapmışız ama benim anladığım kadarıyla, ısrarlı bir şekilde bir
usul tartışması söz konusu olacak. 
ADİL ZOZANİ (Hakkâri) – Evet Sayın
Başkan, çünkü…
HAKAN ÇAVUŞOĞLU (Bursa) – Gerek yok,
tartışıldı, bu konuda tartıştık Sayın Başkan.
BAŞKAN – Bir saniye… Bir saniye, ne
olur…
BÜLENT TURAN (İstanbul) – Ama bunu çok
tartıştık Sayın Başkan.
BAŞKAN – Anlamaya çalışıyorum. Ben
geçen hafta komple buradaydım yani rica ediyorum.
ADİL ZOZANİ (Hakkâri) – Sayın Başkan,
ısrarcıyım çünkü daha önceki hafta ben buradan o hakkımı kullanırken iktidar
partisi Grup Başkan Vekili Sayın Mustafa Elitaş bu duruma itiraz etti ve “Siz
bunu yapamazsınız.” dedi. Dolayısıyla, bir önceki hafta Sayın Elitaş’ın yaptığı
itirazı şimdi ben yapıyorum.
BAŞKAN – Anladım. Yani, o zaman Sayın
Elitaş haklı mıydı?
ADİL ZOZANİ (Hakkâri) – Değildi.
BAŞKAN – Şimdi siz haklı mısınız?
ADİL ZOZANİ (Hakkâri) – Haklıyım, evet,
çünkü…
BÜLENT TURAN (İstanbul) – Gündeme
geçelim Sayın Başkan. 
YILMAZ TUNÇ (Bartın) - Boş işlerle
uğraşmayalım.
BAŞKAN – Bir dakika… Tamam ama bunları
söylemeniz hiçbir şeyi değiştirmiyor, sadece zamanı götürüyoruz. Bakın, ben
buradayım, asla sinirlenmeme kararındayım.
ADİL ZOZANİ
(Hakkâri) – Sayın Başkan, haklı haksız, biz burada görüşümüzü ifade ettiğimiz zaman anlaşılır. 
BAŞKAN – Sayın Zozani, ben bir şeyi
anlamaya çalışıyorum. Yani daha bugün pazartesi; salı, çarşamba, perşembe ve
cuma günü beraberliğimiz mevcut. O açıdan, ben şimdi ne olup ne olmadığını
anlamaya çalışıyorum. 
ADİL ZOZANİ (Hakkâri) – Dikkat
ederseniz biz de…
BAŞKAN – Peki, usul tartışması
açıyorum. Çok şeyli olduğunu sanmıyorum ama açıyorum. 
ADİL ZOZANİ (Hakkâri) – Aleyhte…
BAŞKAN – Sayın Zozani aleyhte.
LEVENT GÖK (Ankara) - Lehte…
BAŞKAN – Sayın Gök, sizi aleyhte
yazmak zorundayım, bugün bana aleyhte olmak durumundasınız.
LEVENT GÖK (Ankara) – Peki. 
BAŞKAN - Sayın Gök, aleyhte.
MEHMET DOĞAN KUBAT (İstanbul) –
Lehte…
BAŞKAN - Sayın Kubat, lehte. 
YUSUF HALAÇOĞLU (Kayseri) – Lehte…
BAŞKAN – Sayın Halaçoğlu, lehte.
Buyurunuz Sayın Zozani.
ADİL ZOZANİ (Hakkâri) – Lehte ilk
konuşmacı gelmeyecek mi?
BAŞKAN – Öyle mi oluyordu? Benim
kafam karıştı. Tamam, peki.
Lehte, Sayın Halaçoğlu ilk söz.
Buyurunuz.
YUSUF HALAÇOĞLU (Kayseri) – Sayın
Korkmaz konuşacak.
BAŞKAN – Isparta Milletvekili Sayın
Korkmaz, buyurunuz.

XI.- USUL HAKKINDA GÖRÜŞMELER (Devam)
2.- Bu birleşimde İç Tüzük’ün 58’inci maddesine göre
söz alarak 69’uncu Birleşimdeki beyanların düzeltilmesinin İç Tüzük hükümlerine
uygun olup olmadığı hakkında

S. NEVZAT KORKMAZ (Isparta) – Sayın
Başkan, değerli milletvekilleri; yüce Meclisi saygıyla selamlıyorum.
Bir iç güvenlik
tasarısı görüşülüyor, haftalardır görüşülüyor. Bu görüşmeler esnasında İç Tüzük’ün
farklı yorumlarıyla karşı karşıyayız. Zaman zaman Adalet ve Kalkınma Partili
milletvekili arkadaşlarımız, özellikle geçen hafta Sayın Güldal Mumcu
Hanımefendi’nin yönetimiyle ilgili çok serzenişte bulundular, şikâyette
bulundular. Arkadaşlar, etme bulma dünyası. Yani iki hafta önce muhalefetin
neden Sadık Yakut ve neden Ayşe Nur Bahçekapılı yönetiminden şikâyet ettiğini
de sanıyorum böylece anlamış olmalısınız. Dolayısıyla arkadaşlar, Meclis
görüşmelerinde, hep başından beri söylediğimiz gibi, aslında Meclis Başkan
Vekillerinin inisiyatifi doğrultusunda yahut keyifleri doğrultusunda
müzakereler yapılmamalı. Ortada bir İç Tüzük var, bu İç Tüzük’e uygun olarak bu
görüşmeler yürütülmeli. Ancak, şu ana kadar, maalesef, özellikle iktidar partisi
kanadından gelen Meclis Genel Kurulunu zorlama, Meclis Genel Kuruluna bir
dayatma mevzubahis. Aynı usulü başka Meclis Başkan Vekilleri kullandığında da
bir anda feveran ediyorlar. Dolayısıyla, arkadaşlar, insanların demokrasiyi
içine sindirmesi lazım. Yani, nasıl burada iktidar partisi inandığı bir
tasarıyı kanunlaştırma gibi bir görevi, bir sorumluluğu kendisine görev biliyor
ise muhalefet partileri de inanmadığı bir tasarıyı ve teklifi yasalaştırmama
konusunda İç Tüzük’ün kendisine tanımış olduğu obstrüksiyon yöntemlerini
kullanacak. 
Değerli
arkadaşlar, bu vesileyle özellikle HDP Grup Başkan Vekilinin biraz önce
söylemiş olduğu bir eleştiriye de cevap vermek istiyorum. Özellikle Milliyetçi
Hareket Partisini ve Cumhuriyet Halk Partisini kastederek dedi ki bize: “AKP’yle
ilgili gizli bir gündemleri var. Bunlar, bize ‘Görüşüyorlar.’ dediler ama geçen
hafta bizim semtimize bile uğramadılar ve iç güvenlik tasarısını kendi
bildikleri gibi müzakere etmeye devam ediyorlar.”
İDRİS
BALUKEN (Bingöl) – Yasa tasarısıyla ilgili.
S.
NEVZAT KORKMAZ (Devamla) – Evet, yasa tasarısıyla ilgili.
Değerli arkadaşlar, Dolmabahçe’deki
görüntüler ortada -yani bu görüntülerde kimler yer almış, ondan sonraki
açıklamalar neymiş- bunlar Milliyetçi Hareket Partisinin yahut Cumhuriyet Halk
Partisinin uydurmaları değil ki. Yani, ondan sonraki yapılan açıklamalar,
özellikle Abdullah Öcalan’ın hazırlayıp âdeta dikte ettiği 10 maddeyle ilgili
bir çerçeve doğrultusunda. Şimdi, o şartlarda bir talep eden var, bir de o
talepleri yerine getirmesi beklenen bir taraf var, o taraf devletin kendisi.
Yani, PKK talep ediyor, o taleplerini gerçekleştirmek için de devlet yani
devleti temsil edenler müzakere yapılabileceğini söylüyorlar. Dolayısıyla, arkadaşlar, böyle bir
görüntü ortada iken “Bize, işte böyle bir suçlama yöneltiyorlar, böyle bir
iddia ortaya koyuyorlar, bu yanlıştır.” demenin bir anlamı yok. Yani bu
görüntüler ortada iken ne kılavuza ne bir yorumlamaya ihtiyaç var.
Dolayısıyla, kıymetli arkadaşlar, özellikle, daha sonra HDP
sözcülerinden bazılarının, “AKP bu iç güvenlik tasarısını geri çekecek...”
Bunlar basına kadar düştü. “16 madde, işte geriye dönük olarak tekririmüzakere
yapılacak.” Bunların hepsi, kıymetli arkadaşlar, basında söylenmiş ve
muhalefetin de haberdar olduğu şeyler değil mi? E, demek ki Türkiye Büyük
Millet Meclisi Genel Kurulu dışında bazı görüşmeler var, bu görüşmelerin
muhalefet tarafından algısı ortada. Dolayısıyla hiç kimsenin dönüp de bu
kürsüden Milliyetçi Hareket Partisine “Bu yakıştırmadan sonra utanmaları lazım,
sıkılmaları lazım.” deme hakkı yok. Ben bu vesileyle Meclis Başkan Vekilinin
tavrını da olumlu bulduğumu söylemek istiyorum.
Teşekkür ediyorum. (MHP sıralarından alkışlar) 
İDRİS BALUKEN (Bingöl) – Sayın Başkan...
BAŞKAN – Teşekkür ederim. 
Efendim?
İDRİS BALUKEN (Bingöl) – Sayın hatip, demin açıklamaya
çalıştığım hususla ilgili, tekrar, AKP Grubuyla anlaştığımız yönünde beyanda
bulunarak grubumuza sataşmıştır. 
BAŞKAN – Buyurun. 

XII.- SATAŞMALARA İLİŞKİN KONUŞMALAR (Devam)
5.- Bingöl Milletvekili İdris Baluken’in, Isparta
Milletvekili S. Nevzat Korkmaz’ın usul görüşmesiyle ilgili yapığı konuşması
sırasında HDP Grubuna sataşması nedeniyle konuşması

İDRİS BALUKEN (Bingöl) – Sayın Başkan, değerli
milletvekilleri; tekrar hepinizi saygıyla selamlıyorum. 
Biz Dolmabahçe’de yapılan ortak açıklamayla ilgili herhangi
bir inkâr içerisinde değiliz. Dolmabahçe’deki ortak açıklamanın tamamen
arkasında olduğumuzu, 10 maddeyle ilgili AKP’nin yapması gereken
demokratikleşme hazırlıklarını bir an önce yapması gerektiğini ve buraya yasalaşmak
üzere getirmesi gerektiğini zaten ifade ediyoruz. Sayın hatip, benim yasa
tasarısıyla ilgili yani güvenlik yasa tasarısıyla ilgili söylediğim sözleri,
sanki çözüm süreciyle ilgili AKP’yle hiç görüşmedik gibi burada lanse etti,
böyle bir şey yok zaten. Çözüm süreciyle ilgili tabii ki mevcut Hükûmet
yetkilileriyle, devlet yetkilileriyle, çözüm kurulu yetkilileriyle
görüşmelerimiz oluyor, devam ediyor, umarız ki sonuç alınır. Eğer AKP Grubu bir
demokratikleşme, Türkiye'nin demokratikleşmesini esas alan bir hazırlık
içerisinde olursa, inşallah, kalıcı barış adına da çok önemli sonuçlar elde
edilir. 
Bizim burada söylediğimiz şey, yasa
tasarısıyla ilgili HDP ile AKP arasında bir uzlaşma olduğu, bir anlaşma olduğu
dolayısıyla “AKP belli maddeleri çekecek.” şeklinde söylediğiniz sözlerin
yanlışlığıdır, resim de ortadadır. Yani, AKP adına arkadaşlar niye çıkıp
buradan cevap vermiyorlar bilmiyorum ama HDP’nin tavrı nettir, HDP bu yasa
tasarısının mutlaka geri çekilmesi gerektiğini savunuyor, geri çekilmiyorsa bile
İçişleri Komisyonuna geri alınıp diğer siyasi partilerle bir uzlaşma sağlanması
gerektiğini ısrarla söylüyor. Yani, bir grup başkan vekili arkadaşımızın
cımbızlanmış sözleri üzerinden yapay gündem yürütmeye gerek yok. 
Ayrıca “HDP’nin semtine hiç uğramadılar.”
gibi bir cümle de doğru olmamıştır bizce. Siz zaten aynı mahallenin
çocuklarısınız dolayısıyla HDP’nin semtiyle ilgili en son cevap vermesi gereken
sizsiniz. 
Teşekkürler. (HDP sıralarından
alkışlar)
BAŞKAN – Teşekkür ederim. 
Şimdi, usul tartışmasını...
YUSUF HALAÇOĞLU (Kayseri) – Sayın
Başkan...
BAŞKAN – Efendim...
YUSUF HALAÇOĞLU (Kayseri) – Şimdi, daha
önce de ve şu andaki konuşmalarda da parti olarak bizim iş birliği yaptığımızı
-olmadığı hâlde- açıklamak gibi bir konuma düştü ve biz...
BAŞKAN – Kim düşürdü?
YUSUF HALAÇOĞLU (Kayseri) – Sayın İdris
Bey.
BAŞKAN – Baluken mi?
YUSUF HALAÇOĞLU (Kayseri) – Evet,
Baluken.
BAŞKAN – Buyurun. 
LEVENT GÖK (Ankara) – Bizim de daha
sonra taleplerimiz var efendim.
S. NEVZAT KORKMAZ (Isparta) – Hocam,
bana sataştı. 
YUSUF HALAÇOĞLU (Kayseri) – Sana
sataşması ayrı. 
BAŞKAN – Yok, kurumsal sataşmalara hak
veriyorum. 
Buyurunuz. 

6.- Kayseri Milletvekili Yusuf Halaçoğlu’nun, Bingöl
Milletvekili İdris Baluken’in geçen tutanak hakkında ve sataşma nedeniyle
yaptığı konuşmaları sırasında Milliyetçi Hareket Partisine sataşması nedeniyle
konuşması

YUSUF HALAÇOĞLU (Kayseri) – Teşekkür
ederim Sayın Başkan. 
Evet, biz söyledik, AKP ile HDP
birlikte hareket etti dedik. Doğrudur, inkâr etmiyoruz çünkü Dolmabahçe’deki
görünüm ve 10 madde üzerinde uzlaşma yaptığınızı ifade ettiniz. Bunu inkâr
etmiyorsunuz siz de. Bu 10 madde üzerinde, öncelikle, silahların bırakılacağı
gibi bir ifade basına yansıdı ama daha sonra anlaşıldı ki bunun olması için
birtakım unsurların gerçekleşmesi lazım ve “Bir kurultay toplayıp ondan sonra,
bu karar alındığı takdirde silahlar bırakılacak.” dendi yani kamuoyu da
yanıltıldı. Ama şurası muhakkak ki, şunu siz de kabul edersiniz ki ortak
açıklamayla duyurulan 10 maddenin üzerinde herhangi bir şekilde, karşılıklı
olarak birbirinize ters düştüğünüz bir konu yok. Ondan sonra burada bir
açıklama yapılıyor, deniyor ki: Şu ana kadar geçmiş bu iç güvenlik yasasıyla
ilgili, bugüne kadar geçmiş olan maddelerin yeniden düzenlenmesiyle ilgili bir
düzenleme yapılması talebinde bulunuluyor ve ardından, AKP durup dururken geçen
hafta, geçmiş dönemdeki maddeleri de görüşmek adına Meclisi iki günlük tatile
sokuyor. Peki, böyle bir durumda ne düşüneceksiniz? Tabii ki iş birliği var
diyeceksiniz. Yani durup dururken söylenmez ki bu. Yani eğer iç güvenlik
yasasında birtakım düzenlemeler yapılacağı söyleniyorsa, diğer taraftan, Sayın
Buldan Iğdır’da yaptığı açıklamada bunun Komisyona tekrar çekileceğini ifade
ediyorsa herhâlde ikiniz arasında bir birlik var, bir birliktelik var, anlaşma
var ki bu ifadeyi kullanıyor, durup dururken böyle kullanılır mı?
İDRİS BALUKEN (Bingöl) – Bizim
söylediğimiz nettir Başkan.
YUSUF HALAÇOĞLU (Kayseri) – Bizim
söylediğimiz de net.
BAŞKAN – Teşekkür ederim.
LEVENT GÖK (Ankara) – Sayın Başkan…
BAŞKAN – Sayın Gök, buyurunuz.
“Aynı mahallenin çocukları” dendi,
anladım.
Söz veriyorum, buyurun. 
İDRİS BALUKEN (Bingöl) – Onu MHP için
söyledim. 
S. NEVZAT KORKMAZ (Isparta) – Ben de o
yüzden… “MHP için söyledim.” dedi, daha sonra söz istiyorum ben de. 
BAŞKAN – Kurumsal olarak halletti. 
Buyurunuz.

7.- Ankara Milletvekili Levent Gök’ün, İdris Baluken’in
sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması

LEVENT GÖK (Ankara) – Sayın Başkan,
değerli milletvekilleri; biz Türkiye’de silahların susmasını isteriz.
Türkiye’ye, bütün coğrafi bölgelerimize, her yerine özgürlük türkülerinin,
barışın gelmesini isteriz, bunda hiçbir tereddüt yok. Bu konuda, Cumhuriyet
Halk Partisi olarak, Türkiye'nin en kanayıcı bu yarasında çok samimi bir duruş
sergiliyoruz ve çok da değerli bir duruş sergiliyoruz. Silahlar sussun.
Elbette, az önce HDP Grup Başkan Vekili
Sayın Baluken, partimizi de kastederek, Dolmabahçe’de iç güvenlik tasarısının
pazarlığının yapıldığına ilişkin bir muhalefet partisinin kendilerine yönelik
iddia sarf ettiğini ifade etti. Bu konuda, sanırım, Sayın Pervin Buldan’ın
basına yansıyan açıklamaları elbette bu düşüncede herkesi bir ölçüde olmaya
mecbur kıldı. Yalnız, daha sonra bu açıklamaların daha önce söylenmiş olduğu ve
Dolmabahçe’yi kapsamadığı da ifade edildi. Zaten, böyle olması da bizim arzu
ettiğimiz bir nokta. Neden? Türkiye’de “barış” diyorsak, Türkiye’de sadece Kürt
kökenli yurttaşlarımızın değil, 74 milyon insanımızın, Türk’ün de, Kürt’ün de,
Çerkez’in de, Laz’ın da, herkesin de özgürleşmesini savunuyorsak bir kere “Ben
samimi bir duruş sergiliyorum.” diyen her partinin bu iç güvenlik paketine
karşı çıkması gerekir. Bu nedenle, iç güvenlik paketinin ortada olduğu bir
tabloda samimi barış çabalarının -silahların susmasında- yürütülemeyeceğini
düşünüyoruz. O nedenle, HDP’li dostlarımıza, arkadaşlarımıza diyoruz ki:
Türkiye’de Kürt sorununu Cumhuriyet Halk Partisi çözer, Cumhuriyet Halk
Partisinin demokrasiye, insan haklarına bakış açısı çözer. AKP’ye inanmayın,
doğru adresi bulun diyor, hepinizi saygıyla selamlıyorum. (CHP sıralarından
alkışlar)
YUSUF HALAÇOĞLU (Kayseri) – Sayın
Başkanım, demin ben ilk konuşmaya karşı sataşmadan söz istemiştim, “aynı
mahallenin çocukları” konusundaki ikinci konuşmadan dolayı da tekrar sataşmadan
dolayı söz istiyoruz.
BAŞKAN – Şimdi, bakın, tamam yani
direnmek hak fakat en azından zevahir kurtarılırsa çok mutlu olacağım. Bu,
sizin için de geçerli.
Buyurun Sayın Korkmaz.
ADİL ZOZANİ (Hakkâri) – Sayın Başkan,
biz konuşmadan bizi niye işaret ettiniz?
BAŞKAN – Hayır, ben herkes için geçerli
olduğunu ifade ettim. Sizinle uzun sohbet edebilirim yani onun için bir şey
demiyorum.
Buyurunuz.

8.-
Isparta Milletvekili S. Nevzat Korkmaz’ın, İdris Baluken’in sataşma nedeniyle
yaptığı konuşması sırasında şahsına ve Milliyetçi Hareket Partisine sataşması
nedeniyle konuşması

S. NEVZAT KORKMAZ (Isparta) – Sayın
Başkan, değerli arkadaşlar; tekrar hepinize saygılarımı sunuyorum.
Sayın İdris Baluken buraya geldiğinde
dedi ki: “Ben iç güvenlik tasarısını kastettim, efendim, zaten Dolmabahçe’de
ortak açıklama yapıldı.” Arkadaşlar, ortak açıklama yapılabilmesi için bunun
öncesinde görüşmelerin olması gerekiyor yani zaten bu görüşmeleri de bugüne
kadar sakladığınız, inkâr ettiğiniz falan yok. Ne görüşüldü? Biraz önce
söylediğim gibi yani Dolmabahçe’de müzakere yapılmasını imzaya açmış olduğunuz
o 10 madde görüşüldü. Şimdi, görüşmeler var demek ki. Zaten bu görüşmeler
olmasa HDP grup başkan vekili çıkıp diyebilir mi: “Efendim, 16 maddeyle ilgili
tekririmüzakere yapılacak.” diye. Yani eğer bu bir bilgi sonucunda
paylaşılmıyorsa kamuoyuyla, o zaman bu tamamen asparagas, efendim, kamuoyunu
yanıltmaya, yanlış yönlendirmeye yönelik bir şey ama ben görüşmelerin olduğunu
düşünüyorum. 
Efendim, gelelim “Aynı mahallenin
çocukları.” meselesine. Bizim inancımız, düşüncemiz şudur: Ay yıldızlı al
bayrağın dalgalandığı bu vatan toprakları üzerinde yaşayan herkes, efendim,
aynı mahallin çocuklarıdır, milletin evlatlarıdır, bunun dışında biz başka bir
şey düşünmeyiz.
İDRİS BALUKEN (Bingöl) – İdeolojik
olarak diyoruz.
S. NEVZAT KORKMAZ (Devamla) – Ama eğer
kendilerini millet kavramından ayrı görmek isteyenler varsa o zaman, bizim de
bunu kabul etmemiz mümkün değil, kendi dertlerine yansınlar. 
İDRİS BALUKEN (Bingöl) – Bizi niye ayrı
bir semt olarak görüyorsun?
S. NEVZAT KORKMAZ (Devamla) - Türk
milletine mensup olmak, Türk milletine, efendim, aidiyet duygusuyla bağlanmak
olsa olsa bir onurdur, haysiyettir. 
Hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ederim.
İDRİS BALUKEN (Bingöl) – Sayın Başkan
yani tutanaklara geçmesi adına söyleyeyim, sataşma falan değil.
“Aynı mahallenin çocuklarıdır.” derken,
hakaret amaçlı ya da sataşma amaçlı herhangi bir kastım yoktur. Bu, siyasi
partilerin programlarıyla ilgili, tarihsel perspektifleriyle ilgili, ideolojik
bakışlarıyla ilgili bizim yaptığımız bir tespittir. Kaldı ki yani kendileri HDP
semtine gitmeyi bir farklı ayrımcılık olarak yansıttıkları için öyle bir şey
söyledim.
BAŞKAN – Teşekkür ederim. 

XI.- USUL HAKKINDA GÖRÜŞMELER (Devam)
2.- Bu birleşimde İç Tüzük’ün 58’inci maddesine göre
söz alarak 69’uncu Birleşimdeki beyanların düzeltilmesinin İç Tüzük hükümlerine
uygun olup olmadığı hakkında (Devam)

BAŞKAN – Evet, usul tartışmasına geri döndük.

Aleyhinde olmak üzere, Sayın Zozani,
buyurunuz.
Şimdi, yalnız, siz yürürken şunu
söyleyeyim: Şimdi, ben “Evet, çok haklısınız.” dersem 58 ortadan gidiyor,
haberiniz olsun, tamam mı?
Buyurunuz.
ADİL ZOZANİ (Hakkâri) – Teşekkür ederim
Sayın Başkan.
Şimdi, bu İç Tüzük son bir ay
içerisinde, hiç okumayanlar açısından da merak konusu oldu. Ya, ben iddia
ediyorum, İç Tüzük’ü kitapçılarda satsanız bestseller listesinde yer alacak, en
çok okunan kitap durumuna gelecek. Niye? Çünkü Mecliste bu İç Tüzük tartışmaları
son bir aydır bir âlem oldu.
MAHİR ÜNAL (Kahramanmaraş) – Sayende,
sayende!
ADİL ZOZANİ (Devamla) – Şimdi, ben iyi
okudum, İç Tüzük’ü ben iyi okudum, sizin de iyi okuduğunuzu varsayıyorum, bu
konuda bir beis yok.
Geçen hafta burada bir tartışma yaşadık.
Dendi ki: “Efendim, siz 65’inci Birleşimin tutanaklarındaki söz düzeltmeden
konuştunuz, biz 67’nci Birleşimdeyiz, 66’ya ne oldu?” Şimdi, oradan İç Tüzük
58’i okuduğunuz zaman kendinizi haklı görürsünüz. Derseniz ki: “Efendim,
tutanakta diyor ki: ‘Bakan veya milletvekili kendisine ait olup geçen
birleşimde -ifadesi kullanılıyor İç Tüzük 58’de- geçen bir ifadesini
düzeltebilir.’” Şimdi, sayenizde, bu Meclis tutanaklarında olmayan birleşimler
çok fazla sayıda var. Sizin orada yaptığınız, Sayın Elitaş’ın orada yaptığı
itirazı esas alırsak burada milletvekilleri sözlerini düzeltemezler. İç Tüzük
eksenli baktığınız zaman, İç Tüzük 58’e göre baktığınız zaman orta yerde bir
çelişki var. Her hâlükârda bir garabete dönmüş bir İç Tüzük’e sahibiz.
Sayenizde zaten İç Tüzük de kalmadı bu Mecliste, İç Tüzük uygulanmıyor. Eğer İç
Tüzük uygulanmış olsa idi bugün bu yasayı görüşmüyor olurduk. Her yönüyle İç
Tüzük’e aykırı bir iş ve işlemi burada yapıyoruz. Sonradan çıkıyorsunuz
kamuoyunun önüne, buradan diyorsunuz ki: “Efendim, biz yasama faaliyetlerimizi
yerine getirmek istiyoruz, muhalefet engelliyor.” Bakın, muhalefetin sizi
engellediği falan yok, muhalefet doğru iş yapılmasını burada sağlıyor, “Yanlış
iş olmasın burada.” diyor çünkü baştan sonuna kadar yanlış işlem yapıyoruz. 
Peki, bu olmayan birleşimler niye
Meclis tutanaklarında var, hiç baktınız mı? Olmayan birleşimler, mesela,
“70’inci ve 71’inci Birleşim” diye normalde birleşim var ama yok, hem var hem
yok; İç Tüzük’e nereden bakacağınıza bağlı burada, kimin ne şekilde yorum
getireceğine bağlı. 2 birleşim var ama boş birleşim; bir tek sebebi var: Sizin
yanlışta diretmeniz. Ve bu Mecliste uzlaşma zeminini ortadan kaldırdınız. Eğer
uzlaşma zeminini ortadan kaldırmamış olsa idiniz, Divanı iki gün boyunca buraya
boşu boşuna getirip oturtup “Toplantı yeter sayısı yoktur, birleşimi
kapatıyorum.” demek durumunda bırakmazdınız. Öyle olmuş. Siz çünkü uzlaşma
zeminini ortadan kaldırdınız. 2 birleşim üst üste böyle gerçekleşmiş. Benim
yorumum doğrudur İç Tüzük 58’e göre. Ama, Başkan 2 birleşim boş geçtiği için
burada düzeltme hakkını kullanan milletvekiline itiraz edebilecek durumda da
değil. Şimdi gelin, burada bir düzeltmeyi siz bulun; ne yapacaksınız, doğrusu
hangisi? Doğrusu yok burada. Sonradan burada, ikide bir burada sürekli
dinliyoruz: “Efendim, HDP ile AK PARTİ uzlaştı.” falan. İddia ediyorum: HDP
olmamış olsaydı, AK PARTİ, MHP, CHP Danışma Kurulunu toplar, gece ayaküstü
burada Danışma Kurulunu imzalardı, 70’inci Birleşim de olmazdı, 71’inci
Birleşim de olmazdı, iddia ediyorum. Ama, şurası çok açık: Bence MHP’nin burada
hiç gocunacak bir tarafı yok çünkü AKP’nin üçte 1’i zaten MHP. Eğer sataşma ise
AKP üzerine alsın. Gerçekten, açın, tek tek kadrolarını inceleyin, geriye kalan
bir kısmı da CHP. Kendilerine ne kalıyor, onu da bilmiyorum. 
Teşekkür ediyorum. 
YUSUF HALAÇOĞLU (Kayseri) – Sayın
Başkan… 
LEVENT GÖK (Ankara) – Sayın Başkan…
MAHİR ÜNAL (Kahramanmaraş) – Yahu, bize
laf attılar, size laf atmadılar, sataşma bize. 
BAŞKAN – Evet, Sayın Kubat, buyurunuz. 
YUSUF HALAÇOĞLU (Kayseri) – Sayın
Başkan, ondan sonra söz istiyorum. 
LEVENT GÖK (Ankara) – Sayın Başkan,
ondan sonra söz alalım. 
BAŞKAN – Buyurunuz Sayın Kubat. (AK
PARTİ sıralarından alkışlar) 
MEHMET DOĞAN KUBAT (İstanbul) – Sayın
Başkanım, değerli milletvekili arkadaşlarım; açılan usul görüşmesinde
Başkanlığın tutumu lehinde söz almış bulunuyorum. Bu vesileyle yüce heyetinizi
saygılarımla selamlarım. 
Şimdi, değerli arkadaşlar, bu 58’inci
madde, son yirmi gündür epey başvurulan bir madde oldu. Çok katı, şekilci bir
bakış açısıyla eğer yorumlarsak itirazın geçerli olduğu kanaatine varabiliriz.
Burada, 58’inci maddede, bir milletvekili veya bakanın geçen birleşim
tutanağında yer alan bir beyanın düzeltilmesi hakkında söz istemesi hâlinde
Başkanın beş dakikayı geçmemek üzere söz vereceğine ilişkin bir düzenleme var
ve bu 58’inci maddenin gerekçesinde aynen şunu söylüyor: “Bu maddeyle, geçen
tutanak hakkındaki konuşma sadece bir birleşim önceki tutanakta kendisine ait
bir beyanın düzeltilmesiyle ilgili olarak ve beş dakikayı geçmemek üzere
birleşimin başında yapılacaktır."
Şimdi, bu yirmi
gündür, bu kanun görüşmelerine başladığımızdan beri, değerli arkadaşlar,
birleşimin başı değil, herhangi bir oturumda, sonraki oturumlarda da bu 58’inci
maddeye göre, muhalefetten arkadaşlarımız düzeltme imkânlarını kullandılar.
Aslında, şekilci olarak yorumlarsak bu da yanlıştı ama bunda Başkanımızın bir
kusuru var mı? Kesinlikle yok. Niye? Bu bir teamül hâline geldi yani aşağı
yukarı kırk elli tane 58 uygulaması yapılınca sonraki oturumlarda, Sayın
Başkanın da bu uygulamayı görmezden gelmesi mümkün değil.
Gelelim bunun
zamanına. Şimdi, önceki birleşimden maksat nedir? Burada Tüzük koyucu ola ki
maksadı aşan bir kısım ifadeleri varsa sıcağı sıcağına bir sonraki, peşi sıra
gelen birleşimde o kişiye bunu düzeltme imkânı sağlamak suretiyle hukuka uygun
bir işlem yapılmasını arzu ediyor aslında yani özünde hükmün ihdas amacının bu
olduğunu düşünüyorum ben, gerekçesinden anlaşılmıyor ama. Şimdi, bugün 72’nci
Birleşimi yapıyoruz. Geçen hafta perşembe ve cuma günleri yapılan 70 ve 71’inci
birleşimlerde -onlar da hukuken bir birleşimdir, hiç şüphe yok ondan ama-
birleşimin başında Divan Başkanı, Meclis Başkan Vekilimiz, Divan teşekkül
etmediğinden dolayı birleşimi açamadığından çalışmalarına ara vermiştir. Şimdi,
yine burada dar bir yorum yaparsak, esasen Sayın Zozani’nin dediği gibi bir
önceki birleşimde cuma günü hiç kimse konuşmadığı için düzeltilecek bir beyan
da olamaz. Neye göre yapılması lazım? 155’inci maddeye göre yapılması lazım aslında.
155’inci maddeye göre tam tutanak yayınlandıktan sonra üçüncü ve dördüncü
fıkralara göre on beş gün içinde, ilgili, Meclis Başkanlığına yazılı olarak
başvurmak suretiyle ki onlar da değerlendirmeden sonra gerek görülürse tutanağa
ekleniyor.
ADİL ZOZANİ
(Hakkâri) – Bundan sonra itirazımızı 155’e göre yapacağız.
MEHMET DOĞAN
KUBAT (Devamla) - Şimdi bakınız, bu imkânlar da var. Aslında bunu, bu itirazı
yapanlar da biliyor. Şurada, değerli arkadaşlar, Başkanımız zorunluluk hâli
nedeniyle 2 birleşim açılamadığından dolayı, gerçekten iyi niyetle bir beyanını
düzeltmek isteyen bir arkadaşımıza, bu iyi niyetini, sınırları da geniş
yorumlayarak yani hükmü de geniş yorumlayarak bu fırsatı ona tanıdı. Ben,
Başkanımızı zor durumda bırakmamanızı rica ediyorum. 
YUSUF HALAÇOĞLU
(Kayseri) - Başkanımız zor durumda mı? Siz zor durumdasınız.
MEHMET DOĞAN KUBAT (Devamla) - Aksi
takdirde, Başkanımız kanaatini değiştirebilir. Bana göre 58 ve 155 birlikte
değerlendirildiği zaman, 58’lerin birleşimin başında yapılması lazım eğer İç
Tüzük motamot uygulanacaksa. Ama, Başkanımızın takdiri son yirmi günde oluşan
teamülle de örtüştüğünden dolayı ben o yönüyle lehindeyim ama Başkanımız
kanaatini değiştirip bunu da Genel Kurulun takdirine sunabilir diyorum. 
Yüce heyetinizi saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ederim Sayın Kubat.
Lehte mi, aleyhte mi olduğunu kesin anlayamadım. Teşekkür ederim. 
ADİL ZOZANİ (Hakkâri) – Sayın Başkan…
BAŞKAN – Şunu bitirebilirsem ben…
ADİL ZOZANİ (Hakkâri) – Sayın Başkan…
BAŞKAN – Usul tartışmasını bitireyim
sataşma işini sonra konuşalım. 
ADİL ZOZANİ (Hakkâri) – Sayın Başkan,
kayıtlara geçmesi açısından ifade ediyorum: Sayın Kubat’ın İç Tüzük 155’e göre
yaptığı beyan bizim üzerinde tartışma yürüttüğümüz durumla örtüşmüyor. Tam
tutanak konuşmuyoruz burada, basılı tutanaktan konuşmuyoruz. Geçen oturumda
58’e göre işlem yapıldı. Ben tarafım, yani bu durumun 155’e göre de
değerlendirilme konusu edilmesinden tarafım şahsen. Ama kendileri açısından da
çok sıkıntılı bir durum olur bu. Yanlış bir teamüle dönüşeceğine olan
inancımla, endişemle ifade etmek istedim.
BAŞKAN – Teşekkür ederim. Tamam. 
Sayın Gök, buyurunuz. Bugün size hep
aleyhimde olmak düştü. 
Buyurunuz. 
LEVENT GÖK (Ankara) – Sayın Başkan,
değerli milletvekilleri; bir iç güvenlik paketi bakın bizi hangi tartışmalara
doğru götürüyor. Daha önceden de bu kürsüden ifade ettim ama bu tartışmaların
AKP Grubu açısından da sayısız yararı var. 
Değerli AKP’li milletvekili
kardeşlerim, 7 Hazirandan sonra bu tartışmalar size yararlı olacak çünkü
Meclisin bu tarafında oturacaksınız, iktidar partisine karşı İç Tüzük nasıl
uygulanır, burada hepiniz bir pratik kur görüyorsunuz, deneyler yapıyorsunuz,
bir staj görüyorsunuz. Bunların kıymetini bilin, önemlidir bunlar. Partimizin,
diğer muhalefet partilerinin açmış oldukları tartışmaları sağlıklı bir şekilde
dinleyin değerli arkadaşlarım. Bakın, konular nereden nereye geliyor? Siz
burada bir muhalefet partisi olarak bulunmadınız şimdiye kadar, 7 Hazirandan
sonra bulunacaksınız ve önemli bilgiler ediniyorsunuz. Bu önemli bilgilerden
dolayı da bizlere teşekkür borçlusunuz. Bu verdiğimiz bilgileri, uyguladığımız
konuları başka yerde arasanız bulamazsınız. O yüzden, bizleri çok soğukkanlı,
serinkanlı dinlemenizde yarar var. 
Sayın Başkan, değerli milletvekilleri;
şimdi tartışma konusu nedir? Geçen birleşim tutanağında yer alan bir beyanın
düzeltilmesi. Bugün 72’nci Birleşimi gerçekleştiriyoruz. Cumhuriyet Halk
Partisi Grubundan bir arkadaşımız 69’uncu Birleşimde geçen bir tümcesi üzerine
burada bir düzeltme istedi. E doğaldır çünkü 70’inci Birleşim ve 71’inci
Birleşim -burada da az önce ifade edildi- Başkanlık Divanının
toplanamaması sonucu gerçekleştirilemedi. 
Şimdi, 58’inci madde ne diyor? 58’inci
madde “geçen birleşim tutanağında yer alan bir beyanın düzeltilmesi” diyor.
Şimdi 70’inci Birleşim açılmadığına, 71’inci Birleşim de açılmadığına, bu
olanağı kullanmadığınıza, kullanamadığınıza göre kanunları, tüzükleri hem
lafzına hem de ruhuna uygun bir şekilde yorumlamamız gerekiyor. 70 ve 71’inci
Birleşimde birleşim yapılamadığından dolayı bu olanağı bulamayan bir kişi ne
yapacaktır? 
İHSAN ŞENER (Ordu) – Yazılı olarak
düzeltecek, yazılı olarak.
LEVENT GÖK (Devamla) – Doğal olarak…
Sayın Başkanın söz vermesi doğaldır. Az önce AKP Grubu adına konuşan Sayın
Kubat’ın yaptığı değerlendirme de hatalıdır çünkü 155’inci madde hem tam
tutanak hem de özet tutanaktan bahseder. Yani tam tutanak tarifini
değerlendirdi, o farklı bir uygulamadır. Bizim uygulayacağımız, devamlı
özgürlükten yana, insanların haklarını kullanmasından yana olan uygulamalardır
değerli arkadaşlarım. Eğer 2 birleşim açılıp da yapılamamışsa ve bir
milletvekili bu düzeltmeyi kullanamamışsa elbette, bu tümceden anlaşılması
gereken “geçen birleşim” en son konuşmaların yapıldığı birleşimdir. Bunu böyle
yorumlamak gerekir ve böyle de muhafaza etmek gerekir, aksi takdirde eğer
yapılamayan birleşimleri dikkate alırsanız kişilerin zaten beyanını düzeltme
hakkı da ortada kalmaz. 
Bu nedenle,
Sayın Başkan, yaptığınız uygulama doğrudur. Geçen birleşim tutanağında yer alan
bir beyanın düzeltilmesi ancak açılmış olan birleşimleri kapsar. Açılmamış
olan, görüşülememiş olan birleşimler bu İç Tüzük hükümleri uyarınca bence
tasnif dışıdır ve yapılması gereken de ilk fırsatta ilgili milletvekilline -ya
da bu bakan da olabilir- gelip önceki, konuşma yapılan birleşimde, açılmış olan
birleşimde yaptığı bir konuşmayı düzeltme fırsatının kendisine verilmesi
gerekir. Bunlardan çekinmemek gerekir değerli arkadaşlarım, ola ki yarın
hepinizin başına gelecek -yaptığınız bir konuşmaya bakacaksınız- belki insan
bazen heyecanlanabilir, bazen gürültüden dolayı söylemek istediği maksadını
aşabilir… Bu fırsatları tanımakta bence yarar vardır, tutanakların doğru
olmasında yarar vardır hele bir kişi kalkıp “Ben geçtiğimiz birleşimde böyle
bir ifade kullandım ama yanlış olmuş.” derse bunu saygıyla karşılamak gerekir,
fazla da uzatmamak gerekir yani bu konuları özgürlükçü bir yaklaşımla
yönlendirdiği için ben Sayın Başkanı da kutluyor, hepinizi saygıyla selamlıyorum.

Teşekkür ederim.
(CHP sıralarından alkışlar)
BAŞKAN –
Teşekkür ederim Sayın Gök. 
Sayın
milletvekilleri, İç Tüzük’ün 58’inci maddesine göre, bir milletvekili geçen
birleşim tutanağında yer alan bir beyanın düzeltilmesi hakkında söz isterse
Başkan söz verebilecektir. Bu hakkın kullanımı için, bir önceki birleşimdeki
düzeltilmeye muhtaç bir beyanın sonraki birleşimde düzeltilmesi talep
edilmelidir. Ancak malumunuz, bugün 72’nci Birleşimdeyiz, 71 ve 70’inci
birleşimlerde Başkanlık Divanı teşekkül etmediğinden görüşmelere
başlanamamıştır; bu nedenle, 69’uncu Birleşimdeki düzeltilmesi gereken beyan
ancak bu birleşimde düzeltilebilecektir.
Bilgilerinize
sunulur. 
YUSUF HALAÇOĞLU
(Kayseri) – Sayın Başkan…
BAŞKAN – Sayın
Halaçoğlu…
YUSUF HALAÇOĞLU
(Kayseri) – Sayın Başkanım, şimdi, az önce Sayın Zozani’nin söz ettiği “MHP’nin
üçte 1’i AKP’dedir.” gibi bir ifade kamuoyunda da yanlış anlaşılacaktır. Bu
bakımdan sataşmadan dolayı söz istiyorum. 
LEVENT GÖK
(Ankara) – Aynı şekilde biz de istiyoruz efendim.
BAŞKAN – Sayın
Gök, sizin için ne dedi?
LEVENT GÖK
(Ankara) – Neler demedi ki efendim. Yani, ben de anlatacağım birazdan.
BAŞKAN –
Efendim?
LEVENT GÖK
(Ankara) – Ben de anlatacağım Sayın Halaçoğlu konuştuktan sonra. 
ADİL ZOZANİ
(Hakkâri)- Şöyle dedim Sayın Başkan: Birazı da CHP’de. 
BAŞKAN – Buyurun
Sayın Halaçoğlu. 

XII.- SATAŞMALARA İLİŞKİN KONUŞMALAR (Devam)
9.- Kayseri Milletvekili Yusuf Halaçoğlu’nun, Hakkâri
Milletvekili Adil Zozani’nin usul görüşmesiyle ilgili yaptığı konuşması
sırasında Milliyetçi Hareket Partisine sataşması nedeniyle konuşması

YUSUF HALAÇOĞLU
(Kayseri) – Sağ olun, teşekkür ederim Sayın Başkanım. 
Değerli
milletvekilleri, Milliyetçi Hareket Partisinden ayrılmış, Milliyetçi Hareket
Partisinde yer alabilir ama ondan sonra ayrılmış kişi, artık Milliyetçi Hareket
Partili değildir, ülkücü değildir. Ülkücülerin tek bir yeri vardır, o da
Milliyetçi Hareket Partisidir; onun dışında herhangi bir şeyin kabulü mümkün
değil. 
RECEP ÖZEL
(Isparta) – Ülkücülük tekelinde mi?
YUSUF HALAÇOĞLU (Devamla) – Diğer
taraftan yani o arkadaşlarımızı ben kötülemiyorum, Adalet ve Kalkınma
Partisinde yer alabilir. Herkesin bir cevheri vardır ama cevher olarak
kalmışlardır, inşallah MHP’de bulundukları zaman mücevher olurlar. 
Dolayısıyla, bu çerçeve içerisinde
baktığınız zaman, Milliyetçi Hareket Partisinden üçte 1 miktarında kişinin
AKP’de yer alıyor olmasını herhangi bir şekilde MHP’nin AKP’yle iş birliği veya
birlikteymiş, aynı fikri taşıyorlarmış gibi algılanması söz konusu değildir
çünkü Milliyetçi Hareket Partisi dürüstlüğüyle, verdiği sözün arkasında
durmakla, bugünkü söylediğini yarın da aynen söylemekle tanınmış bir partidir.
Yani biz herhangi bir şekilde bugün söylediğimizi yarın değiştiren, yolsuzlukla
haşır neşir olmuş insanları destekleyen ve ona arka çıkan bir anlayış
içerisinde bir siyasi parti olmadık. Dolayısıyla, bizim partide yer alıp da
ayrılmış olanlar kendilerine ait bir cevheri taşımaktadırlar, o cevher Milliyetçi
Hareket Partisiyle uyuşmamaktadır. Çünkü kim olursa olsun, Milliyetçi Hareket
Partisi kendi bünyesi içerisinde asla ve asla fikrinden dönmeyen, fikrini
herhangi bir şekilde bir siyasi partiye veya çıkara, bir koltuğa tercih etmeyen
bir anlayışa sahip bir siyasi partidir, dolayısıyla herkesin bunu böyle
bilmesini istiyorum.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ederim Sayın
Halaçoğlu. 
HAKAN ÇAVUŞOĞLU (Bursa) – Sayın
Başkanım, sizin adalet ve hakkaniyetinize güveniyoruz biz. 
BAŞKAN – Ben de kendi kendime
güveniyorum ama işte, öyle. 
Buyurunuz. 

10.- Ankara Milletvekili Levent Gök’ün, Hakkâri
Milletvekili Adil Zozani’nin usul görüşmesiyle ilgili yaptığı konuşması
sırasında Cumhuriyet Halk Partisine sataşması nedeniyle konuşması

LEVENT GÖK (Ankara) – Sayın Başkan,
değerli milletvekilleri; iç güvenlik gibi, Türkiye'de yaşayan 77 milyon
insanımızın her birini fert fert ilgilendiren bu yasa karşısında Cumhuriyet
Halk Partisinin gösterdiği çaba ortadayken Halkların Demokratik Partisine
mensup arkadaşlarımızın CHP sıralarına dönerek “MHP ile CHP, AKP’yle birleşip
Danışma Kurulundan bu yasayı geçirirdi.” şeklinde bir söz söylemesini içimize
sindirmemiz mümkün değildir. Böyle bir tablo söz konusu olamaz. Biz AKP’nin en ufak
bir günahına dahi ortak olamayız. 
Bu getirilen yasa, temel hak ve
hürriyetleri kısıtlayan, insan haklarını ve özgürlüklerini ayaklar altına alan,
Türkiye'de yaşayan 77 milyon insanı tehdit eden bir yasadır. Cumhuriyet Halk
Partisi gibi sol, sosyal demokrat, Sosyalist Enternasyonal’in üyesi olan bir
partinin böylesine özgürlükleri bertaraf eden, Türkiye'deki hürriyetleri, temel
hakları ayaklar altına alan bir yasanın karşısında AKP’yle bırakın
toplanmasını, ayaküstü dahi görüşmesi söz konusu olamaz. Bu bakımdan, HDP
sözcülerinin bu sözlerinden dolayı teessüflerimi bildiriyorum. 
Cumhuriyet Halk Partisinin anlaşılıyor
ki programının ve ideolojimizin şu ana kadar gösterdiği çaba kamuoyunda o kadar
ağır bir şekilde benimsenmiştir ki herhâlde Halkların Demokratik Partisi bundan
rahatsız olmuştur, o yüzden Cumhuriyet Halk Partisine gereksiz sataşmalarda
bulunuyor. Ben HDP üyelerini böylesi önemli bir yasada iktidara karşı hep
birlikte varsa insan hakları yönünden, temel haklar yönünden, özgürlükler
yönünden birlikte mücadele etmeye çağırıyor, hepinizi saygıyla selamlıyorum.
(CHP sıralarından alkışlar) 
ADİL ZOZANİ (Hakkâri) – Sayın Başkan,
takdir edersiniz ki benim konuşmamda Cumhuriyet Halk Partisine yönelik herhangi
bir sataşma yoktu ama söz verdiniz. Buna rağmen, Cumhuriyet Halk Partisi Grup
Başkan Vekili Sayın Gök bizim burada yaptığımız değerlendirmelere “boş
sataşmalar” dedi.
BAŞKAN – Buyurunuz.

11.- Hakkâri Milletvekili Adil Zozani’nin, Ankara
Milletvekili Levent Gök’ün sataşma nedeniyle yaptığı konuşması sırasında
şahsına sataşması nedeniyle konuşması

ADİL ZOZANİ (Hakkâri) - Teşekkür
ederim Sayın Başkan.
Sayın Gök, ben biraz önce burada
konuşurken cümlem şuydu: Milliyetçi Hareket Partisinin bundan rahatsızlık
duymaması gerekir çünkü AKP’nin üçte 1’i zaten sizden, birazı da CHP. dedim. E,
var, biraz da CHP’den var. Ama, sizin bunu sataşma olarak kabul edip gelip
burada cevap vermeniz olsa olsa bana şunu anımsattı: MHP’yle aranızdaki sadece
bir harf farktan kaynaklı gelip bunu sataşma olarak kabul ettiniz. Başka türlü
benim burada söylediklerimi sataşma olarak kabul etmeniz mümkün değildi.
Dolayısıyla, biz burada boş sataşmada bulunmadık, doğruyu ifade ettik. Bakın,
ben cümlelerimi tekrar ediyorum, hem sizin sıralarınızdan hem MHP sıralarından
hem de AKP sıralarından kimisi başını eğerek, sallayarak kimisi de sözüyle
“doğru” diyerek beni onaylıyor. Dolayısıyla, burada ayrıca bir şey ifadeye
etmeye gerek yok bu noktada.
Şimdi, doğru
yasama yapma noktasına gelince: Evet, bu yasa antidemokratik bir yasadır; hem
de öyle antidemokratik bir yasa ki bakın, 1990’lı yılların TMK uygulamalarında
insanlar gözaltına alınıp ifadeye zorlandıkları zaman, savcıya çıktıkları anda
şunu deme hakkına sahiplerdi: “Efendim, ben ifadeyi gözaltında baskıyla verdim,
ben bu ifadeyi reddediyorum.” 1990’lı yıllarda böyleydi. Ama, burada
getirdiğiniz düzenleme 1990’lı yıllardaki bu uygulamaya dahi rahmet okutuyor.
Artık, insanların evlerinde ve karakolda gözaltında verdikleri ifadeye
savcılıkta, mahkemede itiraz hakkı bile kalmıyor. Şimdi, bizim böyle bir yasa
çalışmasına onay vermemizi bizden beklerseniz yanılırsınız ki muhalefetimizi de
bu eksende yapıyoruz. 
Teşekkür
ediyorum.
BAŞKAN –
Birleşime bir saat ara veriyorum. 
Kapanma Saati: 19.21

BEŞİNCİ OTURUM
Açılma Saati:
20.23
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Beşinci Oturumunu açıyorum.
Alınan karar gereğince, gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)

BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.


2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 

BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz.


3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)

BAŞKAN –
Komisyon? Yok.
Ertelenmiştir.
4’üncü sırada yer alan, Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.

4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)

BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Sayın Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Sayın Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili Sayın İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Sayın Mustafa Sezgin Tanrıkulu ve Kocaeli
Milletvekili Sayın Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Sayın Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Sayın Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Sayın Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Sayın Engin
Altay, Ankara Milletvekili Sayın Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Sayın Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporlarının
görüşmelerine kaldığımız yerden devam edeceğiz.

5.-
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları (1/995, 2/422,
2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (x)

BAŞKAN – Komisyon ve Hükûmet yerinde.
İç Tüzük’ün 91’inci maddesine göre
temel kanun olarak görüşülen tasarının 4/3/2015 tarihli 69’uncu Birleşiminde
ikinci bölümde yer alan maddelerin oylamaları tamamlanmıştı. 
Şimdi üçüncü bölümün görüşmelerine
başlıyoruz. Üçüncü bölüm 47 ila 72’nci maddeleri kapsamaktadır. 
Üçüncü bölüm üzerinde söz isteyen
Halkların Demokratik Partisi Grubu adına Şırnak Milletvekili Sayın Hasip
Kaplan. 
Buyurunuz. (HDP sıralarından alkışlar) 
HDP GRUBU ADINA HASİP KAPLAN (Şırnak) –
Teşekkür ederim Sayın Başkan. 
Sayın milletvekilleri, Halkların
Demokratik Partisi Grubu adına hepinizi saygıyla selamlıyorum. 
Allah iktidara kolaylık versin.
Hakikaten, bu Parlamentoda iktidarın yerinde olmak istemezdim. Bir hukukçu
olarak söylüyorum bunu, otuz yıl ceza avukatlığı yapmış, uluslararası hukuk
alanında çalışmış biri olarak. İnsanın inanmadığı bir davada ve gerçekten
mantığının kabul etmediği, demokrasiyi kökten zedeleyecek böyle bir düzenleme,
paket düzenlemesinde... Bu paketi 79 baroya rağmen, insan hakları kuruluşlarına
rağmen, sendikalara rağmen, STK’lara rağmen, aydınlara rağmen, bütün
duyarlılıklara rağmen bu faşizm paketini “özgürlük paketi” diye insanlara
sunmak ve bunun kabulünü beklemek gerçekten dehşet verici. Bunun çok ağır
sonuçları olur arkadaşlar. Bakın, çok açık söylüyorum: Bu paket, Türkiye-Avrupa
Birliği ilişkilerini kökten sarsacak bir pakettir. Bakın, Türkiye 23 ve 24’üncü
fasılları açamıyor; adalet, güvenlik ve özgürlük. Dikkat edin, bu 3 fasıl
başlığını bu paket dinamitleyecek. Avrupa Birliği Komisyonunun, Avrupa
Konseyinin bu konuda yaptıkları açıklamalarda, parlamentosunun aldığı
kararlarda Türkiye'de sözleşmeci Hükûmete yapılan uyarılarda deniliyor ki: “Bu
paket sizin Kopenhag Kriterlerine, Avrupa Birliği müzakere sürecine ve
üstlendiğiniz uluslararası sözleşmelere ve Avrupa İnsan Hakları Sözleşmesi’ne
aykırı.” Yani, bu yaptığınız şu demek: Kardeşim, Avrupa Birliği ilişkilerini
askıya mı aldırtmak istiyorsunuz veya Avrupa Birliğinden, Avrupa Konseyinden
çıkmak mı istiyorsunuz? Bunu yaparsanız böyle bir müeyyideyle karşılaşırsınız.
Bu boyutu ciddidir arkadaşlar. Diğer bir boyutunu…
Bu ülkede Türk Ceza Kanunu’nu yapan,
CMK’yı yapan üniversitelere, hocalara sorduğunuz zaman “Bu paketi çıkardığınız
zaman siz ‘iç güvenliğin sağlanması’ adı altında keyfiyete yol açarsınız.”
diyorlar. “Keyfiyet” demek… Yargı güvencesi olmadan atanmış partizan vali ve
kaymakamlarınızın, il ve ilçe başkanı gibi çalıştırdığınız vali ve kaymakamlarınızın
emrine polisi ve jandarmayı verip istediğiniz emri verdiğiniz zaman muhalefetin
üzerine gönderirsiniz. 
Yine, burada, arama, dinleme, takip ve
kırk sekiz saat gözaltı kararlarını uygulamak, kişi güvenliği ve özgürlüğünü
ihlal etmek asla ve asla hiçbir hukuk devletinde kabul edilebilir şey değildir.
Suç şüphesi varmış… Suç şüphesi altında yapılan arama işlemiyle suç şüphesi
olmaksızın yapılan önleme aramasının bu şekilde düzenlenmesi Anayasa’nın
13’üncü maddesine aykırıdır. Yine, tedbir amaçlı orantılı olma ilkesine de
aykırıdır. Bunu çok boyutlu sayabiliriz. Hangi konularda? Başkalarının can
güvenliğini tehlikeye koymamak açısından bu paketi getirirken, bu paketin
kimlerin can güvenliğini tehlikeye koyacağını bir düşünebiliyor musunuz?
Düşünemiyorsunuz.
Şimdi, bakın, bu durumda herhangi bir
suç durumuyla karşı karşıya olan güvenlik güçlerine -idam cezasının
kaldırıldığı ülkemizde- onca çocuğun, onca kadının, onca insanın öldürüldüğü
ülkemizde vur emri vermek, “Sık ulan, sık!” diyen müdürlere vur emri vermek ne
demek biliyor musunuz? “Sizi koruyacağım, vurun.” demektir. Bu, hangi hukuk
devletinde meşruiyet kazanır? 
Bunu, gizli dinlemeyi ve avukat yardımı
olmadan, hiçbir güvence olmadan, sırf muhalif olduğu için, düşünceleri
nedeniyle, sırf gıcık olduğu için, makul şüpheli olduğu için, insanları alıp
kırk sekiz saat, yirmi dört saat nezarete atmak, bu ülkede olağanüstü hâli
bütün Türkiye'ye yaymak, bu ülkeye yapılacak en büyük kötülüktür arkadaşlar.
Size, suçluyla mücadele etmeyin diyen var mı? Size, her gün kadın şiddeti
uygulanırken bu ülkede bu şiddeti uygulayanları yakalamayın diyen var mı? Bu
ülkede her gün siyasi suikastların merkezi olan İstanbul’da uluslararası
ajanlar cirit atarken, cinayet işlerken size dur diyen mi var? İstihbaratınız
nerede, istihbaratınız?
MİT yasalarını çıkardınız, HSYK’yı
çıkardınız, bilmem neyi çıkardınız. Ne oldu? Ama illa 400 milletvekili lazım
size değil mi? Çok fazla şey istiyorsunuz 77 milyon yurttaşımızdan. Yani
yurttaşımız artık bu paketlere yüz vermiyor. 400'ü boşuna arıyorsunuz. Bakın,
insan hakları izleme örgütlerinin açıklamaları bütünüyle, Ataman Grubu İzleme
Raporu dehşet verici şeyler ifade ediyor. Siz ısrar ediyorsunuz. Siz ısrarla
sabaha kadar Meclisi angarya koşullarında Anayasa 18’e aykırı
çalıştırıyorsunuz. Siz, insanların, kendi milletvekillerinizin bu koltuklarda
uykulu resimlerinin basında çıkmasından zül duymuyorsunuz. Siz, bu koşullarda
bu paketin ne şekilde olursa olsun çıkacağını söylüyorsunuz. Size bir şey
söyleyeyim mi arkadaşlar? Siz, bu Mecliste, milletin Meclisinde Roma taburları
gibi davranamazsınız. Biliyorsunuz, Roma taburlarında, lejyonlarında, orada da
katı disiplin kuralları vardı ve kral emrederdi bir şeyi yapmak üzere,
uymayanlara katı cezalar verilirdi. Bu cezaların en ağırı, firar eden, nöbet
yerini terk edenlere uygulanırdı. Şimdi siz, bütün oylamalarda, her yoklamada,
her karar yeter sayısında, her açık oylamada her dakika dikkat altındasınız.
Biriniz firar ettiği zaman 7 Nisanda listelerde kendinizi bulamayabilirsiniz. 
Bu “Cohors” diye geçen
taburlarda cezalar, kurayla, bu disiplin suçunu işleyenlere verilirdi ve bu
cezalar ağırdı arkadaşlar. Nasıldı biliyor musunuz? En ağır ve en insafsız
ceza, toplu cezaydı. Eğer size, Meclis iradesine, milletvekillerine dışarıdan
bir emir verilirse, bu, toplu cezalandırma yöntemi, taburun tamamına verilen
bir ceza yöntemi. Yani, sizin grubunuzun tamamı böyle bir ceza tehdidi
altındadır. Şimdi, daha ötesine geçildi. 10 askerden 1’i suç işlediği zaman, bu
sefer 9’u, kendi arkadaşlarını linç etmeye başlardı ve en sonunda, milattan
önce 471’de, uzun süren bir 4 asır boyunca çok zalimce ve gaddarca
cezalandırmalar yapıldı ve komutanlar cezalar verdi. Ve tabii ta ki bir
Spartaküs doğana kadar, bir Spartaküs yaradana kadar halk, bu böyle devam etti.

Şimdi soruyoruz
size: Arkadaşlar, tarihten ders çıkarmayacak mısınız? 21’inci yüzyılda Roma
taburları gibi hareket etme şansına sahip misiniz? Crassus’un gazabı gibi,
kendi ordusunun üstüne kara bir bulut gibi çökerken, kendi askerlerine böyle
bir bedel ödetirken, o ülkede bile Spartaküslerin, özgürlüğün, inancın, umudun
iradesi olarak ortaya çıktığı dönemleri düşünün, 21’inci yüzyılda mı bunlar
olmayacak? Desimasyon kararları veriliyor, 4 bin asker katlediliyor ve sonuç
değişmiyor arkadaşlar. Sonuçta, hepiniz geldiniz, dayandınız, direndiniz,
diyelim ki 132 maddeyi, bu paketi geçirmeye çalıştınız. Ne olacak sonra? Bu
paketi geçirdiğiniz zaman bir Pirus zaferi mi kazanmış olacaksınız, muhalefeti
mi yenmiş olacaksınız? Oysaki, eğer muhalefetin bu direnişi bu pakette olduğu
gibi bugüne kadar olmuş olsaydı zaten iktidarınız ayakta kalmazdı.
Bakın, Sayın
Fidan, istifa etti, adaylığını koydu, Cumhurbaşkanı istemedi diye adaylığını
geri çekti. Bu, size çok ciddi bir ihtardır, hepiniz bundan ders
çıkaracaksınız, bunu iyi anlayın. Ama şu Meclisin iradesini savunurken
milletten yetki aldığınızı ve burada milleti temsil ettiğinizi, yalnız
milletten emir alabileceğinizi düşünürseniz çok daha onurlu bir mücadelenin
içinde çok daha olumlu adımlar atabiliriz.
(Mikrofon
otomatik cihaz tarafından kapatıldı)
HASİP KAPLAN
(Devamla) – Geç değil, paketi geri çekin, Hükûmet çeksin, Komisyona çekin,
gelin tekrar müzakere edelim, yoksa tekririmüzakere yöntemiyle de, gensoru
yöntemiyle de bu paketin nasıl geçemeyeceğinin tarihî direniş örnekleriyle
karşı karşıya kalırsınız.
Saygılarımla.
(HDP sıralarından alkışlar)
BAŞKAN –
Teşekkür ederim Sayın Kaplan.
Milliyetçi
Hareket Partisi Grubu adına…
İDRİS BALUKEN
(Bingöl) – Sayın Başkanım, yerimden bir söz talebim vardı.
BAŞKAN – Ben
soru-cevap için girdiğinizi sandığım için…
Şimdi ilan ettim
ama ondan sonra size söz vereyim.
İDRİS BALUKEN
(Bingöl) – Tamam.
BAŞKAN – Şekil
hatası yapmamaya çalışıyorum, sonra “Küstüm, ver misketlerimi.” oluyor.
Milliyetçi
Hareket Partisi Grubu adına Muğla Milletvekili Sayın Mehmet Erdoğan.
Buyurunuz. (MHP
sıralarından alkışlar)
MHP GRUBU ADINA
MEHMET ERDOĞAN (Muğla) – Sayın Başkan, değerli milletvekilleri; iç güvenlik
paketinin üçüncü bölümü üzerinde Milliyetçi Hareket Partisi Grubu adına söz
almış bulunmaktayım. Bu vesileyle yüce heyetinizi saygıyla selamlıyorum.
Sayın Başbakan ve Sayın Cumhurbaşkanı,
her gün ayrı bir yerde konuşmakta ve muhalefetin, özellikle de Milliyetçi
Hareket Partisinin iç güvenlik paketine karşı olan tavrını yerden yere
vurmaktadır ve bundan sonra Türkiye’de meydana gelecek her türlü provokasyonun,
kargaşanın sorumluluğunun muhalefete ait olacağını yüksek sesle haykırmaktadır.
Biliyoruz ki bunların hepsi yine bir algı yönetiminin parçasıdır.
Şimdi, ben, bazı sorularıma Türk
milleti tarafından Cumhurbaşkanı seçilen ancak bir türlü Cumhurbaşkanı
olduğunun farkına varamayan, AKP sözcülüğüne devam eden Recep Tayyip
Erdoğan’dan, Başbakan Davutoğlu’ndan ve AKP sıralarından cevap istiyorum. 
Türkiye, bir kabile devleti midir? AKP
on üç yıldır Türkiye’de iç güvenliği kendi keyfine göre mi sağlamıştır?
Türkiye’de, şu anda, Polis Vazife ve Salahiyet Kanunu yok mudur? Türkiye’de, şu
anda, Jandarma Teşkilat, Görev ve Yetkileri Kanunu yok mudur? Türkiye’de, şu
anda, 5442 sayılı İl İdaresi Kanunu yok mudur? Türkiye’de Ceza Kanunu yok
mudur? Ceza Muhakemeleri Usulü Kanunu yok mudur? Olağanüstü Hal Kanunu yok
mudur? Sıkıyönetim Kanunu yok mudur? Bugüne kadar, iktidar, bu kanunların
kendilerine verdiği yetkileri kullanmamış mıdır? İktidar, bugüne kadar bu
kanunların kendilerine verdiği görevleri yerine getirmemiş midir? Bu kanunlar
bugüne kadar Türkiye'nin ihtiyaçlarını karşılamıştır. Pekâlâ, bugün ne değişti
de “İç güvenlik paketi olmazsa, bu kanun çıkmazsa Türkiye'nin güvenliğini
sağlayamayız.” diye koro hâlinde bağırmaktasınız? 
Tabii, iktidarın gündemi ile
Türkiye'nin gündemi hiçbir zaman örtüşmedi. AKP iktidarı, Recep Tayyip
Erdoğan’ın nefsine göre, Ahmet Davutoğlu’nun nefsine göre kanunlar hazırlayarak
kendi gündemini oluşturdu ve algı operasyonlarıyla ülkenin gerçeklerinden ve
milletimizin ihtiyaçlarından Türkiye’yi uzaklaştırdınız ve uzaklaştırmaya da
devam ediyorsunuz. 
Bu çerçevede,
ben şu soruların cevaplarını da herkesin, özellikle de seçime gittiğimiz şu
dönemde Türk milletinin çok iyi düşünmesi gerektiği kanaatindeyim. “Bu tasarı
olmazsa, bu iç güvelik paketi çıkmazsa bundan sonra terörle mücadele nasıl
yapılacak?” diyenlere buradan tekrar sormak istiyorum: Yıllardır PKK’yla
görüşme masasında oturan, AKP iktidarı değil midir? İmralı’da yatan, kundaktaki
bebeği, ak saçlı dedeyi, askerimizi, polisimizi, hâkimimizi, hekimimizi,
öğretmenimizi, hemşiremizi, imamımızı, toplam 40 bin insanımızı şehit eden
canibaşını idamdan kurtaran, AKP değil midir? İmralı’daki katilin İmralı’dan
PKK’yı yönetmesine izin veren, AKP iktidarı değil midir? İmralı-Kandil hattında
HDP'li milletvekilleri ve MİT elemanlarını “mektupçu” yapan, AKP iktidarı değil
midir? Bu görüşme trafiğini koordine eden MİT Müsteşarını korumak için gece
sabahlara kadar burada çalışıp kanun çıkartan, AKP’liler değil miydi? Açılım
koordinatörü Beşir Atalay, AKP’nin Genel Başkan Yardımcısı değil midir? Siyasi
pazarlıkları yürüten Yalçın Akdoğan, AKP Hükûmetinin Başbakan Yardımcısı değil
midir? 
Gösterilerde
yüzünü kapatmak yasaktır, molotofkokteyli kullanmak yasaktır. PKK
üniformalarıyla ellerinde kalaşnikoflarla birilerinin belirli bölgelerde kimlik
kontrolü yapması, vergi toplaması, mahkeme kurması, asayişi sağlaması serbest
midir arkadaşlar? Bu görüntülerin yaşanmasına izin veren, ancak bu çakallıklara
haddini bildirecek bir operasyona dahi izin vermeyen, AKP iktidarı değil midir?
Silopi’de, Cizre’de PKK’nın talimatlarına göre, belediye araçlarıyla şehrin
etrafına hendek kazan belediye başkanlarını görevden almayan, onları görevden
uzaklaştırmayan İçişleri Bakanları, AKP iktidarının İçişleri Bakanları değil
midir? Bütün bunlar olup biterken bunlara müdahale etme görevleri olanların
bunlardan şikâyet etmesi, ne perhiz ne lahana turşusudur? Bugüne kadar AKP
terörle mücadele etmiştir de bunu Milliyetçi Hareket Partisi mi engellemiştir?
Ya da bugünden sonra AKP terörle mücadele etmeye niyet etmiştir de buna
Milliyetçi Hareket Partisi mi engel olmaktadır? 
Sayın Başkan, değerli milletvekilleri;
tabii, iç güvenlik paketinin bu bölümünde jandarmanın ve Sahil Güvenlik Komutanlığının
yeniden yapılandırılması ve İçişleri Bakanlığına bağlanmasına ilişkin hükümler
de yer almaktadır. Bu girişim, jandarmanın İçişleri Bakanlığına bağlanması,
jandarmanın askerî disiplinden uzaklaştırılıp siyasallaştırılmasına ilişkin ilk
girişim de değildir. 1919 yılında işgalci güçlerin taşeronluğunu yapan Damat
Ferit Hükûmeti de jandarmanın Dâhiliye Nezaretine bağlanmasına ilişkin bir
kararname hazırlatmıştır. Ancak, jandarmanın bugün içinde bulunduğumuz
şartlarda hangi saiklerle yeniden yapılandırıldığını iyi görmek lazım; bu da
PKK’nın görüşme masalarında Hükûmete dayattığı hususlardan birisidir. 
Jandarma teşkilatımız, terörle mücadele
konusundaki otuz yıllık birikimi ve askerî disipliniyle, bugün iç güvenlikte
olmazsa olmaz bir kurum konumundadır. Askerî disiplinle çalışan bir kuruluşun
çok başlı hâle getirilmesi, bundan sonra özellikle kırsal alanda ve terörle
mücadele konusunda ciddi bir güvenlik zafiyetine yol açacaktır.
Sayın Başkan, değerli milletvekilleri;
bu pakete Milliyetçi Hareket Partisi olarak niçin karşı çıktığımızın da
bilinmesi bakımından, değerli vatandaşlarımızın şu hususları bir daha
düşünmesinde fayda olduğu kanaatindeyim. 
Öncelikle, Milliyetçi Hareket Partisi
olarak, bu tasarının içinde bulunan molotofa verilecek cezanın artırılmasına
ilişkin hükümlere, bonzainin uyuşturucu madde kapsamına alınmasına dair
düzenlemelere, ehliyet ve pasaportun nüfus idarelerince verilmesine ilişkin
düzenlemelere hiçbir itirazımızın olmadığını ve bu maddelere destek
verdiğimizi, hatta bu düzenlemelerin ayrı bir paket hâlinde getirilmesi
durumunda hızla yasalaşmasına destek vermeye hazır olduğumuzun da bilinmesini
istiyorum.
Diğer taraftan, bu tasarının amacının
Hükûmeti korumak, Recep Tayyip Erdoğan’ı kollamak olduğunu biliyoruz. Bu
sebeple, gelecekte hırsızlıklarının ve ülkeyi PKK terör örgütüne peşkeş
çekmelerinin hesabını soracağımız, haramzadeleri koruyan ve kollayan bu
tasarıya evet mi diyelim? 
AKP yanlısı olmayan vatandaşlarımızın,
siyasallaştırılan kolluk kuvvetleri aracılığıyla iktidar tarafından
itibarsızlaştırılmasına imkân sağlayan bu düzenlemelere evet mi diyelim? 
Terörle mücadele yerine, teröre isyan
edenleri susturmayı ve fişlemeyi amaçlayan düzenlemelere evet mi diyelim?
Hükûmetin her istediğini yaptırabilmek
için valilere olağanüstü hâl yetkileri vermesini görmezden mi gelelim? 
Hükûmetin hukuksuz iş ve işlemlerine
karşı çıkan, hırsızlıklarını orta yere seren, yedikleri haramları kursaklarına
tıkayan polis amirlerinin kızağa alınmasını sağlayacak düzenlemelere evet mi
diyelim?
AKP’nin hukuksuz iş ve eylemlerine
karşı çıkan polis amirlerinin emekliye sevk edilecek olmasına gözlerimizi mi
kapayalım?
“Ak polis”i bir an önce kurmak için
polis koleji ve Polis Akademisinin kapatılacağını dile getirmeyelim mi? Polis
amirlerinin her terfi döneminde mülakata tabi tutulacağını söylemeyelim mi? 
Nihai olarak, polisi “ak polis”
yapacak, jandarmayı “ak jandarma” yapacak ve yarın PKK’yla yaptığı anlaşmaları
birer birer yürürlüğe koyduğunda “Bu kadarı da olmaz.” diyecek olan
vatandaşlarımızı baskı altına alacak olan bu düzenlemelere evet mi diyelim? 
Kin ve garezle rapor düzenleyen
müfettişleri koruma altına alacak olan düzenlemelere ve bu şekilde birçok kamu
görevlisini mağdur edecek, Hükûmet için tetikçilik yapacak olan müfettişleri
ortaya çıkaracak olan bu düzenlemelere evet mi diyelim?
Sayın Başkan, değerli milletvekilleri;
sonuç olarak, Hükûmet terörle mücadele etmek istiyorsa elinde yeteri kadar
mevzuat vardır ama Hükûmette terörle müzakereyi bırakıp terörle mücadele edecek
ne niyet ne de yürek vardır. O yüzden, boşu boşuna meydan meydan dolaşıp
“Yerimiz dar.” diye bağırmanın da âlemi yoktur. 
Bayraklarımız direklerden indirilirken,
şehir merkezlerinde ellerinde kalaşnikofla talim yapan militanlar, devlete,
millete meydan okurken, AKP iktidarının desteğiyle Diyarbakır meydanında PKK
paçavralarıyla, İmralı canisinin posterleriyle sözde nevruz kutlamaları
yapılırken, yollar kesilip araçlar yakılırken, belediyelerin makineleriyle
şehirlerin etrafına hendekler kazılırken, İzmir’in göbeğinde, Ege Üniversitesinde
bir ülkücü kardeşimiz Fırat Çakıroğlu şehit edilirken bu şeref yoksunlarına
haddini bildirmeye yetecek kadar kanun yok muydu da bu iç güvenlik paketini
buraya getirdiniz? 
Kimin ülkenin belli bir kesiminde
PKK’ya alan açtığını, PKK’nın kendi paralel yapılanmasının önünü kimin
açtığını, kimin PKK’yla aynı masada olduğunu, kimin PKK’yla el ele yürüdüğünü,
kimin PKK’nın yaptığı kanunsuzluklara seyirci kaldığını cümle âlem bilmektedir.
Meydanlara çıkıp bunlara tevil getirmenin 7 Haziranda size hiçbir faydası
olmayacaktır. 
Yüce Allah’ın izni ve asil milletimizin
desteğiyle, yaptığınız bütün hukuksuzlukların hesabını 8 Haziranda Türk
adaletinin önünde tek tek vereceğinizi tekrar hatırlatıyor, yüce heyetinizi
saygıyla selamlıyorum. (MHP sıralarından alkışlar)
BAŞKAN – Teşekkür ederim Sayın Erdoğan.
Cumhuriyet Halk Partisi Grubu adına
Gaziantep Milletvekili Sayın Ali Serindağ, buyurunuz. (CHP sıralarından
alkışlar) 
CHP GRUBU ADINA ALİ SERİNDAĞ
(Gaziantep) – Teşekkür ederim Sayın Başkan.
Sayın Başkan, sayın milletvekilleri;
üçüncü bölüm üzerinde Cumhuriyet Halk Partisi Grubunun görüşlerini
açıklayacağım. Hepinizi saygıyla selamlıyorum.
Sayın Başkan, konuya geçmeden evvel,
hani, AKP, Hükûmet erkânı, ikide bir kamu düzeninden bahsediyor ya, gazetelere
düşen bir haberi okumak istiyorum: “Şırnak’ın Cizre, İdil ve Silopi
ilçelerinden yaklaşık 4 bin öğrencinin 15 Martta Cizre ilçesinde gireceği YGS
sınav merkezleri, güvenlik gerekçesiyle Şırnak merkeze bağlı Cudi ve Gabar
dağlarının eteklerinde bulunan belde ve köylere aktarıldı.” Şimdi, böyle bir
ortamda Hükûmet ikide bir kamu düzeninden ve ülkenin huzurundan bahsediyor.
Şimdi, biz bu tasarıya niçin karşı
çıktık? Bu tasarı, Anayasa’nın en az 15 maddesine aykırı, en az. Bunu biz
muhalefet şerhinde ayrıntılı olarak inceledik. Şimdi, bu tasarı Anayasa’nın 15
maddesine aykırı da zaten şu anda Anayasa uygulanmıyor ki Anayasa fiilen askıya
alınmış durumda. Şu anda fiilî bir ara rejim dönemi yaşamaktadır Türkiye. Bunu
söylerken de büyük bir üzüntü duyuyorum.
Biliyorsunuz, geçtiğimiz cumartesi günü
Sayın Cumhurbaşkanı, Gaziantep’te bir seçim mitingi düzenledi. Seçim mitingini
düzenlerken kamu kaynaklarını ve araçlarını hoyratça kullanmaya devam etti.
Şimdi, bizim Anayasa’mız diyor ki bak: “Anayasa’nın bağlayıcılığı ve üstünlüğü:
Anayasa hükümleri yasama, yürütme ve yargı organlarını, idare makamlarını ve
diğer kuruluş ve kişileri bağlayan temel hukuk kurallarıdır.” Ve gene
Anayasa’nın başka bir yerinde, Cumhurbaşkanının Anayasa’nın uygulanmasını
gözetmekle yükümlü olduğu, Cumhurbaşkanına görev olarak veriliyor. Şimdi, şu
duruma bakın: Anayasa’yı, Anayasa’nın uygulanmasını gözetmekle yükümlü olan
Cumhurbaşkanı eliyle Anayasa fiilen askıya alınmış olmaktadır. Ne oluyor?
Cumhurbaşkanı Anayasa’yı tebdil, tağyir ve ilga suçunu işlemeye devam ediyor.
Değerli arkadaşlarım, biz böyle bir
ortamda bu tasarıyı görüşüyoruz ve bu tasarının Anayasa’ya uygun olmadığını
defaatle belirtiyoruz ama demin de söylediğim gibi, zaten Anayasa fiilen şu
anda askıya alınmış durumda. Ne yapıyor Sayın Cumhurbaşkanı? AKP için oy
istiyor, 400 milletvekili istiyor. Şimdi, siz diyeceksiniz ki: “Cumhurbaşkanı
sorumsuz.” Yani, Cumhurbaşkanı, sorumsuz diye canı ne isterse onu mu yapacak?
Cumhurbaşkanının sorumsuzluğu Anayasa’yla sınırlıdır. Anayasa’nın sınırladığı
kurallar içerisinde ancak bu sorumsuzluk söz konusu olabilir.
Değerli arkadaşlarım, öncelikle, Yüksek
Seçim Kurulunu burada göreve çağırıyorum. Yüksek Seçim Kurulu, Anayasa’ya göre
seçimlerin dürüstlük içinde yapılmasından sorumludur. O zaman, seçimlerin
dürüstlük içerisinde yapılması için, seçimlere gölge düşürülmemesi için
öncelikle Sayın Cumhurbaşkanının bu yetkilerini sınırlamalıdır. 
İkincisi: Hiç kimse kaynağını
Anayasa’dan almayan bir yetkiyi kullanamaz. Meşruiyet için seçilmek yeterli
değildir. Meşruiyet için seçilmek gerekli bir şarttır ama yeterli şart
değildir. O nedenle, seçilen kişilerin, hangi göreve gelirlerle gelsinler,
Anayasa’nın belirlediği kurallar içerisinde hareket etmesi lazım. Anayasa
dışına çıkıldığı vakit, o zaman o makam sahibi tartışılır duruma gelir. Ne
demektir bu? Artık, bu uygulamalardan sonra Sayın Cumhurbaşkanının meşruiyeti
tartışılır hâle gelmiştir. Biz böyle bir ortamda ne yapıyoruz? Bu tasarıyı
görüşüyoruz. 
Yargı
makamlarını da burada göreve davet ediyorum. Bu, sadece Cumhurbaşkanının
sorumsuzluğu çerçevesinde düşünülebilecek bir şey değildir. O zaman herkes her
istediğini yapar. Vali, atandıktan sonra dilediği gibi hareket eder;
milletvekili, seçildikten sonra dilediği gibi hareket eder; hâkim, atandıktan
sonra dilediği gibi hareket eder! Öyle bir şey olamaz, öyle bir şey
düşünülemez. Aksi hâlde, biz demokrasiden bahsedemeyiz. 
Bu tasarı, bu bölümde daha ziyade
Jandarma Genel Komutanlığı ile Sahil Güvenlik Komutanlığını düzenliyor.
Jandarma Genel Komutanlığını ve Sahil Güvenlik Komutanlığını da düzenlerken ne
yapmak istiyor? Emniyeti nasıl “parti emniyeti” hâline getirmek istiyorsa
jandarmayı da o şekilde düzenlemek istiyor. General olmayan daire başkanları
ile ilçe ve il jandarma komutanlıklarına atamada Jandarma Genel Komutanlığı
tamamen devre dışı kalıyor. O zaman ne olur? Jandarma Genel Komutanının devre
dışında kalması, terfi şartları ve olanaklarının liyakate göre değil, siyasete
göre ayarlanacağı, siyasete göre işlem göreceği anlamına gelir. 
İl ve ilçe jandarma komutanlarının
atanmalarında ve yer değiştirmelerinde siyasi partinin, iktidar partisinin
büyük rol oynayacağı izahtan varestedir değerli arkadaşlarım. Jandarmada
liyakati az, siyasi tanıdığı çok olan kişi önemli makamlara gelecektir. Bu
durum jandarmanın güvenilirliğine de zarar verecektir. 
Biliyorsunuz, jandarma sadece bir
güvenlik birimi değildir, hem askerî görevleri vardır, adli görevleri vardır ve
diğer görevleri vardır. Yani jandarma dörtlü bir görev tanımıyla karşı
karşıyadır. Siz jandarmayı bütünüyle siyasi iktidarın iki dudağı arasına
getirirseniz o zaman jandarmanın diğer görevlerini yapmasına da engel olmuş
olursunuz. 
Biliyorsunuz, güvenlik hizmetlerinde
jandarma ve asker bazen iç içe çalışmakta, birbirlerinin emrinde görev
yapmakta, zaman zaman birbirlerinin yerine ikame edilmektedirler. Değerli
arkadaşlar, zamansız ve hızlı bir geçiş, ülkemizde büyük zafiyet oluşturacaktır
güvenlik yönünden, demin bir konuşmacı arkadaşımın da belirttiği gibi. 
Biliyorsunuz, simetrik
tehditten asimetrik tehdide geçilen bir dönemdeyiz. Bu dönemde savaş dışı
harekâtın ve bunun için de barışı koruma ve destekleme görevinin önemi
artmıştır. Bu ne demektir? Askerî statülü kolluk kuvvetlerinin, kolluk
güçlerinin öneminin arttığı anlamına gelmektedir. Dolayısıyla, jandarmanın,
dengeli bir güç kullanımı için bugünkü yapısının muhafazasında fayda vardır.
Çünkü, siz sadece askerî gücü kullanırsanız aşırı kuvvet kullanımına, sadece
güvenlik gücünü kullanırsanız zafiyete sebebiyet verirsiniz. O nedenle, askerî
statülü bir kolluk gücünün bu durumda kullanılması ihtiyaca daha uygun
düşecektir. Jandarma, sadece bir güvenlik gücü değildir, demin ifade ettiğim
gibi. Biz, jandarmanın, tüm kolluk güçlerinin siyasi iktidarın yani sivil
otoritenin denetimine tabi olmasına evet diyoruz ama siyasallaşmasına asla ve
asla rıza göstermiyoruz. Çünkü jandarmanın aynı zamanda siyasallaşması ne
demektir? Türk Silahlı Kuvvetlerinin siyasallaşması anlamına gelmektedir.
Değerli arkadaşlarım, bu da ülkemizi büyük tehlikelerle karşı karşıya getirecektir.

Şimdi,
buraya çıkan AKP sözcüleri, ikide bir “Şunları yaptık, bunları yaptık.” diye
nara atıyorlar; “nara”yı kötü anlamda söylemiyorum. Bunlardan biri de Sayın
Yılmaz Tunç’tu. Ben kendisine söyledim, buradaysanız sizin kulağınızı
çınlatacağım dedim. Ne diyor? Efendim, diyor ki: “Biz EMASYA Protokolü’nü
ortadan kaldırdık.” Şimdi, EMASYA Protokolü nedir? EMASYA Protokolü, İl İdaresi
Kanunu’nun 11’inci maddesinin nasıl uygulanacağını gösteren bir metindir, başka
hiçbir özelliği yoktur. Siz bunu kaldırsanız da kaldırmasanız da yasanın o
hükmü var oldukça hiçbir şeyi değiştirmeyecektir. Kaldı ki bu protokolle
getirilen, bu EMASYA Protokolü’yle getirilen hükümler, aynı zamanda şu anda
teklif ettiğiniz tasarıda da yer almaktadır. EMASYA Protokolü’nü izlerseniz,
incelerseniz, orada valilerin araçlara ve benzeri lazım olacak gereçlere el
koyma yetkisi vardır. Şimdi, siz bu tasarıyla aynı şekilde bu düzenlemeyi
getiriyorsunuz. Yani, “Kaldırdık.” diyorsunuz, onu başka bir şekilde, hukukun
arkasından dolanarak, tekrar Türkiye Büyük Millet Meclisinin gündemine
getiriyorsunuz.
Değerli arkadaşlarım, bu tasarı şayet
yürürlüğe girerse, insanlar artık cendere içerisine alınacak, baskıcı,
otoriter, despotik, faşist bir yönetim kurulacaktır. Bundan siz de zarar göreceksiniz, en
büyük zararı da siz göreceksiniz, bunu unutmayın. Demin de söyledim çünkü özel
yetkili mahkemelerin kimin tarafından daha çok istendiğini gözünüzün önüne
getirin. 
Sayın Bakan, size de başarılar diliyorum. İnşallah, tarafsız
bir görev yaparsınız. Bu da tabii, sayın bakanların şahsından azade olarak
söylüyorum, hukukun arkadan dolanılmasıdır.
(Mikrofon otomatik cihaz tarafından kapatıldı) 
ALİ SERİNDAĞ (Devamla) - Yani Sayın Bakan ayrılıyor, 23
Nisan törenlerine benzer bir törenle, görev, müsteşarlara terk ediliyor ve bir
süre sonra tekrar o müsteşarlar görevi kime devredecek? Aynı bakanlara veya
başka bakanlara devredecekler. Bu, arkadaşlar, hukukun arkadan dolanılmasıdır. 
Hepinize saygılar sunuyorum.
Teşekkür ederim. (CHP sıralarından alkışlar) 
ADİL ZOZANİ (Hakkâri) – Sizin iktidar hedefiniz yok mu ya?
Peşinen yenilgiyi kabul ettiniz. İktidar hedefiniz yok mu? 
LEVENT GÖK (Ankara) – Sayın Başkan...
BAŞKAN – Sayın Gök, 60’ıncı maddeye göre iki dakika söz
veriyorum.
Buyurunuz. 

V.- AÇIKLAMALAR (Devam)
10.- Ankara Milletvekili Levent Gök’ün, AK PARTİ’den
milletvekili adaylığı için istifa eden MİT Müsteşarı Hakan Fidan’ın tekrar MİT
Müsteşarlığına atanmasının kabul edilebilir bir tutum olmadığına ilişkin
açıklaması

LEVENT GÖK (Ankara) – Sayın Başkan, teşekkür ederim.
Sayın Başkan, bu memleketin çivisi çıktı. Bu memlekette
bugün yaşadıklarımız, daha önce yaşadıklarımızla üst üste konulduğunda ne
Anayasa kaldı ne kanunlar kaldı ne teamüller kaldı ne saygı kaldı. Sadece, AKP
iktidarının kendi isteklerini, arzularını hayata geçirmek için her şeyin altüst
edildiği bir devlet geleneği bugün ortada.
Sayın Başkan, bundan bir süre önce, tarafsız olması gereken,
MİT gibi hepimizin istihbaratıyla ilgili, güvenliğiyle ilgili bir kurumun
başkanı, kalktı istifa etti ve AKP’den aday oldu. MİT gibi çok özel bir kurumun
başındaki kişinin, tarafsızlığını her zaman koruması gerekir. Anlaşılıyor ki
bugüne kadar MİT, AKP’yle iç içe, iktidarla iç içe, Hükûmetle içli dışlı bir
şekilde muhalefete karşı düzmece, her türlü sahte belgeleri üreterek ve
muhalefeti sindirmek için AKP’nin bir yan müdürlüğü, arpalığı hâline
getirilmiştir. Bugün, istifa etmiş Hakan Fidan’ın, az önce Başbakan Yardımcısı
Bülent Arınç’ın açıklamasından, tekrar MİT Müsteşarlığına atandığını
öğreniyoruz. Bu, resmen bir kepazeliktir, böyle bir tabloyu bu Türkiye taşıyamaz,
böyle bir konu olamaz. 
MAHİR ÜNAL (Kahramanmaraş) – Bu nasıl
bir ifadedir Sayın Başkan ya!
LEVENT GÖK (Ankara) – Böyle bir tabloyu
Türkiye taşıyamaz. Türkiye, geleneklerin, kanunların, Anayasa’nın çiğnendiği,
AKP’nin babasının çiftliğinin olduğu bir yer değildir. Herkes haddini
bilmelidir! 
MEHMET AKYÜREK (Şanlıurfa) – Nasıl
konuşuyorsun be, nasıl konuşuyorsun! 
MEHMET METİNER (Adıyaman) – Ne kadar
düzeysiz bir üslup ya! 
LEVENT GÖK (Ankara) – Hakan Fidan’ın bu
istifası ve sonradan tekrar MİT Müsteşarlığına atanması kabul edilebilir bir
tutum değildir. Böyle bir durum olabilir mi? 
(Mikrofon otomatik cihaz tarafından
kapatıldı) 
LEVENT GÖK (Ankara) – AKP’nin bir
çiftliği hâline getirilmiş Türkiye’yi konuşuyoruz, bir müdürlüğü hâline
getirilmiş MİT Müsteşarlığını konuşuyoruz. 
BAŞKAN – Teşekkür ederim.
MAHİR ÜNAL (Kahramanmaraş) – Sayın
Başkan... Sayın Başkan...
BAŞKAN – Şimdi sırasıyla... Bir
saniye...
Sayın Baluken... 
LEVENT GÖK (Ankara) – Türkiye bunu
taşıyamaz Değerli Başkanım. 
BAŞKAN – Sayın Baluken’in mikrofonunu
açtım, sizi dinledik. 
LEVENT GÖK (Ankara) – Sayın Başkan, bu
konuda herkes elinden gelen çabayı göstermeli ve bu darbelere karşı herkes
sesini yükseltmelidir. Bu kepazeliği reddediyoruz.
MEHMET METİNER (Adıyaman) – Biz sizin
kepazeliklerinizle yaşıyoruz.
BAŞKAN – Buyurun Sayın Baluken.

11.- Bingöl Milletvekili İdris Baluken’in, Halkların
Demokratik Partisi olarak, Kobani’de yaşamlarını yitiren Metin Altıntaş, Tahsin
Akti ile Mustafa Mıhyedin’in ailelerine başsağlığı dilediklerine ve IŞİD
vahşeti konusunda Hükûmetin duyarsızlığını kabul edilemez bulduklarına ilişkin
açıklaması

İDRİS BALUKEN (Bingöl) – Teşekkür
ediyorum Sayın Başkan. 
Tabii, yirmi dakikadır bu sözü
bekliyorum, şimdi gündem de farklı bir yere kaydı. 
İfade etmek istediğimiz konu şudur:
Kobani’de bir mayın patlaması sonucu Van Büyükşehir Belediyesi çalışanımız
Metin Altıntaş ve Gevaş Belediye Meclisi üyemiz Tahsin Akti yaşamlarını
yitirmişlerdir. Yine, IŞİD’in Kobani’de yaptığı bir saldırıda Van
Milletvekilimiz Kemal Aktaş’ın yeğeni YPG gerillası Mustafa Mıhyedin yaşamını
yitirmiştir. Biz Halkların Demokratik Partisi olarak hem milletvekilimize hem
de belediye çalışanına ve Meclis üyemizin ailelerine ve bütün halkımıza
başsağlığı diliyoruz. Onların şahsında, Kobani’de, Kobani devrimi için yaşamını
yitiren bütün şehitlerimizi burada rahmetle anıyoruz. 
Özellikle bir
konuya dikkatinizi çekmek istiyorum: IŞİD vahşeti yanı başımızda olanca
barbarlığıyla devam ediyor. Geçen haftaki oturumda, burada, Til Temir
bölgesinde Süryani halkına yönelik yapılan katliamların ve IŞİD tarafından
kaçırılan Süryani kadın ve çocuklarının yaşamlarıyla ilgili duyduğumuz kaygıyı
dile getirmiştik ve bu konuda hem Dışişleri Bakanından hem Hükûmetten bir
izahat beklediğimizi söylemiştik. Dün de Irak Türkmen Cephesi Başkanının
yaptığı açıklamaya göre, 200 Türkmen kadın da yine bu IŞİD çeteleri tarafından
kaçırılmış ve rehine durumda. Yani, yanı başımızda bu kadar büyük, devasa bir
yangın varken, kadınlar, çocuklar katledilirken, rehin tutulurken bu Hükûmetin
hâlâ bir duyarsızlık içinde olmasını…
(Mikrofon otomatik cihaz tarafından
kapatıldı) 
İDRİS BALUKEN (Bingöl) – …Dışişleri
Bakanlığının bir açıklama bile yapmamış olmasını, Genel Kurula gelip bir
bilgilendirme yapma zahmetlerine bile katlanmamalarını burada kabul edilemez
bulduğumuzu ifade ediyorum.
BAŞKAN – Teşekkür ederim.
Sayın Ünal, buyurunuz.

12.- Kahramanmaraş Milletvekili Mahir Ünal’ın, Ankara
Milletvekili Levent Gök’ün yaptığı açıklamasındaki bazı ifadelerine ilişkin
açıklaması

MAHİR ÜNAL (Kahramanmaraş) – Sayın
Başkan, öncelikle, Levent Gök Bey’in kullandığı “kepazelik” ifadesini şiddetle
kınıyorum. Böyle bir ifade, bu Mecliste, bu Meclisin mehabetine yakışmayan bir
ifadedir.
LEVENT GÖK (Ankara) – Aynen
tekrarlıyorum efendim. Devletin çivisini çıkardılar Sayın Başkanım, devletin
çivisini çıkardılar.
OSMAN ÇAKIR (Düzce) – Dinle, dinle. 
MAHİR ÜNAL (Kahramanmaraş) –
Milletvekili aday adayı olmak için görevinden istifa eden bürokratlar aday adayı
yapılmadıklarında tekrar görevlerine iade edildiklerinde biz buna kepazelik mi
diyoruz?
LEVENT GÖK (Ankara) – Orası MİT
Müsteşarlığı, benim güvenliğim emanet edilmiş oraya, benim güvenliğim, benim
güvenliğimin emanet edildiği bir yer; olur mu öyle şey!
MAHİR ÜNAL (Kahramanmaraş) – Burada
hukuki olmayan ne vardır? Bir bürokrat milletvekili aday adayı olmuştur, daha
sonra adaylığını geri çekmiştir, Başbakanlık da hukuk çerçevesinde, hukuktan
kaynaklanan hakkını kullanarak tekrar görevine iade etmiştir. 
Burada kullanılan bu dili şiddetle
kınıyorum ve Sayın Grup Başkan Vekilini kullandığı bu ifadeden dolayı özür
dilemeye davet ediyorum. (AK PARTİ sıralarından alkışlar) 
YUSUF HALAÇOĞLU (Kayseri) – Sayın
Başkan…
BAŞKAN – Sisteme girer misiniz. 
LEVENT GÖK (Ankara) – Sayın Başkanım,
söz verecekseniz konuşurum.
BAŞKAN – Hayır, Sayın Halaçoğlu için
söylüyorum. 
SEYFETTİN YILMAZ (Adana) – Sayın
Başkan…
BAŞKAN – Ben sizi aradım, yoktunuz
Sayın Yılmaz. Görüşmeyi bir noktaya getirdikten sonra, 58’inci maddeye göre
size söz vereceğim ama o Başkanın takdirinde bir iş.
SEYFETTİN YILMAZ (Adana) – Beş dakika
ayrıldım, ben sabahtan beri buradayım, bir beş dakika ayrıldım, o zamana denk
gelmiş.
BAŞKAN – Milletvekillerinin asli görevi
burada olmaktır biliyorsunuz. 
SEYFETTİN YILMAZ (Adana) – Yirmi dört
saat duracak hâlimiz yok herhâlde Sayın Başkan. 
BAŞKAN – Hareket yapmayın ama! Çok
ayıp, çok ayıp, gerçekten ayıp!
Buyurun Sayın Halaçoğlu.

13.- Kayseri Milletvekili Yusuf Halaçoğlu’nun, AK
PARTİ’den milletvekili adaylığı için istifa eden MİT Müsteşarı Hakan Fidan’ın
tekrar MİT Müsteşarlığına atanmasının kabul edilebilir bir tutum olmadığına
ilişkin açıklaması

YUSUF HALAÇOĞLU (Kayseri) – Teşekkür
ederim Sayın Başkan.
Şimdi, MİT Müsteşarının, adını
zikrettiği bir partiden aday olmak üzere istifa etmiş olduğunu hepimiz
biliyoruz. 
Şimdi, değerli arkadaşlar, Milletvekili
Seçimi Kanunu’nun 19’uncu maddesi, görevlerinden istifa eden rütbeli
askerlerin, subay, astsubayların istifa ettikten sonra vazgeçmeleri veyahut da
seçilemedikleri takdirde tekrar eski görevlerine dönmeleri mümkün değildir. 
OSMAN ÇAKIR (Düzce) – MİT Müsteşarı da
böyle mi?
YUSUF HALAÇOĞLU (Kayseri) - MİT
Müsteşarı da bunun içerisinde yoktur ama aynı hüviyeti taşıdığı için…
OSMAN ÇAKIR (Düzce) – Ne alakası var?
YUSUF HALAÇOĞLU (Kayseri) - …resmî bir
görevi deruhte ettiği için, bu görevinden bir siyasi parti adı anarak ayrılmış
olması sebebiyle artık tarafsızlığını yitirecek bir nitelik kazanmıştır.
Dolayısıyla, tıpkı subay ve astsubaylarda olduğu gibi, artık MİT Müsteşarlığına
gelemez. Bunu “Ben yaptım, oldu.” hesabıyla yapanlar Anayasa’yı da çiğnemiş
olurlar. Eğer bunu Başbakan ve Bakanlar Kurulu getirmişse Anayasa üzerine
ettikleri şeref ve namus sözünü de ortadan kaldırmış olurlar. Dolayısıyla,
siyasallaşmış bir MİT’in diğer siyasi görüşte olanlara hangi tavırda
bulunacağını şimdiden söylememiz mümkündür. Dolayısıyla, böyle bir görevi
üstlenmiş olan kişinin tekrar MİT Müsteşarlığına getirilmesi kabul edilemez.
Zira, hangi sebeple ayrılmıştır? Milletvekili olmak için ayrılmıştır.
Cumhurbaşkanı karşı çıkmıştır, Başbakan desteklemiştir ama daha sonra,
Cumhurbaşkanıyla yaptığı görüşme sonrasında göreve tekrar dönmek üzere
ayrıldığı gözlemlenmektedir.
(Mikrofon otomatik cihaz tarafından
kapatıldı)
YUSUF HALAÇOĞLU (Kayseri) –
Dolayısıyla, Anayasa hükümleri ihlal edilmiştir, kabul edilmesi mümkün
değildir.
BAŞKAN – Teşekkür ederim.

14.- Ankara Milletvekili Levent Gök’ün, Kahramanmaraş
Milletvekili Mahir Ünal’ın yaptığı açıklamasındaki bazı ifadelerine ilişkin
açıklaması

LEVENT GÖK (Ankara) – Sayın Başkan,
burada bütün milletvekillerinin Türkiye Cumhuriyeti devletinin teamüllerini,
kanunlarını, gelenek ve göreneklerini koruması gerekir. MİT hepimizi
ilgilendiren bir kurumdur. MİT başkanının tarafsız olmaması hem bundan önceki
uygulamaları konusundaki tereddütleri giderek artıracaktır hem de bundan
sonraki uygulamaları konusunda, ne yapacağı konusunda ipucu vermektedir.
Benim söylediklerim konusunda, MİT
başkanının, MİT’e başkanlık edecek kişinin bütün partilere, Türkiye'nin 77
milyon insanına, herkese karşı eşit mesafede uzak ve yakın olması gerekir. Bir
partiye geçiyorsunuz, ertesi gün Cumhurbaşkanı sizin milletvekili adaylığınıza
karşı çıkıyor, Başbakan “olabilir” diyor. Böyle tartışmaların içerisinde zaten
güvenilirliği kalmayan bir kişinin bugün, gözlerinin içine soka soka, inatla
MİT Müsteşarlığına getirilmesi kabul edilemez. Böyle bir uygulama devlet
geleneğimizde yoktur. Ben az önce az bile söyledim.
BAŞKAN – Evet, teşekkür ederim.
MAHİR ÜNAL (Kahramanmaraş) – Sayın
Başkan…
BAŞKAN – Sayın Ünal…
MAHİR ÜNAL (Kahramanmaraş) – Bakın,
buradaki hukuki durum tartışılır. Türkiye Büyük Millet Meclisinde bunun hukuki
zeminini tartışırız ama burada ahlaka mugayir, günlük kullanıma ve İç Tüzük’te
ifade edilen “temiz bir dil” kullanmayarak ifade edilen “kepazelik” kelimesinin
kullanılması yanlıştır, bunu kınıyorum tekrar Sayın Başkan. 
LEVENT GÖK (Ankara) – Benim söylediğim
söz az biledir.
BAŞKAN – Birleşime on beş dakika ara
veriyorum. 
Kapanma Saati:
21.08

ALTINCI OTURUM
Açılma Saati:
21.22
BAŞKAN: Başkan
Vekili Meral AKŞENER
KÂTİP ÜYELER:
Muhammet Bilal MACİT (İstanbul), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Altıncı Oturumunu açıyorum.
684 sıra sayılı Kanun
Tasarısı’nın görüşmelerine devam edeceğiz. 

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)

BAŞKAN - Komisyon ve Hükûmet yerinde. 
Şimdi, şahıslar adına İstanbul
Milletvekili Sayın Hüseyin Bürge. 
Buyurunuz. (AK PARTİ sıralarından
alkışlar)
HÜSEYİN BÜRGE (İstanbul) – Sayın
Başkan, saygıdeğer milletvekilleri; her birinizi saygıyla selamlıyorum. Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın üçüncü bölümü üzerinde söz almış
bulunuyorum. 
Şunu ifade etmeden geçmek istemiyorum:
Genel Kurulun aksine, İçişleri Komisyonunda iktidar ve muhalefet partilerine
mensup milletvekili arkadaşlarımızın karşılıklı saygı ve hoşgörüsü çerçevesinde
geçen görüşmelerden duyduğum memnuniyeti belirterek katkı veren tüm
milletvekili arkadaşlarıma teşekkür etmeyi bir borç biliyorum. 
Saygıdeğer milletvekilleri, İçişleri
Bakanlığımızın Teşkilat ve Görevleri Hakkında Kanun ile diğer mevzuatla
İçişleri Bakanlığına verilmiş görevlerinden bazılarının, Anayasa ve
yasalarımıza uygun olarak, Türkiye Cumhuriyeti’nin ülkesi ve milleti ile
bölünmez bütünlüğünü, güvenlik ve asayişi, kamu düzenini, genel ahlakı,
Anayasa’mızda yazılı hak ve hürriyetleri korumak, suç işlenmesini önlemek,
suçluları takip edip yakalamak, her türlü terörle, kaçakçılıkla ve organize
suçlarla mücadele etmek olduğunu hepimiz biliriz. Sınır, kıyı ve deniz yetki
alanlarımızın muhafaza ve emniyetini sağlamak diye görevlerini saymak mümkün.
Bu görevlerden kamu düzenini ve güvenliğini sağlamak konusunda tıpkı polis
teşkilatımız gibi Jandarma teşkilatımızın da bu sorumluluk içerisinde olduğunu
ifade etmek istiyorum. Jandarma Genel Komutanlığı, eğitim ve öğretimi ile
askerî kanun ve nizamların kendisine verdiği görevleri yönünden Genelkurmay
Başkanlığına ancak emniyet ve asayiş görevlerinin ifası yönünden de İçişleri Bakanlığımıza bağlıdır. 
Saygıdeğer milletvekilleri, tasarının bu bölümünde yapılacak
düzenlemelerle Jandarma Genel Komutanlığının, Sahil Güvenlik Komutanlığının
İçişleri Bakanlığıyla zaten var olan ilişkilerini düzenlemek ve bu
düzenlemelerle bu kurumlar üzerinde sivil otoritenin ve denetiminin
güçlendirilmesi amaçlanmaktadır. Anlaşıldığı üzere, Hükûmetimizin bu
düzenlemelerle tek amacı, İçişleri Bakanlığımızın ilgili kurumlar arasında var
olan ilişki ağını düzenlemek ve kurumlar üzerinde sivil denetimi artırmaktır. 
Saygıdeğer milletvekilleri, günlerdir Genel Kurulda çok
hareketli tartışmalar yaşıyoruz. Şüphesiz demokrasinin tesisi için bu
tartışmalar yaşanmalıdır, yaşanmaktadır ancak küfür ve hakareti -affınıza
sığınarak söylüyorum- hariç tutmak gerekir. Ayrıca, özgürlükler konusunda,
yani, muhalefetin, Hükûmetimiz üzerinde laf edenlerin, on üç yıllık AK PARTİ
iktidarı döneminde demokrasi ve özgürlükler alanında yapılan çalışmaların sanki
hiçbirinden haberi yokmuş gibi davranmaları da dikkate şayandır. Bunlardan
bazılarını başlık olarak hatırlatmak isterim doğrusu: Olağanüstü hâlin
kaldırılması, 1973 yılında başlayan Devlet Güvenlik Mahkemeleri serüveninin
kaldırılması, Millî Birlik ve Kardeşlik Projesi’nin başlatılması -Millî Birlik
ve Kardeşlik Projesi kapsamında atılan adımlarla korkuların, tabuların,
yasakların aşılması, toplumun ve devletin kendi sorunlarıyla yüzleşmesi
sağlanır hâle gelmiştir- Cumhurbaşkanının halk tarafından seçilmesi, askerî
yargının yetki alanının daraltılması, meslek liselerine konulan kotanın
kaldırılması, başörtüsü yasağının kaldırılması, kamu kurum ve kuruluşlarında
askerî üye uygulamasına son verilmesi, 12 Eylül darbecilerinin yargılanmasının
yolunun açılması; bunları saymak mümkün. Özgürlükler adına yapılan bu
devrimlerden bahsederken unutmamak gerekir ki hiçbir zaman sınırsız bir
özgürlük yoktur. Bu yüzden, iç güvenlik paketinin temel amacı, özgürlük ve
güvenlik dengesini sağlayabilmektir. Son yıllarda yaşanan olaylarda ülkemize,
bütçemize nasıl ağır faturalar ödetildiğini, şehitler verildiğini, canların
gittiğini de ifade etmek mümkündür. 
Saygıdeğer milletvekillerimiz,
konuşmamı bitirirken “İnsanı yaşat ki devlet yaşasın.” sözünü kendisine ilke
edinmiş AK PARTİ iktidarımızın iç güvenlik paketiyle temel amacının
vatandaşlarımızın huzuru, vatandaşlarımızın güveni olduğunu ve vatandaşlarımızı
barışçıl bir ortamda yaşatabilmek adına gerekli olduğunu ifade ederken bu iç
güvenlik paketinin şimdiden milletimize hayırlar getirmesini Cenabıhak’tan
diliyor, her birinize saygılar sunuyorum. (AK PARTİ sıralarından alkışlar) 
BAŞKAN - Teşekkür ederim Sayın Bürge. 
Konya Milletvekili Sayın Mustafa
Kalaycı, buyurunuz. (MHP sıralarından alkışlar) 
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum. 
Ülkemizin gündeminde son yıllarda iki
konu sürekli yer tutmaktadır; sözde çözüm süreci, paralel yapı. Bu tasarıda da
bu konularla ilgili düzenlemeler bulunmaktadır ancak her iki konunun da ne
olduğunu proje sahipleri dışında kimse bilmiyor, millet bilmiyor,
milletvekilleri bilmiyor çünkü ne olduğu bir türlü açıklanmıyor. 
Ben, geçen yıl kurulan Türkiye Büyük
Millet Meclisi Güvenlik ve İstihbarat Komisyonunda Milliyetçi Hareket Partisi
Grubunu temsilen üye olarak görev alan bir milletvekiliyim. Millî güvenliğe
ilişkin konularda görüş ve öneriler sunmak, güvenlik ve istihbarat hizmetleri
sırasında elde edilen kişisel verilerin güvenliğini ve bireyin hak ve
özgürlüklerini koruyucu öneriler geliştirmekle görevli olan Komisyon, kanunla
verilen bu görevleri yerine getirememektedir. Komisyonun bugüne kadar yaptığı
toplantılarda tüm ısrarlarımıza rağmen, gerek millî güvenliğimizi tehdit eden
unsurlar hakkında gerek sözde çözüm süreci konusunda ve gerekse paralel yapıyla
ilgili hiçbir somut bilgi alamadık. Komisyon üyeleri olarak Millî Güvenlik
Siyaset Belgesi’nin yani Kırmızı Kitap’ın kapağını bile göremedik. Ne yazık ki
Komisyon olarak MİT’le de hâlâ müşerref olamadık. AKP Hükûmeti, istihbarat ve
güvenlikle ilgili çalışmalarını Komisyon üyeleriyle paylaşmamakta, Komisyondan
bilgi saklamaktadır. Nitekim, çözüm süreciyle ne yapılmak istendiği Komisyondan
gizlenmiştir. AKP’nin PKK’yla yaptığı görüşmelerin içeriği, ne sözler
verildiği, hangi hususlarda mutabakata varıldığı, PKK’nın bölgede alan
hâkimiyeti oluşturmasının, haraç toplamasının, sözde mahkemeler ve asayiş
birimleri kurmasının neden engellenmediği, kamu binalarının önündeki yollara
hendekler kazılmasına nasıl müsaade edildiği, 6-7 Ekim olaylarının hesabının
niye sorulmadığı tüm taleplerimize rağmen izah edilmemiştir. Ama şurası açıktır
ki terörist başının serbest bırakılması ve özerklik konusunda PKK’ya söz
verildiği yetkililerce inkâr edilememiş, böyle bir mutabakat ya da anlaşma
olmadığı yalanlanamamıştır ve 28 Şubat 2014 günü görülmüştür ki İmralı canisi
sonunda saraylara kadar gelmiş, mesajlarını Başbakanlık ofisinde okutmuştur.
Böylece, AKP-PKK koalisyonunun karanlıkta kalan noktaları vuzuha ermiştir.
Anlaşılan o ki AKP, Öcalan’ın 10 emriyle yeni Türkiye’yi kurmak istiyor. AKP
ile PKK İmralı canisinin serbest kalması, genel af, bölücülüğü derinleştirecek
kimlik ve statü verilmesi, Anayasa’yı değiştirip millî ve üniter devleti
parçalama, özerkliği inşa amacında hemfikirdir. Ancak şunu unutmayın: Türk
milletine ihanet edenlerin asla cezasız kalmadığını Türk tarihine bakarsanız
görürsünüz.
Değerli milletvekilleri, millî
güvenliği tehdit eden unsur olarak paralel yapının Millî Güvenlik Siyaset
Belgesi’ne alınacağı Cumhurbaşkanı tarafından söylenmiştir. AKP zihniyeti
“paralel yapı” dedikleri kesime öyle ağır suçlamalar yapmış ve yapmaktadır ki
devleti ele geçirme, Hükûmeti yıkma gibi amaçları olduğu, hain ve terör örgütü
oldukları iddia edilmektedir. Bu durumda, onları besleyip büyüten, “Ne istedilerse
verdik.” diyenlerin de suç ortağı olduğuna şüphe yoktur. Sormak istiyorum: Bu
suçların ceza hukukumuzda bir karşılığı yok mudur? Elbette ki vardır. Anılan
suçlara yönelik ağır cezalar öngörülmüştür ama bugüne kadar suçlular ortaya
çıkarılıp cezalandırılmamıştır. Bu çerçevede soruyorum: Hâkimlerin, savcıların,
polislerin, kamu görevlilerinin görev yerinin değiştirilmesi, polis koleji ve
polis akademisi öğrencilerinin başka okullara nakledilmesi, hainlik suçunun,
terör örgütü üyeliğinin tek başına cezası olabilir mi? Eğer suçlu varsa
gideceği tek yer vardır, o da cezaevidir. 
Teşekkür ediyor, saygılar sunuyorum.
(MHP sıralarından alkışlar)
BAŞKAN – Teşekkür ederim Sayın Kalaycı.

Bölüm üzerinde İç Tüzük’ün 72’nci
maddesine göre verilmiş bir önerge vardır, önergeyi okutuyorum: 
Türkiye Büyük
Millet Meclisi Başkanlığına
Bölüm görüşmelerinin İç Tüzük 72’ye
göre devam etmesini arz ederim. 
 Oktay
Vural
 MHP
Grup Başkan Vekili
OKTAY VURAL
(İzmir) – Gerekçe…
BAŞKAN – Gerekçeyi okutuyorum.
Gerekçe: 
Daha ayrıntılı bilgi edinmek için.
III.- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Sayın Başkan,
yoklama istiyoruz.
BAŞKAN – Yoklama talebi var, yerine
getiriyorum. 
Sayın Gök, Sayın Serindağ, Sayın Çetin,
Sayın Şeker, Sayın Özkes, Sayın Düzgün, Sayın Öğüt, Sayın Atıcı, Sayın Güneş,
Sayın Bilgehan, Sayın Güven, Sayın Tamaylıgil, Sayın Koç, Sayın Sarı, Sayın
Haberal, Sayın Öner, Sayın Kaplan, Sayın Küçük, Sayın Bayraktutan, Sayın
Belen. 
İki dakika süre veriyorum ve yoklama
işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı yoktur. 
Birleşime on dakika ara veriyorum.
Kapanma Saati:
21.37

YEDİNCİ OTURUM
Açılma Saati:
21.46
BAŞKAN: Başkan
Vekili Meral AKŞENER
KÂTİP ÜYELER:
Muhammet Bilal MACİT (İstanbul), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Yedinci Oturumunu açıyorum.
III.- YOKLAMA
BAŞKAN - 684 sıra sayılı Kanun
Tasarısı’nın üçüncü bölümü üzerinde verilen görüşmelere devam edilmesi
önergesinin oylamasından önce yapılan yoklamada toplantı yeter sayısı
bulunamamıştı. 
Şimdi, yeniden elektronik cihazla
yoklama yapacağız. 
Yoklama için iki dakika süre veriyorum
ve işlemi başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.


XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)

BAŞKAN – Görüşmelere devam edilmesi
yönündeki önergeyi oylarınıza sunuyorum: Kabul edenler… 
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Komisyon ve Hükûmet burada.
Şimdi soru-cevap işlemine geçeceğim. 
Elimdeki listeden okuyorum kapanmış
olduğu için: Sayın Işık, Sayın Erdoğan, Sayın Serindağ, Sayın Belen, Sayın
Kaplan, Sayın Yılmaz, Sayın Öz, Sayın Uzunırmak, sisteme girerseniz ben söz
vereceğim. 
Soru-cevap işlemine geçiyoruz.
Sayın Işık…
ALİM IŞIK (Kütahya) – Teşekkür ediyorum
Sayın Başkan. 
Sayın Bakan, bugün Anayasa’ya sadık
kalacağınıza yemin ederek görevinize başladınız, öncelikle hayırlı olsun
diyorum. Sizin gibi, daha önce atanarak, Anayasa’ya yemin etmiş, namusu ve
şerefi üzerine yemin ederek İçişleri Bakanlığı yapmış bir zat geçen hafta,
burada Anayasa’yı tanımadığını söyledi. Siz Anayasa’yı tanıyacak mısınız?
Tanımayacaksanız, bu görevden istifa etmeyi düşünür müsünüz?
Teşekkür ederim.
BAŞKAN – Sayın Erdoğan…
MEHMET ERDOĞAN (Muğla) – Teşekkür
ediyorum Sayın Başkan. 
Sayın Bakan, Cizre ve Silopi’de
belediye başkanlarının PKK’nın taleplerine uygun olarak şehrin etrafına
belediyeye ait makinelerle hendekler kazdığının Sayın Cumhurbaşkanı, Sayın
Başbakan ve sizden önceki İçişleri Bakanı Efkan Ala tarafından değişik yerlerde
ifade edildiğine şahit olduk. 
Birincisi: Bu bilgiler doğru mudur? 
İkincisi: Bu bilgiler doğruysa
Bakanlığınızın bu belediye başkanlarını açığa alma yetkisi var mıdır? Eğer
Bakanlığınızın bu belediye başkanlarını görevden alma yetkisi varsa bu yetki
bugüne kadar niçin kullanılmamıştır? Bundan sonra kullanmak gibi bir niyetiniz
var mıdır?
Teşekkür ediyorum.
BAŞKAN – Sayın Serindağ…
ALİ SERİNDAĞ (Gaziantep) – Teşekkür
ederim Sayın Başkan.
Sayın Bakan, il ve ilçe jandarma
komutanlarının göreve atanmalarında, yer değişikliklerinde,
cezalandırılmalarında İçişleri Bakanı Jandarma Genel Komutanının önerisi
üzerine mi işlem yapacaktır, yoksa doğrudan İçişleri Bakanı herhangi bir öneri
almadan bu uygulamaları yapabilecek midir?
Teşekkür ederim.
BAŞKAN – Sayın Belen…
BÜLENT BELEN (Tekirdağ) – Teşekkür
ederim Sayın Başkan.
Toplumda “iç güvenlik yasası” olarak
bilinen bu yasanın çıkmaması hâlinde 7 Haziran 2015 seçimleri için “Silahların
gölgesinde seçim yapılacaktır.” diyen Cumhurbaşkanı ne demek istiyor? Bugüne
kadar yapılan seçimlerin hepsi silahların gölgesinde mi yapıldı? Eğer öyleyse
bu seçimler geçersiz sayılmaz mı ve uluslararası kamuoyunda ülkemizin itibarını
beş paralık etmez mi? AKP, bugüne kadar bütün seçimleri silahların gölgesinde,
Baas rejimlerindeki gibi mi kazandı? 
Ayrıca, yeni Sayın Bakana hayırlı olsun
diyorum. Komisyonda Tekirdağ Valisi var; Tekirdağ Valisini bir an evvel ilimize
göndersin de görevine başlasın.
Teşekkür ederim.
BAŞKAN – Sayın Kaplan…
HASİP KAPLAN (Şırnak) – Teşekkür
ederim.
Sayın Bakan,
Cizre’de 4 bin öğrenci ÖSYM sınavına girecekti önümüzdeki hafta sonu, İdil,
Cizre, Silopi, çevre ilçelerden. Burada güvenlik yok gerekçesiyle, Cudi ve
Gabar Dağı’ndaki beldelerde bu 4 bin öğrenci ÖSYM sınavına katılacak. Şimdi
sormak istiyorum: Cizre merkezde onca zırhlı araç, özel tim ve polis varken
güvenlik polis bölgesinde sağlanamıyor da dağda jandarma veya Türk Silahlı
Kuvvetlerinin koruması altında mı güvenlik sağlanacak? Bu amaçla mı bu 4 bin
kişinin bu beldelerde sınava gönderilmesi kararı alındı? ÖSYM sınavıyla ilgili
İçişleri Bakanlığından bu konuda görüş istendi mi?
BAŞKAN – Sayın
Yılmaz…
SEYFETTİN YILMAZ
(Adana) – Sayın Bakan, bölgedeki bu valilerden herhangi birisi bir kuruluşa,
bir ticari kuruluşa imtiyaz sağlamak amacıyla “Bölgede güvenliği
sağlayamıyoruz.” diye herhangi bir yazı verdi mi? Net bir cevap istiyorum bu
konuda. Bir şirketin ticari ilişkilerinden dolayı, “Bölgede güvenliği
sağlayamıyoruz.” diye herhangi bir şirkete herhangi bir valinizden, bölge
valilerinden birisinin cevabı var mıdır? Bu yazıyı merak ediyorum.
İkinci sorum:
Biliyorsunuz, 2013’ün Mart ayında, yine silahları bırakma çağrısı yapıldı ve
Hükûmet “Bahar geldi.” şeklinde ifadelerde bulundu. Bu 2013 yılının Mart
ayından bugüne kadar bölgede çıkan olaylarda kaç güvenlik görevlisi şehit
olmuştur?
BAŞKAN – Sayın
Öz…
ALİ ÖZ (Mersin)
– Teşekkür ediyorum Sayın Başkanım.
Sayın Bakan,
görüşülmekte olan bu kanunda Jandarma teşkilatını İçişleri Bakanlığına
bağlıyorsunuz, gerekçe olarak da terörle mücadele ve kamu düzeninin
sağlanmasını gösteriyorsunuz. Terörle mücadele ve kamu düzeninin sağlanmasında
kanunlar mı yetersiz, yoksa iktidarınızın bu konuda yapması gerekeni yapamayışı
mı etken? Bir sorum bu.
Bir diğer sorum:
Yine, Jandarma teşkilatının İçişleri Bakanlığı müdahalesine tabi tutulmasının 7
Haziran seçimlerinde kırsaldaki sandıklara AKP lehine el koymak amacıyla
yapıldığı iddiaları var. Bunlar doğru mudur?
Bir diğer sorum:
Özellikle, Polis Akademisinde öğrencilikleri devam edenlere sürekli
“Okullarınızı tatil ettik.” diyorlar, o çocuklar Ankara sokaklarında oradan
oraya savruluyorlar. Gerçekten, bu konuda yapmış olduğunuz uygulamayla
vicdanınız rahat mı?
Teşekkür
ediyorum.
BAŞKAN – Sayın
Uzunırmak…
ALİ UZUNIRMAK
(Aydın) – Teşekkür ediyorum Sayın Başkan.
Öncelikle,
Sayın Bakan, selefiniz Oslo anlaşmasını PKK’nın bozduğunu söyledi. Oslo anlaşmasında
hakem devlet kimdir ve ne zaman yapılmıştır?
İkinci sorum: “Paralel” veya “cemaat”
adıyla tanımlanan yapı ilk defa belge, bilgi, bulgu, iz, emare olarak ne zaman
devlet kayıtlarına tehdit olarak, algı olarak girmiştir?
Üçüncü sorum: 2013 yılından beridir
PKK’ya hiç operasyon yapıldı mı? Yapıldıysa kaç operasyon yapıldı? 
Teşekkür ediyorum. 
BAŞKAN – Sayın Gök…
LEVENT GÖK (Ankara) – Teşekkür ederim
Sayın Başkan. 
Sayın Bakan, bugün yemin ederek
görevinize başladınız. Biz de ana muhalefet partisi olarak öncelikle, geçmiş
uygulamalardaki aksaklıkları görerek, muhalefetin yaptığı eleştirileri dikkate
alarak ve ülkemizi esenliğe götürücü çalışmalarda muhalefetin sesini daha fazla
dinleyerek çalışma göstereceğinize inanmak istiyor ve görevinizde başarılar
diliyoruz. 
BAŞKAN – Sayın Güneş…
HURŞİT GÜNEŞ (Kocaeli) – Sayın Bakan,
size hayırlı olsun diyorum.
Tabii, Bakanlığınızın Anayasa’ya göre
bağımsızlık ilkesi çerçevesinde olduğunu hatırlatmak istiyorum, umarım Sayın
Cumhurbaşkanı gibi Anayasa’yı ihlal etmez ve tarafsızlığınızı bozmazsınız. 
Bugünkü -ilk katıldığınız- Bakanlar
Kurulu toplantısında, son günlerdeki döviz kurundaki çalkantı dile getirilmiş
olması gerekiyor. Acaba, bugünkü Bakanlar Kurulu toplantısından sonra ortaya
çıkan döviz kurundaki çalkantı ve düzey konusunda yapılabilecek şeyler ve
önlemler konusunda Cumhurbaşkanının da gereksiz söylemleri dile getirildi mi? 
BAŞKAN – Sayın Bakan, buyurunuz. 
İÇİŞLERİ BAKANI SEBAHATTİN ÖZTÜRK –
Sayın Başkan, değerli milletvekilleri; özellikle bu bölümle ilgili olarak,
jandarmanın Bakanlığa bağlanması kısmını birinci olarak cevaplandırmak isterim.

Aranızda var olan pek çok mülki idare
amiri sayın milletvekillerimizin de bildiği gibi, bu konuda ciddi sıkıntıları
geçmişten beri yaşayageldik. Sorumlu olarak siyasi iktidar sorumlu, İçişleri
Bakanı sorumlu ama jandarma bir kolluk kuvveti olarak tam anlamıyla İçişleri
Bakanlığıyla ilişkili ve irtibatlı değil. Dolayısıyla, burada siyasi bir
değerlendirmeden ziyade, mademki birisine bir soruyu soruyoruz, o hâlde ona
sorumluluğunu da yetkisini de birlikte vermemiz gerektiğini düşünüyorum. 
“Jandarma Genel Komutanı mı,
önerdiklerini mi siz atayacaksınız?” diye bir soru geldi. Haklı bir soru.
Normal şartlar altında, Jandarma Genel Komutanlığında hazırlanacak kararname
mutlaka usulüne göre gelecek ve İçişleri Bakanı tarafından muhtemelen
onaylanacaktır. İçindeki bazı kişiler şöyle olsun, böyle olsun diye elbette ki
sayın bakanların söyleyecekleri vardır ama ben, bu ilk olacağı için bunun bir
“pattern”, bir örnek olarak geçmişten beri var olan bir uygulama olduğunu
rahatlıkla söyleyebilirim. Kanunda yer alan “Bakana özel yetkiler verilmesi”
tersinden okunduğu zaman anlamlıdır yani ya, Bakan başka türlü ister de bir
direnişle karşılaşırsa anlamında değerlendirilmesi gerektiğini düşünüyorum.
Yoksa, normal şartlar altında, köklü bir kurum olan Jandarma teşkilatının uygun
olmayan kişileri zaten Sayın Bakana götürmeyeceği ve Bakanın da bunları
onaylamayacağı tabiidir. Dolayısıyla, bu yapılacak olan çalışmalar ilk olacak
ama ben olacakların şeklini şimdiden görebiliyorum. Bu konuda kesinlikle,
Jandarma Genel Komutanlığının kendi içinde, tecrübeleriyle, siciliyle,
disipliniyle insanlar seçilecek, il ve ilçelere atamalar ve belki de Genel
Komutanlık içerisinde atamalar yapılacaktır. Kanunun o maddelerini dikkatlice
okuduğumuzda şunu görüyoruz: Daire başkanları Bakanın onayıyla atanıyor,
generaller bunun istisnasıdır. Generallerin atanma düzeni üçlü kararnameyle
yapıldığı için sayın bakanların yetkisi dâhilinde değildir. 
O bakımdan, ben bu konuda, Jandarma
teşkilatının, eğer bu kanun sizin teveccühünüze mazhar olursa, doğrusu, olması
gerektiği yere geleceğini düşünüyorum. Elbette, söylenenler içerisinde siyasi
iktidarların bunlara ne kadar nüfuz edeceği, nasıl etkileyeceğiyle ilgili
endişeler olabilir ama bunu her kurum için söylemek mümkün ama biz siyaset
kurumuna, iktidar kurumuna bu anlamda güvenmek durumundayız ve böyle
çalışacağını düşünüyoruz. O bakımdan -175’inci yılını kutladık biz Jandarmanın-
yüz yetmiş beş yıldır örnek aldığımız Fransa’da şu anda bizim geldiğimiz
noktadan çok daha ileri bir noktada olduğunu rahatlıkla söyleyebilirim.
Gerçekten, Jandarma teşkilatını, pek çoğunuzun bildiği gibi, biz Fransa’dan
aldık. Orada hâlâ Jandarma teşkilatı var ve aynı bizde olduğu gibi
değişiklikler bundan yaklaşık, tahmin ediyorum, bir on sene önce yapılmıştı;
bizde de bunların yapılmasını böyle değerlendirmenin uygun olacağını
düşünüyorum. 
Kırsaldaki sandıkların korunmasıyla
ilgili olarak… Bu, Jandarmanın bir numaralı görevidir. Sandıkları, halkın
iradesini olduğu gibi koruyup yerine ulaştırmak İçişleri Bakanlığının görevi,
kırsalda da jandarmaya düşen bir görevdir bu. Biz kolluk görevi olarak
düşünüyoruz ve Türkiye'nin ikinci bir kolluk kuvveti olarak kalmasında yarar
görüyoruz. Yani, bu konuda, biliyorsunuz, Büyükşehir Yasası’yla birlikte
jandarmanın önemli bir yetki sorunu yaşadığını, 30 büyük ilimizde yetki sorunu
yaşadığını rahatlıkla görebiliyorsunuz. Artık, bu saatten sonra bu kanunda
yapılacak olan değişiklikle de kırsal-kentsel ayrımından ziyade, valilerin
hâlihazırda olduğu gibi durumu meşrulaştıran, onlarla protokoller imzalayan ve
onların yetki alanı olarak seçtiği yerlerde görev yapan bir kolluk kuvveti
olarak devam edecektir. Bu bakımdan da büyük bir boşluk ortadan kalkmış olacak.
Gerçekten, Büyükşehir Yasası hazırlandığı zaman jandarma açısından
-hakikaten- problemli bir alan doğmuştu. Artık, bu sorun da böylece giderilmiş
olacak. 
Polis Akademisinin öğrencileriyle
ilgili bir bilgim yok. Normal şartlar altında şu anda eğitimlerine devam ediyor
olmaları lazım. Niye geziyorlar, onu ben de merak ediyorum. Size yazılı olarak
bu konuyu bildireceğim.
SEYFETTİN YILMAZ (Adana) – On gündür
geziyorlar, on gündür. 
İÇİŞLERİ BAKANI
SEBAHATTİN ÖZTÜRK – Isıtma sisteminde sorun varmış yurdun bir tanesinde; o da
tamir edilecek, giderilecek, onarılacak. Böyle bir sorun olmaması lazım,
herhâlde arızi bir durumdur.
Cizre’de yollara hendeklerin
açılmasıyla ilgili, belediyelerin bu işi bizzat yaptıklarıyla ilgili müfettiş
gönderdik, henüz bu raporlar elimize gelmiş değil ama şu an itibarıyla
Cizre’de, Silopi’de hendeğin olmadığını söyleyebilirim…
YUSUF HALAÇOĞLU (Kayseri) – Resimleri
var daha.
İÇİŞLERİ BAKANI SEBAHATTİN ÖZTÜRK – Ama
bunlar geçmiş zamanlarda oldu. Biz onlarla ilgili olarak müfettişlerimizi
gönderdik ve o müfettişlerimizin raporlarına göre sizin önerdiğiniz şeyleri;
belediye başkanları, belediye yetkilileri eğer suçluysa onlarla ilgili
gerekenleri yapacağız. 
Diğer soruların pek çoğunu ne yazık ki
cevaplandıracak süre yok, bunları yazılı olarak cevaplandırmayı tercih
ediyorum.
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim.
Üçüncü bölüm üzerindeki görüşmeler
tamamlanmıştır.
Şimdi üçüncü bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
Sayın milletvekilleri, yeni madde
ihdasına dair iki önerge vardır. 
İç Tüzük’ün 91’inci maddesine göre yeni
bir madde olarak görüşülmesine Komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle önergeyi okutup Komisyona soracağım, Komisyon önergeye salt çoğunlukla
yani 14 üyesiyle katılırsa önerge özerinde yeni bir madde olarak görüşme
açacağım, Komisyonun salt çoğunlukla katılmaması hâlinde ise önergeyi işlemden
kaldıracağım.
Şimdi ilk önergeyi okutuyorum:
(Kâtip Üye Çanakkale Milletvekili
İsmail Kaşdemir tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi…”
YUSUF HALAÇOĞLU (Kayseri) – Biraz yavaş
okuyun lütfen, anlaşılmıyor.
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkçü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın “4652
sayılı Kanuna aşağıdaki geçici madde eklenmiştir.
"GEÇİCİ MADDE 9- 1/1/2020 tarihine
kadar Emniyet Teşkilatının ilk kademe amir ihtiyacını karşılamak üzere, lisans
mezunları arasından Kamu Personeli Seçme Sınavında Bakanlıkça belirlenecek
taban puanı almış olup yönetmelikle belirlenecek diğer şartları taşıyanlar ve
yapılacak sınavda başarı olanlar, Polis Amirleri Eğitimi Merkezinde bir
eğitim-öğretim dönemi özel eğitime tabi tutulabilirler. Bu öğrenciler Akademi
bünyesinde ücretsiz iaşe edilir, yatırılır, sağlık giderleri ve yönetmelikle
tespit edilecek ihtiyaçları Devlet tarafından karşılanır ve bunlara harp
okullarında bulunan askeri öğrencilere ödenen miktarda harçlık ödenir."
şeklindeki 46 ncı maddesinden sonra gelmek üzere aşağıdaki maddenin ihdas
edilmesini ve diğer maddelerin buna göre teselsül ettirilmesini arz ve teklif
ederiz.”
YUSUF HALAÇOĞLU (Kayseri) – Çekiyoruz.
BAŞKAN – Çekildi.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun 46. Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz.
LEVENT GÖK (Ankara) – Çekiyoruz.
BAŞKAN – Önergeler çekilmiştir.
Madde 47’de üç adet önerge vardır,
sırasıyla okutup işleme alacağım.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4652 sayılı
Kanuna aşağıdaki geçici madde eklenmiştir.
"GEÇİCİ MADDE 10- Bu Kanunun
yürürlüğe girdiği tarihten önce Polis Akademisi, Güvenlik Bilimleri Fakültesi,
Güvenlik Bilimleri ve Adli Bilimler Enstitüsü, Polis Meslek Yüksek Okulu ile
fakülte ve yüksek okullarda Emniyet Genel Müdürlüğü hesabına okuyan veya kendi
hesabına okumakta iken Emniyet Genel Müdürlüğü hesabına okumaya devam eden
öğrencilerden; mezun olup olmadığına bakılmaksızın mecburi hizmetle yükümlü
olduğu süre içinde istifa edenler veya ilişiğinin kesilmesini gerektiren bir
suç işleyenler ya da sağlık sebebi hariç, başka herhangi bir sebeple
ayrılanlardan, kendilerine yapılmış olan öğretim masraflarının tazmini
amacıyla, bu Kanunun yürürlüğe girdiği tarihte borç miktarı tahakkuk
ettirilmemiş olanlar, borç miktarı tahakkuk ettirilip henüz ödemesine
başlamamış olanlar, ödemeleri devam edenler, borçları taksitlendirilmiş olanlar
ile bu konuda açılmış davaları sonuçlanmamış, davaları sonuçlanmış veya kesin
hükme bağlanmış olanlar da bu Kanunun yürürlüğe girdiği tarihten itibaren altı
ay içerisinde ayrıldıkları veya mezun oldukları eğitim kurumuna müracaat
etmeleri halinde 15 inci maddenin on birinci fıkrası hükmünden yararlandırılır.
Ödemesi devam edenlerden, 15 inci maddenin on birinci fıkrası çerçevesinde
yapılacak hesaplamaya göre fazla ödeme yapmış olanlar ile bu Kanunun yürürlüğe
girdiği tarihten önce ödemesini tamamlamış olanlara geri ödeme yapılmaz."
şeklindeki 47 nci maddesinin son fıkrasının; son cümlesinde yer alan "geri
ödeme yapılmaz." ibaresi, "fazladan ödedikleri tutarlar defaten
ödenir." şeklinde değiştirilmesini arz ve teklif ederiz.
Ali Uzunırmak Alim
Işık Mesut Dedeoğlu
 Aydın Kütahya 
Kahramanmaraş
Hasan Hüseyin Türkoğlu Mehmet
Erdoğan 
 Osmaniye 
Muğla
Yusuf Halaçoğlu Seyfettin
Yılmaz
 Kayseri 
Adana
 Necati
Özensoy 
 Bursa
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanuna aşağıdaki
geçici madde eklenmiştir.
"GEÇİCİ
MADDE 10- Bu Kanunun yürürlüğe girdiği tarihten önce Polis Akademisi, Güvenlik
Bilimleri Fakültesi, Güvenlik Bilimleri ve Adli Bilimler Enstitüsü, Polis
Meslek Yüksek Okulu ile fakülte ve yüksek okullarda Emniyet Genel Müdürlüğü
hesabına okuyan veya kendi hesabına okumakta iken Emniyet Genel Müdürlüğü
hesabına okumaya devam eden öğrencilerden; mezun olup olmadığına bakılmaksızın
mecburi hizmetle yükümlü olduğu süre içinde istifa edenler veya ilişiğinin
kesilmesini gerektiren bir suç işleyenler ya da sağlık sebebi hariç, başka
herhangi bir sebeple ayrılanlardan, kendilerine yapılmış olan öğretim
masraflarının tazmini amacıyla, bu Kanunun yürürlüğe girdiği tarihte borç miktarı
tahakkuk ettirilmemiş olanlar, borç miktarı tahakkuk ettirilip henüz ödemesine
başlamamış olanlar, ödemeleri devam edenler, borçları taksitlendirilmiş olanlar
ile bu konuda açılmış davaları sonuçlanmamış, davaları sonuçlanmış veya kesin
hükme bağlanmış olanlar da bu Kanunun yürürlüğe girdiği tarihten itibaren altı
ay içinde ayrıldıkları veya mezun oldukları eğitim kurumuna müracaat etmeleri
hâlinde 15 inci maddenin on birinci fıkrası hükmünden yararlandırılır. Ödemesi
devam edenlerden, 15 inci maddenin on birinci fıkrası çerçevesinde yapılacak
hesaplamaya göre fazla ödeme yapmış olanlar ile bu Kanunun yürürlüğe girdiği
tarihten önce ödemesini tamamlamış olanlara geri ödeme yapılmaz."
şeklindeki 47. Maddesinin Tasarı metninden çıkarılmasını arz ve teklif ederiz.
Ali Serindağ Ahmet
Toptaş Tanju Özcan
Gaziantep Afyonkarahisar 
Bolu
Ali Sarıbaş Celal
Dinçer Ali Haydar Öner
Çanakkale İstanbul 
Isparta
BAŞKAN – Şimdiki önergeyi okutup işleme
alacağım…
ALİ SERİNDAĞ (Gaziantep) – Sayın
Başkan, biz ismimizi bile anlayamıyoruz. Yani çok çok bir dakika, iki dakika
fark eder.
BAŞKAN – Tamam, bundan sonra dikkat
ederim.
ALİ SERİNDAĞ (Gaziantep) – Bunu
samimiyetimle söylüyorum. 
BAŞKAN – Hayır, hayır; dikkat ederim. 
ALİ SERİNDAĞ (Gaziantep) – Yani benim
ismimi okurken ben anlamadım ismimi.
BAŞKAN – Tamam, dikkat ederiz.
Şimdi, Anayasa'ya aykırılık önergesini
okutuyorum:
 Türkiye Büyük
Millet Meclisi Başkanlığına 
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 47 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
Adil Zozani 
Pervin Buldan  Nazmi Gür
 Hakkâri 
Iğdır  Van
Gülser Yıldırım 
Hüsamettin Zenderlioğlu  Abdullah Levent Tüzel
 Mardin Bitlis 
İstanbul
Demir Çelik Erol
Dora
 Muş Mardin

BAŞKAN – Komisyon, katılıyor musunuz?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Hükûmet, katılıyor musunuz?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Zozani, buyurunuz.
ADİL ZOZANİ (Hakkâri) – Teşekkür ederim
Sayın Başkan.
Şimdi, bu bölümün en tartışmalı maddesi
Jandarmanın İçişleri Bakanlığına bağlanması meselesi. İtiraz etmiyoruz, tamam,
Jandarmayı oraya bağlayın; Genelkurmayı da Millî Savunma Bakanlığına bağlayın,
buna da itiraz etmiyoruz. Ama, özlük düzenlemesini de bu çerçevede niye
yapmıyorsunuz? 
Bakın, generaller, Jandarmanın general
rütbesindeki komutanları Genelkurmayın özlük düzenlemesine tabiler çünkü emekli
oldukları zaman 1,5 milyon ikramiye alacaklar. Saha komutanları, astsubay,
subay düzeyindeki insanlar emekli olmaları durumunda ne alıyor? Emniyet Genel
Müdürlüğü mensuplarının kriterlerine tabi bir düzenleme getiriyorsunuz burada.
Aynı anda, aynı yerde oturan, aynı üniformayı giyen insanlar arasında ayrım
yapıyorsunuz. Getirin, bu düzenlemeyi doğru dürüst yapalım. Size bağlıysa,
Emniyet Genel Müdürlüğü mensuplarının özlük düzenlemeleri neyse subayların,
astsubayların özlük düzenlemelerini de öyle yapalım. Hodri meydan diyoruz.
Getirin, maddede düzenleyin. Generallerin emeklilik durumuna bir dokunun
bakalım, yapabiliyor musunuz? Yapabiliyorsanız, helal olsun derim size. Getirin
burada, hodri meydan diyoruz. Getiremezsiniz, iddia ediyorum, getiremezsiniz;
buna gücünüz yetmeyecek, generallerin arpalığına elinizi süremeyeceksiniz.
Yapabiliyorsanız getirin işte, size bunu söylüyoruz, daha ötesi bir şey
söylemiyoruz. Samimiyet burada ölçülür. Jandarmanın üst düzey rütbedeki
generallerinin eğer özlük düzenlemelerine el sürüyorsanız, Emniyet Genel Müdürü
statüsünde emekliye ayırabiliyorsanız Jandarma Genel Komutanını, siz de bir
düzenleme yaptınız derim. Bunu yapmıyorsanız, Jandarmayı kendimize bağlıyoruz
demeyin. 
Saygılar sunarım. (HDP sıralarından
alkışlar)
BAŞKAN – Önergeyi…
İDRİS BALUKEN (Bingöl) – Karar yeter
sayısı istiyoruz.
BAŞKAN – …oylarınıza sunuyorum, karar
yeter sayısı arayacağım: Kabul edenler… Kabul etmeyenler… Karar yeter sayısı
yoktur.
Birleşime on beş dakika ara veriyorum. 
Kapanma Saati:
22.17

SEKİZİNCİ OTURUM
Açılma Saati:
22.32
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Sekizinci Oturumunu açıyorum.
684 sıra sayılı Kanun Tasarısı’nın
47’nci maddesi üzerinde Hakkâri Milletvekili Sayın Adil Zozani ve
arkadaşlarının önergesinin oylamasında karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Kanun tasarısının görüşmelerine
kaldığımız yerden devam edeceğiz.
Komisyon ve Hükûmet burada.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanuna aşağıdaki
geçici madde eklenmiştir.
"GEÇİCİ MADDE 10- Bu Kanunun
yürürlüğe girdiği tarihten önce Polis Akademisi, Güvenlik Bilimleri Fakültesi,
Güvenlik Bilimleri ve Adli Bilimler Enstitüsü, Polis Meslek Yüksek Okulu ile
fakülte ve yüksek okullarda Emniyet Genel Müdürlüğü hesabına okuyan veya kendi
hesabına okumakta iken Emniyet Genel Müdürlüğü hesabına okumaya devam eden
öğrencilerden; mezun olup olmadığına bakılmaksızın mecburi hizmetle yükümlü
olduğu süre içinde istifa edenler veya ilişiğinin kesilmesini gerektiren bir
suç işleyenler ya da sağlık sebebi hariç, başka herhangi bir sebeple
ayrılanlardan, kendilerine yapılmış olan öğretim masraflarının tazmini
amacıyla, bu Kanunun yürürlüğe girdiği tarihte borç miktarı tahakkuk
ettirilmemiş olanlar, borç miktarı tahakkuk ettirilip henüz ödemesine başlamamış
olanlar, ödemeleri devam edenler, borçları taksitlendirilmiş olanlar ile bu
konuda açılmış davaları sonuçlanmamış, davaları sonuçlanmış veya kesin hükme
bağlanmış olanlar da bu Kanunun yürürlüğe girdiği tarihten itibaren altı ay
içinde ayrıldıkları veya mezun oldukları eğitim kurumuna müracaat etmeleri
hâlinde 15 inci maddenin on birinci fıkrası hükmünden yararlandırılır. Ödemesi
devam edenlerden, 15 inci maddenin on birinci fıkrası çerçevesinde yapılacak
hesaplamaya göre fazla ödeme yapmış olanlar ile bu Kanunun yürürlüğe girdiği
tarihten önce ödemesini tamamlamış olanlara geri ödeme yapılmaz."
şeklindeki 47. maddesinin Tasarı metninden çıkarılmasını arz ve teklif ederiz.
 Ali
Haydar Öner (Isparta) ve arkadaşları
BAŞKAN – Komisyon katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
ALİ UZUNIRMAK (Aydın) – Dinlemedi ki
katılsınlar!
İÇİŞLERİ KOMİSYONU BAŞKANI MEHMET ERSOY
(Sinop) – Buradan okudum. 
LEVENT GÖK (Ankara) – Mehmet Bey, niye
katılmadın?
BAŞKAN – Sayın Öner, buyurunuz. (CHP
sıralarından alkışlar)
ALİ HAYDAR ÖNER (Isparta) – Sayın
Başkanım, değerli milletvekilleri; Komisyonumuzun Sayın Başkanı değerli
meslektaşım Mehmet Ersoy neye katılıp katılmadığını bilmeden “Katılmıyoruz.”
dedi. 
İÇİŞLERİ KOMİSYONU BAŞKANI MEHMET ERSOY
(Sinop) – Sataşma kabul etmiyorum.
ALİ HAYDAR ÖNER (Devamla) – Bizden ne
gelirse gelsin kabul etmiyorsunuz ama milletin hayrına olan bir yasa çalışması
yapmıyorsunuz. Sayın Bakanımıza görevinde başarılar diliyoruz, hayırlı uğurlu
olsun. İnşallah, önceki bakanların yaptığı yanlışlara düşmez. Bunu gönülden
duygularla temenni ediyoruz.
Sayın milletvekilleri, Hazreti
Peygamber “Allah sizin suretinize ve mallarınıza değil, kalplerinize ve
amellerinize bakar.” diyor. Yunus Emre “Bir kez gönül kırdın ise bu kıldığın
namaz değil.” deyip ilave ediyor: “Her kim gönül yıkar ise iki cihan
bedbahtıdır.”
BÜLENT TURAN (İstanbul) – Laiklik elden
gitti!
ALİ HAYDAR ÖNER (Devamla) – Onu
söyleyecek son adam sensin Sayın Bülent Turan.
BÜLENT TURAN (İstanbul) - Niye Sayın
Başkan? 
ALİ HAYDAR ÖNER (Devamla) – Sen bir
yandan Mekke’deyken bir yandan Mecliste bulunan bir adamsın.
BÜLENT TURAN (İstanbul) – Yalancı ne
olsun?
ALİ HAYDAR ÖNER
(Devamla) – Senin dosyan burada, senin dosyan.
BÜLENT TURAN (İstanbul) – Yalancı ne
olsun?
ALİ HAYDAR ÖNER (Devamla) – Burada
senin dosyan.
BÜLENT TURAN (İstanbul) – Kocaman
valilik yaptınız.
ALİ HAYDAR ÖNER (Devamla) – Burada
görüşüldü. Ayşe Nur Bahçekapılı’nın oturumunda görüşüldü, pusulalar okundu,
görüşüldü. 
BÜLENT TURAN (İstanbul) – Yalancı ne
olsun?
BAŞKAN – Sayın Turan, lütfen… Sayın
Turan, lütfen…
ALİ HAYDAR ÖNER (Devamla) – Bunu
temizlemek sana düşer.
BÜLENT TURAN (İstanbul) – Hakaret ediyor.
BAŞKAN - Anladım da… Sonra sataşmadan
söz alırsınız. Ne olur, uzamasın.
BÜLENT TURAN (İstanbul) – Kendisi
söylüyor, cevap veriyorum.
RECEP ÖZEL (Isparta) – Bülent Turan
değildi o, yanlış hatırlıyorsun.
ALİ HAYDAR ÖNER (Devamla) – Hazreti
Mevlâna “Bir kez gönül yıktın ise...”
BÜLENT TURAN (İstanbul) – Yakışmadı
size! Yalancı ne olsun?
ALİ HAYDAR ÖNER (Devamla) – Efendim,
sana yakışmadı. 
Bir arkadaşımız Rize’deyken burada
görüldü, bir arkadaşımız Mekke’deyken Mecliste görüldü, çoğunluğun sağlanmadığı
anlaşıldı.
BAŞKAN – Sayın Öner, siz de Genel
Kurula hitap edin lütfen.
ALİ HAYDAR ÖNER (Devamla) – Değerli
milletvekilleri, Kâbe’yi…
BÜLENT TURAN (İstanbul) – Ayıp ya!
ALİ HAYDAR ÖNER (Devamla) – Bu Bülent
Turan her zaman, her yerde böyle konuşur. 
BÜLENT TURAN (İstanbul) – Hiç alakası
yok!
ALİ HAYDAR ÖNER (Devamla) – Efendim,
Meclisin en çok laf atan adamıdır, sicili kapkara birisidir.
BÜLENT TURAN (İstanbul) – Hiç öyle
değilim, tertemizim. Siz kendi sicilinize bakın.
ALİ HAYDAR ÖNER (Devamla) – Bir kez
gönül yıkmak, Kâbe’yi yıkmaktan daha kötüdür.
BÜLENT TURAN (İstanbul) – Hadi oradan
ya!
ALİ HAYDAR ÖNER (Devamla) – Çünkü
Kâbe’yi Hazreti İbrahim yaptı, gönlü ise Allah yarattı. 
AHMET YENİ (Samsun) – Gönlünü yıktın,
düzelt!
ALİ HAYDAR ÖNER (Devamla) – Sayın
Yeni, sizin söyledikleriniz de çok eskide kaldı. Her konuşmama laf atıyorsunuz,
bir gün çıkıp cevap vermiyorsunuz, bu sefer de bekliyoruz.
AHMET YENİ (Samsun) – Gönül yıktın,
gönül! Gönlünü yıktın!
ALİ HAYDAR ÖNER (Devamla) - Hele bu
kırılan salih bir mümin kalbi ise. 
Erzurumlu İbrahim Hakkı da “Kalp de
Kâbe gibidir, Allah’ın evidir, kırmayın.” diyor. 
Niye bunları söylüyorum? Polis
Kolejini bu yasayla kapattınız. Polis Kolejindeki çocukları kapı dışarı
ediyorsunuz. Polis Kolejine gönderilen çocuklar, annelerin, babaların,
velilerin istihdam garantisi olduğunu düşünerek Polis Kolejine gönderdiği
çocuklar. Günü geldiğinde hırsızları, yalancıları, suç teşkil eden fiillere
karışanları yakalayıp adalete teslim etsinler diye bunu yapıyorlar. 
Eğitim öğretim sınıfında yer alan
öğretmenler için de “gayri Millî Eğitim Bakanlığı” konumuna düşmüş Bakanlık
uygun bir yer bulacakmış. Aynı şekilde, 44’üncü maddeyle Güvenlik Bilimleri
Akademisini de kapatıp onları iktisadi ve idari bilimler fakültelerine nasıl
aktaracaksınız, bilmiyorum. İktisadi ve idari bilimlerin durumu da belli. Buna
hangi vicdan elveriyor? Suç yok, ceza var. Mademki Polis Kolejinde öğrenci, o
takdirde atılmalı. 1.000 öğrenciden 1 tanesi mi düzgün değil? Hangi vicdanla el
kaldırıyorsunuz “Atılsın, gitsin.” diyorsunuz? Bunun hesabını nasıl
vereceksiniz? Gerçi, işsizlik şu anda yüzde 9,9 görünüyor ama yüksek
tahsillilerde 2 mislinden fazla. İstatistik hocamız “Üç türlü yalan var; yalan,
kuyruklu yalan, istatistiki yalan.” derdi. Çocuklar velilerinin umutlarını
gerçekleştirmek üzere okurken bir de bakıyorsun, onları atıveriyorlar. Bunlar
günahsız 10-18 yaşlarında çocuklar. Bunların günahını nasıl
üstlenebileceksiniz? 
YUSUF HALAÇOĞLU
(Kayseri) – Üstlenirler, üstlenirler!
ALİ HAYDAR ÖNER
(Devamla) - Gözünüzü kapatıp, vicdanlarınızı mühürleyip Polis Kolejlerinin
kapatılması için insafsızca el kaldırıyorsunuz. 29’uncu maddeyi kabul ederek
hangi veballeri üstlenip kazanılmış hangi hakları ihlal ettiğinizin farkına
varabiliyor musunuz?
Değerli
milletvekilleri, bu yasayla suç işlemeyenler cezalandırılmakta, kul hakkı
yenmektedir. Kul hakkı yemeyenlere saygılar sunarım. (CHP sıralarından
alkışlar) 
BÜLENT TURAN
(İstanbul) – Dava açacağım size Sayın Valim.
BAŞKAN –
Teşekkür ederim.
Önergeyi
oylarınıza sunuyorum…
LEVENT GÖK
(Ankara) – Karar yeter sayısı…
BAŞKAN – Karar
yeter sayısı mı? Tamam, karar yeter sayısı arayacağım. 
Kabul edenler…
Kabul etmeyenler… 
LEVENT GÖK
(Ankara) – Yok efendim, yok.
İDRİS BALUKEN
(Bingöl) – Yok, yok Başkan.
ALİ SERİNDAĞ
(Gaziantep) – Elektronik cihazla…
BAŞKAN –
Elektronik cihazla oylama yapacağım.
Oylama için iki
dakika süre veriyorum ve oylama işlemini başlatıyorum.
(Elektronik
cihazla oylamaya başlandı)
BAŞKAN – Kabul,
ret şeklinde gidecek.
İDRİS BALUKEN
(Bingöl) – Dışarıdan geliyorlar Başkanım.
YUSUF HALAÇOĞLU
(Kayseri) – Kapıların kilitlenmesi lazım yani o zaman bir anlamı kalmıyor.
LEVENT GÖK
(Ankara) – Kapıları kapatın efendim.
BAŞKAN –
Kapıları mı kapattırayım? 
YUSUF HALAÇOĞLU
(Kayseri) – Tabii.
İDRİS BALUKEN
(Bingöl) – Öyle olması lazım.
BAŞKAN - Böyle
bir imkânım var mı? 
LEVENT GÖK
(Ankara) – İstendiği anda yoktu.
BAŞKAN - Bana
bakın, aranızda böyle bir karar alın, çok mutlu olurum kapı kilitletme işinden.
MEHMET NACİ
BOSTANCI (Amasya) – Millet iradesini dışarıda mı bırakacaksınız? 
YUSUF HALAÇOĞLU
(Kayseri) – Millet iradesi diye bir şey yok ki milletvekilinin yeri Genel
Kurul.
MEHMET NACİ
BOSTANCI (Amasya) – Onlar kim? Sokaktan mı geliyorlar?
İDRİS BALUKEN
(Bingöl) – Millet iradesi burada oturmak zorunda.
YUSUF HALAÇOĞLU
(Kayseri) – Genel Kurul milletvekilinin yeri, dışarısı mı?
LEVENT GÖK
(Ankara) – Arkadaşlar, sayı o anda salonda bulunanlardır.
İDRİS BALUKEN
(Bingöl) – Karar sürecine hâkim değil Sayın Başkan.
YUSUF HALAÇOĞLU
(Kayseri) – Karar yeter sayısından bahsediliyor.
LEVENT GÖK
(Ankara) – Kararda da öyledir, o anda içeride bulunanlardır.
İÇİŞLERİ KOMİSYONU BAŞKANI MEHMET ERSOY (Sinop) - Kapıların
kapatılmasını Genel Kurulun kararına sunalım.
İDRİS BALUKEN (Bingöl) - Olur, oradan da biz bir usul
tartışması açarız, bize oradan bir ekmek çıkar. 
BAŞKAN – O çok absürt olur. 
YUSUF HALAÇOĞLU (Kayseri) – Hayır, Mehmet Bey söylüyor da
ondan dolayı söyledim. 
BAŞKAN – Hayır, anladım da, çok absürt olur. 
Ben çağırayım grup başkan vekillerini, bir karar alın, benim
yönettiğim... Sadece bu haftadan bahsetmiyorum ama gerçi bitti artık, şey
bitiyor da... Keşke öyle bir karar alsaydınız.
İDRİS BALUKEN (Bingöl) – Çok isabetli olurdu. 
BAŞKAN - Fi tarihinde de ben söylüyordum, “Şu kapıları
kilitletsem ne kadar iyi olur.” diye. 
YUSUF HALAÇOĞLU (Kayseri) – Ben geldiğim zamandan beri
söylüyorum. 
HASİP KAPLAN (Şırnak) – Hatta otomatik olsa. 
BAŞKAN – Yani, muhteşem olurdu ama geçti şimdi, zaten yok
artık. 
HASİP KAPLAN (Şırnak) – Sayın Başkan, düğmeye basacaksınız,
kapılar kapanacak. 
LEVENT GÖK (Ankara) – Sayın Başkan, bir ara verirseniz bunu
değerlendirelim, bir konuşalım. 
BAŞKAN – Aslında, grup başkan vekilleri şöyle bir zemin
yakalasanız, kanunla ilgili demiyorum yani belli bir saatte kapatmayla ilişkili
olsa çok güzel olur. 
İDRİS BALUKEN (Bingöl) – Şart bu, insan haklarına aykırı. 
(Elektronik cihazla oylamaya devam edildi)
BAŞKAN – Karar yeter sayısı vardır, önerge kabul
edilmemiştir. 
Şimdi diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4652 sayılı
Kanuna aşağıdaki geçici madde eklenmiştir.
"GEÇİCİ MADDE 10- Bu Kanunun
yürürlüğe girdiği tarihten önce Polis Akademisi, Güvenlik Bilimleri Fakültesi,
Güvenlik Bilimleri ve Adli Bilimler Enstitüsü, Polis Meslek Yüksek Okulu ile
fakülte ve yüksek okullarda Emniyet Genel Müdürlüğü hesabına okuyan veya kendi
hesabına okumakta iken Emniyet Genel Müdürlüğü hesabına okumaya devam eden
öğrencilerden; mezun olup olmadığına bakılmaksızın mecburi hizmetle yükümlü
olduğu süre içinde istifa edenler veya ilişiğinin kesilmesini gerektiren bir
suç işleyenler ya da sağlık sebebi hariç, başka herhangi bir sebeple
ayrılanlardan, kendilerine yapılmış olan öğretim masraflarının tazmini
amacıyla, bu Kanunun yürürlüğe girdiği tarihte borç miktarı tahakkuk
ettirilmemiş olanlar, borç miktarı tahakkuk ettirilip henüz ödemesine
başlamamış olanlar, ödemeleri devam edenler, borçları taksitlendirilmiş olanlar
ile borçları taksitlendirilmiş olanlar ile bu konuda açılmış davaları
sonuçlanmamış, davaları sonuçlanmış veya kesin hükme bağlanmış olanlar da bu
Kanunun yürürlüğe girdiği tarihten itibaren altı ay içerisinde ayrıldıkları
veya mezun oldukları eğitim kurumuna müracaat etmeleri halinde 15 inci maddenin
on birinci fıkrası hükmünden yararlandırılır. Ödemesi devam edenlerden, 15 inci
maddenin on birinci fıkrası çerçevesinde yapılacak hesaplamaya göre fazla ödeme
yapmış olanlar ile bu Kanunun yürürlüğe girdiği tarihten önce ödemesini
tamamlamış olanlara geri ödeme yapılmaz." şeklindeki 47 nci maddesinin son
fıkrasının; son cümlesinde yer alan "geri ödeme yapılmaz." ibaresi,
"fazladan ödedikleri tutarlar defaten ödenir." şeklinde
değiştirilmesini arz ve teklif ederiz.
 
Ali Uzunırmak (Aydın) ve arkadaşları 
BAŞKAN – Komisyon katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz efendim. 
BAŞKAN – Sayın Uzunırmak, buyurunuz.
(MHP sıralarından alkışlar)
ALİ UZUNIRMAK (Aydın) – Teşekkür
ediyorum Sayın Başkan. 
47’nci madde üzerinde verdiğimiz önerge
üzerinde söz aldım. Hepinizi en derin saygılarımla selamlıyorum. 
Değerli milletvekilleri, Türkiye,
meselelerini doğru ve yeteri kadar tartışmıyor. En büyük meselemiz, en önemli
meselemiz budur. Yeri geliyor, sisteme birtakım suçları yüklüyorsunuz ama yeri
geliyor, “Cumhuriyet tarihinde yapılmadık işleri bizim iktidarımızda yaptık.”
diyorsunuz. Bunun hangisi doğru? Eğer iş yapabiliyorsanız demek ki bu sistem
size engel değil, demek ki bu sistem size fayda sağlamış. Eğer cumhuriyet
tarihinde yapılamayanları yapmışsanız, bunu her şeyden önce doğru
değerlendirmek lazım değerli milletvekilleri. 
Siyaset sözle başlayan bir icraattır ve
dolayısıyla söz bizi bağlamalıdır. Eğer söz, mesuliyetli bir şekilde söyleyeni
bağlamıyorsa o bağlamayan insan ya akıldan mahrumdur ya yalancıdır ya münafıktır.

Dolayısıyla, sözün bağlaması
gerektiğinden başlayarak bugünkü bu yasa içerisine sığdırılan bazı kanun
metinleriyle sizlerin yapmak istediği, sözde paralel yapıyı tasfiye etmektir.
Değerli milletvekilleri, oysaki paralel yapıyla ilgili, 2004 yılında Millî
Güvenlik Kurulu kararlarına tehdit algılaması olarak girdiği hâlde, 2004
yılından 2013 yılının Kasımına kadar bu ülkede siz ve içinizdeki birçok
arkadaşınız bu konuyla ilgili hep yandaş olmuş, hatta ve hatta kendilerini çok
bağlayıcı sözlerle bu icraatları övmüşlerdir. Bakın, Milliyetçi Hareket Partisi
Genel Başkanı Sayın Devlet Başkanı 31/3/2011 tarihinde uyarıda bulunuyor, diyor
ki: “Cemaat zan altında bırakılıyor, Fethullah Gülen sessiz kalmasın,
inisiyatif alsın, gerçekler için cemaat faaliyetlerini askıya alsın.” 2011
yılında Sayın Devlet Bahçeli bu uyarıda bulunuyor. 
Ama, oysaki sizin arkadaşlarınız
nerede? Sayın Bülent Arınç diyor ki 5/6/2010 tarihinde: “Hoca Efendi doğru
söylüyor.” Sayın Millî Eğitim eski Bakanı ve Genel Başkan Yardımcınız Hüseyin
Çelik diyor ki 2 Şubat 2012’de: “‘Cemaat devlete sızmış.’ Buna kargalar bile
güler.” Peki, şimdi, kargaların bile güleceği şeyi, bırakın “Cemaat sızmış.”
iddiasına kargaların bile gülmesini, kargadan daha öteye bunu iddia edenler
var. O zaman, iddia edenler demek ki kargadan daha öteye bir mahlukat
seviyesine yükseliyor yani kargalar güldüğüne göre. “Cemaatin devleti ele
geçirmesi bir paranoyadır.” diyor. 
Sayın Bekir Bozdağ, 15/2/2012’de, Hande
Fırat’ın CNN’deki programında açık açık sorduğu “Polis ve yargıda cemaat
yapılanması var mı?” sorusuna şöyle cevap verdi: “Hayır, öyle bir şey olabilir
mi?” Sayın Bekir Bozdağ devam ediyor, 15/8/2013’te Hükûmet ile Gülen cemaati
arasında muhabbetin sürdüğünü belirterek diyor ki: “AK PARTİ de, cemaat de fitne
ateşi yakmak isteyenleri tanır. Aramızdaki muhabbette hiçbir azalma yok.” Ve
finale geliyoruz. Final 23 Kasım 2013, bugünkü Sayın Cumhurbaşkanı o gün
Başbakan, diyor ki: “Yani üniversitelerin hazırlanması, üniversitelerin
verilmesiyle alakalı adımlardan tutun da birçok faaliyetlere yönelik
yapabileceğimiz ne varsa bunları yaptık, hepsini bugüne kadar yaptık, benden
geri dönen hiçbir şey yoktur. Cemaat ne istedi de ben vermedim? Buna Rabb’im
şahittir, her şeyi Rabb’im biliyor, başka bir şey söylemeye gerek yok.” 
Değerli milletvekilleri, bütün bu
söylemler eğer söz sahibini bağlamıyorsa, eğer biraz yüzde kızarma, utanma “Ya,
ben bu hatayı yaptım.” demek, bunlardan ders çıkarmak yoksa acaba ders
alacağımız ne olabilir? 
Bugün, Sayın Hakan Fidan adaylıktan istifa
etmiş. Sayın Erdoğan diyor ki: “Hakan Fidan benim sır küpümdür.” Devletin sır
küpü değil, Sayın Cumhurbaşkanının özel yaveri. “Asla açıklanmayacak sır
görüşme.” diyor dönemin Genelkurmay Başkanıyla Dolmabahçe’deki görüşmeye. Ve
final, Sayın Cumhurbaşkanı Başbakan olduğu dönemde diyor ki: “Cumhurbaşkanının
da şantaj kaseti vardı. Benimle ilgili de, Genelkurmay Başkanının da şantaj
kaseti var.” 
Değerli milletvekilleri, böyle bir
Türkiye yönetmekten acaba hiç utanan yok mu? Böyle bir Türkiye’yi yönetebildiğini
iddia eden kimdir? Bugün Türkiye’de devlet geleneği, ahlak, devlet terbiyesi,
töre, kanun, nizam, hiçbir şey kalmamıştır. 
Sayın İçişleri Bakanı, eğer benim eski
tanıdığım Müsteşar, eski tanıdığım gençliğindeki İçişleri Bakanıysa bunlardan
ders çıkarmalı ve inşallah, başarılı bir görev diliyorum.
Teşekkür ediyorum. (MHP sıralarından
alkışlar)
BAŞKAN – Teşekkür ederim.
Önergeyi oylarınıza sunuyorum…
YUSUF HALAÇOĞLU (Kayseri) – Karar yeter
sayısı…
BAŞKAN – Karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, kabul edilmemiştir. 
Evet, maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
Sayın milletvekilleri, yeni madde
ihdasına dair iki önerge vardır. 
İç Tüzük'ün 91'inci maddesine göre yeni
bir madde olarak görüşülmesine Komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle önergeyi okutup Komisyona soracağım, Komisyon önergeye salt çoğunlukla,
14 üyesiyle katılırsa önerge üzerinde yeni bir madde olarak görüşme açacağım.
Komisyonun salt çoğunlukla katılmaması hâlinde ise önergeyi işlemden
kaldıracağım. 
Şimdi ilk önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları’nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4652 sayılı
Kanuna aşağıdaki geçici madde eklenmiştir.
“GEÇİCİ MADDE 10- Bu Kanunun yürürlüğe
girdiği tarihten önce Polis Akademisi, Güvenlik Bilimleri Fakültesi, Güvenlik
Bilimleri ve Adli Bilimler Enstitüsü, Polis Meslek Yüksek Okulu ile fakülte ve
yüksek okullarda Emniyet Genel Müdürlüğü hesabına okuyan veya kendi hesabına
okumakta iken Emniyet Genel Müdürlüğü hesabına okumaya devam eden
öğrencilerden; mezun olup olmadığına bakılmaksızın mecburi hizmetle yükümlü
olduğu süre içinde istifa edenler veya ilişiğinin kesilmesini gerektiren bir
suç işleyenler ya da sağlık sebebi hariç, başka herhangi bir sebeple
ayrılanlardan, kendilerine yapılmış olan öğretim masraflarının tazmini
amacıyla, bu Kanunun yürürlüğe girdiği tarihte borç miktarı tahakkuk
ettirilmemiş olanlar, borç miktarı tahakkuk ettirilip henüz ödemesine
başlamamış olanlar, ödemeleri devam edenler, borçları taksitlendirilmiş olanlar
ile bu konuda açılmış davaları sonuçlanmamış, davaları sonuçlanmış veya kesin
hükme bağlanmış olanlar da bu Kanunun yürürlüğe girdiği tarihten itibaren altı
ay içerisinde ayrıldıkları veya mezun oldukları eğitim kurumuna müracaat
etmeleri halinde 15 inci maddenin on birinci fıkrası hükmünden yararlandırılır.
Ödemesi devam edenlerden, 15 inci maddenin on birinci fıkrası çerçevesinde
yapılacak hesaplamaya göre fazla ödeme yapmış olanlar ile bu Kanunun yürürlüğe
girdiği tarihten önce ödemesini tamamlamış olanlara geri ödeme yapılmaz."
şeklindeki 47 nci maddesinden sonra gelmek üzere aşağıdaki maddenin ihdas
edilmesini ve diğer maddelerin buna göre teselsül ettirilmesini arz ve teklif
ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Mesut Dedeoğlu Erkan
Akçay
 Kahramanmaraş Manisa...
MEHMET ERDOĞAN (Muğla) – Çekiyoruz.
BAŞKAN – Tamam, geri çekildi.
Yeni madde ihdasına dair diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin Tanrıkulu
ve Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun .47. Maddesinden sonra aşağıdaki
maddenin eklenmesi ve madde numaralarının buna göre teselsül ettirilmesini arz
ve teklif ederiz.
 Ali Serindağ Ensar
Öğüt
 Gaziantep Ardahan...
ALİ SERİNDAĞ (Gaziantep) – Çekiyoruz.
BAŞKAN - 48’inci maddede üç önerge
vardır, sırasıyla okutup işleme alıyorum. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "Bu
Kanunun yayımı tarihinde; 3201 sayılı Kanunun 19 uncu, 27 nci, 68 inci, 69
uncu, 70 inci, 71 inci, 72 nci, 73 üncü, 74 üncü, 75 inci, 76 ncı, 77 nci, 78
inci, 79 uncu, 80 inci ve 84 üncü maddeleri yürürlükten kaldırılmıştır."
şeklindeki 48 inci maddesinin eğitim ve öğrenim hakkını ihlal etmesi,
kazanılmış haklara zarar vermesi ve Emniyet Teşkilatının menfaatine olmaması
nedenleriyle aşağıdaki şekilde değiştirilmesini arz ve teklif ederiz.

 Mehmet Erdoğan Alim
Işık Hasan Hüseyin Türkoğlu
 Gaziantep Kütahya Osmaniye

 Mesut Dedeoğlu Seyfettin
Yılmaz Yusuf Halaçoğlu
 Kahramanmaraş Adana Kayseri
MADDE 48 - Bu Kanunun yayımı tarihinde;
3201 sayılı Kanunun 68 inci, 69 uncu, 70 inci, 71 inci, 72 nci, 73 üncü, 74
üncü, 75 inci, 76 ncı, 77 nci, 78 inci, 79 uncu, 80 inci ve 84 üncü maddeleri
yürürlükten kaldırılmıştır.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Selahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Selahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun, 
"Bu Kanunun yayımı tarihinde; 3201 sayılı Kanunun 19
uncu, 27 nci, 68 inci, 69 uncu, 70 inci, 71 inci, 72 nci, 73 üncü, 74 üncü, 75
inci, 76 ncı, 77 nci, 78 inci, 79 uncu, 80 inci ve 84 üncü maddeleri
yürürlükten kaldırılmıştır."
şeklindeki 48. maddesinin Tasarı metninden çıkarılmasını arz
ve teklif ederiz.
  Ali Serindağ Ahmet
Toptaş Tanju Özcan
  Gaziantep  Afyonkarahisar Bolu
 Ali Sarıbaş Ali
Haydar Öner Celal Dinçer
 Çanakkale  Isparta
 İstanbul 
BAŞKAN – Şimdi okutacağım önerge Anayasa’ya aykırılık
önergesidir; okutup, işleme alıyorum.
Türkiye Büyük Millet Meclisi
Başkanlığına
Görüşülmekte olan 684 sıra sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair -Torba- Kanun Tasarısının 1 inci maddesi; Anayasa ve İçtüzük Hükümleri ile
evrensel hukuk normlarına ve temel insan haklarına aykırı olup tek parti-tek
adam-diktatörlük rejimi ve polis devletinin ötesinde, fiili "savaş
hali" uygulaması getirdiğinden kanun tasarısının 48 inci maddesinin
Anayasa'ya aykırılık nedeniyle tasarı metninden çıkarılmasını arz ve teklif
ederiz. 
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu Levent
Tüzel Erol Dora
  Bitlis İstanbul Mardin
  Demir Çelik
  Muş
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY (Sinop) –
Katılmıyoruz Sayın Başkan. 
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK – Katılmıyoruz Sayın
Başkan. 
BAŞKAN – Kim konuşacak?
İDRİS BALUKEN (Bingöl) – Sayın Faysal Sarıyıldız konuşacak.
BAŞKAN – Sayın Sarıyıldız, buyurunuz. (HDP sıralarından
alkışlar) 
FAYSAL SARIYILDIZ (Şırnak) – Sayın
Başkan, değerli milletvekilleri; İstanbul İl Millî Eğitim Müdürlüğü, yakın bir
dönemde ilk ve ortaöğretim okullarına gönderdiği bir yazıda “Ben Polis Olsam”
konulu bir şiir ve resim yarışması düzenlenmesini talep etmiş ya da buyurmuş.
Normal şartlarda bu tarz bir yarışmada herhangi bir beis yoktur lakin iç
güvenlik yasa tasarısını görüştüğümüz ve AKP’nin bu yasa tasarısının
onaylanmasıyla resmî olarak polis devletini ilan edeceği bir süreçte polisi
makul, şirin, toplum yararına hizmete öncelik veren, yasalardan ve adaletten
yana göstermeye çalışan bu tarz yarışmalar bir algı üretiminden ve yönetiminden
başka bir şey anlamına gelmiyor. Çocuklarımızın da bu algı yönetiminin bir
aracı hâline getirilmesinden başka bir şey değildir. 
Türkiye'de, maalesef, polisler yasalara
değil, iktidara bağlıdır; insan haklarına değil, siyasi iktidarın çıkarlarına
bağlıdır; toplumun huzuru ve refahı için değil, AKP'nin ve sarayın huzuru ve
refahı için hizmet vermektedir. 
Soruyorum: Millî Eğitim Bakanına bir
öğrenci kalkıp “Ben polis olsam öğretmenime asla el kaldırmam. Ben polis olsam
çocuklara kurşun sıkmam. Ben polis olsam asla henüz 14'ünde olan Berkin Elvan'ı
öldürmezdim. Ben polis olsam gül suratlı 12 yaşındaki Nihat Kazanhan'ı
katletmezdim. Ben polis olsam asla parasız eğitim hakkını savunanları gözaltına
almazdım. Ben polis olsam asla öğrencileri fişlemezdim. Ben polis olsam asla
emekçiye, kadına, çiftçiye gaz sıkmam, üzerine TOMA sürmezdim. Ben polis olsam
AKP'nin ve sarayın değil, halkımın koruyucusu olurdum.” dese o okulu çevik
kuvvetler basmaz mıydı? Bunu yazan öğrencinizi öğretmenin ve arkadaşlarının
gözleri önünde gazla, copla gözaltına almaz mıydı? Bu öğrencinizi Bakan olarak
siz ne kadar koruyabilirsiniz? Daha doğrusu, o öğrenciyi polisten önce sizden
ve sizin zihniyetinizden kim koruyacak?
Türkiye'nin esmer ve öteki
çocuklarından olduğu için katledilen Berkinlerin olduğu bir ülkede çocuklara
yönelik "Ben Polis Olsam" konulu resim ve şiir yarışması düzenlenmesi
abesle iştigaldir. Çocukların şiir okuyabilmesi, ufacık elleriyle hayallerini
ve düşlerini resmedebilmeleri için ilk başta çocuklara yaşam hakkı
tanınmalıdır. Ama Türkiye, AKP iktidarı sayesinde çocuk mezarlığı hâline gelmiş
bulunmaktadır.
Sayın Başkan, değerli milletvekilleri;
AKP Hükûmeti utancına daha fazla utanç katmak istemiyorsa, çocuklarımızın ölüm
fermanını veren, demokratik siyasetin önünde patlamaya hazır bir bomba gibi
duran güvenlik paketini derhâl geri çekmelidir. HDP olarak Türkiye'de halktan
kopuk olan devletin demokratikleştirilmesi ve halkların ortak bir vatanda eşit,
özgür ve barış içinde yaşaması için çırpınıyoruz. Ancak, karşı tarafta AKP
iktidarı toplumu ebedi olarak sessizliğe gömecek, toplumu küçülten ama devleti
daha da büyüten, kolluk güçlerine sınırsız yetkileri veren yasaları geçirmeye
hazırlanmaktadır. Bu zihniyetle nasıl barışa güç katacaksınız? Eş Genel
Başkanımız Sayın Selahattin Demirtaş "Size güvenmiyoruz." dediğinde
de yaygara koparıyorsunuz. Yaygara koparacağınıza, Eş Genel Başkanımızın
şahsında partimize yönelik karalama kampanyası başlatacağınıza Türkiye'nin
temel meselelerini çözme kudretine sahip olan 10 maddeyi derhâl hayata
geçirmeye çalışın.
Hepinizi saygıyla selamlıyorum. (HDP
sıralarından alkışlar)
İDRİS BALUKEN (Bingöl) - Karar yeter
sayısı istiyoruz.
BAŞKAN – Karar yeter sayısı arayacağım.
Önergeyi oylarınıza…
III.- YOKLAMA
(MHP ve CHP sıralarından bir grup
milletvekili ayağa kalktı)
YUSUF HALAÇOĞLU (Kayseri) – Yoklama
istiyoruz.
BAŞKAN - Yoklama talebi vardır.
Sayın Halaçoğlu, Sayın Dedeoğlu, Sayın
Öz, Sayın Işık, Sayın Çınar, Sayın Yılmaz, Sayın Erdoğan, Sayın Bal, Sayın
Kalaycı, Sayın Halaman, Sayın Uzunırmak, Sayın Başesgioğlu, Sayın Şimşek, Sayın
Oral, Sayın Gök, Sayın Serindağ, Sayın Toprak, Sayın Çetin, Sayın Öner, Sayın
Düzgün, Sayın Haberal.
İki dakika süre veriyorum ve de
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)

BAŞKAN – Önergeyi oylarınıza sunacağım,
aynı zamanda karar yeter sayısı da arayacağım. 
Kabul edenler… Kabul etmeyenler… Karar
yeter sayısı vardır, kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun, 
"Bu Kanunun yayımı tarihinde; 3201 sayılı Kanunun 19
uncu, 27 nci, 68 inci, 69 uncu, 70 inci, 71 inci, 72 nci, 73 üncü, 74 üncü, 75
inci, 76 ncı, 77 nci, 78 inci, 79 uncu, 80 inci ve 84 üncü maddeleri
yürürlükten kaldırılmıştır."
şeklindeki 48. maddesinin Tasarı metninden çıkarılmasını arz
ve teklif ederiz.
Ali Serindağ (Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılamıyoruz efendim.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Kim konuşacak? 
Sayın Öner, buyurunuz.
Şimdi azıcık gürültüyü hafifletiyoruz
çünkü Vali Bey konuşacak, ona göre.
Buyurunuz. 
ALİ HAYDAR ÖNER (Isparta) –
Sineyimillette bir fert olarak huzurlarınızdayım. 
BAŞKAN – Yo, ben güzel bir şey söyledim
sizinle ilgili.
Buyurun.
ALİ HAYDAR ÖNER (Devamla) – Çok teşekkürler.

Sayın Akşener benim çok saygı duyduğum
bir Bakanımdı. Teveccühlerine teşekkür ediyor, saygılarımı sunuyorum efendim. 
Sayın milletvekilleri, kötüye
kullanılan yetkiler yetki verenler tarafından geri alınır. Millet artık
anlamıştır ki 2002’de kendilerine AK PARTİ diyenler artık AK PARTİ olmaktan
çıkmışlardır. AKP’nin kurucu başkanı da yaptığı yanlışların hesabını vermekten
korkmaktadır. Meydanlar yalan söyleyenleri, yanlış yapanları, yoksulları
sömürenleri, yolsuzlukların hesabını veremeyenleri, yasaklarla memleket
yöneteceklerini zannedenleri artık protesto etmektedir. 
RECEP ÖZEL (Isparta) – Nerede ediyorlar
ya? 
ALİ HAYDAR ÖNER (Devamla) – Meydanlar
artık kaçak sarayın konforunda boğulanları terk etmektedir. 
RECEP ÖZEL (Isparta) – Ya Gaziantep’tekini
gördün mü, Gaziantep mitingini?
ALİ HAYDAR ÖNER (Devamla) – Son Bursa
ve Gaziantep toplantıları da bunu göstermiştir. 
RECEP ÖZEL (Isparta) – Sen Gaziantep
mitingini gördün mü?
ALİ HAYDAR ÖNER
(Devamla) – On binlerce polis, belediyeler ve bağlı kuruluşlardaki işçi ve
memurlar meydanlara yığılmasına karşın meydanlar boş kalmakta, “fotoshop”larla
şişirilmektedir. Tuzu kuru olanlarla tuzu kokutanlar korkmakta haklıdırlar. 
Sayın
Cumhurbaşkanı 400 vekil istiyor. Kim adına? Sayın Cumhurbaşkanı, sen sandığa girmiyorsun
ki sandıktan çıkasın.
MEHMET METİNER
(Adıyaman) – Partili Cumhurbaşkanı.
ALİ HAYDAR ÖNER
(Devamla) – Cumhurbaşkanlarının sorumsuz olduğunu biliyoruz ancak böylesine
sorumsuz, yasa ve Anayasa tanımaz bir cumhurbaşkanı gelmedi. 
MEHMET METİNER
(Adıyaman) – Hadi oradan!
ALİ HAYDAR ÖNER
(Devamla) – Recep Tayyip Erdoğan, yasaları ve Anayasa’yı tanıması gerektiğini
öğrenecek lakin vakit geçmiş olacak, RTE’yi kaçak sarayın kaçış tünelleri de
kurtaramayacaktır. 
MEHMET METİNER
(Adıyaman) – Hadi oradan! Hadi oradan!
ALİ HAYDAR ÖNER
(Devamla) – Ülkede kapkara kolluk kuvveti yaratma amaçlı “iç güvenlik” adı
verilen paketi günlerdir görüşüyoruz. Bugün 21’inci direniş günü; direnenlere
saygılarımı sunuyorum. Aynı şekilde, yolsuzlukları aklama komisyonu raporunu
reddeden 50’den fazla Adalet ve Kalkınma Partili milletvekiline de saygılarımı
sunuyorum. 
Bu yasa, kindar
bir yasadır. Berkin Elvan maddesi görüşülüp kabul edildi. 15 yaşında bir çocuk
gösterilerde yaralandı, aylarca komada kaldı, 15 kiloyla Hakk’a yürüdü. Acılı
annesini vicdansız bir yetkili meydanlarda yuhalatmaktan utanmadı. 
BÜLENT TURAN
(İstanbul) – Hadi be!
ALİ HAYDAR ÖNER
(Devamla) – “Hadi be!” diyeceğinize içinizdeki vicdanı harekete geçirin. 
Bu yasayla,
yasanın 8’inci maddesiyle, sapanla gösteriye katılanlara iki yıl altı aydan
dört yıla kadar hapis cezası verilmesi uygun görülüyor. Niye iki yıl altı aydan
dört yıla kadar? Çünkü gösteriye katılan tutuksuz(x) yargılansın diye. 
RECEP ÖZEL
(Isparta) – Tutuklu o, tutuklu; yanlış konuştun.
ALİ HAYDAR ÖNER
(Devamla) – Ama Ayşe teyze ile Emin emmi oradan geçerken boyalı su sıkıldığında
onlar da zanlı gibi olacak. O direnişe katılanlar günü geldiğinde onurla
anılacaklar, oradan geçenler de bu onurdan pay almayı hak edecekler. 
Sayın milletvekilleri, bu paketle
Jandarma örgütü de tarafsız, adil bir güvenlik gücü olmaktan çıkarılıyor.
Baskılarla çoğunlukla yandaş hâle getirilen polislerin bir kısmı Eskişehir’de
MOBESE kameralarını kapatır, özel kameraları işlemez hâle getirirken bir cesur
savcı ve Jandarma teşkilatı olayın şüphelilerini ortaya çıkardı. İlinde emniyet
ve asayişi, kamu esenlik ve güvenliğini sağlayamayan vali “Belki arkadaşları
öldürmüştür.” diye gıybet etti. Onu hâlâ AKP hükûmetleri görevden almadı. Vali
aczini bir kez daha ortaya koydu, bu defa da “yargılama güvenliği
sağlayamayacağım.” dedi. 
Sen orada bostan korkuluğu musun ey
Eskişehir Valisi? Ya görevini yap ya istifa et ya da bu Hükûmet seni alma
görevini layıkıyla yerine getirsin!
BÜLENT TURAN (İstanbul) – Temiz bir dil
Sayın Başkan!
ALİ HAYDAR ÖNER (Devamla) – Millet
artık kendisini aldatanları, kandıranları gördü, farkına varıyor. 
Gelecek nesillere yaptıklarının
hesabını verebilecek olan, özgür iradeleriyle oylarını kullanan
milletvekillerine saygılar sunarım. (CHP sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum…
LEVENT GÖK (Ankara) – Karar yeter
sayısı…
BAŞKAN – Karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "Bu
Kanunun yayımı tarihinde; 3201 sayılı Kanunun 19 uncu, 27 nci, 68 inci, 69
uncu, 70 inci, 71 inci, 72 nci, 73 üncü, 74 üncü, 75 inci, 76 ncı, 77 nci, 78
inci, 79 uncu, 80 inci ve 84 üncü maddeleri yürürlükten kaldırılmıştır."
şeklindeki 48. inci maddesinin eğitim ve öğrenim hakkını ihlal etmesi,
kazanılmış haklara zarar vermesi ve Emniyet Teşkilatının menfaatine olmaması
nedenleriyle aşağıdaki şekilde değiştirilmesini arz ve teklif ederiz.
 Mehmet
Erdoğan (Muğla) ve arkadaşları
MADDE 48 - Bu Kanunun yayımı tarihinde;
3201 sayılı Kanunun 68 inci, 69 uncu, 70 inci, 71 inci, 72 nci, 73 üncü, 74
üncü, 75 inci, 76 ncı, 77 nci, 78 inci, 79 uncu, 80 inci ve 84 üncü maddeleri
yürürlükten kaldırılmıştır.
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz efendim.
BAŞKAN – Sayın Halaçoğlu, buyurunuz.
(MHP sıralarından alkışlar) 
YUSUF HALAÇOĞLU (Kayseri) – Teşekkür
ederim Sayın Başkanım.
Değerli
milletvekilleri, bu yasayla 3201 sayılı Kanun’un 19’uncu, 27’inci, 68’inci,
69’uncu, 70’inci, 84’e kadar birtakım maddeleri yürürlükten kaldırılıyor.
Yürürlükten kaldırılan maddeler hangi konularda, bunları iyi gözlemlemek lazım.
Her şeyden önce yurt dışına eğitime gönderilecek, mastır ve doktora yapması
düşünülen polis adaylarının engellenmesi söz konusu bununla, bu maddeyle.
Dolayısıyla, mastır ve doktora yapmış polise ihtiyacımız yoktur diyor herhâlde
Hükûmet. Çünkü şundan korkuyorlar: “Paralel yapılanma” diyor ya. Hani
biliyorsunuz, geometride birbiriyle kesişmeyen iki doğrultu, paralel anlamında,
yan yana birbirlerini görerek giderler sonsuza kadar ve “Bu şekilde idare
ederiz.” diyorlar. Nitekim bir Bakan da, zannediyorum Sayın Yıldız, “Biz en
çok eğitimsizlerden oy alıyoruz.” diyordu. Demek ki eğitimsiz bir polis
teşkilatı sizin işinize çok gelecek gibi gözüküyor. Zira, aslında, düşünmeyen,
herhangi bir şekilde iradesini kullanmayan kişiler çok daha rahat
yönetilebilecek kişilerdir, düşünen insanlar yönetilmez. Ama, değerli
milletvekilleri, şöyle bir bakın, devlet yönetmek o kadar basit bir iş değil,
sorumluluk gerektirir. İlla ki demokrasi olmadan da bu sorumluluk taşınır.
Nitekim, Osmanlı padişahları herhangi bir kanun kendilerini bağlamasa bile
yetkilerini töreye ve teamüllere göre sınırlandırmışlardır, onların dışında
hareket etmezler. Dolayısıyla, hükümdar hükümdarken bile astığı astık, kestiği
kestik hükmünde değildir ve töreye göre, teamüllere göre, birtakım, geçmişten
gelen geleneklere göre kendini sınırlar ve ona göre hareket eder.
Şimdi, siz tutuyorsunuz, Polis
Akademisini kaldırıyorsunuz, koleji kaldırıyorsunuz ve buna gönülden polis
olmak isteyen… Kendinizi yerine koyun, çocuğunuzun polis olmasını istiyorsunuz
ve kazanmış çocuk ve göndermişsiniz, son sınıfa gelmiş ve üç ayı kalmış, üç ay
sonrasında siz tutuyorsunuz bunları bir şekilde başka yerlere naklediyorsunuz.
Bunun sorumluluğu basit bir sorumluluk değildir. İnancınız olsun ki her bir
kişinin kul hakkı sizin üzerinize binmektedir. Ha, buna inanıyor musunuz, kul
hakkının ne olduğunu biliyor musunuz, orası sizi ilgilendiriyor. Ama, şundan
emin olun ki “kul hakkı” dendiği zaman Cenab-ı Allah: “Her şeyi affederim ama
kul hakkını asla." diyor. Dolayısıyla, yarın, bunlardan dolayı bir kişinin
gönlünü almadan ona bu uygulamayı yaptığınız zaman karşılığında -göreceğiniz-
siz öbür tarafta oy çokluğu veya parmakla halledemeyeceğiniz bir veballe ve
cezayla karşılaşacaksınız, bundan emin olun. Her ne kadar, efendim, “Hoş geldin
ey Allah’ın resulü!” diyenler çıksa bile, başka türlü birtakım şeyler çıksa
bile bunlardan kurtulmanız mümkün değil. Buna karşı çıkılmasa bile kurtulmanız
mümkün değil çünkü yarın o sorumluluğu rûzimahşerde, tereddütsüz adalet olan
bir yerde, muhakkak ki ismi adalet olmayan ama adaletin uygulandığı bir yerde
hesabını kesinlikle vereceğinizden şüpheniz olmasın.
Hatırlarsanız, bundan yıllar öncesinde
polisler lise mezunlarından seçilirdi ayrıca üniversite bitirmiş olanlardan
yine başvurarak komiserliğe geçilirdi. Hep “Bunlar hukuk bilmiyor, toplum
içerisinde nasıl davranacaklarını bilmiyorlar dolayısıyla kolej ve akademi açalım
ve üst eğitimle eğitilmiş kişiler polis teşkilatına girsin ve toplumda
demokrasi çok daha iyi yerleşir.” denirdi. Bunlar açıldı ama siz, maşallah,
eğitimi daha ileriye götürecekken, rüyalarınıza bile giren paralel yapılanma
sebebiyle korkunuzdan artık okulları kapatıyorsunuz. Hani Osmanlı paşalarından
biri, Millî Eğitim Bakanı ama diyor ya: “Şu okullar olmasa ne kadar güzel idare
ederdim.” Yani, demek ki şu polis teşkilatı olmasa veyahut da şu halk olmasa
daha doğrusu, aslında ne güzel idare ederdiniz. Ama unutmayın ki -tekrar
ediyorum- bunun vebalini er geç çekeceksiniz. 
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ederim. 
MEHMET ERDOĞAN (Muğla) – Karar yeter
sayısı… 
BAŞKAN – Karar yeter sayısı arayacağım.

Önergeyi oylarınıza sunuyorum: Kabul
edenler… Kabul etmeyenler… 
Sayar mısınız? 
YUSUF HALAÇOĞLU (Kayseri) – Yok,
efendim. 
BAŞKAN – İşte siz öyle derseniz olmaz,
arkadaşlar sayıp söyleyecek. 
“140’a yakın.” dedi arkadaşımız. 
Evet, karar yeter sayısı var, kabul
edilmemiştir. 
Madde 48’i oylarınıza sunuyorum: Kabul
edenler… Kabul etmeyenler… Kabul edilmiştir. 
Yeni madde ihdasına dair iki önerge
vardır. 
Şimdi, ilk önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları'nın (1/995, 2/422, 2/514, 2/909,
2/1518, 2/1579, 2/1632, 2/2443, 2/2469) "Bu Kanunun yayımı tarihinde; 3201
sayılı Kanunun 19 uncu, 27 nci, 68 inci, 69 uncu, 70 inci, 71 inci, 72 nci, 73
üncü, 74 üncü, 75 inci, 76 ncı, 77 nci, 78 inci, 79 uncu, 80 inci ve 84 üncü
maddeleri yürürlükten kaldırılmıştır. " şeklindeki 48 inci maddesinden
sonra gelmek üzere aşağıdaki maddenin ihdas edilmesini ve diğer maddelerin buna
göre teselsül ettirilmesini arz ve teklif ederiz.
 Mehmet Erdoğan Yusuf
Halaçoğlu  Hasan Hüseyin Türkoğlu
 Muğla  Kayseri Osmaniye
 Mesut Dedeoğlu  Erkan
Akçay 
 Kahramanmaraş Manisa
"MADDE 49- 4/6/1937 tarihli ve
3201…
MEHMET ERDOĞAN (Muğla) – Geri
çekiyoruz. 
BAŞKAN – Geri çekildi. 
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 48.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz. 
 Ali Serindağ Ensar
Öğüt Fatma Nur Serter
 Gaziantep Ardahan İstanbul
 Ali Haydar Öner Mehmet
Şeker 
 Isparta Gaziantep 
LEVENT GÖK (Ankara) – Çekiyoruz.
BAŞKAN – Geri çekildi. 
Madde 49’da üç adet önerge vardır
birisi Anayasa’ya aykırılık olmak üzere, sırasıyla okutup işleme alacağım.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun “Bu Kanunun yayımı tarihinde, 4652
sayılı Kanunun 19 uncu, 20 nci ve 21 inci maddeleri yürürlükten
kaldırılmıştır." şeklindeki 49 uncu maddesinin aşağıdaki şekilde
değiştirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Mesut Dedeoğlu Seyfettin
Yılmaz S. Nevzat Korkmaz
 Kahramanmaraş Adana Isparta
“MADDE 49 - Bu
Kanunun yayımı tarihinde, 4652 sayılı Kanunun 19 uncu maddesinin üçüncü
fıkrası ve 20 nci maddesinin ikinci fıkrası yürürlükten kaldırılmıştır.”
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"Bu Kanunun yayımı tarihinde, 4652
sayılı Kanunun 19 uncu, 20 nci ve 21 inci maddeleri yürürlükten kaldırılmıştır."
şeklindeki 49. maddesinin Tasarı metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer Ali Rıza Öztürk
 Çanakkale İstanbul Mersin
BAŞKAN – Şimdiki Anayasa’ya aykırılık
önergesini okutuyorum ve işleme alıyorum.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
49 uncu maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu Demir
Çelik Levent Tüzel
 Bitlis Muş
 İstanbul
 Erol Dora
 Mardin
BAŞKAN – Komisyon katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Önerge üzerinde Diyarbakır
Milletvekili Nursel Aydoğan konuşacak.
Buyurunuz.
NURSEL AYDOĞAN (Diyarbakır) – Sayın
Başkan, değerli milletvekilleri; öncelikle hepinizi saygıyla selamlıyorum.
Görüşmekte olduğumuz iç güvenlik yasa
tasarısında özellikle kamu güvenliğinin sağlanması konusunda valiliklere geniş
yetkiler verildiğini biliyoruz. Ama, bugün İzmir Valiliği tarafından bir karar
yayınlandı basına ve kamuoyuna. “Yayınlanan bu karar, basın açıklamalarının ve
benzeri faaliyetlerin kamu güvenliği ve genel asayiş yönünden düzenlenmesi
amacıyla yayınlanmıştır.” diyor. Şimdi, yayınlanan bu karardan ve genelgeden de
anlaşılacağı üzere, iç güvenlik yasa tasarısında valilere böyle bir yetki
vermeye gerek yok çünkü -Sayın Mustafa Toprak’ın da bugün yayınladığı
genelgeden de anlaşılacağı üzere- valilerin zaten böyle geniş bir yetkisi var;
bugün yayınladığı karar bize bunu gösteriyor. 
Ne diyor Sayın Vali, kısaca ben onu
aktarmak istiyorum. Diyor ki: “Siyasi partiler, sendikalar, dernekler, sivil
toplum örgütleri başka bir siyasi parti, sendika, dernek, sivil toplum örgütlerine
ait bina önünde basın açıklaması yapamazlar.” Yani bunun özeti şu, Türkçesi şu:
AKP önünde artık, hiçbir sivil toplum örgütü, demokratik kitle örgütü gidip
basın açıklaması yapamaz. Yani, bunun önünü Sayın Vali böyle kesmiş. Tabii,
AKP’nin valisidir, devletin valisi değil, halkın valisi değil; öyle düşünüyor,
öyle bunu hayata geçiriyor.
Yine “Basın
açıklaması yapmak amacıyla herhangi bir yer veya noktadan başka bir yere toplu
yürüyüş yapılamaz.” “Basın açıklaması sırasında -öyle ince detaylı düşünülmüş
ki- el ile taşınabilir bir megafon, cihazlar haricinde ses yükselten bir cihaz
kullanılamaz, sabit bir platform kullanılamaz. Valilikler önünde, kaymakamlık
önünde, adliye binaları önünde, polis merkezleri önünde, cezaevleri önünde
basın açıklaması yapılamaz.” Yani, bu salonda mutlaka 12 Eylül dönemini yaşayan
arkadaşlarımız var, ben de o dönemi yaşayan biriyim, 12 Eylülde bile
cezaevlerinin önünde basın açıklaması yapmak yasak değildi. Bu korku neden,
bunu anlamakta gerçekten güçlük çekiyoruz. Yine “Hastanelerin önünde, eğitim
kurumlarının önünde basın açıklaması yapılamaz.” Yani, gidip Sağlık
Bakanlığının önünde SES basın açıklaması yapamaz; Millî Eğitim Bakanlığının
önünde KESK gidip, EĞİTİM SEN gidip basın açıklaması yapamaz. Yine, fiilî
eylemlilikleri yasaklayan maddeler var, işte “Yollar kapatılamaz ve benzeri
eylemler yapılamaz.” şeklinde.
Şimdi, ben,
gerçekten, demokrasinin olduğu bir ülkede yaşayıp yaşamadığım konusunda bu
kararı okuduktan sonra tereddüde düştüm. Demokrasinin olduğu ülkelerde insanlar
düşüncelerini ve görüşlerini ifade etmek istiyorlarsa yapılacak tek şey var;
görüşlerini ifade etmek isteyenlerin, sivil toplum örgütlerinin, bireylerin,
demokratik kitle örgütlerinin önünü açmaktır, bunları kolaylaştırmaktır. Ama
yani Sayın Vali bu yetkiyi nereden aldı? İşte, Sayın Bakan da burada, herhâlde
not alacaktır. Yani, hiçbir demokratik ülkede asla ve asla insanların
görüşlerini ifade etmesinin önünde bu kadar katı ve sert engeller konulamaz.
Şimdi, yani, bize göre, hiçbir
demokratik kitle örgütü, hiçbir demokrasi gücü asla ve asla bu kararı
tanımayacaktır. Tanımadığına göre de biz buradan İçişleri Bakanlığına tavsiye
ediyoruz: Gaz bombası sayılarını artırsınlar, TOMA sayılarını artırsınlar.
Çünkü, bu karar çıktıktan sonra bütün demokrasi güçleri bu zamana kadar nasıl
basın açıklaması yapmalarıyla ilgili haklarını kullandılarsa bundan sonra da
kullanmaya devam edecekler. Eğer güçleri yetiyorsa onlar da gelsin, insanların,
sivil toplum örgütlerinin bu haklarını kullanması önünde gaz bombalarıyla,
TOMA’larla engel olsunlar diyorum. Bakalım, hayat ve yaşam bize ne gösterecek?
Bu zamana kadar yapılanlardan sonuç alınamadı, bundan sonra da biz alınamayacak
diyoruz. (HDP sıralarından alkışlar) 
İDRİS BALUKEN (Bingöl) – Karar yeter
sayısı…
BAŞKAN – Karar yeter sayısı arayacağım.

Önergeyi oylarınıza sunuyorum: Kabul
edenler… Kabul etmeyenler… 
LEVENT GÖK (Ankara) – Sayın Başkan, biz
de sayıyoruz; yok. 
BAŞKAN – Elektronik oylama yapıyorum,
iki dakika süre veriyorum. 
Haydi bakalım, başlattık. 
(Elektronik cihazla oylama yapıldı) 
BAŞKAN – 175 kişiyle karar yeter sayısı
vardır, önerge kabul edilmemiştir.
Diğer önergeyi okutuyorum:
 Türkiye Büyük
Millet Meclisi Başkanlığına 
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "Bu
Kanunun yayımı tarihinde, 4652 sayılı Kanunun 19 uncu, 20 nci ve 21 inci
maddeleri yürürlükten kaldırılmıştır." şeklindeki 49. maddesinin Tasarı
metninden çıkarılmasını arz ve teklif ederiz.
  Ali
Serindağ (Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Mersin Milletvekili Sayın
Öztürk. (CHP sıralarından alkışlar)
Buyurunuz.
Bir de imza atar mısınız.
ALİ RIZA ÖZTÜRK (Mersin) – Sayın
Başkan, değerli milletvekilleri; görüşülmekte olan kanun tasarısının 49’uncu
maddesi üzerinde söz aldım. Hepinizi saygıyla selamlıyorum.
Konuşmama başlamadan önce bir “tweet”
gelmiş, o “tweet”i AKP milletvekili arkadaşlarıma ileteyim çünkü muhatabı ben
değilim bunun. 30 binden fazla, 5.393-657/4/B, ailesiyle 150 bin kişi, torba
yasada sözleşmeli memurlara kadro bekliyormuş. Arkadaşlar, duyurulur, Adalet ve
Kalkınma Partisi, iktidar partisinin yetkililerine.
Evet, değerli milletvekilleri, Polis
Yüksek Öğretim Kanunu’nun 19’uncu, 20’nci ve 21’inci maddeleri bu 49’uncu
maddeyle kaldırılıyor. Bu maddeler, aslında polis yükseköğrenimi, lisans
eğitimi, öğretimine ilişkin, yine ihtisas bölümlerini ayırma ve uygulamalı
sürelerine ilişkin maddeler. 
Şimdi, değerli milletvekilleri,
başından beri bu kanunla faşist devletin, polis devletinin teşkilatlanması
kuruluyor dedim. Aslında bunu neden dedim, bunu açıklamaya çalışacağım. 
Hepimiz biliyoruz ki faşizme karşı
mücadelede yaşamını kaybeden Georgi Dimitrov, faşizmi diktatörlüklerin
içerisinde en saldırgan, en ırkçı, en kanlı, en şoven diktatörlük olarak
tanımlar. Yani, sermayenin bile faşist diktatörlüklerde sömürü hakkı
kısıtlanmıştır, herkese verilmemiştir, halk için zaten diktatörlük yoktur. Eğer
bir ülkede polise, jandarmaya olağanüstü yetkiler veriliyorsa, olağan yönetimde
verilmesi gereken yetkilerden daha fazla yetkiler veriliyor ise ve o ülkede
anayasaya göre ilan edilmiş bir sıkıyönetim hâli de söz konusu değilse faşist
bir yönetim biçimine gidiliyor demektir. 
Şimdi, mesela 2’nci maddeyi söyleyeyim,
Bakan da dinlesin, yeni geldi Bakan. Gerçi Bakan, Müsteşarken bunun mutfağında
mutlaka vardır, faşist yasaya nasıl katkı koyduğunu o da öğrensin. Mesela,
Polis Vazife ve Salâhiyet Kanunu’nun 13’üncü maddesi 2’nci maddeyle
değiştiriliyor. Burada yakalama ve muhafaza altına alma esas olarak var.
Şimdi, bu tasarıyla iki türlü bir düzenleme yapılıyor. Birincisi, başkalarının
can güvenliğini tehlikeye düşürme hâli, polisin hangi hâllerde yakalama
yapabileceğine ilişkin bir düzenleme ekliyor, bir yetki ekliyor. Şimdi, bu
“başkalarının can güvenliğini tehlikeye düşürme hâli” çok soyut bir hukuki
ifadedir. Bu durumda, herhangi bir suç oluşturmasa bile, polis, bir fiil veya
davranışı başkalarının can güvenliğini tehlikeye düşürme olarak kabul edip
yakalama işlemini tatbik edebilecektir. 
Sayın Bakan, bu madde başta Anayasa’nın
13’üncü maddesine ve ihlal ettiği, sınırlama getirdiği haklar itibarıyla da
kişi güvenliği ve özgürlüğüne ilişkin 19’uncu maddesine açıkça aykırıdır. 
İkinci değişiklik, değerli
arkadaşlarım, yakalama sonrası işlemlere ilişkindir. Burada, mevcut hükümde
“Yakalar ve gerekli kanuni işlemleri tatbik eder.” ifadesi var iken şimdi yeni
bir ibare ekleniyor: “Eylemin ve durumun niteliğine göre koruma altına alır,
uzaklaştırır ya da yakalar ve gerekli kanuni işlemleri yapar.” Şimdi, burada
kolluğa, duruma göre koruma altına alma yetkisi veriliyor, uzaklaştırma yetkisi
veriliyor. Şimdi, mevcut düzenlemedeki “Gerekli ve kanuni işlemleri yapar.”
ifadesi çok açıkken böyle bir muhafaza ve tedbir altına alma hakkının
getirilmesi ne demek? “Koruma altına almak” ne demek Sayın Bakan, koruma altına
nasıl alınır bir adam? Polis gözaltında tutacak demektir, karakolda uzun süre
bekletecek demektir, hatta ön tutuklama yapabilecek demektir. “Uzaklaştırma”
demek ne demek? Yeni bir idari kolluk tedbiri ihdas ediyorsunuz. Madde
gerekçesine baktığınız zaman şu söyleniyor: Olay yerinden uzaklaştırmanın yanı
sıra, Anayasa’nın seyahat özgürlüğünü düzenleyen 23’üncü maddesine atıfla, suç
işlenmesinin önlenmesi amacıyla bu özgürlüğün sınırlanabileceğinden söz
edilmekte şerhte. Yangın sırasında itfaiye görevlilerine engel olan veya
polisin aldığı tedbirlere uymayan kişilere de bu tedbir uygulanabilecek
demektir. Bundan sonra, hukuka uygun bir toplantı ve gösteriye katılmak isteyen
kişiler…
(Mikrofon otomatik cihaz tarafından
kapatıldı)
ALİ RIZA ÖZTÜRK (Devamla) -
…başkalarının can güvenliğini tehlikeye düşürdüğü gibi son derece soyut bir
gerekçeyle bir yere, bir başka şehre sokulmayacak ya da bir yerden alınıp bir
yere gönderilecektir. E, bu faşist madde değil de nedir arkadaşlar?
Takdirlerinize sunuyorum. (CHP
sıralarından alkışlar)
BAŞKAN – Teşekkür ederim Sayın Öztürk.
S. NEVZAT KORKMAZ (Isparta) – Karar
yeter sayısı…
BAŞKAN – Önergeyi oylarınıza sunuyorum,
karar yeter sayısı arayacağım: Kabul edenler… Kabul etmeyenler… Karar yeter
sayısı vardır, önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun “Bu Kanunun
yayımı tarihinde, 4652 sayılı Kanunun 19 uncu, 20 nci ve 21 inci maddeleri
yürürlükten kaldırılmıştır." şeklindeki 49 uncu maddesinin aşağıdaki
şekilde değiştirilmesini arz ve teklif ederiz.
 Yusuf
Halaçoğlu (Kayseri) ve arkadaşları
“MADDE 49 - Bu Kanunun yayımı
tarihinde, 4652 sayılı Kanunun 19 uncu maddesinin üçüncü fıkrası ve 20 nci
maddesinin ikinci fıkrası yürürlükten kaldırılmıştır."
BAŞKAN – Komisyon katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Isparta Milletvekili Sayın
Nevzat Korkmaz.
Buyurunuz. (MHP sıralarından alkışlar)
S. NEVZAT KORKMAZ (Isparta) – Sayın
Başkan, değerli milletvekilleri; hepinize hayırlı akşamlar diliyorum.
17-25 Aralıkta
vuku bulan hırsızlık, yolsuzluk operasyonlarıyla rüşvet, görevi kötüye kullanma
vesair gibi ağır suçlamalara muhatap olan 4 bakan görevden ayrılmak zorunda
kalmışlardır ancak daha sonra AKP çoğunluğuyla Yüce Divana gönderilmemekle de
görevden ayrılma gerekçeleri ortadan kalkmıştır. Eğer bu bakanlar suçlu değilse
neden görevlerinden istifa etmişlerdir? Yok, suçlu görülüyorlarsa neden Yüce
Divana gönderilmemiştir? İddialar ortada durmakta ve bu iddiaları açıklığa
kavuşturmak yerine 50 bin polisin görev yeri değiştirilmektedir. İçişleri
Bakanlığı kanununda suç ve suçluyla mücadele etme vazifesi ortadayken bu
Bakanlık suçluyla mücadele edenlerle mücadele yolunu seçmiş, tüm dünyada eşi
benzeri görülmemiş bir uygulamaya imza atmıştır. AKP Hükûmeti hırsızlık, yolsuzluk
konusunda tekerine çomak sokan emniyet kadrolarını tasfiye etmek peşine
düşmüştür. Böylece, yüreğini serinletmeye çalışırken yüz yetmiş yıllık polis
teşkilatının altını oyduğunun ve terör, asayiş problemi yaşayan ülkemizde
devleti güvenlik zafiyeti altına soktuğunun farkında bile değildir. 
Personele resen aylık kesimi cezası
verilebilmesi kolaylaştırılmakta, disiplin cezası alanların yükselmesinin önüne
geçilmektedir. Böylece terfilerde istediklerinin önüne set çekmek suretiyle,
açıkçası siyasal iktidar polis teşkilatında keyfilikleri artırarak
kadrolaşmanın, kendi siyasi yapısına göre kadrolaşmanın önünü açmaktadır. Bir
müddet sonra mesleki ayıklanmalara maruz kalacak olan Emniyet teşkilatı siyasal
iktidara biat etmiş elemanlardan teşekkül edecek ve söylendiği gibi devletin
polisi parti polisi hâline gelecektir. Bir de yıllardır terörle mücadele eden
ülkemizde polis teşkilatıyla bu denli oynamak ve bu zamanda oynamak ne derece
doğrudur eğer bu işte bir kasıt yoksa. 
“Avrupa Birliğine uyum” diyorsunuz,
“müktesebat” diyorsunuz tasarıyı savunurken ama Avrupa Birliği bu tasarıya
karşı olduğunu açıklıyor, hukuk devletine aykırı buluyor yasayı. Kamuoyundan bu
hakikati gizliyorsunuz. Özellikle havuz medyasına verilmiş talimatlarla da
havuz medyası ısrarla bu hususu gözden uzak tutmaya çalışıyor. Bu tasarıyla ne
kadar pembe tablolar çizerseniz çizin, gerçekler ortadadır. 
Hükûmet şöyle bir polis teşkilatı
hayal ediyor bu tasarıyla birlikte: Kanunları uygulayan, devletin ve milletin
polisi değil, sürekli olarak iktidar partisinin siyasi çıkarlarını gözeten
yandaş polis istiyor.
Hepinizi saygıyla selamlıyorum. 
BAŞKAN – Teşekkür ederim,.
LEVENT GÖK (Ankara) - Karar yeter
sayısı…
BAŞKAN – Karar yeter sayısı
arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı yoktur. 
Birleşime on beş dakika ara
veriyorum.
 Kapanma Saati: 23.54

DOKUZUNCU OTURUM
Açılma Saati:
00.11
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), Dilek YÜKSEL (Tokat)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Dokuzuncu Oturumunu açıyorum.
684 sıra sayılı Kanun Tasarısı'nın
49'uncu maddesi üzerinde Isparta Milletvekili Sayın Süleyman Nevzat Korkmaz ve
arkadaşlarının önergesinin oylamasında karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Kabul edilmemiştir, karar yeter sayısı vardır.
Kanun tasarısının görüşmelerine
kaldığımız yerden devam edeceğiz.
Komisyon ve Hükûmet burada.
49’uncu maddeyi oylarınıza sunuyorum:
Kabul edenler... Kabul etmeyenler... Kabul edilmiştir. 
Şimdi, yeni madde ihdası için iki adet
önerge vardır, ilk önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları'nın (1/995, 2/422, 2/514, 2/909,
2/1518, 2/1579, 2/1632, 2/2443, 2/2469) "Bu Kanunun yayımı tarihinde, 4652
sayılı Kanunun 19 uncu, 20 nci ve 21 inci maddeleri yürürlükten
kaldırılmıştır." 49 uncu maddesinden sonra gelmek üzere aşağıdaki maddenin
ihdas edilmesini ve diğer maddelerin buna göre teselsül ettirilmesini arz ve
teklif ederiz.
 Hasan Hüseyin Türkoğlu Yusuf
Halaçoğlu Mehmet Erdoğan
 Osmaniye Kayseri Muğla
 Mesut Dedeoğlu Erkan
Akçay
 Kahramanmaraş Manisa
MEHMET ERDOĞAN (Muğla) – Çekiyoruz.
BAŞKAN – Diğer önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 684 sıra sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 49’uncu
maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
 Ali Serindağ Sedef
Küçük...
 Gaziantep
ALİ SERİNDAĞ
(Gaziantep) – Çekiyoruz efendim. 
BAŞKAN – 50’nci maddede
üç adet önerge vardır; birisi, Anayasa’ya aykırılık önergesidir, sırasıyla
okutup işleme alıyorum. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun
"10/3/1983 tarihli ve 2803 sayılı Jandarma Teşkilat, Görev ve Yetkileri
Kanununun 10 uncu maddesinin birinci fıkrasına aşağıdaki cümle eklenmiştir.
"Ancak, belediye sınırları içinde
olmakla birlikte hizmet gerekleri bakımından uygun görülen yerler, jandarmanın
görev ve sorumluluk alanı olarak tespit edilebilir." şeklindeki 50 nci
maddesinin jandarma teşkilatını siyasallaştıracağından dolayı aşağıdaki şekilde
değiştirilmesini arz ve teklif ederiz.
 Hasan Hüseyin Türkoğlu Yusuf
Halaçoğlu Mehmet Erdoğan
 Osmaniye Kayseri Muğla
 Mesut Dedeoğlu Seyfettin
Yılmaz  Alim Işık
 Kahramanmaraş  Adana Kütahya
"MADDE 50 - 10/3/1983 tarihli ve 2803 sayılı
Jandarma Teşkilat, Görev ve Yetkileri Kanununun 10 uncu maddesinin birinci
fıkrasına aşağıdaki cümle eklenmiştir.
"Ancak,
belediye sınırları içinde olmakla birlikte hizmet gerekleri bakımından uygun
görülen yerler, bir aylık süreyi geçmemek üzere geçici olarak jandarmanın görev
ve sorumluluk alanı olarak tespit edilebilir."
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"10/3/1983 tarihli ve 2803 sayılı
Jandarma Teşkilat, Görev ve Yetkileri Kanununun 10 uncu maddesinin birinci
fıkrasına aşağıdaki cümle eklenmiştir.
"Ancak, belediye sınırları içinde
olmakla birlikte hizmet gerekleri bakımından uygun görülen yerler, jandarmanın
görev ve sorumluluk alanı olarak tespit edilebilir." 
şeklindeki 50. Maddesinin aşağıdaki
şekilde değiştirilmesini arz ve teklif ederiz. 
MADDE- 50 "10/3/1983 tarihli ve
2803 sayılı Jandarma Teşkilat, Görev ve Yetkileri Kanununun 10 uncu maddesinin
birinci fıkrasına aşağıdaki cümle eklenmiştir. 
"Ancak, belediye hudutları içinde
olmakla birlikte hizmet gerekleri bakımından uygun görülen yerler, jandarmanın
görev ve sorumluluk alanı olarak tespit edilebilir.”
 Ali Serindağ Ali
Haydar Öner Celal Dinçer
 Gaziantep Isparta İstanbul
 Ahmet Toptaş İzzet
Çetin Levent Gök
 Afyonkarahisar Ankara Ankara
BAŞKAN – Şimdiki
Anayasa’ya aykırılık önergesini okutup işleme alacağım.
Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam-diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 50 inci maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
Hüsamettin Zenderlioğlu  Abdullah
Levent Tüzel Demir Çelik
 Bitlis 
İstanbul Muş
 Erol Dora
 Mardin
BAŞKAN – Komisyon katılıyor mu?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Mardin Milletvekili Gülser
Yıldırım.
Buyurunuz. (HDP sıralarından alkışlar)
GÜLSER YILDIRIM (Mardin) – Sayın
Başkan, değerli milletvekilleri; öncelikle sizleri saygıyla selamlıyorum.
Günlerdir üzerinde tartıştığımız iç
güvenlik paketi, bize göre, çözüm sürecinin, çözüm sürecini iddia eden AKP Hükûmetinin
söyleminin ruhuna aykırı bir kanundur. Bu, tamamıyla toplumu yanıltan, yanlış
algı yaratan bir söylemdir. Bir kere burada çözüm süreci olanın, bu “güvenlik
paketi” adı altında ölüm yasasını çıkarma projesi olmazdı. Burada bizim
konuşmamız gereken şeyler şu an bu “güvenlik” adı altında topluma, polise
verilecek bu sınırsız yakalama, işkence yapma, öldürme yetkisi verme yasaları
olmamalıydı ama maalesef, her zaman gördüğümüz gibi, AKP Hükûmeti yine söylemi
farklı, uygulamaları çok farklı olan bir politika izlemektedir ve toplumun
gözünün içine baka baka, hiçbir kaygı duymadan, hiçbir vicdani sorumluluk
hissetmeden bunu da yine toplumun gözüne soka soka bu ölüm yasalarını buradan
geçirmeye çalışmaktadır. Buradan sormak gerekir… Ben bu yazıları okumadan konuşmalarımı
sürdürmek istiyorum.
Şöyle bir gerçeklik var, eğer bu
yasalar toplumu gerçekten bir kaostan kurtarma ve kamu güvenliği kaygısı
taşıyan yasalarsa ve bu kaosu engelleyecek kanunlar olarak biliniyorsa tarihten
şöyle bir bakmak lazım: Hiç kimse Irak’taki Saddam kadar otoriter, faşist,
diktatör bir yönetime sahip değildi. Halepçe katliamlarından tutun Enfallere
kadar binlerce, yüzbinlerce insanı katletti ama vardığı sonuç ne oldu? Ülkenin
durumuna bakıyorsunuz... Yine, aynı örnek yanı başımızda Suriye’dir. Yine kendi
içinde bir diktatör olan Esad, inkârdan, tekçilikten, mezhepçilikten, zulümden,
katliamdan başka bir şey getirmedi. Yine, Suriye’nin durumuna bakıyoruz… 
Kendi ülkemize dönelim, 12 Eylül
darbeleri bu ülkeye ne yaşattı? İşkenceden, yakalamadan, katliamdan başka bir
şey getirmedi ve maalesef, AKP Hükûmeti, bu eleştiriler üzerine, bu 12 Eylül
darbelerinin eleştirisi üzerine kendini daha demokratik, daha eşitlikçi, daha
toplumun farklılığını, farklı kimliklerini zenginlik olarak iddia etme politikalarıyla
bu toplumun karşısına çıktı. 
Yine, son süreçte çözüm süreci iddiası
olan bir AKP Hükûmeti. Buradan soruyoruz: Eğer bu söylemlerinizle bu
iddialarınızla çelişmiyorsanız, topluma yanlış bir algı yaşatmıyorsanız, o
zaman bu güvenlik paketi neyin nesi? 
Yine, bize sürekli şöyle bir şey
dayatılıyor: Bölücülük. Buradan soruyorum: Acaba kim bölücüdür? Bir toplumun
iradesinin önüne konulan barajlar, yüzde 10 barajlarıyla, AKP’nin şu an Kenan
Evren faşizminin mirası olan barajlarla bir toplumun iradesinin bu Meclise
yansımasını engelleyen yüzde 10 barajıyla yine, bir halkın, emekçinin,
ezilenin, sosyalistin ve de tüm farklı kesimlerin bu Mecliste temsiliyetini
bulmaması için AKP, bütün gücüyle, bütün sevdasıyla Kenan Evren yasalarına şu
an sarılmıştır ve bu da başlı başına bir bölücülüktür. 
Bölücülük arayacaksanız kendi
zihniyetinizde aramanız gerekir. Bu toplumun iradesini dışarıda bırakarak asıl
bölücülüğü bu zihniyet yapmaktadır. Ve yine, bu yasaları buradan geçirmek,
“güvenlik yasaları” adı altında topluma katliam yasaları getirmek, başlı başına
bir bölücülük, bir ayrımcılıktır. Bunlar faşizmde bile görülmeyen şeylerdir. Ve
AKP Hükûmeti şu an kendi parti diktasını kurma çabasındadır. 
(Mikrofon otomatik cihaz tarafından
kapatıldı) 
GÜLSER YILDIRIM (Devamla) – Burada
gerçekten ne kadar söylersek bile azdır ama vicdanı olanın tekrar bu yasaları
gözden geçirmesi gerektiğine inanıyorum. 
Sizleri saygıyla selamlıyorum. (HDP
sıralarından alkışlar) 
BAŞKAN – Teşekkür ederim.
İDRİS BALUKEN (Bingöl) – Karar yeter
sayısı...
III.- Y O K L A
M A
(MHP sıralarından bir grup milletvekili
ayağa kalktı)
YUSUF HALAÇOĞLU (Kayseri) – Yoklama
istiyoruz.
BAŞKAN – Yoklama talebi vardır.
Sayın Erdoğan, Sayın Halaçoğlu, Sayın
Kalaycı, Sayın Korkmaz, Sayın Işık, Sayın Dedeoğlu, Sayın Belen, Sayın
Kutluata, Sayın Günal, Sayın Yılmaz, Sayın Çınar, Sayın Öz, Sayın Akçay, Sayın
Özensoy, Sayın Varlı, Sayın Adan, Sayın Uzunırmak, Sayın Şimşek, Sayın Torlak,
Sayın Halaman, Sayın Başesgioğlu, Sayın Oğan.
Evet, iki dakika süre veriyorum ve
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)

BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"10/3/1983 tarihli ve 2803 sayılı
Jandarma Teşkilat, Görev ve Yetkileri Kanununun 10 uncu maddesinin birinci
fıkrasına aşağıdaki cümle eklenmiştir.
"Ancak, belediye sınırları içinde
olmakla birlikte hizmet gerekleri bakımından uygun görülen yerler, jandarmanın
görev ve sorumluluk alanı olarak tespit edilebilir." 
şeklindeki 50.Maddesinin aşağıdaki
şekilde değiştirilmesini arz ve teklif ederiz. 
MADDE- 50 "10/3/1983 tarihli ve
2803 sayılı Jandarma Teşkilat, Görev ve Yetkileri Kanununun 10 uncu maddesinin
birinci fıkrasına aşağıdaki cümle eklenmiştir. 
"Ancak, belediye hudutları içinde
olmakla birlikte hizmet gerekleri bakımından uygun görülen yerler, jandarmanın
görev ve sorumluluk alanı olarak tespit edilebilir.”
Ali Serindağ
(Gaziantep) ve arkadaşları
BAŞKAN – Komisyon katılıyor musunuz
önergeye?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkan. 
BAŞKAN – Hükûmet? 
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN – Sayın Çetin, buyurunuz. (CHP
sıralarından alkışlar)
İZZET ÇETİN (Ankara) – Sayın Başkan, değerli milletvekili
arkadaşlarım; gecenin bu saatinde hepinizi saygıyla selamlıyorum. 
Değerli arkadaşlar, adı iç güvenlik yasası ama bu yasaya
bütün olarak baktığımda şunu söylemeden geçemeyeceğim: Eğer Hitler ve Mussolini
yaşasaydı “Ya, bizim böyle düzenlemeler neden aklımıza gelmedi?” deyip sizi
kesinlikle kıskanırlardı. Yani bunun altını çizerek söylüyorum. (AK PARTİ
sıralarından gürültüler) 
Gerçekten, bakın bugün bir uygulama daha yaptınız. MİT
gibi bir kurumun Müsteşarı siyasal iradesini açıklamış, partinizden aday
olduğunu beyan etmiş, bütün Türkiye, bütün dünya biliyor. Tabii, Cumhurbaşkanı
kabul etmemiş olacak ki bugün yeniden MİT Müsteşarlığına atanıyor. Biraz evvel,
akşamki bölümde grup başkan vekili arkadaşımız bunun “kepazelik” olduğunu
söyledi, tepki gösterdiniz. “Kepazelik” kelimesi bunu ifade etmeye yetmez
arkadaşlar.
YUSUF HALAÇOĞLU (Kayseri) – Hafif kalır.
İZZET ÇETİN (Devamla) – Kesinlikle o kelime bunun karşılığı
değil. Bu, rezaletle, kepazelikle açıklanamaz. Bu, düpedüz Türkiye Cumhuriyeti
devletinin yönetim tarzını faşist bir rejime doğru sürüklüyor olmanızdan başka
hiçbir anlam taşımaz. Ben şöyle düşündüm bu konuya ilişkin: Gerçekten, o 27
Nisan 2007’deki “e-muhtıra”dan sonra 4 Mayısta Büyükanıt ile zamanın Başbakanı
Dolmabahçe’de buluştular, yüz otuz beş dakika görüştüler, arkasından her ikisi
de ayrı ayrı “Birbirimize söz verdik, kimseye anlatmayacağız.” demişlerdi. Daha
sonra, o günkü Başbakan, şimdiki Cumhurbaşkanı “Bir Allah, bir ben, bir de
Genelkurmay Başkanı bilir.” demişti. 
Şimdi, ben Hakan Fidan’ın acaba neden, yeniden MİT
Müsteşarlığına iade edildiğini, o göreve yeniden atandığını, açıklanamayacak ne
tür kirli ilişkiler olduğunu düşünmeden edemiyorum. 
Değerli arkadaşlar, bu maddeye gelince: Gerçekten polis
devletini yaratıyorsunuz yani devletin polisi değil, AKP’nin polisini
yaratıyorsunuz. Jandarma da elbette bir güvenlik birimi, güvenlik kurumu ama büyük
oranda bu Jandarma Teşkilat Kanunu’nda görev ve yetkileri belirlenmiş,
sınırları belirlenmiş, düzenlemeleri yapılmış. Şimdi, siz, polise, polis
devletine ya da AKP’nin polisine yüklediğiniz görevlere jandarmayı da
bulaştırarak yeni sıkıyönetim kanununu gerçekten yürürlüğe sokmak istiyorsunuz.
Artık jandarma da halkın içinde sıkıyönetim dönemlerinde olduğu gibi daha çok
görünecek, daha çok polisle iş birliği yaparak size suç ortaklığı yapmış
olacak. Jandarmayı siyasallaştırıyorsunuz, Silahlı Kuvvetleri jandarmayı
kullanarak siyasete doğrudan doğruya bulaştırıyorsunuz. Hani, herkes diyor ya
“Asker kışlada olacak.” Askerin, evet, yeri kışla ama siz doğrudan doğruya onu
siyasal mücadelenin, siyasal kavganın içine davet ediyorsunuz. Asker ile
polisin görev alanları farklı. Şimdi, siz burada sanki yokmuş gibi (1)’inci
fıkraya bir madde ekleyerek “Gerektiğinde –ne diyor orada- hizmet gerekleri
bakımından uygun görülen yerler jandarma bölgesi olabilecek.” diyorsunuz. 
Arkadaşlar, zaten bu düzenleme, eğer
niyet iyiyse, niyet jandarmayı bu işe bulaştırarak Silahlı Kuvvetleri iyice
çökertmek değilse, mevcut 10’uncu maddeye baktığınızda bu düzenleme zaten var.
Böyle bir maddeye ihtiyaç yoktu. Yani böyle bir kanunla siz Türkiye’yi
yönetmeye kalkışıyorsunuz. Bu, inanın, bumerang gibi en çok sizi vuracak çünkü
yani her çıkışın bir inişi var, inişe geçtiniz zaten. Cumhurbaşkanının
feryatları, MİT Müsteşarını yeniden göreve iade ettirmesi, Merkez Bankası
Başkanını vatan hainliğiyle suçlaması, bütün bunlar kötü gidişi görüyor.
Seçimlere giderken bu kanuna milletvekili vaatleriyle sizleri de alet ediyor.
Sevgili arkadaşlar, eğer
Cumhurbaşkanınızı seviyorsanız onu ikaz ediniz, ona da iyilik yapmış olursunuz
ikaz ederseniz, aksi takdirde onu hiç kimse kurtaramaz. 
Hepinizi saygıyla selamlıyorum. (CHP
sıralarından alkışlar) 
BAŞKAN – Teşekkür ederim. 
LEVENT GÖK (Ankara) – Karar yeter
sayısı istiyoruz.
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı vardır, kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Salahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun "10/3/1983 tarihli ve 2803
sayılı Jandarma Teşkilat, Görev ve Yetkileri Kanununun 10 uncu maddesinin
birinci fıkrasına aşağıdaki cümle eklenmiştir.
"Ancak, belediye sınırları içinde
olmakla birlikte hizmet gerekleri bakımından uygun görülen yerler, jandarmanın
görev ve sorumluluk alanı olarak tespit edilebilir." şeklindeki 50 nci
maddesinin jandarma teşkilatını siyasallaştıracağından dolayı aşağıdaki şekilde
değiştirilmesini arz ve teklif ederiz.
  Mehmet
Erdoğan (Muğla) ve arkadaşları
"MADDE 50 - 10/3/1983 tarihli ve
2803 sayılı Jandarma Teşkilat, Görev ve Yetkileri Kanununun 10 uncu maddesinin
birinci fıkrasına aşağıdaki cümle eklenmiştir.
Ancak, belediye sınırları içinde olmakla
birlikte hizmet gerekleri bakımından uygun görülen yerler, bir aylık süreyi
geçmemek üzere geçici olarak jandarmanın görev ve sorumluluk alanı olarak
tespit edilebilir.”
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY (Uşak) –
Katılmıyoruz Sayın Başkanım. 
BAŞKAN – Hükûmet?
KALKINMA BAKANI CEVDET YILMAZ (Bingöl) – Katılmıyoruz. 
BAŞKAN – Kütahya Milletvekili Sayın Alim Işık, buyurunuz.
(MHP sıralarından alkışlar)
ALİM IŞIK (Kütahya) – Teşekkür ediyorum Sayın Başkan. 
Sayın Başkan, değerli milletvekilleri; görüşülmekte olan 684
sıra sayılı Kanun Tasarısı’nın 50’nci maddesi üzerinde vermiş olduğumuz önerge
hakkında söz aldım. Bu vesileyle yüce Meclisi saygıyla selamlıyorum. Artık bizi
izleyen vatandaşımız kalmadığına göre, sadece sizi selamlamakla yetineceğim
çünkü gece yarısını geçti. 
Bu maddede, 10/03/1983 tarihli ve 2803 sayılı Kanun’un
10’uncu maddesinde yer alan “Jandarmanın görev ve sorumluluk alanı”yla ilgili
birinci fıkrasını önce sizlere hatırlatmak istiyorum. “Jandarmanın genel olarak
görev ve sorumluluk alanı; polis görev sahası dışı olup, bu alanlar il ve ilçe
belediye hudutları haricinde kalan veya polis teşkilatı bulunmayan yerlerdir.”
diyor. Şimdi bu tasarıda da ek cümleyle: “Ancak, belediye sınırları içinde olmakla
birlikte hizmet gerekleri bakımından uygun görülen yerler, jandarmanın görev ve
sorumluluk alanı olarak tespit edilebilir.” Birinci fıkra aynen kalıyor, orada
herhangi bir değişiklik yok, “Ancak”la bunu getiriyorsunuz. 
Bu ihtiyaç nereden çıktı? Sizlere defalarca söyledik, 6330
sayılı ve 6 Aralık 2012 tarihli Büyükşehir Yasası’yla ilgili görüşmeler
sırasında, “Devletin düzenini bozuyorsunuz. PKK’yla yaptığınız Oslo
görüşmelerinin sonucu olarak bu tasarı, Türkiye’nin bölünmesi ve eyaletlere
götürülmesine yönelik altyapıyı hazırlamaya ilişkin düzenlemeler içeren bir
tasarıdır.” dedik, inanmadınız. Vatandaşı yine, her zaman olduğu gibi, farklı
algılarla yönettiniz. Ama bugün gelinen noktada, büyükşehir yaptığınız yerlerde
polisle ilgili güvenlik tedbirleri yetmediği için şimdi jandarmadan takviye alınması
amacıyla bu düzenlemeyi getirmektesiniz. İnanıyorum ki bu düzenlemelerin
hiçbiri AKP’ye zaten yaramayacak ama bizim için en önemli tarafı, aziz
milletimize yaramayacak. 
Şimdi, yaklaşan 7 Haziran seçimleri
öncesinde atadığınız bazı il başkanlığı görevini yapan valiler, ilçe başkanlığı
görevini yapan kaymakamların talimatıyla, tahmin ediyorum, bu düzenlemelerin
ardından polis ve jandarma marifetiyle seçim sandıklarına operasyon hazırlığı
yapmaktasınız ama bu millet buna müsaade etmeyecek, buna asla biz izin
vermeyeceğiz, verdirmeyeceğiz. 
Önergemizde jandarmanın bu düzenlemeyle
alacağı görevin belli bir süre için öngörülmesini sağlıyoruz. Dolayısıyla bir
aya kadarlık bir sürede, ihtiyaç duyulan yerlerde jandarma teşkilatının geçici
olarak görevlendirilmesini düzenleyen bu değişikliğin makul bir değişiklik
olduğunu düşünüyorum ancak burada artık makuliyet kalmadı çünkü bu yüce
kürsüden Anayasa’yı tanımayan bir bakanı bu memleket gördü, bu Meclis gördü.
Şimdi, umarım, yeni atanan Bakan, hiç olmazsa bu Anayasa’yı tanımayan bakanın
yarım koyduğu tasarının düzenlenmesi için çaba sarf eder diyor, hepinize
saygılar sunuyorum, iyi geceler diliyorum. (MHP sıralarından alkışlar)
BAŞKAN – Teşekkür ederim Sayın Işık. 
III.- YOKLAMA
(MHP sıralarından bir grup milletvekili
ayağa kalktı) 
YUSUF HALAÇOĞLU (Kayseri) – Yoklama
istiyoruz Sayın Başkan.
BAŞKAN – Yoklama talebi vardır.
Sayın Erdoğan, Sayın Halaçoğlu, Sayın
Günal, Sayın Kalaycı, Sayın Korkmaz, Sayın Kutluata, Sayın Işık, Sayın
Dedeoğlu, Sayın Özensoy, Sayın Belen, Sayın Çınar, Sayın Yılmaz, Sayın Öz,
Sayın Varlı, Sayın Akçay, Sayın Şimşek, Sayın Ali Torlak, Sayın Başesgioğlu,
Sayın Sinan Oğan, Sayın Ali Uzunırmak, Sayın Ali Halaman.
İki dakika süre veriyorum ve yoklama
işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır. 

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)

BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Yeni madde ihdasına dair iki önerge
vardır, ilk önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) “10/3/1983 tarihli
ve 2803 sayılı Jandarma Teşkilat, Görev ve Yetkileri Kanununun 10 uncu
maddesinin birinci fıkrasına aşağıdaki cümle eklenmiştir. 
"Ancak, belediye sınırları içinde
olmakla birlikte hizmet gerekleri bakımından uygun görülen yerler, jandarmanın
görev ve sorumluluk alanı olarak tespit edilebilir."" şeklindeki 50
nci maddesinden sonra gelmek üzere aşağıdaki maddenin ihdas edilmesini ve diğer
maddelerin buna göre teselsül ettirilmesini arz ve teklif ederiz.
 Yusuf Halaçoğlu Hasan
Hüseyin Türkoğlu Erkan Akçay
 Kayseri Osmaniye Manisa
 Mesut Dedeoğlu Mehmet
Erdoğan
 Kahramanmaraş Muğla
YUSUF HALAÇOĞLU (Kayseri) – Çekiyoruz. 
BAŞKAN – Tamam, çekildi. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 50.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.

 Ali Serindağ
 Gaziantep
ALİ SERİNDAĞ (Gaziantep) – Çekiyoruz.
BAŞKAN – Çekildi.
Şimdi, madde 51’de üç adet önerge
vardır, birisi Anayasa’ya aykırılık önergesidir; sırasıyla okutup işleme
alıyorum.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2803
sayılı Kanunun 14 üncü maddesi aşağıdaki şekilde değiştirilmiştir.
"MADDE 14- General, subay, astsubay
ve uzman jandarmanın atanmaları;
a)  Jandarma Genel Komutanının
atanması; Genelkurmay Başkanının teklifi, İçişleri Bakanının inhası, Başbakanın
imzalayacağı ve Cumhurbaşkanının onaylayacağı müşterek kararname ile,
b)  Generallerin atanmaları; Jandarma Genel
Komutanının lüzum göstermesi, Genelkurmay Başkanının teklifi, İçişleri
Bakanının inhası, Başbakanın imzalayacağı ve Cumhurbaşkanının onaylayacağı
müşterek kararname ile,
c)  General rütbesinde olmayan daire
başkanları ile il ve ilçe jandarma komutanlarının atanmaları, yer
değiştirmeleri ve geçici görevlendirmeleri İçişleri Bakanınca yapılır.
Gerektiğinde Jandarma Genel Komutanı da bu konuda teklifte bulunabilir. Diğer
subaylar ile astsubaylar ve uzman jandarmaların atanmaları, yer değiştirmeleri
ve geçici görevlendirmeleri Jandarma Genel Komutanınca,
yapılır.
Birinci fıkradaki (a) ve (b)
bentlerinin uygulanmasında Genelkurmay Başkanının teklifi üzerine İçişleri
Bakanı inha işlemini yapmadığı takdirde, Genelkurmay Başkanı talebini yazı ile
Başbakana gönderir. Başbakan kararını yazı ile İçişleri Bakanına bildirir.
Subaylar ile
ihtisaslaşma gereği olarak özel eğitim görmüş personel, nokta atamasına tabi
tutulur. Ancak nokta ataması yapılmayıp il jandarma komutanlıkları emrine
atanan astsubay ve uzman jandarmalardan emniyet ve asayiş görevi alacak
olanların istihdam yerleri ve il içi yer değiştirmeleri, il jandarma
komutanının teklifi üzerine valinin onayı ile belirlenir.""
şeklindeki 51 inci maddesinin jandarma teşkilatını siyasallaştıracak bir niteliğe
sahip olması nedeniyle aşağıdaki şekilde değiştirilmesini arz ve teklif ederiz.

Hasan Hüseyin Türkoğlu  Yusuf
Halaçoğlu Mehmet Erdoğan
 Osmaniye Kayseri Muğla
 Alim Işık Bülent
Belen Erkan Akçay
 Kütahya Tekirdağ Manisa
"MADDE 51- 2803 sayılı Kanunun 14
üncü maddesi aşağıdaki şekilde değiştirilmiştir.
"MADDE 14- General, subay,
astsubay ve uzman jandarmanın atanmaları;
a)  Jandarma Genel Komutanının
atanması; Genelkurmay Başkanının teklifi, İçişleri Bakanının inhası, Başbakanın
imzalayacağı ve Cumhurbaşkanının onaylayacağı müşterek kararname ile,
b)  Generallerin atanmaları; Jandarma
Genel Komutanının lüzum göstermesi, Genelkurmay Başkanının teklifi, İçişleri
Bakanının inhası, Başbakanın imzalayacağı ve Cumhurbaşkanının onaylayacağı
müşterek kararname ile,
c)  General rütbesinde olmayan daire
başkanları ile il ve ilçe jandarma komutanlarının atanmaları, yer
değiştirmeleri ve geçici görevlendirmeleri Jandarma Genel Komutanının teklifi
ile İçişleri Bakanınca yapılır. Diğer subaylar ile astsubaylar ve uzman jandarmaların
atanmaları, yer değiştirmeleri ve geçici görevlendirmeleri Jandarma Genel
Komutanınca,
yapılır.
Birinci fıkradaki (a) ve (b)
bentlerinin uygulanmasında Genelkurmay Başkanının teklifi üzerine İçişleri
Bakanı inha işlemini yapmadığı takdirde, Genelkurmay Başkanı talebini yazı ile
Başbakana gönderir. Başbakan kararını yazı ile Genelkurmay Başkanına bildirir.
Subaylar ile
ihtisaslaşma gereği olarak özel eğitim görmüş personel, nokta atamasına tabi
tutulur. Ancak nokta ataması yapılmayıp il jandarma komutanlıkları emrine
atanan astsubay ve uzman jandarmalardan emniyet ve asayiş görevi alacak
olanların istihdam yerleri ve il içi yer değiştirmeleri, il jandarma
komutanının teklifi üzerine valinin onayı ile belirlenir.""
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun 14 üncü
maddesi aşağıdaki şekilde değiştirilmiştir.
"MADDE 14- General, subay,
astsubay ve uzman jandarmanın atanmaları;
a)  Jandarma Genel Komutanının
atanması; Genelkurmay Başkanının teklifi, İçişleri Bakanının inhası, Başbakanın
imzalayacağı ve Cumhurbaşkanının onaylayacağı müşterek kararname ile,
b)  Generallerin atanmaları; Jandarma
Genel Komutanının lüzum göstermesi, Genelkurmay Başkanının teklifi, İçişleri
Bakanının inhası, Başbakanın imzalayacağı ve Cumhurbaşkanının onaylayacağı
müşterek kararname ile,
c)  General rütbesinde olmayan daire
başkanları ile il ve ilçe jandarma komutanlarının atanmaları, yer
değiştirmeleri ve geçici görevlendirmeleri İçişleri Bakanınca yapılır.
Gerektiğinde Jandarma Genel Komutanı da bu konuda teklifte bulunabilir. Diğer
subaylar ile astsubaylar ve uzman jandarmaların atanmaları, yer değiştirmeleri
ve geçici görevlendirmeleri Jandarma Genel Komutanınca,
yapılır.
Birinci fıkradaki (a) ve (b)
bentlerinin uygulanmasında Genelkurmay Başkanının teklifi üzerine İçişleri
Bakanı inha işlemini yapmadığı takdirde, Genelkurmay Başkanı talebini yazı ile
Başbakana gönderir. Başbakan kararını yazı ile İçişleri Bakanına bildirir.
Subaylar ile ihtisaslaşma gereği olarak
özel eğitim görmüş personel, nokta atamasına tabi tutulur. Ancak nokta ataması
yapılmayıp il jandarma komutanlıkları emrine atanan astsubay ve uzman
jandarmalardan emniyet ve asayiş görevi alacak olanların istihdam yerleri ve il
içi yer değiştirmeleri, il jandarma komutanının teklifi üzerine valinin onayı
ile belirlenir."" şeklindeki çerçeve 51. Maddesi ile değiştirilen
"2803
sayılı Kanunun 14 üncü maddesinin 1. Fıkrasının (c) bendinde yer alan
"İçişleri Bakanı" ibaresi yerine "Jandarma Genel Komutanı"
ibaresinin yazılmasını ve aynı bentte yer alan "Gerektiğinde Jandarma
Genel Komutanı da bu konuda teklifte bulunabilir.” cümlesinin tasarı metninden
çıkarılmasını arz ve teklif ederiz. 
 Ali Serindağ Celal
Dinçer Ali Haydar Öner
 Gaziantep  İstanbul Isparta
 Ahmet Toptaş Gürkut
Acar 
 Afyonkarahisar Antalya
 
BAŞKAN – Şimdi Anayasa’ya aykırılık
önergesini okutuyorum ve işleme alıyorum. 
 Türkiye
Büyük Millet Meclisi Başkanlığına
Görüşülmekte olan 684 sıra sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair -Torba- Kanun Tasarısının 1 inci
maddesi; Anayasa ve İçtüzük Hükümleri ile evrensel hukuk normlarına ve temel
insan haklarına aykırı olup tek parti -tek adam- diktatörlük rejimi ve polis
devletinin ötesinde, fiili "savaş hali" uygulaması getirdiğinden
kanun tasarısının 51 inci maddesinin Anayasa'ya aykırılık nedeniyle tasarı
metninden çıkarılmasını arz ve teklif ederiz.
 Pervin Buldan Demir Çelik Erol
Dora  
 Iğdır Muş Mardin
 Gülser Yıldırım Abdullah Levent
Tüzel  Nazmi Gür
 Mardin İstanbul Van

 Hüsamettin Zenderlioğlu  Halil
Aksoy 
 Bitlis  Ağrı

BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET
ALTAY (Uşak) – Katılamıyoruz Sayın Başkanım. 
BAŞKAN – Hükûmet? 
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkanım. 
BAŞKAN – Sayın Aksoy, buyurunuz. (HDP
sıralarından alkışlar) 
HALİL AKSOY (Ağrı) – Sayın Başkan,
değerli milletvekilleri; görüşülmekte olan iç güvenlik yasa tasarısı üzerine
söz aldım. Hepinizi saygıyla selamlıyorum. 
Doğrusu, üzerinde konuşacağım madde
general atamaları, subay atamaları, astsubay atamaları ve uzman jandarma
atamalarıyla ilgilidir ama kaygı noktamız bu değil, nasıl atanırlarsa
atansınlar. Terfileri, taltifleri, özlük sorunları elbette ki nasıl yapılırsa
yapılsın, o da çok önemli değil, önemsemiyorum da ama önemsediğim nokta,
ülkede, öncelikle bütün yetkilerin belirli şahıslarda ve belirli bir zihniyette
toplanmasıdır bizi kaygılandıran. Bu da otoriter bir gidişi işaret ediyor, bu
bizi çok rahatsız ediyor. Keza, bir şey daha çok dikkati çekiyor, AKP iktidarı
bu torba kanun tasarılarını bir klasik hâline getirmiş. Elbette ki torba kanun
zihniyeti siyasal iktidarın ihtiyaçları doğrultusunda yasa çıkarmayı amaçlıyor. Bu
tür uygulamaların birçok ülkede yapıldığını biliyoruz. Almanya’da yapıldı,
İspanya’da yapıldı, İtalya’da yapıldı -tabii oralarda Hitler vardı, Mussolini
vardı, Franco vardı- kimi Latin Amerika ülkelerinde yapıldı, bunları gördük.
Ama, gerçekten çok ciddi bir kaygı noktasıdır ve hızlı bir şekilde biz bir
otoriterleşmeye ve bir polis devletine doğru gidişi gözlemliyoruz. 
Şimdi, keyfiyet almış yürümüş. Zaten
bu yasa kabul edildiği zaman keyfiyet daha da fazla artacak. Biraz önce bir
hatip arkadaşımız İzmir Valisiyle ilgili bir şey hatırlattı ama bunlar sadece
İzmir Valisinin değil, birçok valinin keyfî olarak uygulamaya koyduğu bazı
şeylerdir ve şeye bakmamak lazım yani durumdan vazife çıkarmak bu tür
insanların görevleridir. Çünkü, bu valiler ve bu yetkilerin özellikle
devredildiği kişiler âdeta AKP'nin il başkanları, ilçe başkanları gibi çalışan
kişiliklerdir. Böyle bakıldığında, bundan sonra da gerçekten çok kaygı verici
sonuçlar doğar ve bu da aynı zamanda doğal olarak bir meşru savunma hakkını,
meşru direnme hakkını ortaya çıkarır, bundan haberiniz olmalıdır. 
Şimdi, bakın, geçmişte de
uygulanıyordu, bu TOMA’lar su serpiyordu. TOMA'ların serpmiş olduğu suyun
içerisinde bazı kimyasal maddeler de vardı. Bizim kadar buna tanık olan da
yoktur. Ama, Sayın İçişleri Bakanı, size bir şey hatırlatayım: Bu TOMA'ların
suyunu bazen gidiyor lağımlardan alıyorlardı ve bu lağım suyunu esas itibarıyla
üstümüze püskürtüyorlardı. Yani, bugüne kadar TOMA'ların yaptıkları gerçekten
eğer yasa dışı ise şimdi yeni bir kanun çıkarılmakla ne hedefleniyor? 
ALİ SERİNDAĞ (Gaziantep) – Boya
katacaklar, boya.
HALİL AKSOY (Devamla) – Zaten siz bunu
uyguluyordunuz, buna bir kılıf bulmaya da gerek yok. 
Yine, silah kullanma yetkisi her
durumda verilmiş. Diyelim ki polisi gördünüz, korktunuz kaçtınız ama o ara
kalçanız kaşındı, elinizi kalçanıza attınız size ateş edip öldürebilir ve
savunması da hazırdır: “Kaçtı, elini silahına attı, ben de öldürdüm.” Keza,
böyle bir durumda, söz gelimi gerek molotofkokteyli gerek sapan gerek taş gibi
şeyler eğer silah kabul edilecekse -ki öyle kabul ediliyor- artık öyle bir
noktaya gelinir ki insanlar bunları kullanmaz, gerçekten polisin ve jandarmanın
kullanmış olduğu etkili silahları kullanmak durumunda kalır. Bu da son derece
doğaldır. Şimdi, siz bu riskleri nasıl alıyorsunuz da böyle bir yasaya “evet”
diyorsunuz, doğrusu ben buna şaşıyorum. 
Verilecek
cezalar konusunda da bir kıyaslama yapmak gerekirse 12 Eylüldeki askerî
mahkemelerin vermiş olduğu kararlarla, vermiş olduğu cezalar ile şimdi verilen
cezalar arasında katbekat fark vardır. Şimdi, sizin bu saydığınız silahlar
-molotofkokteylleri, sapanlar vesaire- geçmişte örgüt üyesi olmanın deliliydi,
şimdi ise bir kişi eğer örgüt üyesiyse toplamda kırk yıl ceza alabiliyor. Bu da
insaf değil, vicdan değil.
(Mikrofon otomatik cihaz tarafından
kapatıldı) 
HALİL AKSOY (Devamla) – Açıkça söylemek
gerekir ki bu yasa geri çekilmelidir veyahut da İçişleri Komisyonunda yeniden
görüşülmelidir.
Teşekkür ediyorum. (HDP sıralarından
alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun 14 üncü
maddesi aşağıdaki şekilde değiştirilmiştir.
"MADDE 14- General, subay,
astsubay ve uzman jandarmanın atanmaları;
a)  Jandarma Genel Komutanının
atanması; Genelkurmay Başkanının teklifi, İçişleri Bakanının inhası, Başbakanın
imzalayacağı ve Cumhurbaşkanının onaylayacağı müşterek kararname ile,
b)  Generallerin atanmaları; Jandarma
Genel Komutanının lüzum göstermesi, Genelkurmay Başkanının teklifi, İçişleri
Bakanının inhası, Başbakanın imzalayacağı ve Cumhurbaşkanın onaylayacağı
müşterek kararname ile,
c)  General rütbesinde olmayan daire
başkanları ile il ve ilçe jandarma komutanlarının atanmaları, yer
değiştirmeleri ve geçici görevlendirmeleri İçişleri Bakanınca yapılır.
Gerektiğinde Jandarma Genel Komutanı da bu konuda teklifte bulunabilir. Diğer
subaylar ile astsubaylar ve uzman jandarmaların atanmaları, yer değiştirmeleri
ve geçici görevlendirmeleri Jandarma Genel Komutanınca,
yapılır.
Birinci fıkradaki (a) ve (b)
bentlerinin uygulanmasında Genelkurmay Başkanının teklifi üzerine İçişleri
Bakanı inha işlemini yapmadığı takdirde, Genelkurmay Başkanı talebini yazı ile
Başbakana gönderir. Başbakan kararını yazı ile İçişleri Bakanına bildirir. Subaylar
ile ihtisaslaşma gereği olarak özel eğitim görmüş personel, nokta atamasına
tabi tutulur. Ancak nokta ataması yapılmayıp il jandarma komutanlıkları emrine
atanan astsubay ve uzman jandarmalardan emniyet ve asayiş görevi alacak
olanların istihdam yerleri ve il içi yer değiştirmeleri, il jandarma
komutanının teklifi üzerine valinin onayı ile belirlenir.""
şeklindeki çerçeve 51. Maddesi ile değiştirilen
"2803
sayılı Kanunun 14 üncü maddesinin 1. Fıkrasının (c) bendinde yer alan
"İçişleri Bakanı" ibaresi yerine "Jandarma Genel Komutanı"
ibaresinin yazılmasını ve aynı bentte yer alan "Gerektiğinde Jandarma
Genel Komutanı da bu konuda teklifte bulunabilir. "Cümlesinin tasarı
metninden çıkarılmasını arz ve teklif ederiz. 
Ali Serindağ (Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY
(Uşak) - Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz.
BAŞKAN – Sayın Serindağ, buyurunuz.
(CHP sıralarından alkışlar)
ALİ SERİNDAĞ (Gaziantep) – Teşekkür
ederim Sayın Başkan. 
Sayın Başkan, 51’inci madde bu
tasarının önemli maddelerinden biridir, Jandarma Genel Komutanlığındaki
hiyerarşiyi, atama sistemini, cezalandırma sistemini çok etkileyen bir
maddedir. Biz diyoruz ki (c) bendinde yer alan “İçişleri Bakanı” ibaresi yerine
“Jandarma Genel Komutanı” ibaresi eklensin. Bununla ne sağlanacak? Daire
başkanlarının, general olmayan daire başkanlarının, il ve ilçe jandarma
komutanlarının atamasını Jandarma Genel Komutanı yapsın diyoruz. Zaten olan da
budur, bugüne kadar yapılan budur ama bilenler bilir, Jandarma Genel
Komutanlığında bu hazırlıklar yapılırken, bu atamalar hazırlanırken nezaketen
İçişleri Bakanına gerekli bilgi verilir ve ona göre atamalar yapılır yasada yer
alsa da, almasa da. Ama şimdi, bu değişiklikle Jandarma Genel Komutanı tümüyle
devre dışı bırakılıyor, İçişleri Bakanı dilerse tüm il ve ilçe jandarma
komutanlarını, general olmayan daire başkanlarını direkt atayabilir. Gerçi
Sayın Bakan diyor ki: “Efendim, bunun hazırlık çalışmaları Jandarma Genel
Komutanlığında yapılır.” İlave ediyor, diyor ki: “Ama, Jandarma Genel Komutanı
direnirse Bakan doğrudan atama yapabilir.” Bu ne demektir? Bu, tüm atamalar
Bakan tarafından direkt yapılacaktır anlamına gelir. Bu çok sakıncalı bir
uygulamadır, bu ileride telafisi güç zararlar da ortaya çıkarabilir. Çünkü, siz
Jandarma Genel Komutanlığını siyasallaştırırsanız, Türk Silahlı Kuvvetlerinin
bir parçası olması nedeniyle Türk Silahlı Kuvvetlerinin de siyasallaşması
yolunu açmış olursunuz. Daha önce de defaatle söyledik, Türk Silahlı
Kuvvetlerinin siyasallaşması ülkemiz için bir felakettir. Balkan Harbi’ni
unutmayalım diyoruz, Balkanları elden nasıl çıkardığımızı unutmayalım diyoruz.
Şimdi, zaten, Jandarma Genel Komutanı
direnirse Sayın Bakan, Jandarma Genel Komutanını Hükûmet emekliye sevk
edebilir, görevden alabilir. Öyle bir direnme olursa bununla ilgili işlem
budur, yoksa atamayı oradan alıp Bakana bağlamak değildir. Bu, güvenlik
güçlerinin sivil otoriteye bağlanması anlamına gelmez, güvenlik güçlerinin
tümüyle siyasallaşması anlamına gelir. Biz diyoruz ki hiç olmazsa şöyle olmalı:
“İl ve ilçe jandarma komutanları ile general olmayan daire başkanlarının
atanmasında Jandarma Genel Komutanının önerisi ve İçişleri Bakanının onayı.”
Hiç olmazsa böyle olsun. Bunu bile kabul etmiyorsunuz, mahcup bir tavırla oraya
bir cümlecik ilave ediyorsunuz, diyorsunuz ki: “Jandarma Genel Komutanı
gerektiğinde öneride bulunabilir.” Bu absürt bir şey, çok ayıp bir şey bu.
Zaten yönetimde böyle bir cümle olmaz değerli arkadaşlarım. 
Şimdi, başka bir konuya geçiyorum.
Demin MİT Müsteşarının atanmasından bahsedildi. Efendim, “Devlet görevlileri,
bazı kamu görevlileri istisnalar dışında seçimde aday olursa geri dönebilir.”
diyorsunuz. Şimdi, durum şu: MİT Müsteşarı farklı bir kamu görevlisidir, atama
usulü özel hükümlere tabidir. Hangi devlet memuru atanırken Millî Güvenlik
Kurulunda görüşülüyor? Görüşülüyor mu? Yok. Demek ki MİT Müsteşarlığı farklı
bir görev. O nedenle, MİT Müsteşarı atanmadan evvel Millî Güvenlik Kurulunda
görüşülüyor ve Millî Güvenlik Kurulu o konuda görüş beyan ediyor. Demek ki
farklı bir şeydir. Başka? MİT Müsteşarının yargılanması farklı bir usule
tabidir. Neye tabi? Genelkurmay Başkanının tabi olduğu statüye tabi. Demek ki
farklı bu. O zaman, siz, MİT Müsteşarının rastgele veya alelusul bir kamu
görevlisi gibi değerlendiremezsiniz. Adı üzerinde, bu, bir istihbarat
birimidir, bunun siyasallaşmaması gerekir. Bu, millî bir teşkilattır, öyle
olması lazım ama siz tüm kurumların içini boşaltıyorsanız, tüm kurumları parti
kurumu hâline getiriyorsanız, sonuçta parti devletini kurmak istiyorsanız ona
diyecek bir şey yok; bunun adı da faşizmdir.
Bakın değerli
arkadaşlarım, bundan sadece biz zarar görmeyiz, özellikle size de söylüyorum,
bundan sadece biz zarar görmeyiz, sadece Cumhuriyet Halk Partililer, Milliyetçi
Hareket Partililer, HDP'liler zarar görmez, siz de zarar görürsünüz, siz de bu
ülkede yaşıyorsunuz, sizin çocuklarınız da bu ülkede yaşıyor, torunlarınız da
bu ülkede yaşayacak. Demokratik bir ülkede, demokraside yaşamak herkesin
hakkıdır, sizin de hakkınız olmalı. Bu haktan hem kendinizi mahrum
bırakıyorsunuz hem diğerlerini mahrum bırakıyorsunuz. O nedenle, ülkeye de,
geleceğe de, gelecek nesillere de kötülük yapıyorsunuz diyorum, hepinizi saygıyla
selamlıyorum.
Teşekkür ederim. (CHP sıralarından
alkışlar)
BAŞKAN - Teşekkür ederim Sayın
Serindağ.
Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir.
Diğer önergeyi okutuyorum:
 Türkiye Büyük
Millet Meclisi Başkanlığına 
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun 14 üncü
maddesi aşağıdaki şekilde değiştirilmiştir.
"MADDE 14- General, subay,
astsubay ve uzman jandarmanın atanmaları;
a)  Jandarma Genel Komutanının
atanması; Genelkurmay Başkanının teklifi, İçişleri Bakanının inhası, Başbakanın
imzalayacağı ve Cumhurbaşkanının onaylayacağı müşterek kararname ile,
b) Generallerin atanmaları; Jandarma
Genel Komutanının lüzum göstermesi, Genelkurmay Başkanının teklifi, İçişleri
Bakanının inhası, Başbakanın imzalayacağı ve Cumhurbaşkanının onaylayacağı
müşterek kararname ile,
c) General rütbesinde olmayan daire
başkanları ile il ve ilçe jandarma komutanlarının atanmaları, yer değiştirmeleri
ve geçici görevlendirmeleri İçişleri Bakanınca yapılır. Gerektiğinde Jandarma
Genel Komutanı da bu konuda teklifte bulunabilir. Diğer subaylar ile
astsubaylar ve uzman jandarmaların atanmaları, yer değiştirmeleri ve geçici
görevlendirmeleri Jandarma Genel Komutanınca,
yapılır.
Birinci fıkradaki (a) ve (b)
bentlerinin uygulanmasında Genelkurmay Başkanının teklifi üzerine İçişleri
Bakanı inha işlemini yapmadığı takdirde, Genelkurmay Başkanı talebini yazı ile
Başbakana gönderir. Başbakan kararını yazı ile İçişleri Bakanına bildirir.
Subaylar ile ihtisaslaşma gereği olarak
özel eğitim görmüş personel, nokta atamasına tabi tutulur. Ancak nokta ataması
yapılmayıp il jandarma komutanlıkları emrine atanan astsubay ve uzman
jandarmalardan emniyet ve asayiş görevi alacak olanların istihdam yerleri ve il
içi yer değiştirmeleri, il jandarma komutanının teklifi üzerine valinin onayı
ile belirlenir."" 
şeklindeki 51 inci maddesinin jandarma
teşkilatını siyasallaştıracak bir niteliğe siyasallaştıracak bir niteliğe sahip
olması nedeniyle aşağıdaki şekilde değiştirilmesini arz ve teklif ederiz. 
Hasan Hüseyin
Türkoğlu (Osmaniye) ve arkadaşları
"MADDE 51- 2803 sayılı Kanunun 14
üncü maddesi aşağıdaki şekilde değiştirilmiştir.
"MADDE 14- General, subay,
astsubay ve uzman jandarmanın atanmaları;
a) Jandarma Genel Komutanının atanması;
Genelkurmay Başkanının teklifi, İçişleri Bakanının inhası, Başbakanın
imzalayacağı ve Cumhurbaşkanının onaylayacağı müşterek kararname ile,
b) Generallerin atanmaları; Jandarma
Genel Komutanının lüzum göstermesi, Genelkurmay Başkanının teklifi, İçişleri
Bakanının inhası, Başbakanın imzalayacağı ve Cumhurbaşkanın onaylayacağı
müşterek kararname ile,
c) General rütbesinde olmayan daire
başkanları ile il ve ilçe jandarma komutanlarının atanmaları, yer
değiştirmeleri ve geçici görevlendirmeleri Jandarma Genel Komutanının teklifi
ile İçişleri Bakanınca yapılır. Diğer subaylar ile astsubaylar ve uzman
jandarmaların atanmaları, yer değiştirmeleri ve geçici görevlendirmeleri
Jandarma Genel Komutanınca,
yapılır.
Birinci fıkradaki (a) ve (b)
bentlerinin uygulanmasında Genelkurmay Başkanının teklifi üzerine İçişleri
Bakanı inha işlemini yapmadığı takdirde, Genelkurmay Başkanı talebini yazı ile
Başbakana gönderir. Başbakan kararını yazı ile Genelkurmay Başkanına bildirir.
Subaylar ile ihtisaslaşma gereği olarak
özel eğitim görmüş personel, nokta atamasına tabi tutulur. Ancak nokta ataması
yapılmayıp il jandarma komutanlıkları emrine atanan astsubay ve uzman
jandarmalardan emniyet ve asayiş görevi alacak olanların istihdam yerleri ve il
içi yer değiştirmeleri, il jandarma komutanının teklifi üzerine valinin onayı
ile belirlenir.""
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Başkanım.
BAŞKAN – Hükûmet?..
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Akçay, buyurunuz. (MHP
sıralarından alkışlar)
ERKAN AKÇAY (Manisa) – Sayın Başkan,
değerli milletvekilleri; 51’inci maddedeki önergemiz üzerinde söz aldım.
Hepinizi saygıyla selamlıyorum.
Değerli milletvekilleri, bu iç güvenlik
tasarısı jandarmayı sivilleştirmeye dönük değil aksine jandarmayı
siyasallaştırmaya dönük bir düzenlemedir, öncelikle bunu belirtmek gerekir.
1983 yılından beri Türkiye Büyük Millet
Meclisinde hukukla ve çeşitli kanunlarla ilgili yapılan konuşmaları dikkatle
incelediğimizde, 12 Eylül 2010 Anayasa referandumuna kadar, genellikle 12 Eylül
rejimi mihenk taşına vurularak, olumsuz örnek gösterilmek suretiyle
eleştirildiğini görürüz. Fakat, 12 Eylül 2010 Anayasa referandumundan sonra AKP
iktidarının yaptığı birtakım hukuki düzenlemeleri ve geldiğimiz bu süreçte ve
bilhassa bu iç güvenlik tasarısında yapılan konuşmaları dikkate aldığımızda
benim için dikkati çeken şu: Genellikle bütün konuşmacılar “12 Eylülde dahi”,
“12 Eylülde bile” diyerek konuşmasını mukayese ederek yapıyor. Bu da bu mevcut
düzenlemelerin ne kadar bir geriye gidiş olduğuna, kötü düzenlemeler olduğuna
da bir örnek teşkil etmektedir. 
Bu iç güvenlik paketi, temel hak ve
özgürlükleri, hukuku siyasi yönetimin keyfî ve despotik tutumuyla yok etmekle
kalmıyor, ayrıca güvenlik birimlerinin yönetim yapılarında da bir bozulma,
kargaşa ve kaosa yol açabilecek düzenlemeleri içermektedir. Bu tasarıyı
hazırlayanlar, bir şeyi yapmak, düzenlemek, düzene koymaktan ziyade, sanki
iyice bozmak için, karıştırmak için özel gayret göstermişler endişesine
kapıldım. Yani, bu kadar olur gerçekten ve bunu da lütfen siyasi bir
değerlendirme olarak almayın. Sadece yönetim teknikleri, sevk ve idare ilmi
bakımından değerlendirdiğimizde, bunu görmek mümkündür.
İdari birimler içerisinde -bu söz
konusu olan 51’inci madde jandarma birimi- görev, yetki ve sorumluluk kargaşası
çıkmasını, kaçınılmaz bir şekilde, bu 51’inci maddede de gösteriyor. Diğer
maddeler de var ama bu atama düzenindeki düzensizlik bu kargaşayı mutlaka
çıkaracaktır. Her şeyden evvel, idari bütünlük bozuluyor bu atama düzeniyle ve
sivilleştirme adı altında jandarma âdeta görev yapamaz hâle getirilmektedir.
Yani, birkaç yıl sonra jandarmanın âdeta belediye zabıtası durumuna düştüğünü
görürseniz sakın şaşırmayın. Jandarma yöneticilerinin atamaları tam bir ucube,
gerçekten bir ucube. Buradan ancak yönetim, idari metastaz çıkar. Atama
düzenini altüst eden bir düzenleme, hiyerarşik yapı bozuluyor, disiplin
bozuluyor.
51’inci maddede gerçekten düzeltilmesi
gereken o kadar çok hususlar var ki: Jandarma Genel Komutanının atanması
farklı, generallerin atanması farklı bir düzen; daire başkanı, il, ilçe
jandarma komutanları İçişleri Bakanlığınca atanıyor, fakat akabinde diyor ki:
Gerektiğinde Jandarma Genel Komutanı da bu konuda teklifte bulunabilecekmiş.
Yani, ciddi mi yazmışlar, alay mı ediyorlar, hiç belli değil.
Ayrıca, (b) fıkrasında, generallerin
atanmasında, “Jandarma Genel Komutanının lüzum göstermesi, Genelkurmay Başkanının
teklifi…” Bu lüzum nasıl gösterilecek? Lüzum görme mi, lüzum gösterme mi, nedir
bu? İçişleri Bakanlığının, Hükûmetin bunun bir izahatını mutlaka yapması
gerekir. Jandarma üzerinde iktidar bir siyasi kontrol kurmak istemekte ve bunu
da bozarak, daha da bir yönetim karmaşası çıkararak… Ast-üst ilişkileri
bozulacak; ast, üstüyle meşgul; üstü, astına güvenemez bir hâlde. 
(Mikrofon otomatik cihaz tarafından
kapatıldı) 
ERKAN AKÇAY (Devamla) - Yani, buradan
kesinlikle sağlıklı bir kurum çıkmaz değerli milletvekilleri. 
Bu düşüncelerle önergemizin kabulünü
diliyor, saygılar sunuyorum. (MHP sıralarından alkışlar)
BAŞKAN – Teşekkür ederim Sayın Akçay.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
Birleşime beş dakika ara veriyorum.
 Kapanma
Saati: 01.21

ONUNCU OTURUM
Açılma Saati:
01.23
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 72’nci Birleşiminin Onuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon? Yok. 
Ertelenmiştir. 
6’ncı sırada yer alan, Konya
Milletvekili Kerim Özkul ve Kırıkkale Milletvekili Ramazan Can ile 45
Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin görüşmelerine başlayacağız. 

6.-
Konya Milletvekili Kerim Özkul ve Kırıkkale Milletvekili Ramazan Can ile 45
Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri (2/2616) (S. Sayısı: 688)

BAŞKAN – Komisyon? Yok. 
Ertelenmiştir. 
Bundan sonra da komisyonun
bulunmayacağı anlaşıldığından, Radyo ve Televizyon Üst Kurulunda boş bulunan ve
Halkların Demokratik Partisi grubuna düşen 1 üyenin seçimini yapmak ve alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için 10 Mart 2015 Salı günü saat 15.00’te toplanmak
üzere birleşimi kapatıyorum.
İyi geceler.
 Kapanma Saati: 01.24





(x) Bu bölümde Hatip tarafından Türkçe
olmayan kelimeler ifade edildi.


(x) Bu düzeltmeye ilişkin ifadeler 4/3/2015
tarihli 69’uncu Birleşim Tutanağı’nın 79’uncu ve 390’ıncı sayfasında yer
almıştır.





(x) Bu düzeltmeye ilişkin ifade 4/3/2015
tarihli 69’uncu Birleşim Tutanağı’nın 321’inci sayfasında yer almıştır.



(X) Bu düzeltmeye ilişkin ifade
4/3/2015 tarihli 69’uncu Birleşim Tutanağı’nın 315’inci sayfasında yer
almaktadır. 


(*) Bu düzeltmeye ilişkin ifadeler
4/3/2015 tarihli 69’uncu Birleşim Tutanağı’nın 471’inci sayfasında yer
almaktadır.


(x) 684 S. Sayılı Basmayazı 19/02/2015
tarihli 58’inci Birleşim Tutanağı’na eklidir.


(x) Bu düzeltmeye ilişkin ifade
10/3/2015 tarihli 73’üncü Birleşim Tutanağı’nın 30’uncu sayfasında “Geçen
Tutanak Hakkında Konuşmalar” bölümünde yer almıştır. 




